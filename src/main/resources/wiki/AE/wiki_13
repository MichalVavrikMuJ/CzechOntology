{"id": "578795", "url": "https://cs.wikipedia.org/wiki?curid=578795", "title": "Denílson Pereira Neves", "text": "Denílson Pereira Neves\n\nDenílson Pereira Neves (* 16. února 1988), jednoduše znám jako Denílson, je brazilský fotbalista, který v současné době hraje jako záložník v brazilském týmu São Paulo. Je to bývalý kapitán brazilského U20 národního týmu.\n\n"}
{"id": "578797", "url": "https://cs.wikipedia.org/wiki?curid=578797", "title": "Deprotonace", "text": "Deprotonace\n\nDeprotonace je odstranění protonu (H) z molekuly a vytvořené konjugátové báze.\n\nRelativní schopnost molekuly odevzdat proton se měří pomocí hodnoty pK. Nízká hodnota pK indikuje, že je sloučenina kyselá a snadno odevzdá svůj proton zásadě. pK sloučeniny závisí na mnoha faktorech, ovšem nejvýznamněji je ovlivněna stabilitou konjugátové báze, která zase závisí na schopnosti (nebo neschopnosti) báze stabilizovat záporný náboj. Tento náboj je stabilizován, pokud se distribuuje na velký povrch nebo dlouhý řetězec. Jedním z mechanismů, který náboj takto distribuuje na řetězec nebo kruh, je rezonance. Při stabilizaci náboje může asistovat i rozpouštědlo.\n\nZásady používané k deprotonaci závisí na pK sloučeniny. Tam, kde proton není zvlášť kyselý, a tedy molekula ho snadno neodevzdá, je potřeba použít silnější zásadu, než jsou běžně známé hydroxidy. Mezi jeden z mnoha typů silných deprotonačních činidel patří hydridy. Mezi nejčastější patří hydrid sodný a draselný. Hydridy tvoří plynný vodík s protonem jiné molekuly. Ovšem tvorba vodíku také znamená, že používání takového činidla je nebezpečné a mělo by být prováděno v inertní atmosféře (např. v dusíku), protože se vodík může s kyslíkem ve vzduchu zapálit.\n\nNásledující rovnice ukazuje deprotonaci kyseliny octové (a protonaci acetátu).\n"}
{"id": "578798", "url": "https://cs.wikipedia.org/wiki?curid=578798", "title": "Providence Reds", "text": "Providence Reds\n\nProvidence Reds byl profesionální americký klub ledního hokeje, který sídlil v Providence ve státě Rhode Island. Své domácí zápasy „Rudí“ hráli v dnes již zdemolovaném Rhode Island Auditorium, posledních pět sezon pak v Providence Civic Center. Klub vznikl v roce 1926 a o deset let později se stal jedním z osmi zakládajících celků AHL, ve které hrál až do roku 1977, kdy jej nahradil klub Binghamton Dusters (poslední sezonu 1976/77 odehrál původní tým pod názvem Rhode Island Reds). Hned ve druhé sezoně existence AHL se Providence podařilo ligu vyhrát a získat tak Calder Cup, který později Reds vyhráli ještě třikrát. Klub působil jako farma klubů NHL Boston Bruins (1936-38, 1958-62 a 1963/64), Chicago Blackhawks (1939-41), Toronto Maple Leafs (1942/43), New York Rangers (1955-58 a 1971-76), St. Louis Blues (1968/69 a 1975/76), California Seals (1969-71) a Colorado Rockies (1976/77). Ve své poslední sezoně fungoval také jako záložní celek účastníka WHA New England Whalers.\n\nDres klubu oblékal například legendární brankář Frank Brimsek, před vznikem AHL v něm působil útočník Albert McCaffery. Od roku 1992 hraje AHL v dnes již přejmenované aréně, ve které ukončovali Reds svoji působnost, mužstvo Providence Bruins.\n\nZdroj: \n\n\n\n"}
{"id": "578799", "url": "https://cs.wikipedia.org/wiki?curid=578799", "title": "Seznam nejvyšších budov v Houstonu", "text": "Seznam nejvyšších budov v Houstonu\n\nSeznam 30 nejvyšších budov v Houstonu (Texas, USA). Platný v roce 2010.\n\n\n"}
{"id": "578800", "url": "https://cs.wikipedia.org/wiki?curid=578800", "title": "Aaron Ramsey", "text": "Aaron Ramsey\n\nAaron James Ramsey (* 26. prosince 1990, Caerphilly, Wales, Spojené království) je velšský fotbalový záložník a reprezentant, který v současné době hraje v anglické Premier League za Arsenal FC.\n\nAktualizováno k 12. 12. 2014\n\n\nAktualizováno 12. 12. 2014\nDne 26. března 2011 se stal historicky nejmladším kapitánem Walesu, když vedl svou zemi v kvalifikaci na EURO 2012 proti Anglii.\n\n22. března 2013 nastoupil v kvalifikačním zápase v Glasgowě proti domácímu Skotsku, který skončil vítězstvím Walesu 2:1. Ramsey vstřelil z pokutového kopu druhý gól střetnutí, jenž znamenal vyrovnání na průběžných 1:1.\n\nNechyběl v závěrečné 23členné nominaci na EURO 2016 ve Francii, kam se Wales probojoval poprvé v historii.\n\n"}
{"id": "578802", "url": "https://cs.wikipedia.org/wiki?curid=578802", "title": "Full-frame digitální SLR", "text": "Full-frame digitální SLR\n\nFull-frame digitální SLR je označení pro digitální fotoaparát SLR (SLR = \"single-lens reflex\", jednooká zrcadlovka), který má velikost snímacího čipu rovnu velikosti plného políčka kinofilmu používaného u klasických fotoaparátů, tj. 36 × 24 mm. Výroba full-frame čipů je oproti menším čipům technologicky náročná. Na trhu jsou fotoaparáty s čipy o 20 a více megapixelů – technologickou výzvou je udržení kvality a eliminaci aberací v tranzistorovém poli. Digitální fotoaparáty s full-frame čipem jsou tedy dražší a jsou orientovány na segment náročných uživatelů a profesionálů.\n\nFull-frame DSLR mají crop faktor roven jedné.\n\n"}
{"id": "578803", "url": "https://cs.wikipedia.org/wiki?curid=578803", "title": "Polokwane", "text": "Polokwane\n\nPolokwane (do roku 2005 \"Pietersburg\") je město v Jihoafrické republice, hlavní město provincie Limpopo. Populace města přesahuje 500 tisíc, město je největší a nejdůležitější na sever od Gautengu.\n\nDo roku 2005 se město jmenovalo Pietersburg.\n\n\n"}
{"id": "578804", "url": "https://cs.wikipedia.org/wiki?curid=578804", "title": "Alexandre Song", "text": "Alexandre Song\n\nAlexandre Dimitri Song Billong (* 9. září 1987, Douala, Kamerun), zkráceně znám jako Alex Song, je kamerunský fotbalista, který v současné době hraje jako defenzivní záložník v klubu FK Rubin Kazaň. V mládežnických kategoriích reprezentoval Francii a Kamerun, na seniorské úrovni obléká reprezentační dres Kamerunu.\n\nJeho příbuzným je bývalý kamerunský fotbalový reprezentant Rigobert Song.\n\nOdehrál několik zapasů za francouzskou mládežnickou reprezentaci U16.\n\nV A-týmu Kamerunu debutoval v roce 2005.\n\n"}
{"id": "578807", "url": "https://cs.wikipedia.org/wiki?curid=578807", "title": "Gabriel Hart", "text": "Gabriel Hart\n\nGabriel Hart, vlastním jménem Gabriel Benhardt, (13. února 1894, Domažlice – 13. listopadu 1961, Praha) byl český divadelní a filmový herec a divadelní režisér. Pravnuk lékaře Josefa Arnošta Ryby. \n\nZačínal jako herec a režisér na pražských scénách a v divadlech Uranie, Švandovo divadlo, Varieté, Česká činohra a Červená sedma.\nV letech 1922 až 1925 působil v Divadle na Vinohradech.\n\nV období let 1924 a 1925 působil současně jako stipendista v Moskvě a Leningradě.\n\nOd roku 1925 do roku 1930 byl asistentem režie (asistoval K.H.Hilarovi) a později režisérem v pražském Národním divadle. Současně vystupoval často v menších hereckých rolích.\n\nDo Divadla na Vinohradech se vrátil po Kvapilově odchodu na pozvání Jana Bora v roce 1930, především pro režijní činnost v Komorním divadle, které bylo pobočnou scénou Divadla na Vinohradech. Zde působil jako režisér až do roku 1947, kdy odešel do nově vzniklého Vesnického divadla, kde strávil deset let jako režisér a umělecký inspektor.\n\nPřekládal mimo jiné z chorvatštiny, často navštěvoval Jugoslávii.\n\nPro překlady často používal pseudonymy, např. Jiří Nedoma nebo Jiří Tomič.\n\nBěhem života, byl třikrát ženatý, poprvé se oženil v květnu 1919 v Praze na Vinohradech s divadelní a filmovou herečkou Marii Gabrielovou vl. jm Marie Zuthová (1896 – 1936), krátce po rozvodu, se v červnu 1931, opět v Praze, ale na Smíchově oženil s Jiřinou Bártlovou (1893), v roce 1955 se pak v Praze oženil s herečkou (např. film Proč? 1987) Jaroslavou Kösslovou (1927 – 2011), která byla o 33 let mladší\n\nPo vzniku československé republiky v roce 1918 připravil pro film několik filmových námětů a scénářů a sám i režíroval dva filmy (\"Na pomoc Dohodě\", \"Láska si nedá poroučet\"). Později se věnoval ve filmu již jen hraní a v letech 1918 až 1956 vytvořil více než 40 drobnějších rolí v českých filmech.\n\n\n\n\n\n\n"}
{"id": "578808", "url": "https://cs.wikipedia.org/wiki?curid=578808", "title": "Bank of America Center (Houston)", "text": "Bank of America Center (Houston)\n\nBank of America Center je mrakodrap v centru texaského města Houston. Má 56 pater a výšku 238 metrů, je tak 4. nejvyšší mrakodrap ve městě. Výstavba probíhala v letech 1980 - 1983 a za designem budovy stojí architekti Phillip Johnson a John Burgee. Budova disponuje 139 350 m převážně kancelářských ploch, které obsluhuje 32 výtahů. Hlavními nájemníky jsou firmy Bank of America, KPMG, Mayer, Brown, Rowe & Maw, Connelly, Baker, Maston, Wotring, Jackson LLP a několik dalších společností, které zabírají menší prostory.\n\n"}
{"id": "578809", "url": "https://cs.wikipedia.org/wiki?curid=578809", "title": "Radomír Lašák", "text": "Radomír Lašák\n\nIng. Radomír Lašák, MBA (* 2. prosince 1965 Ústí nad Labem) je český manažer a podnikatel, který pomáhal při privatizaci Komerční Banky a je mnoha lidmi považován za člověka, který KB zachránil.\n\n\nSvoji kariéru začal Lašák v roce 1991 u Komerční banky, kde se v roce 2000 stal členem představenstva zodpovědným za obchod a náměstkem generálního ředitele.\nKvůli častým rozporům s novým francouzským managementem ale Komerční banku začátkem roku 2002 opustil. Od srpna 2002 pak vedl eBank.\n\nJe ženatý s Gabrielou a má s ní děti Marka, Davida a Adama.\n\nhttps://web.archive.org/web/20150721111040/http://zpravy.e15.cz/byznys/doprava-a-logistika/radomir-lasak-manazer-ktery-vyletl-z-usti-az-do-nebe\n"}
{"id": "578810", "url": "https://cs.wikipedia.org/wiki?curid=578810", "title": "Cestující (rozcestník)", "text": "Cestující (rozcestník)\n\nCestující může být:\n\n"}
{"id": "578811", "url": "https://cs.wikipedia.org/wiki?curid=578811", "title": "Kolem jezera Čching-chaj 2010", "text": "Kolem jezera Čching-chaj 2010\n\n9. ročník závodu Kolem jezera Čching-chaj (plným názvem \"9. ročník mezinárodního cyklistického silničního závodu Kolem jezera Čching-chaj 2010\"; : , \"2010 ti ťiou ťie chuan Čching-chaj-chu kuo-ťi kung-lu c'-sing-čche-saj\") se konal od 16. do 25. července 2010 v čínské provincii Čching-chaj v okolí jezera Čching-chaj.\n\nZávod odstartoval zahajovacím ceremoniálem a kritériem v Chu-ču, autonomním okrese národnosti Tchu (互助土族自治县), a skončil v hlavním městě provincie Čching-chaj – v Si-ningu (西宁). Celková délka závodu činila 1241 km, nejnižší bod trati ležel v nadmořské výšce 1880 m n. m., nejvyšší ve výšce 3870 m n. m. Závod poprvé zavítal do pohoří Čchi-lien (), zvaného „malé Švýcarsko Orientu,“ a jeho trasa oproti minulým ročníkům vedla ve větší míře po území obývaném národnostními menšinami.\n\nZávod byl v rámci série 2009-2010 UCI Asia Tour klasifikován jako podnik úrovně 2.HC, tj. jako etapový závod nejvyšší úrovně. Zúčastnilo se jej 140 cyklistů v barvách 21 stájí ze 16 států a oblastí, 7 týmů se zúčastnilo poprvé v historii. Dokončilo a klasifikováno bylo 115 závodníků. Celkové prize money činilo 300 000 USD. \n\nZávodu se zúčastnil jeden český závodník – Jakub Kratochvíla v dresu rakouské kontinentální cyklistické stáje Arbö KTM-Gebrüder Weiss. Dokončil na 57. místě, v dílčích klasifikacích nebodoval.\n\nPořadí v rámci etapy\n\"Prolog nebyl součástí celkové klasifikace.\"\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\nCelková klasifikace\n\nPořadí v rámci etapy\n"}
{"id": "578812", "url": "https://cs.wikipedia.org/wiki?curid=578812", "title": "Centerpoint Energy Plaza", "text": "Centerpoint Energy Plaza\n\nCenterpoint Energy Plaza je mrakodrap v texaském městě Houston. Má 53 pater a výšku 226 metrů, je tak 7. nejvyšší mrakodrap ve městě. Výstavba probíhala v letech 1973 – 1974 a budova měřila jen 198,5 m, ale v roce 1996 proběhla rekonstrukce a byla navýšena do dnešní podoby. Za designem budovy stojí firma Kendall/Heaton Associates Inc.\n\n"}
{"id": "578813", "url": "https://cs.wikipedia.org/wiki?curid=578813", "title": "FlatOut: Ultimate Carnage", "text": "FlatOut: Ultimate Carnage\n\nFlatOut: Ultimate Carnage je třetím pokračováním úspěšné závodní počítačové hry ze série FlatOut pro PC. Hra původně měla být určena jen pro Xbox 360, ale nakonec s mírným zpožděním vyšla i pro PC, v Evropě byla vydána 1. srpna 2008.\n\nV základu se hra oproti předchůdci příliš neliší. Na první pohled zaujme celkově vylepšená grafika - propracovanější tratě s 8000 zničitelnými objekty (FlatOut 2 měl 5000), auta sestavená z 20000 polygonů (FlatOut 2 jen 7500), nové dynamické stínování a autoři též výrazně zlepšili efekty slunce a vodní hladiny. Další nezanedbatelnou novinkou je zvýšení počtu jezdců z 8 na 12, což má velmi velký vliv na množství bouraček a kolizí vozidel na trati, neboť se závody odehrávají ve většině případů na stejných tratích jako u předchozího dílu.\n\nDalší inovace oproti předchozím dílům je tzv. \"Carnage mód\". Na běžných tratích jezdíte sami a plníte úkoly jako třeba závod s časem nebo speciální derby závody po jejichž splnění získáváte peníze a za ně nová, většinou bonusová auta a bonusové tratě.\n\nVe hře je k dispozici 50 vozidel, které si musíte odemknout přes mód kariéry. Vozidla jsou rozdělena do tří tříd - Derby, Race a Street. Pro každé vozidlo lze vybírat z několika barevných kombinací a vůz je možné rozsáhle upravovat pomocí různých tuningových kitů.\n\nVětšina vozidel je stejná jako ve FlatOut 2, včetně bonusových aut. Všechna vozidla jsou ale oproti předchozímu dílu inovovaná a s lepší grafikou.\n\n\n\n\nVe FlatOutu Ultimate Carnage jsou tito hráči:\n\n\n\n\n\n\n\n\n\n\n\n\n\n"}
{"id": "578815", "url": "https://cs.wikipedia.org/wiki?curid=578815", "title": "Władysław Anders", "text": "Władysław Anders\n\nWładysław Albert Anders (11. srpna 1892, Błonia, Ruské impérium – 12. května 1970, Londýn, Spojené království) byl polský generál, hlavní velitel polských ozbrojených sil v letech 1944–1945.\n\nWładysław Anders se narodil v rodině pozemkového poradce německého původu. Studoval reálné gymnázium ve Varšavě.\n\nOd roku 1910 sloužil v jezdectvu ruské armády. V první světové válce byl třikrát zraněn. V roce 1917 ukončil kurs akademie generálního štábu v Petrohradu. Po bolševické revoluci odešel do Polska a účastnil se polsko-sovětské války.\n\nV roce 1921 začal studovat École spéciale militaire v Paříži. Do Polska se vrátil roku 1924 a stal se velitelem domobrany Varšavy. Během Květnového převratu byl na straně prezidenta, který byl nucen odstoupit. V té době dosáhl hodnosti generálporučíka.\n\nV době vypuknutí druhé světové války velel Anders brigádě kavalérie. Polská armáda v té době neměla šanci vyhrát proti Wehrmachtu. Sám Anders byl několikrát zraněn. Nakonec byl zatčen Sověty a vězněn ve Lvově a později i v Lubjance.\n\nPo útoku Německa na SSSR dne 22. června 1941 byl Anders propuštěn s úkolem vytvořit spojeneckou polskou armádu vedle Rudé armády. Odešel na Střední Východ, poté bojoval v Itálii a účastnil se bitvy o Monte Cassino.\n\nKomunistické orgány roku 1946 vzaly Andersovi hodnost generála i polské státní občanství, kterému bylo navráceno až roku 1989. Odešel do Londýna, kde navázal styky s exilovou vládou.\n\nZemřel během oslav 26. výročí bitvy o Monte Cassino. Byl pochován na polském vojenském hřbitově (\"Polski Cmentarz Wojenny\") v blízkosti kláštera Montecassino v Itálii. V roce 1995 mu bylo posmrtně uděleno nejvyšší polské státní vyznamenání řád Bílé orlice.\n\n\n"}
{"id": "578821", "url": "https://cs.wikipedia.org/wiki?curid=578821", "title": "Kladivounovití", "text": "Kladivounovití\n\nKladivounovití (Sphyrnidae) jsou jednou z čeledí žraloků z řádu žralounů (Carcharhiniformes). Stejně jako pro ostatní zástupce tohoto řádu jsou pro ně charakteristické dvě hřbetní ploutve, řitní ploutev, pět žaber a oční ochranná blána. Tato čeleď je navíc specifická tvarem hlavy ve tvaru kladiva s očima po stranách. Do této čeledi se řadí 9 druhů žraloků ve dvou rodech.\n\nČeleď kladivounovití je velmi dobře rozlišitelná mezi ostatními žraloky. Je pro ně typická zploštělá, do stran protažená hlava připomínající palici, lopatu, křídlo či kladivo (záleží na druhu), na jejíž koncích jsou umístěny oči. Ústní otvor má výrazně parabolický tvar. První hřbetní ploutev všech druhů čeledi je v poměru k tělu středně až velmi vysoká, přičemž u druhu kladivoun velký dosahuje často značných rozměrů. Ocasní ploutev je také poměrně velká, zvláště její horní část. Prsní ploutve jsou naopak relativně menší. Kladivouni mají pět kratších symetrických žaberních rýh. Barva osciluje od bílé na spodku trupu po šedou a hnědou na bocích a vrchní části.\n\nVelikost dospělých jedinců bývá od cca 60 cm (kladivoun oblohlavý) po více než 6 metrů (kladivoun velký).\n\nDůvody, proč mají kladivouni tak nezvyklý tvar hlavy, se dlouho zkoumaly. Zdá se, že jich existuje několik a každý přináší určitou adaptační výhodu. Za prvé to je proto, že tento tvar hlavy výrazně zlepšuje vztlak kladivounů a tím jim ulehčuje plavání. Za druhé jim umožňuje lepší manévrování při horizontálních obratech. Za třetí jim vylepšuje celoplošné panoramatické vidění, neboť oči jsou umístěny daleko od sebe na koncích hlavy. Za čtvrté široká hlava pojme větší množství Lorenziniho ampulí, tudíž jim umožňuje ještě lépe detekovat slabé elektrické pole vytvářené jejich kořistí. Za páté jim takto tvarovaná hlava pomáhá udržet při dně jejich oblíbenou kořist, což jsou rejnoci a trnuchy až do doby, než jí „zpracují“ čelisti.\n\nKladivouni preferují teplá či alespoň vlažná moře a oceány. Jsou to aktivní plavci, kteří se však jen výjimečně vyskytují na otevřeném oceánu daleko od pobřeží. Někteří kladivouni se shlukují do velkých hejn, jejichž účel nebyl doposud uspokojivě vysvětlen. Jejich kořist je poměrně různorodá - od různých bezobratlých (korýši, hlavonožci), přes ryby, až po jiné žraloky a rejnoky. Všichni zástupci čeledi jsou živorodí. Větší druhy mohou být pro člověka potenciálně nebezpeční, ale žádný smrtelný útok nebyl doposud oficiálně zaznamenán a ověřen.\n\n\n\n"}
{"id": "578823", "url": "https://cs.wikipedia.org/wiki?curid=578823", "title": "Mistrovství světa v inline hokeji mužů FIRS 2010", "text": "Mistrovství světa v inline hokeji mužů FIRS 2010\n\nMistrovství světa v inline hokeji mužů 2010 je mužská inline hokejová akce roku 2010, která spadá pod federaci FIRS.\n\nVe skupině A hrála mužstva Francie, Švýcarska, USA a Kolumbie.\n\nZápasy\n\nTabulka\nVe skupině B hrála mužstva Kanady, Itálie, Česka a Španělska.\n\nZápasy\n\nTabulka\nUSA je po třinácté mistrem světa.\n\nVe skupině C hrála mužstva Velké Británie, Venezuely, Německa, Argentiny, Austrálie a Mexika.\n\nZápasy\n\nTabulka\nSvětový pohár vyhrálo Španělsko.\n\n\n"}
{"id": "578825", "url": "https://cs.wikipedia.org/wiki?curid=578825", "title": "Rachel se vdává", "text": "Rachel se vdává\n\nRachel se vdává, v anglickém originálu Rachel Getting Married, je americké filmové psychologické drama z roku 2008 režiséra Jonathana Demmeho a scenáristky Jenny Lumetové s Anne Hathawayovou v hlavní roli. Jedná se o komorně laděný příběh probíhající v rozmezí několika dnů a týkající se pouze dvou rodin, který je rámován svatebními událostmi. Anne Hathawayová byla za tuto roli poprvé nominována na Zlatý glóbus i Oscara.\n\nDěj filmu pojednává o velmi problémové dívce Kymmie či Kym (Anne Hathawayové), která se vrací domů ke své rodině z psychiatrické léčebny, kde se několik let léčila z drogové závislosti. Přijíždí se svým otcem na svatbu své sestry Rachel (Rosemarie DeWittová), studentky psychologie, která se právě vdává za Sidneyho Williamse, Afroameričana původem z Havaje. V době předsvatebních příprav a seznamování se obou rodin (ženichovy a nevěstiny), řeší svá vážná osobní traumata, bolesti a problémy, které se v její rodině nahromadily v předchozích letech včetně např. rozvodu rodičů a tragické smrti jejich bratra Ethana, kterou ona sama zavinila pod vlivem drog při havárii v autě (pád vozidla z mostu do řeky). Během předsvatebních příprav vyjde, mimo jiné, také najevo, že Rachel je těhotná a Kym se stihne ošklivě pohádat se svojí matkou (Debra Winger) a v emočním záchvatu způsobit další autonehodu.\n\nAnne Hathawayová byla za tuto roli poprvé nominována na Zlatý glóbus i Oscara.\n\n"}
{"id": "578826", "url": "https://cs.wikipedia.org/wiki?curid=578826", "title": "Matematická lingvistika", "text": "Matematická lingvistika\n\nMatematická lingvistika je specializovaný vědní obor na pomezí matematiky, lingvistiky a informatiky.\n\nMatematická lingvistika zahrnuje tři dílčí disciplíny. Jsou to:\n\nPoužívá kvantitativní statistické metody ke studiu jazyka. Zkoumá četnost výskytu jazykových jednotek (slovních tvarů, lexémů, morfémů, fonémů, slovních druhů atd.). Jedním z možných výstupů jsou frekvenční slovníky.\n\nHledá způsoby, jak popsat jazykový systém formálním a matematicky přesným způsobem. Zahrnuje různé teorie matematických modelů jazyka. Používá metody algebraické a logické.\n\nVyužívá poznatky kvantitativní i algebraické lingvistiky, jakož i umělé inteligence a strojového učení ke konstrukci algoritmů počítačového zpracování přirozeného jazyka. Nejznámějšími aplikacemi jsou strojový překlad nebo dobývání informací (např. z textu), patří sem však i korektory gramatiky a pravopisu, chytré elektronické slovníky atd.\n\nObtížně zařaditelným podoborem je korpusová lingvistika. Zabývá se tvorbou jazykových korpusů, tedy rozsáhlých elektronicky čitelných textových nebo mluvených dat, která se dále využívají při strojovém učení algoritmů počítačové lingvistiky, jako datová základna pro kvantitativní lingvistiku, ale i pro většinu ostatních oborů lingvistiky jako soubor reálných jazykových příkladů, na nichž lze ověřovat užití slov a formulace gramatických pravidel.\n\n"}
{"id": "578827", "url": "https://cs.wikipedia.org/wiki?curid=578827", "title": "Rychlostní silnice H4 (Slovinsko)", "text": "Rychlostní silnice H4 (Slovinsko)\n\nSlovinská rychlostní silnice H4 (slovinsky \"hitra cesta H4\") spojuje dálnici A1 se slovinsko-italskou státní hranicí u obce Vrtojba.\n\nStavba rychlostní silnice H4 probíhala v několika etapách:\nNa trase rychlostní silnice H4 je jedna mimoúrovňová křižovatka:\n\nPokračováním v Itálii je silnice A34, tvořící spojku mezi státní hranicí a italskou dálnicí A4 směřující na Benátky, Milán a Turín.\n\n"}
{"id": "578830", "url": "https://cs.wikipedia.org/wiki?curid=578830", "title": "KeyBank Center", "text": "KeyBank Center\n\nKeyBank Center (dříve HSBC Arena a First Niagara Center) je multifunkční aréna v centru města Buffalo ve státě New York.\n\nAréna byla otevřena 21. září 1996 jako náhrada za Buffalo Memorial Auditorium. V době stavby nesla název Crossroads Arena.\n\nPráva na jméno arény byla prodána bance Marine Midland Bank, která byla součástí bankovní skupiny HSBC a aréna byla přejmenována na Marine Midland Arena ještě před prvním zápasem. V roce 1999 skupina HSBC v rámci mezinárodního omlazovacího projektu změnila jméno na HSBC Arena. A v roce 2011 finanční skupina First Niagara Financial Group koupila všechny pobočky banky HSBC ve státě New York a v létě toho roku dosáhli sponzor, město, klub a stadion dohodu o novém názvu, First Niagara Center. Dohoda je platná na období 15 let. Novinářská lóže je pojmenována po bývalém komentátorovi pro Buffalo Sabres, členovi Hokejové síně slávy, Tedu Darlingovi.\n\n16. listopadu 1996, pouze pár minut po odchodu hráčů z tréninku a pár hodin před začátkem zápasu mezi Sabres a Boston Bruins, kostka nad ledem spadla dolů, když byla dálkově přemísťována. Nikdo nebyl zraněn, zápas s Bruins ale musel být odložen. Nový ukazatel skóre byl instalován později v průběhu sezóny.\n\nV sezoně 2007–08 byl nainstalován nový ukazatel skóre, od firmy Daktronics. Navíc byly zrekonstruovány a přidány dvě nové řady reproduktorů. Nový ukazatel skóre je vytvořen ze čtyř obrazovek vysílajících ve vysokém rozlišení obklíčených dvěma LED třistašedesátistupňovými kruhovými lištami. Na spodním konci ukazatele je obrovské logo Sabres (bizon) a dvě obří překřížené šavle. Rukojeti šavlí jsou vybaveny svítícími LED diodami. Při každé výhře Sabres nebo vstřeleném gólu se kouří z nozder obřích bizonů.\n\nPoslední důležité úpravy byly provedeny v roce 2008. Poblíž hlavního vchodu do arény byly nainstalovány nové nástěnné malby s obrázky z Winter Classic 2008, které se hrálo na buffalském fotbalovém stadionu.\n\nHlavní týmy hrající ve KeyBank Center jsou hokejoví Buffalo Sabres z NHL a lakrosoví Buffalo Bandits z NLL. Dříve se tu hrál i americký fotbal v podání Buffalo Destroyers, fotbal zde hráli Buffalo Blizzard a hráli zde také in-line hokejoví Buffalo Wings.\n\nV aréně se hrál třetí, čtvrtý a šestý zápas finále Stanley Cupu v roce 1999. Nejvíce se vzpomíná na šestý zápas, kdy ve třetím prodloužení rozhodl o vítězství Dallas Stars kontroverzním gólem Brett Hull.\n\nStadion je také pravidelně místem konání univerzitních sportovních událostí a koncertů. Finále mužských basketballových univerzitních lig NCAA a MAAC se zde hrálo už čtyřikrát. V roce 2003 se zde odehrálo NCAA Frozen Four, finále hokejové NCAA. Navíc se zde konalo hodně wrestlingových utkání. V sezoně 2010–11 se zde odehrálo Mistrovství světa juniorů v ledním hokeji.\n\nNa sportovních událostech může v aréně sedět až 18 690 diváků. Při koncertech a basketbalu číslo povyroste, protože pro ně není potřeba tolik místa. Arénu obsluhuje stanice metra Special Events.\n"}
{"id": "578838", "url": "https://cs.wikipedia.org/wiki?curid=578838", "title": "Tom Golisano", "text": "Tom Golisano\n\nBlase Thomas Golisano (* 14. listopadu 1941) je americký podnikatel a filantrop. Je zakladatelem firmy Paychex, poskytující ostatním firmám výpočty platů a podobné věci. Společně s Larrym Quinnem je spoluvlastníkem hokejového klubu Buffalo Sabres a lakrosového klubu Buffalo Bandits. Má titul diplomovaného specialisty z Alfred State College. \n\nStal se spoluzakladatelem politické strany Independent Party of New York a v letech 1994, 1998 a 2002 byl kandidátem na guvernéra státu New York. I když pokaždé prohrál, vždy sesbíral pár důležitých procent. Na všech třech kampaních utratil celkem 93 milionů dolarů. Z New Yorku se odstěhoval se do Naples na Floridě.\n\nDaroval 14 milionů dolarů na konto Rochester Institute of Technology pro založení školy informatiky a počítačových věd. Dalších 14 milionů od něj dostala Rochesterská univerzita, pět milionů Nazareth College, po šesti milionech dostaly Bishop Kearney High School a Our Lady of Mercy High School. Na podporu vyučování věd daroval deset milionů dolarů Niagara University a naposledy daroval šest milionů dolarů Ave Maria University. Za svou filantropickou práci dostal několik ocenění.\n\nV roce 2009 navázal partnerský vztah s tenistkou Monikou Selešovou. Zasnoubení proběhlo 5. června 2014 a následně se uskutečnil sňatek. \n"}
{"id": "578841", "url": "https://cs.wikipedia.org/wiki?curid=578841", "title": "Eskymácký polibek", "text": "Eskymácký polibek\n\nEskymácký polibek je akt náklonnosti, většinou mezi členy rodiny nebo blízkými osobami. Nedochází přitom ke kontaktu úst, ale nosů a jejich tření. Pochází z tradičního pozdravu Inuitů zvaného \"kunik\". Tento polibek nebývá erotický ale vyjadřuje blízký vztah i mezi cizími lidmi. První evropští objevitelé v Arktidě byli svědky tohoto chování, a pojmenovali ho eskymácký polibek. Je důsledkem silných mrazů, kdy by klasický polibek na ústa způsobil problém, a také proto že ve velké venkovní zimě mají obyvatelé odkryté jen oči a nos. Velmi podobný zvyk se však vyskytuje i u domorodých obyvatel v jiných oblastech světa, včetně Sibiře a Mongolska. Zajímavé je, že se objevuje i v teplých oblastech, např. u Arabů (výhradně mezi muži), obyvatel Jihovýchodní Asie. Polynésie, Nového Zélandu (kde je nazýván \"hongi\") a Papuy Nové Guineje. Zpravidla je součástí pozdravu a nemá erotický význam. \n\n"}
{"id": "578842", "url": "https://cs.wikipedia.org/wiki?curid=578842", "title": "Státní cena Klementa Gottwalda", "text": "Státní cena Klementa Gottwalda\n\nStátní cena Klementa Gottwalda (do roku 1955 jen státní cena) bylo státní vyznamenání udělované v komunistickém Československu prezidentem Československé socialistické republiky za výjimečný tvůrčí přínos na poli vědy, techniky nebo umění. Státní cena mohla být udělena jak jednotlivci, tak skupině. Ceny byly udělovány 9. května za počiny minulého roku. Oceněný získal čestný titul laureát státní ceny Klementa Gottwalda, právo nosit odznak ceny (rudá stužka s bílým a modrým lemováním a vavřínovou snítkou) a jistý finanční obnos.\n\nStátní ceny byly zřízeny roku 1950 a jméno prvního komunistického prezidenta Klementa Gottwalda dostaly v roce 1955. Zrušeny byly v roce 1990.\n\nStátní cena mohla být udělena v jedné ze tří skupin:\n\n"}
{"id": "578844", "url": "https://cs.wikipedia.org/wiki?curid=578844", "title": "GDF SUEZ Grand Prix 2010", "text": "GDF SUEZ Grand Prix 2010\n\nTenisový turnaj WTA GDF SUEZ Grand Prix 2010 se konal ve dnech 5. - 11. července v hlavním městě Maďarska Budapešti venku na antukových dvorcích. Odměny činily 220 000 USD.\n\n\nNásledující hráčky obdržely divokou kartu (Wild Card) do hlavní soutěže ve dvouhře:\n\nNásledující hráčky postoupily do hlavní soutěže dvouhry z kvalifikace:\n\n\n\n"}
{"id": "578851", "url": "https://cs.wikipedia.org/wiki?curid=578851", "title": "Jardin Émile-Gallé", "text": "Jardin Émile-Gallé\n\nJardin Émile-Gallé (česky \"Zahrada Émila Gallého\") je veřejný park, který se nachází v Paříži v 11. obvodu. Park byl vybudován v roce 1986 a jeho rozloha činí 0,584 ha.\n\nZahrada byla vytvořena v roce 1986 na místě bývalé vozovny. V roce 1993 byla rozšířena severním směrem o 1000 m směrem k ulici \"Rue Neuve-des-Boulets\" na sever kvůli výstavbě dětského hřiště. Zahrada je pojmenována po francouzském umělci Émilu Gallém (1846-1904), sklářském mistrovi, výtvarníkovi, řezbáři, hrnčíři a zakladateli umělecké školy v Nancy.\n\nZahradou procházejí dvě hlavní cesty, které se protínají v pravém úhlu a v jejich průsečíku se nachází fontána. Některé chodníky jsou zakryté pergolami s popínavými rostlinami. V parku se nacházejí monumentální sluneční hodiny z roku 1986. Jejich autorem je výtvarník Daniel Bry. Gnómon tvoří několik metrů dlouhý nakloněný kovový válec spočívající uprostřed půlkruhového amfiteátru s průměrem 18 metrů. Po jeho obvodu je několik stupňů k sezení doplněných abstraktními plastikami z burgundského kamene, které symbolizují hodiny.\n\n"}
{"id": "578853", "url": "https://cs.wikipedia.org/wiki?curid=578853", "title": "Jardin naturel", "text": "Jardin naturel\n\nJardin naturel (česky \"Přírodní (Přirozená) zahrada\") je veřejný park, který se nachází v Paříži ve 20. obvodu. Zahrada přiléhá k jihovýchodnímu cípu hřbitova Père Lachaise a její vchody jsou z ulic \"Rue de Lesseps\" a \"Rue de la Réunion\". Park byl vybudován v roce 1995 a jeho rozloha činí 6 300 m.\n\nTato pařížská zahrada se od ostatních liší v tom, že jsou zde vysázeny planě rostoucí rostliny charakteristické pro region Île-de-France, které ukazují na místní biologickou rozmanitost. V místním rybníce jsou žáby, čolci a lekníny.\n\n"}
{"id": "578856", "url": "https://cs.wikipedia.org/wiki?curid=578856", "title": "Thomas Marshburn", "text": "Thomas Marshburn\n\nThomas Henry Marshburn (* 29. srpna 1960 ve Statesvillu, Severní Karolíně, USA) byl původně lékařem, od května 2004 je astronautem NASA. Do vesmíru se dostal na dva týdny jako člen posádky raketoplánu Endeavour při letu STS-127 na Mezinárodní vesmírnou stanici (ISS) v červenci 2009. Od prosince 2012 do května 2013 opět pracoval na ISS jako člen Expedice 34 a 35.\n\nThomas Marshburn se narodil ve Statesvillu v Severní Karolíně. Po ukončení střední školy v Atlantě studoval zprvu fyziku na \"Davidson College\" v Severní Karolíně (bakalář 1982) a University of Virginia (magistr 1984). Potom zahájil studium medicíny na Wake Forest University, absolvoval roku 1989.\nPo studiu pracoval na pohotovosti v nemocnicích v Toledu, Seattlu, Houstonu a Bostonu. Od roku 1994 pracoval v NASA, dva roky strávil v Rusku jako lékař amerických astronautů připravujících se v Hvězdném městečku na lety v rámci programu Shuttle-Mir v letech 1996–1997 a jako lékař posádky Expedice 7 na Mezinárodní vesmírnou stanici (ISS) roku 2003.\n\nPřihlásil se 18. náboru astronautů NASA roku 1999, propracoval se pouze mezi 123 finalistů. V následujícím 19. náboru zaznamenal úspěch a 6. května 2004 byl zařazen mezi americké astronauty. Zahájil základní kosmonautický výcvik a v únoru 2006 získal kvalifikaci „letový specialista“ raketoplánu.\n\nV únoru 2008 NASA zveřejnila Marshburnovo jmenování do posádky letu STS-127 plánovaného na následující rok. Do vesmíru odstartoval 15. července 2009 na palubě raketoplánu Endeavour. Cílem mise byla dokončení montáže modulu Kibó, doprava zásob a vybavení na Mezinárodní vesmírnou stanici (ISS). Let trval 15 dní, 16 hodin a 45 minut. Marshburn třikrát vystoupil do vesmíru, výstupy trvaly celkem 18 hodin a 59 minut.\n\nV červnu 2010 byl zařazen do posádky Expedic 34 a 35 na ISS s plánovaným startem 20. listopadu 2012. Podruhé do vesmíru vzlétl 19. prosince 2012 jako palubní inženýr Sojuzu TMA-07M společně s velitelem lodi Romanem Romaněnkem a Chrisem Hadfieldem, o dva dny později se připojili k posádce ISS. Na stanici pracoval jako palubní inženýr třicáté čtvrté a páté expedice. Podnikl jeden výstup do vesmíru, v páru s Christopherem Cassidym, výstup trval 5 hodin a 30 minut. Na Zem se trojice Romaněnko, Marshburn, Hadfield vrátila 14. května 2013.\n\nThomas Marshburn je ženatý, má dceru.\n\n"}
{"id": "578858", "url": "https://cs.wikipedia.org/wiki?curid=578858", "title": "Hrdina Československé socialistické republiky", "text": "Hrdina Československé socialistické republiky\n\nHrdina Československé republiky (od 1960, resp. 1962 hrdina Československé socialistické republiky) byl čestný titul, který uděloval na návrh vlády prezident republiky jako ocenění výjimečných zásluh o republiku spojených s vykonáním hrdinského činu nebo opětovných hrdinských činů. Současně měl být vyznamenanému podle sovětského vzoru (k titulu Hrdina Sovětského svazu byl udělován i Leninův řád) propůjčen Řád Klementa Gottwalda za budování socialistické vlasti. Jak však vyplývá z matrik a dalších dokumentů uložených v Archivu Kanceláře prezidenta republiky, v praxi se takto nepostupovalo.\n\nHrdina ČSR nosil zlatou hvězdu hrdiny ČSR, která měla tvar plastické pěticípé hvězdy ražené ze zlata. Povrch hvězdy byl leštěný. Ve středu hvězdy byla zasazena menší rudě smaltovaná pěticípá hvězda. Na rubu hvězdy byla písmena ČSR, nad nimi srp a kladivo, pod nimi matriční číslo. Hvězda se nosila na rudé stuze. Se stuhou byla spojena zlatým závěsem. Závěs tvořily vodorovně položený palcát, připevněný na stuze a dvě vavřínové snítky zkřížené pod palcátem a spojené závěsným kroužkem s hvězdou. Stuha byla zasazena horním okrajem do zlaté svorky.\n\nPramenem úpravy bylo vládní nařízení ze dne 8. února 1955 č. 6/1955 Sb., kterým se upravuje udělování čestného titulu „Hrdina Československé republiky“ a zakládají Řád rudé zástavy, Řád rudé hvězdy, medaile Za zásluhy o obranu vlasti a medaile Za službu vlasti. Vládní nařízení i po změně názvu státu v roce 1960 užívalo pro tento čestný titul označení Hrdina ČSR, ačkoliv jiné právní předpisy již hovořily o titulu Hrdiny Československé socialistické republiky.\n\nČestný titul byl zrušen s účinností od 15. října 1990.\n\n"}
{"id": "578861", "url": "https://cs.wikipedia.org/wiki?curid=578861", "title": "Jardins d'Éole", "text": "Jardins d'Éole\n\nJardins d'Éole je veřejný park, který se nachází v Paříži v 18. obvodu mezi ulicí \"Rue d'Aubervilliers\" a kolejištěm Východního nádraží. Park byl vybudován v roce 2007 a jeho rozloha činí 42 000 m.\n\nPark byl založen společným úsilím občanů, spolků a zastupitelů. Vznikl v rámci závazku města Paříže k ochraně životního prostředí a proto kombinuje městský urbanismus s trvale udržitelným rozvojem a otevřeností pro všechny generace. Park je kompletně bezbariérový. Zahrada má sloužit k názorné ukázce pozitivního vztahu k životnímu prostředí a využití obnovitelných zdrojů energie. K tomu slouží instalovaná větrná elektrárna. V parku se nepoužívají umělá hnojiva ani pesticidy, provádí se zde třídění odpadu. Výsadba je provedena tak, aby podporovala život volně žijících živočichů. Zahrada je osázena trvalkami, které kvetou po celý rok.\n\n"}
{"id": "578864", "url": "https://cs.wikipedia.org/wiki?curid=578864", "title": "Bromid kademnatý", "text": "Bromid kademnatý\n\nBromid kademnatý (CdBr) je krémově zbarvená krystalická iontová sloučenina (sůl) rozpustná ve vodě. Je zdraví škodlivý a vysoce toxický pro vodní organismy.\n\nBromid kademnatý se používá při výrobě fotografických filmů, v rytectví a litografii.\n\nBromid kademnatý se připravuje zahříváním kadmia s parami bromu. Lze ho připravovat i působením ledové kyseliny octové nebo acetylbromidu na suchý octan kademnatý. Alternativní cestou je rozpouštění kadmia nebo oxidu kademnatého v kyselině bromovodíkové a odpaření vzniklého roztoku v inertní atmosféře helia.\n"}
{"id": "578868", "url": "https://cs.wikipedia.org/wiki?curid=578868", "title": "Ruská čeština", "text": "Ruská čeština\n\nRuská čeština je hovorové označení pro češtinu mluvenou nebo psanou východoslovanskými rodilými mluvčími (zejména Rusy), do níž se promítají některé rysy východoslovanských jazyků, které odporují normě češtiny. Manifestace těchto interferencí, které se mohou projevovat na všech rovinách jazyka (tedy na rovině pravopisné, výslovnostní, lexikální, morfologické i syntaktické), jsou zpravidla hodnoceny jako chyby, nebo alespoň jako jevy příznakové (méně či více nevhodné) (např. přízvuk, intonace, výslovnost v rovině fonetické, chybné koncovky (příp. jmenné rody) v rovině morfologické aj.).\n\n\n\n\n"}
{"id": "578870", "url": "https://cs.wikipedia.org/wiki?curid=578870", "title": "Čínský chocholatý pes", "text": "Čínský chocholatý pes\n\nČínský chocholatý pes (anglicky: \"Chinese Crested Dog\") je čínsko-mexické psí plemeno. Je to malý, čilý společenský pes s jemnou kostrou, který existuje ve dvou varietách: naháč, který má hladké tělo bez srsti a srst tvoří jen chocholku na hlavě, dále jsou osrstěny tlapky k nadprstí (ponožky) a ocas, naopak druhá varianta – labutěnka – je celá obrostlá závojovitou srstí. Předpokládá se, že předkem čínského chocholatého psa byl africký bezsrstý pes, který byl dále šlechtěn ve staré Číně a na konci 19. století se dostal do západního světa. V organizaci FCI převzalo patronát nad čínským chocholatým psem Spojené království.\n\nPovahově je čínský chocholatý pes veselý, oddaný, hravý a přátelský. Jedná se o inteligentní a bystré psí plemeno, které rychle pochopí povely a snaží se splnit, co svému majiteli na očích uvidí. Někdy je nedůvěřivý vůči cizím lidem, ale nikdy ne agresivní. Neimponuje sice velikostí, ale na nezvané vetřelce umí být velice přísný. Nejedná se o dominantní plemeno, proto je vhodné jej chovat s jinými psy. S dětmi vychází velmi dobře, ale protože se jedná o psa s jemnou konstrukcí, mohou mu některé dětské hry ublížit. S jinými zvířaty vychází dobře, ale vůči mnohonásobně větším domácím zvířatům, třeba koním, může být uštěkaný. Je vhodný ke psím sportům jako jsou agility, coursing nebo dogdancing.\n\nToto psí plemeno je drobné, s jemnou kostrou, s hmotností do 5,5 kg. Výška psa (samce) se pohybuje mezi 28 až 33 cm, u fen to je 23 až 30 cm. Má dlouhé, dobře osvalené nohy, zakončené kulatými tlapkami.\n\nČínský chocholatý pes se vyznačuje pěkně utvářenou hlavou delšího vyváženého tvaru s mírně se zužující mordou a plochými lícemi. Stop není příliš výrazný. Uši jsou nasazené nízko a jsou velké, vztyčené, trojúhelníkového tvaru. U labutěnek se připouští uši klopené. Oči jsou středně velké, posazené daleko od sebe a s tmavě hnědými duhovkami. Bělmo není vidět. U labutěnky je vyžadován plný chrup, u holých jedinců mohou chybět premoláry, což je následek genu lysosti. Nosní houba je černá. Krk je tenký, bez volné kůže, dlouhý. Hřbet je poměrně dlouhý, rovný a štíhlý.\n\nV Česku se krom čínských chocholatých psů běžně vyskytuje ještě jedno „holé“ plemeno, a to americký bezsrstý teriér. Tito psi jsou mohutnější a robustnější a liší se též povahově: jsou více komunikativní a vyhledávají společnost jiných psů. Krom amerického bezsrstého psa ale existuje i další holé plemeno, a to mexický naháč. Mexický naháč se vyskytuje ve vícero velikostních variantách a ta nejmenší se blízce podobná právě čínskému chocholatému psu. U čistokrevných mexických naháčů se ale nevyskytuje chocholka na hlavě ani ocase a působí více mohutnějším dojmem.\n\nHolá varieta nevyžaduje žádné zvláštní úpravy – stačí pokožku občas očistit, třeba osprchovat nebo jen přejet vlhkým hadříkem a ve velkém horku je vhodné ji mazat opalovacím krémem, protože stejně jako člověk, se i pes může spálit od sluníčka, obzvláště pak bezsrstá plemena. Srst na ocase a chocholku na hlavě je vhodné rozčesat. Před výstavou se naháč dále upravuje vystříháním srsti na tlamě a holením či depilací případné nežádoucí srsti na těle.\n\nU osrstěné variety, nazývané labutěnka, není péče o srst nijak náročná. Srst stačí občas rozčesat kartáčem, když je špinavá, umýt šetrným šamponem. Výstavní úprava spočívá v oholení tlamy a vyholení V nebo U na hrudi.\n\nČínský chocholatý pes nevyžaduje příliš pohybu, ale přizpůsobí se tempu svého majitele. Neměl by se pohybovat v prašném prostředí, což platí hlavně pro holou variantu. Ani horské túry nejsou pro tyto psy úplně vhodné. Proto se čínský chocholatý pes hodí do města, klidně i ke starším lidem.\n"}
{"id": "578872", "url": "https://cs.wikipedia.org/wiki?curid=578872", "title": "Jorge Aguilar", "text": "Jorge Aguilar\n\nJorge Roberto Aguilar Mondaca (* 8. ledna 1985 Santiago de Chile) je chilský profesionální tenista. V roce 2001 byl spolu s Guillermem Hormazábalem a Carlosem Riosem členem reprezentačního týmu, který se stal mistrem světa v kategorii družstev do šestnácti let.\n\nV singlu Davis Cupu debutoval 8. března 2010 proti Izraeli, když porazil Harela Leviho 7–6, 6–1. Den předtím odehrál čtyřhru s Paulem Capdevillou, ve které v pěti setech podlehli zkušenému izraelskému páru Jonatan Erlich a Andy Ram. V červenci 2010 nastoupil ve čtvrtfinále soutěže do dvouhry proti České republice v Coquimbu.\n\nNa okruhu ATP k létu 2010 nevyhrál žádný turnaj, v rámci okruhu ITF zvítězil ve 13 turnajích dvouhry.\n\nNa žebříčku ATP byl pro dvouhru nejvýše klasifikován na 194. místě (21. června 2010).\n\n"}
{"id": "578873", "url": "https://cs.wikipedia.org/wiki?curid=578873", "title": "Daihatsu", "text": "Daihatsu\n\nDaihatsu Motor Co., Ltd. (japonsky ダイハツ工業株式会社 <nowiki>[daihatsu kōgyō kabušiki-gaiša]</nowiki>) je japonská automobilka známá především svými malými a terénními vozy. Mnoho modelu je známo v Japonsku také jako \"kei jidōša\" („lehké vozy“). Centrála společnosti sídlí ve městě Ikeda v prefektuře Ósaka.\n\nNázev „Daihatsu“ je kombinací prvního kandži z názvu Ósaka (大) a prvního slova 発動機製造 <nowiki>[hacudōki seizō]</nowiki> („továrna na motory“). Složeno dohromady se to vyslovuje „dai hacu“.\n\nSpolečnost Daihatsu byla založena v roce 1951 jako nástupnická organizace Hatsudoki, v 60. letech 20. století začala vyvážet automobily do Evropy, přestože zde do 80. let nedosáhla žádných větších obchodních úspěchů.\n\nOd února 1992 v Severní Americe společnost Toyota běžně distribuuje modely automobilky Daihatsu.\n\nV roce 2011 firma oznámila ukončení prodeje svých vozů v Evropě rokem 2013. Důvodem je výrazný pokles prodeje v souvislosti s nevýhodným kurzem jenu a krize na automobilovém trhu. Mezi lety 2007 a 2011 klesl roční prodej v Evropě z 58000 na 12000 vozů.\n\n\n\n\n"}
{"id": "578875", "url": "https://cs.wikipedia.org/wiki?curid=578875", "title": "Paul (chobotnice)", "text": "Paul (chobotnice)\n\nChobotnice Paul (vylíhla se v roce 2008 – uhynula 26. října 2010) byla chobotnice pobřežní žijící v nádrži v Sea Life Centre, komerční atrakci v německém Oberhausenu. Chobotnice byla používána jako věštec v pokusu předpovídat výsledky fotbalových zápasů, obvykle mezinárodních zápasů, ve kterých hrál německý národní tým.\n\nPaul byl v akváriu se dvěma boxy, z nichž každý obsahoval jeho oblíbené jídlo jako mušle nebo ústřice, a každý box byl označen vlajkou národního fotbalového týmu v nadcházejícím zápase. Chobotnice si údajně vybrala box s vlajkou vítězného týmu v několika ze šesti zápasů Německa na Euro 2008, a v každém ze svých prvních šesti zápasů na Mistrovství světa 2010 ve fotbale. Předpověděla i vítězství Španělů nad Nizozemci ve finále. Po MS 2010 se chovatelé Paula rozhodli, že už dál věštit nebude a odejde do \"důchodu\". V říjnu 2010 chobotnice uhynula.\n"}
{"id": "578879", "url": "https://cs.wikipedia.org/wiki?curid=578879", "title": "Christophe Lemaitre", "text": "Christophe Lemaitre\n\nChristophe Lemaitre (* 11. června 1990, Annecy) je francouzský atlet, sprinter. V současnosti je také držitelem neoficiálního titulu nejrychlejšího bílého sprintera historie (zatím jako jediný běloch zaběhl stometrový sprint pod hranicí 10 sekund). Zároveň je jediným atletem bílé pleti, který zaběhl jak stometrový sprint pod 10 sekund, tak i dvojnásobný sprint pod 20 sekund. Často bývá označován za nejrychlejšího běžce bílé pleti vůbec.\n\nV roce 2008 se stal v Bydhošti juniorským mistrem světa v běhu na 200 metrů. O rok později na mistrovství Evropy juniorů v srbském Novém Sadu získal zlatou medaili v běhu na 100 metrů v novém evropském juniorském rekordu 10,04. Na Mistrovství světa v atletice 2009 v Berlíně prošel do čtvrtfinále.\n\nNa mistrovství Evropy družstev 2010 v norském Bergenu skončil na druhém místě, když stovku zaběhl v novém osobním rekordu 10,02 s a prohrál jen s Britem Dwainem Chambersem. Dne 9. července 2010 zaběhl na francouzském mistrovství v atletice ve Valence stometrovou trať v čase 9,98 sekundy a stal se prvním sprinterem bílé pleti, kterému se podařilo dostat pod deset sekund. Na evropském šampionátu v Barceloně vybojoval tři zlaté medaile. 28. srpna 2010 v italském Rieti znovu vylepšil svůj osobní rekord (a tím i neoficiální světový rekord \"bílého muže\") o setinu sekundy časem 9,97 s. Tento výkon opět o setinu vylepšil 7. června 2011 v Montreuil časem 9,96 s.\n\nV roce 2011 vybojoval na halovém ME v Paříži bronzovou medaili v běhu na 60 metrů, když ve finále proběhl cílem v čase 6,58 s. Stříbro získal Brit Dwain Chambers, který byl o čtyři setiny sekundy rychlejší a halovým mistrem Evropy se stal Francis Obikwelu z Portugalska za 6,53 s.\n\nOpět v červnu, tentokráte však na Mistrovství Evropy družstev ve Stockholmu překonal vlastní rekord na 100 metrů a vylepšil jej o jednu setinu sekundy na 9,95. Celkově v discplíně jasně zvítězil a připsal Francii dvanáct bodů do týmové soutěže.\n\nV Lausanne svůj nejlepší čas 9,95 s zopakoval, ale již 29. července šokoval dalším zlepšením národního rekordu na francouzském šampionátu v Albi na 9,92 s. Při tomto výkonu měl v zádech maximální povolenou podporu větru o rychlosti 2,0 m/s.\n\nNa MS v jihokorejském Tegu v roce 2011 obsadil 4. příčku ve finále na 100 metrů časem 10,19 sekundy, poté však vybojoval bronzovou medaili na dvojnásobné trati časem nového národního rekordu 19,80 s. (vylepšil si přitom osobní rekord o celých 0,36 s.). Stříbrnou medaili poté dokázal vybojovat společně s Teddy Tinmarem, Yannickem Lesourdem a Jimmy Vicautem ve štafetě na 4×100 metrů.\n\nNa Mistrovství Evropy v Helsinkách se v červnu roku 2012 stal vítězem běhu na 100 metrů časem 10,09 sekundy. Obhájil tak titul z Barcelony 2010. Na následujícím evropském šampionátu v roce 2014 skončil druhý v bězích na 100 i 200 metrů a byl členem bronzové sprinterské štafety.\n\nV olympijském finále běhu na 200 metrů v Rio de Janeiro v roce 2016 vybojoval bronzovou medaili.\n\n"}
{"id": "578881", "url": "https://cs.wikipedia.org/wiki?curid=578881", "title": "Sergej Litvinov", "text": "Sergej Litvinov\n\nSergej Nikolajevič Litvinov ( ; 23. ledna 1958, Cukorova-Balka, Krasnodarský kraj – 19. února 2018 Soči) byl sovětský atlet ruské národnosti, olympijský vítěz, dvojnásobný mistr světa a bývalý držitel světového rekordu v hodu kladivem.\n\n"}
{"id": "578884", "url": "https://cs.wikipedia.org/wiki?curid=578884", "title": "Velkookovití", "text": "Velkookovití\n\nVelkookovití (Hemigaleidae) jsou jednou z čeledí žraloků z řádu žralounů (Carcharhiniformes). Stejně jako pro ostatní zástupce tohoto řádu jsou pro ně charakteristické dvě hřbetní ploutve, řitní ploutev, pět žaber a oční ochranná blána. Do této čeledi se řadí 8 druhů žraloků ve čtyřech rodech. Žijí v mělkých pobřežních vodách do hloubky 100 metrů. Většina z nich nedorůstá do větších rozměrů než 1,4 metru kromě velkookatce indického, který může dorůst do velikosti 2,4 metru.\n\n\n\n\n\n"}
{"id": "578887", "url": "https://cs.wikipedia.org/wiki?curid=578887", "title": "Jiří Šolc", "text": "Jiří Šolc\n\nPlk. v. v. PhDr. Jiří Šolc (13. listopadu 1932, Bělá u Staré Paky – 8. dubna 2010) byl český vojenský historik. V roce 1968 začal působit ve Vojenském historickém ústavu, který musel za normalizace opustit. K činnosti historika se vrátil po sametové revoluci. Napsal řadu knih týkajících se československého odboje za druhé světové války.\n"}
{"id": "578888", "url": "https://cs.wikipedia.org/wiki?curid=578888", "title": "Seznam dílů seriálu Svatyně", "text": "Seznam dílů seriálu Svatyně\n\nToto je seznam dílů seriálu \"Svatyně\". Kanadský sci-fi/fantasy televizní seriál \"Svatyně\" vysílala stanice Syfy v letech 2008–2011. První série měla premiéru 3. října 2008 na stanici Syfy (tehdy SciFi Channel) a dějově předcházející webizody byly publikovány od 14. května 2007. Poslední epizoda byla odvysílána 30. prosince 2011. Celkem byly natočeny 4 televizní série, s výjimkou 20dílné třetí řady měly všechny po 13 epizodách. Jedna internetová série čítala 8 webizod.\n\nČesky dabovanou verzi seriálu začala vysílat televizní společnost AXN.\n\n<onlyinclude></onlyinclude>\n\n"}
{"id": "578889", "url": "https://cs.wikipedia.org/wiki?curid=578889", "title": "Tibor Jankovics", "text": "Tibor Jankovics\n\nTibor Jankovics (* 20. září 1960 Komárno, Československo) je bývalý československý reprezentant v řecko-římském zápasu. V roce 1988 startoval na letních olympijských hrách v Soulu, kde v kategorii do 52 kg obsadil šesté místo. Třikrát startoval na mistrovství světa, kde se nejlépe umístil v roce 1986 na 5. místě, v roce 1983 skončil 7. a v roce 1987 8. Třikrát startoval také na mistrovství Evropy, kde dosáhl v roce 1985 a 1989 na 4. místo a v roce 1986 vybojoval 7.\n\n"}
{"id": "578891", "url": "https://cs.wikipedia.org/wiki?curid=578891", "title": "Spockův mozek", "text": "Spockův mozek\n\n„Spockův mozek“ (v originále „Spock's Brain“) je šestý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 20. září 1968, v České republice 9. května 2003.\n\nHvězdného data 5431.4 hvězdná loď USS Enterprise NCC-1701 vedená kapitánem Jamesem Kirkem objevuje ve vesmíru neznámé plavidlo využívající pokročilý iontový pohon. Ještě než stihnout plavidlo důkladněji prozkoumat, objevuje se na můstku cizí žena, která ovladačem na zápěstí omráčí posádku celé lodi. Při probuzení volá Dr. McCoy kapitána Kirka na ošetřovnu, protože zde leží pan Spock. Doktor konstatuje, že mu byl vyoperován mozek a kapitán má 24 hodin, aby jej znovu získal, jinak jeho tělo zemře.\n\nPři sledování iontové stopy pan Sulu přivede loď k systému šesti planet, které mají vhodnou atmosféru pro život a jsou obydlené. Kapitán vybírá nejzaostalejší nacházející se v úrovni doby ledové, kde byl zachycen zvláštní zdroj energie, protože všechny planety systému nejsou na dostatečné technologické úrovni pro vytvoření předvedené techniky. Při transportu na povrch je výsadek napaden barbarským kmenem. Když je výsadek zastraší phasery, jeden upadne a nestihne utéct. Kirk od něj zjišťuje, že na planetě kromě nich žijí ještě „ti druzí“, kteří barbarským mužům dávají bolest a rozkoš. Opodál výsadek objevuje past, kterou nastražili ti druzí na barbary, aby jich několik polapili. Kirk přivolává Dr. McCoye, který ovládá Spockovo tělo dálkovým ovládáním a spolu s vrchním inženýrem Scottem se vydávají do pasti, zatímco poručík Čechov zůstává s dalšími muži na povrchu. Past je výtah, který zaveze kapitána s doprovodem do útrob planety, kde na ně čeká mladá žena. Než stihne použít náramek, Kirk jí omráčí phaserem. McCoy trikordérem zjišťuje, že její mysl je asi na úrovni malého dítěte a není schopna zodpovědět jejich otázky. Záhy je celý výsadek zajat.\n\nPři probuzení stojí před komisí složenou z žen využívající barbarských mužů jako otroků. Kirk poznává ženu, která byla na \"Enterprise\", ale ta si tento incident vůbec nepamatuje a McCoy opět zjišťuje, že není ve stavu vývoje, aby dokázala provést operaci vulkánského mozku, neb ani neví, co to mozek je. Později se jim daří uniknout z vazby a přes komunikátor nachází místnost se Spockovým mozkem, který ženy využívají jako správce, který řídí jejich podzemní komplex a zajišťuje jim přežití. Tam je ovšem hlavní kněžka, která opět všechny srazí na zem pomocí přístroje na zápěstí. Za použití dálkového ovládání Kirk přiměje Spockovo tělo, aby jim vypnulo opasky působící bolest. Kapitán a jeho muži se pak dozvídají, že zdejší rasa silně degradovala, namísto aby se vyvíjela a když potřebují nějakou vyšší znalost, použití učitele – helmu poskytující znalost předků po dobu tří hodin. Kněžka však odmítne naučit se znalost operace mozku a vrátit Spockovi, co mu patří, protože by obyvatelé komplexu bez něj nepřežili. Nakonec se pro toto rozhoduje Dr. McCoy. Po použití učitele mu přijde zákrok jako banalita a pouští se do operace. Znalost mu však nevydrží dostatečně dlouho a začíná zapommínat. Konec operace musí dokončit za instrukcí pana Spocka, který již může, prostřednictvím svého těla, mluvit.\n\nPo skončení operace Spock sáhodlouze objasňuje, že předchozí civilizace ukryla ženy do podzemí před dobou ledovou a muži zůstali na povrchu. Později vznikl rozkol a tak celá populace začala degradovat. Když jeho proslov nezná konce, doktor pronese, že mu neměl připojovat k mozku ústa. Společně pak planetu opouští.\n\n\n"}
{"id": "578892", "url": "https://cs.wikipedia.org/wiki?curid=578892", "title": "Stanislav Devátý", "text": "Stanislav Devátý\n\nStanislav Devátý (* 8. června 1952 Gottwaldov) je český advokát, bývalý disident, signatář Charty 77 a politik, po sametové revoluci československý poslanec Sněmovny národů Federálního shromáždění za Občanské fórum, později za ODS, od roku 2016 zastupitel Zlínského kraje. V letech 1992–1996 byl ředitelem Bezpečnostní informační služby (BIS).\n\nUž od konce 60. let se pohyboval v okruhu alternativní, protirežimní mládeže. Vystudoval střední průmyslovou školu elektrotechnickou a pracoval jako technik-elektrikář i programátor v několika státních podnicích, včetně JZD Slušovice. Toto místo musel opustit poté, co se stal signatářem (20. května 1985) Charty 77 (podle vlastních slov ale podepsal již roku 1977, nicméně později zjistil, že mezi signatáři chybí, tak podepsal podruhé) a členem VONS. V letech 1988–1989 byl mluvčím Charty 77. Dne 16. ledna 1989 položil věnec na hrob Jana Palacha ve Všetatech, v situaci, kdy byl hřbitov tehdejšími bezpečnostními složkami komunistického režimu obležen. Při policejních zásazích praktikoval metody pasivního odporu, držel protestní hladovky. V roce 1989 byl z politických důvodů opakovaně vězněn, veřejnost se dozvěděla o jeho protestních hladovkách, zejména z tehdy již jen sporadicky rušeného vysílání rozhlasové stanice Svobodná Evropa. V Gottwaldově založil Společnost přátel USA. V srpnu 1989 byl odsouzen k 20 měsícům vězení, ale podařilo se mu před zatčením uprchnout do již svobodného Polska. Zpátky do ČSSR se vrátil až 10. prosince 1989 po sametové revoluci.\n\nVe volbách v červnu 1990 byl zvolen do české části Sněmovny národů Federálního shromáždění (volební obvod Jihomoravský kraj) za Občanské fórum (OF). Po rozkladu OF v roce 1991 přešel do klubu Občanské demokratické strany (ODS). Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nOstře vystupoval proti bývalým komunistům v OF. Byl zvolen do Komise 17. listopadu, kde veřejně proslul v aféře Kavan (Jan Kavan byl označen za spolupracovníka Státní bezpečnosti). Podobně vystoupil také v říjnu 1990, kdy označil za spolupracovníka StB Boleslava Bártu, předáka moravistického hnutí HSD-SMS. Usiloval o brzké zveřejnění seznamů spolupracovníků StB. Ty nakonec zveřejnil Petr Cibulka. V roce 1992 byl jmenován náměstkem ředitele Federální bezpečnostní informační služby (FBIS). Po volbách v roce 1992 ale Vladimír Mečiar a jeho vítězné hnutí HZDS odmítal jmenování Stanislava Devátého do čela FBIS a bezpodmínečné požadoval i odvolání dosavadního ředitele Štefana Bačinského. O této věci se výslovně zmiňoval v rozhovorech s Václavem Klausem.\n\nDevátý se nakonec v prosinci 1992 stal prozatímním ředitelem nově vzniklé Bezpečnostní informační služby České republiky (BIS ČR) a od července 1994 prozatímním ředitelem Bezpečnostní informační služby (BIS). V polovině 90. let čelil kritice. V lednu 1995 obvinil tehdejší předseda Občanské demokratické aliance BIS, že nad rámec zákona shromažďuje materiály o politických stranách. Vyšetřování ale nic takového nezjistilo. O rok později s tvrzením o sledování politiků bezpečnostní službou přišel i předseda lidovců Josef Lux. BIS to odmítla, ale Stanislav Devátý několik dní po vypuknutí aféry v listopadu 1996 z funkce jejího prozatímního ředitele odstoupil.\n\nTeprve během svého působení v BIS vystudoval dálkově Právnickou fakultu Univerzity Karlovy, a v roce 1996 se stal koncipientem advokátní kanceláře, později samostatným advokátem (advokátní kancelář Toman, Devátý & partneři). Mnohými publicisty je stále považován za vlivnou osobu a významného experta v záležitostech bezpečnostních služeb.\n\nVe volbách do Poslanecké sněmovny PČR v roce 2013 kandidoval jako nestraník za ODS ve Zlínském kraji. Na kandidátce původně figuroval na posledním 22. místě, nakonec ale obdržel nejvyšší počet preferenčních hlasů. Mandát však nezískal, protože ODS na žádný poslanecký mandát v kraji nedosáhla. V krajských volbách v roce 2016 byl zvolen jako nestraník za ODS zastupitelem Zlínského kraje.\n\nVe volbách do Poslanecké sněmovny PČR v roce 2017 kandidoval jako nestraník za ODS ve Zlínském kraji.\n\nDne 22. listopadu 2016 dostal pamětní dekret ministra a odznak účastníka odboje a odporu proti komunismu „za soustavnou a dlouhodobou protikomunistickou činnost vykonávanou v rámci nezávislých politických iniciativ, za autorství a rozšiřování petic, prohlášení a otevřených dopisů požadujících dodržování základních lidských práv a svobod, za udržování kontaktů se zahraničím za účelem vzájemné spolupráce, podpory a výměny informací o politickém dění v Polsku a Československu“.\n"}
{"id": "578893", "url": "https://cs.wikipedia.org/wiki?curid=578893", "title": "Podúsek Komárno", "text": "Podúsek Komárno\n\nStavební podúsek Komárno byl jedním ze dvou podúseků československého těžkého opevnění budovaného před druhou světovou válkou na jižním Slovensku. Výstavbu zajišťovala ženijní skupina 21 Bratislava. Komárenský prostor byl chráněn třemi pěchotními sruby, jež byly obsazeny hraničářskou četou (velitel npor. pěch. S. Neuschl) pěšího pluku 12, který byl podřízen Hraniční oblasti 39.\n\nVýstavba objektů byla zadána firmě Inžesta, s. r. o., Bratislava dne 13. března 1937 za částku 1 776 125,25 Kč. První pracovní den byl určen předáním staveniště 10. května téhož roku, lhůta na dokončení prací byla stanovena na 80 pracovních dnů. Velitelem podúseku byl kpt. žen. Ladislav Palička, stavbyvedoucím se stal por. stav. Karel Pavlíček.\n\nTěžké objekty v Komárně nevytvářely souvislou linii. Podle původních plánů zde mělo být vybudováno celkem pět bunkrů, z nichž tři měly chránit železniční most přes Dunaj a zbylé dva silniční most přes tutéž řeku. Od plánu na výstavbu objektu Ko-S 2, který měl čelně postřelovat vlakový most, bylo v roce 1936 z důvodu vysokých nákladů upuštěno (měl stát na vysokém náspu v ose mostu za železniční tratí). Místo něj měl být zesílen strážní domek u trati a most měl být vybaven náloží a podzemní štolou. Zrušen byl rovněž i srub Ko-S 5, jenž měl protitankovým kanónem v čelní pancéřové polokopuli bránit silniční most přes hraniční řeku. Na jeho místě měla být zbudována střelecká místnost pod pancířem u levého chodníku. Nakonec nedošlo k výstavbě ani těchto zařízení.\n\nZbývající tři objekty tak zůstaly jedinými opevněnými body; sruby Ko-S 1 a 3 chránily železniční most, objekt Ko-S 4 postřeloval silniční most.\n\nPozn.: Objekty jsou řazeny od západu na východ.\n\nJedná se o atypický bezkřídlý oboustranný pěchotní srub s hlavními zbraněmi „pod pancířem“. Byl vyprojektován ve II. stupni odolnosti jako jednopodlažní (vzhledem k vysoké hladině spodní vody a umístění objektu téměř na břehu Dunaje). Vybetonován byl 1. až 7. srpna 1937. Jeho hlavní výzbroj tvořily dva těžké kulomety vz. 37, které byly umístěny ve dvou pancéřových kopulích po stranách objektu, z nichž levá postřelovala železniční most. V čelní straně uprostřed délky objektu se nacházel zvon pro lehký kulomet vz. 26 pro ochranu blízkého okolí. U vchodu se pro stejný účel nacházel tentýž kulometem ve střílně „pod betonem“.\n\nZa druhé světové války byl srub poškozen vytržením obou kopulí a pancéřového zvonu, přičemž všechny tři pancéřové prvky byly ponechány poblíž objektu. Na přelomu let 1949 a 1950 byl zvon druhotně osazen v jihomoravském objekt MJ-S 16 „Výběžek“, kde se nachází dodnes. Pěchotní srub Ko-S 1 byl v roce 1969 zcela zničen odstřelem kvůli budování protipovodňových hrází. Místo, kde se nacházel je však dodnes patrné.\n\nTyto objekty byly stavebně shodné, pouze zrcadlově obrácené. Půdorysně připomínaly srub R-S 54 „Na potoku“ poblíž Zemské brány. Byly to bezkřídlé jednostranné pěchotní sruby vybudované ve II. stupni odolnosti. Objekt Ko-S 3 byl vybetonován jako první v Komárně mezi 11. a 18. červnem 1937, srub Ko-S 4 naopak jako poslední 21. až 27. srpna téhož roku. Oba objekty byly jednopodlažní. Byly vybaveny jednou pancéřovou kopulí pro dvojče těžkých kulometů vz. 37 (Ko-S 3 vpravo, postřelovala železniční most; Ko-S 4 vlevo, postřelovala silniční most) a jedním pancéřovým zvonem pro lehký kulomet vz. 26. Jejich vchody byly atypické vchody, neboť neměly standardního zalomení se střílnou pro ruční zbraň. Týly objektů byly chráněny vždy dvěma lehkými kulomety vz. 26 ve střílnách „pod betonem“.\n\nRovněž i tyto sruby byly za války postiženy vytržením stropních pancéřových prvků, které byly ponechány v blízkosti objektů. Oba zvony pro kulomety byly v letech 1949 a 1950 osazeny do jihomoravského objektu MJ-S 29 „Svah“ poblíž Mikulova. Srub Ko-S 4 byl stejně jako „jednička“ v roce 1969 odstřelen, neboť překážel budování protipovodňových hrází. Jediným zachovaným komárenským objektem je srub Ko-S 3 „Ústředna“, který byl přebudován na garáž.\n\n"}
{"id": "578904", "url": "https://cs.wikipedia.org/wiki?curid=578904", "title": "Služba vnější rozvědky", "text": "Služba vnější rozvědky\n\nSlužba vnější rozvědky ( , zkracováno SVR) je hlavní zpravodajská služba Ruské federace zaměřená do zahraničí. Je nástupcem sovětské První hlavní správy KGB a vznikla v prosinci roku 1991.\n\nPracuje v součinnosti s vojenskou rozvědkou GRU a zodpovídá se přímo prezidentovi Ruské federace.\n"}
{"id": "578906", "url": "https://cs.wikipedia.org/wiki?curid=578906", "title": "Chomiąża (Opolské vojvodství)", "text": "Chomiąża (Opolské vojvodství)\n\nChomiąża (dříve \"Chomiż\", česky \"Chomýž\", německy \"Komeise\", dříve \"Comeise\" nebo \"Preussisch Comeise\") je ves v jižním Polsku, v Opolském vojvodství, v powiatu głubczyckém, ve gmině Głubczyce, v jihovýchodní části Zlatohorské vrchoviny na řece Opavici. Nad vsí se dříve těžila břidlice (dnes je zde EVL Góry Opawskie - enkláva v okolí Pielgrzymowa a Opawice).\n\nV roce 1742 byla vesnice rozdělena mezi Rakousko a Prusko. Pruská část je dnes v Polsku. Rakouská část je dnes místní částí Chomýž města Krnova v Česku.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice.\n\n\nVe vesnici se nachází silniční hraniční přechod do Česka Chomiąża - Chomýž pro vozidla do 4 tun.\n\nVe vsi se nachází stacionář pro seniory (polsky \"Placówka Całodobowej Opieki dla osób starszych Spokojna Przystaň w Chomiąży\").\n\nVe vsi se nachází fotbalové hřiště Fortuna (polsky \"Boisko Fortuna Chomiąża\").\n"}
{"id": "578907", "url": "https://cs.wikipedia.org/wiki?curid=578907", "title": "Timofej Michajlov", "text": "Timofej Michajlov\n\nTimofej Michajlovič Michajlov (, , Smolensk, Ruské impérium – , Petrohrad, Ruské impérium) byl ruský revolucionář a účastník atentátu na Alexandra II.\n\nMichajlov se narodil v rodině sedláka, později se přesunul do Petrohradu, kde našel práci v továrně\n\nV sedmdesátých letech byl Michajlov kotelníkem a navštěvoval skupinu Půda a svoboda. V roce 1880 se Michajlov stal členem skupiny Svoboda lidu.\n\nV roce 1881 se Michajlov připojil k jednotce, jejímž úmyslem bylo zabít cara Alexandra II.\n\nDne 13. března 1881 nastala akce. Michajlov měl být první, kdo měl hodit bombu, ale zřejmě ztratil nervy, a tak bombu položil na chodník a odešel domů.\n\nTen den jeden z chycených atentátníků Nikolaj Rysakov udal své přátele. Při zatýkání zranil Michajlov tři policejní úředníky, nakonec byl dopaden u dveří.\n\nVšichni vězni byli uznáni vinnými a odsouzeni k trestu smrti. 15. dubna byli Nikolaj Kibalčič, Nikolaj Rysakov, Sofia Perovská, Andrej Željabov a Michajlov popraveni. Michajlov byl popraven jako druhý po Kibalčičovi. Lano dvakrát prasklo pod vahou jeho velkého těla a on se s duněním dotkl podlahy. Zástup lidí, který byl nepřátelský ke královrahům, začal křičet, že to bylo znamení z nebe, a tak by měl být Michajlov omilostněn.\n\nTeprve čtvrté lano dokázalo Michajlova zabít. Zbylí tři vězni byli popraveni hladce.\n"}
{"id": "578908", "url": "https://cs.wikipedia.org/wiki?curid=578908", "title": "Étienne Carjat", "text": "Étienne Carjat\n\nÉtienne Carjat (28. března 1828 Fareins, (Ain) - 19. března 1906 Paříž) byl francouzský žurnalista, karikaturista a fotograf. Byl spoluzakladatelem magazínu \"Le Diogène\" a zakladatelem \"Le Boulevard\". Nejznámější je díky svým četným portrétům a karikaturám politických, literárních a uměleckých postav Paříže.\n\nV roce 1858 se vyučil umění fotografie s Pierrem Petitem. V roce 1861 se přestěhoval do svého ateliéru na Laffitte číslo 56 v Paříži. Pak měl také fotografické studio na Notre-Dame-de-Lorette č.p. 10 a byl v té době, stejně jako Nadar, portrétistou umělecké komunity. Nechával svým modelům jejich přirozené výrazy, bez vytváření umělých póz.\n\nV roce 1871 podporoval pařížskou komunu a publikoval politické básně v novinách \"La Commune\". V roce 1875 založil časopis \"Le Boulevard\", který také vedl. Dělal důležitou práci jako karikaturista, publikoval v novinách, včetně \"Diogenes\", který spoluzaložil. Publikoval také celou řadu knih.\n\nCarjat vytvořil v říjnu 1871 portrét Arthura Rimbauda, který se stal nejvíce všeobecně známým obrazem mladého básníka z Charleville. Fotografie získala ikonický status, velmi často se opakuje a používá jako symbol poezie, mladosti, revoluce a romantiky. Dva z celkem osmi originálů se prodávaly v aukci. V roce 1998 se jeden z nich prodal na aukci za částku 191.000 franků a 24. ledna 2003 se další portrét Arthura Rimbauda prodal za 69.000 eur (respektive 81.000 eur včetně poplatků).\n\n\n"}
{"id": "578912", "url": "https://cs.wikipedia.org/wiki?curid=578912", "title": "Krasne Pole", "text": "Krasne Pole\n\nKrasne Pole (dříve \"Łączki\" nebo \"Krasne Łączki\", česky \"Krásné Loučky\", německy \"Schönwiese\") je ves v jižním Polsku, v Opolském vojvodství, v powiatu Głubczyckém, ve gmině Głubczyce, v jihovýchodní části Zlatohorské vrchoviny na řece Opavici na polsko-české hranici.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice.\n\nV Krásných Loučkách byla původně farnost templářů. V roce 1742 byla vesnice rozdělena mezi Rakousko a Prusko. Pruská část je dnes v Polsku. Rakouská část je dnes části obce Krásné Loučky města Krnova v Česku.\n\n"}
{"id": "578913", "url": "https://cs.wikipedia.org/wiki?curid=578913", "title": "Acudži Mijahara", "text": "Acudži Mijahara\n\nAcudži Mijahara (japonsky 宮原 厚次 Mijahara Acudži (* 20. prosince 1958) je bývalý japonský zápasník původem z Kagošimské prefektury, olympijský vítěz v zápase řecko-římském v kategorii do 52 kg z her v Los Angeles 1984 a stříbrný ve stejné kategorii na hrách v Soulu 1988. V roce 1981 vybojoval stříbro a v roce 1986 bronz na mistrovství světa a v roce 1986 zlato na Asijských hrách\n\n"}
{"id": "578914", "url": "https://cs.wikipedia.org/wiki?curid=578914", "title": "Lenarcice", "text": "Lenarcice\n\nLenarcice (dříve \"Linhartowice\", česky \"Linhartovy\", německy \"Geppersdorf\") je ves v jižním Polsku, v Opolském vojvodství, v powiatu głubczyckém, ve gmině Głubczyce, v jihovýchodní části Zlatohorské vrchoviny na řece Opavici. K sołectwu (starostenství, šoltyství) Lenarcice patří \"przysiółek\" (osada) \"Podlesie\" (německy \"Feldhof\") s dřívějším názvem \"Lenarcice PGR\".\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice.\n\nV roce 1742 byla vesnice rozdělena mezi Rakousko a Prusko. Pruská část je dnes v Polsku. Rakouská část je dnes část obce Linhartovy města Města Albrechtice v Česku.\n\n\nVe vesnici se nachází silniční hraniční přechod do Česka Lenarcice - Linhartovy pro vozidla do 2 tun.\n"}
{"id": "578916", "url": "https://cs.wikipedia.org/wiki?curid=578916", "title": "Persepolis FC", "text": "Persepolis FC\n\nPersepolis FC (persky باشگاه فوتبال پرسپولیس ) je íránský fotbalový klub hrající íránskou ligu, kterou devětkrát vyhrál. S pěti vítězstvími v Hazfí poháru je Persepolis FC nejslavnější íránský klub, počet jeho příznivců se odhaduje na čtyřicet milionů.\n\nPersepolis byl založen v roce 1963 členy Teheránského gymnastického klubu. První národní trofej FCB získal v roce 1974, když v rozhodujícím zápasem ligového ročníku porazil Esteghlal FC 2-0. Po revoluci byl klub přejmenován na \"Pirouzi\" (\"Vítězství\"), protože nový režim odmítal připomínky předislámské Achaimenovské říše. Tato změna se však mezi fanoušky neujala a v roce 2012 byl oznámen návrat k původnímu názvu.\n\n\n"}
{"id": "578917", "url": "https://cs.wikipedia.org/wiki?curid=578917", "title": "Opawica", "text": "Opawica\n\nOpawica (dříve též \"Opawice\", česky \"Opavice\", německy \"Tropplowitz\", slezsky \"Troplowice\") je ves v jižním Polsku, v Opolském vojvodství, v powiatu głubczyckém, ve gmině Głubczyce, v jihovýchodní části Zlatohorské vrchoviny na řece Opavici.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice.\n\nV roce 1742 byla vesnice (dříve město) rozdělena mezi Rakousko a Prusko. Pruská část je dnes v Polsku. Rakouská část je dnes části obce Opavice města Města Albrechtice v Česku. Vesnice byla kdysi městečkem, o čemž svědčí čtvercové náměstí.\n\n\nV Opawici (č. 3) je sídlo římskokatolické venkovské farnosti Nejsvětější Trojice.\n\n\nVe vesnici se nachází silniční hraniční přechod do Česka Opawica - Město Albrechtice (Celní ulice) pro vozidla do 3,5 tuny.\n\n"}
{"id": "578919", "url": "https://cs.wikipedia.org/wiki?curid=578919", "title": "Jaroslav Zeman (zápasník)", "text": "Jaroslav Zeman (zápasník)\n\nJaroslav Zeman (* 20. února 1962 Praha, Československo) je bývalý československý, později český reprezentant v řecko-římském zápasu. Třikrát startoval na olympijských hrách, v roce 1988 a 1992 za Československo a v roce 1996 za Českou republiku. Jeho maximem bylo 7. místo v Barceloně 1992, o čtyři roky dříve v Soulu skončil ve druhém kole a v Atlantě 1996 skončil na 12. místě. V roce 1991 vybojoval stříbrnou medaili na mistrovství světa. V roce 1988 vybojoval stříbrnou a v letech 1989 a 1990 bronzovou medaili na mistrovství Evropy.\n\n"}
{"id": "578920", "url": "https://cs.wikipedia.org/wiki?curid=578920", "title": "Olle Boström", "text": "Olle Boström\n\nOlle Boström (* 19. listopadu 1990 Sollentuna) je švédský juniorský reprezentant a mistr světa v orientačním běhu. Mezi jeho největší úspěchy patří dvě zlaté medaile ze štafet na juniorském mistrovství světa 2008 ve švédském Göteborgu a na juniorském mistrovství světa 2009 v italském San Martinu. V současnosti běhá za švédský klub Enebybergs IF.\n\n"}
{"id": "578921", "url": "https://cs.wikipedia.org/wiki?curid=578921", "title": "Albin Ridefelt", "text": "Albin Ridefelt\n\nAlbin Ridefelt (* 23. listopad 1991 Uppsala) je švédský juniorský reprezentant a Mistr světa v orientačním běhu. Mezi jeho největší úspěchy patří zlatá medaile ze štafet na juniorském mistrovství světa 2009 v italském San Martinu. V současnosti běhá za švédský klub OK Linné.\n\n"}
{"id": "578922", "url": "https://cs.wikipedia.org/wiki?curid=578922", "title": "Edvard Beaufort", "text": "Edvard Beaufort\n\nEdvard Beaufort (1. června 1860, Lobeč u Kralup nad Vltavou – 14. června 1941, Praha) byl český nakladatel a redaktor.\n\nNarodil se v obci Lobeč\nv rodině majitele uhelny Eduarda Beauforta. \n\nNakladatelství Edvard Beaufort po znárodnění nadále funguje pod názvem Naše Vojsko.\n\n"}
{"id": "578923", "url": "https://cs.wikipedia.org/wiki?curid=578923", "title": "William McMahon", "text": "William McMahon\n\nWilliam McMahon (23. února 1908 – 31. března 1988) byl australský politik a dvacátý předseda vlády Austrálie.\n\nVystudoval právo na univerzitě v Sydney. Potom pracoval jako právník. V roce 1940 vstoupil do armády, ale vzhledem na problémy se sluchem nebyl na frontě. Po 2. světové válce cestoval po Evropě a vystudoval ekonomii.\n\nOd roku 1949 byl poslancem parlamentu, ve vládě Roberta Menziesa byl ministrem vojenského námořnictví. Ministrem s různými pravomocemi byl nepřetržitě 20 let, což je australský rekord. Ve vládě Harolda Holta se stal ministrem financí (druhý nejdůležitější vládní post) a po zmizení Holta se předpokládalo, že ho automaticky nahradí. Koaliční partneři však nechtěli být ve vládě, kterou by McMahon vedl a premiérem se stal John Gorton. Gorton rezignoval v březnu roku 1971, se McMahon konečně stal předsedou vlády.\n\nMcMahon se za časů své vlády potýkal s odporem vůči vojně ve Vietnamu a povinné vojenské službě, přičemž jeho labouristický oponent Gough Whitlam prosazoval ukončení australské intervencie a zrušení povinné vojenské služby. McMahon kritizoval Whitlamov postoj na mezinárodním úznání Čínské lidové republiky, ale ustoupil, když americký prezident Richard Nixon oznámil, že Čínu oficiálně navštíví.\n\nMcMahon nebyl populární ani mezi členy vlastní liberální strany a voliči. V prosinci roku 1972 prohrál ve volbách proti Whitlamovi. Po roce 1974 skončil s aktivní politikou. V roce 1977 byl pasováný do rytířského stavu.\n\nMcMahon se oženil až roku 1965 ve věku 57 let. Měl 3 děti.\n\n"}
{"id": "578924", "url": "https://cs.wikipedia.org/wiki?curid=578924", "title": "Rakovina varlat", "text": "Rakovina varlat\n\nNádorové onemocnění varlat patří ve věkové skupině 15–30 (35) let mezi nejčastější maligní onemocnění mužů. Dle mezinárodní klasifikace nemocí (MKN 10) je toto onemocnění kódováno jako C62.\n\nI když incidence je v České republice poměrně nízká (3 / 100 000 mužů), jsou země, kde je výskyt výrazně vyšší (skandinávské země mají incidenci až 3 krát vyšší). Častěji postihuje bílé muže, u ostatních ras je spíše vzácný. Stranově je postižení více méně symetrické (53 % vpravo). Přesto, že se jedná o onemocnění obvykle dobře patrné (pohled, pohmat), přichází většina chlapců a mužů ve vyšších stadiích onemocnění, které do doby, kdy byla do terapie zavedena cis-platina , bylo ve vysokém procentu smrtící. V dnešní době je kurabilita (léčitelnost) vysoká (nejsou-li postiženy struktury mozku, či nejde-li o \"a priori\" nepříznivou variantu s přítomností syncitiotrofoblastu). Varle může být postiženo nádory benigními (nezhoubnými) i vysoce maligními (zhoubnými), čisté histolické struktury i smíšené (mixted), postižení může být i oboustranné a to synchronně (v jednu dobu) i asynchronně (následně), přičemž v každém z postižených varlat může být jiný typ nádoru. ., Veselský, 2006)\n\nV drtivé většině – 95 % – jde o nádory vycházející z transformované zárodečné buňky – hovoří se o zárodečných (germinálních) tumorech varlat. Tumory, vycházející z mezodermu (Sertoliho buňky, Leydigovy buňky) jsou vzácné a nejčastěji benigní (mohou mít projevy z vysoké endokrinní aktivity – pubertas praecox chlapců). Důvod vzniku nádoru varlat není znám. Předpokládají se hormonální vlivy a to jak u matky (zvýšený příjem androgenů v těhotenství), tak plodu, přičemž je pravděpodobné, že negativní vliv má i androgenní suprese (výskyt nádorů v terénu po zánětu varlete, hernioplastikách,u primárně i sekundárně hypotrofickýh varlat např. po traumatu). Nádory se vyskytují častěji u retinovaných (nesestouplých) varlat při pozdě korigovaném kryptorchismu (po 2. roce života), po ozáření , či po užití defoliantů (postižení mužů ve válce ve Vietnamu).\n\nTNM klasifikace maligních onemocnění odráží znalost rozsahu primárního onemocnění (T), nepřítomnost či přítomnost metastáz v regionálních lymfatických uzlinách (N) a nepřítomnost či přítomnost vzdálených metastáz (M). TNM klasifikace je stanovena klinikem (cTNM) a patologem (pTNM). Definitivní je pak stanovena ve spolupráci mezi klinikem a patologem. K symbolům TNM se přidává také symbol S – pozitivta či negativita nádorových markerů (hodnoty S1–S3).\n\n\n\n\nKombinací uvedených hodnot vzniká klasifikace stadií. Pro tumory varlat jde o 13 stadií (0, I, IA, IB, IS, II, IIA, IIB, IIC, III, IIIA, IIIB, IIIC). Prognóza se zhoršuje s rostoucím stadiem onemocnění. (TNM klasifikace, 2000)\n\nAž na výjimky jsou nádory varlat hmatné při klinickém vyšetření jako tuhá nerovnost pevně lpící k varleti. Typická je nevýrazná, tzv. tahavá bolest ve skrótu, která se může zvýraznit poraněním, krvácením, či zánětem. Nádor může vyvolat nadměrnou tvorbu tekutiny v obalech varlete (reaktivní hydrokéla). Může se objevit i krev v ejakulátu (hemospermie), až v 75 % nacházíme patologický spermiogram . Dominantní diagnostickou metodou je sonografie (ultrazvuk) skróta (respektive varlat), doplněné odběrem nádorových markerů – beta-choriogonadotropinu (beta-HCG) a alfa-fetoproteinu (AFP), mezi méně specifické patří karcinoembryonální antigen (CEA), laktátdehydrogenáza (LDH) a neuron specifická enoláza (NSE). Tyto markery mohou, ale nemusí být přítomny. Vysoká hladina ukazuje na přítomnost emryonální složky, případně sincitiotrofoblastu. Vysoká pozitivita beta-HCG je většinou nepříznivý prognostický faktor. Pro posouzení postižení regionálních lymfatických uzlin, které jsou lokalizovány v prostoru za peritoneem (retroperitoneum) podél velkých cév (aorta a dolní dutá žíla) a mezi nimi, od úrovně ledvinných cév distálně (směrem dolů k tříslům) se rutinně užívá počítačová tomografie(CT). Pro každé varle je stranově typické postižení (pravé varle je drénováno interaortocaválně a paracaválně, levé varle paraaortálně).CT se využívá i při podezření na metastatické postižení mozku, či plic. Rutinní sledování metastáz na plících je prováděno pomocí rentgenu plic (RTG). Pro ozřejmění suspektních (podezřelých, zvětšených) uzlin se prováděl chirurgický odběr – retroperitoneální lymfadenektomie – která má své odpůrce i zastánce (lze jí v nízkých stadiích nahradit chemoterapií) a dnes lze užít pozitronovou emisní tomografií (PET), jež by se měla s vysokou jistotou vyjádřit k vitalitě (\"živosti\") nádorových buněk v různých lokalizacích.\n\nDo 2. klinického stadia jsou tumory s vysokou kurabilitou (procentem vyléčení). Kurabilita klesá s rozsahem onemocnění. Přesto není-li přítomna složka choriokarcinomu s postižením CNS, je šance na vyléčení vysoká.\n\n\n\nV čisté formě je vzácný, nejčastěji je součástí jiných nádorů (mixted tumor). Jde o agresivní, prognosticky nepříznivý tumor pro vysokou afinitu k cévní složce a rychlé metastatické progresi i při minimálním nálezu na varleti. Na varleti bývá nenápadný, nepříliš veliký (často splyne s varletem a je zachycen až při metastatické komplikaci), nejvíce nepříznivé je poškození mozku ev. skeletu. Typickým markerem je beta HCG.(Dvořáček a kol. 1998, Mačák a Mačáková, 2004, Veselský, 2006).\n\nPredilekčně tumory varlat metastázují do uzlin v retroperitoneu a do tkáně plic. Vzácně do mozku, skeletu, případně jater (choriokarcinom).\n\n\n"}
{"id": "578926", "url": "https://cs.wikipedia.org/wiki?curid=578926", "title": "Ramsey", "text": "Ramsey\n\nRamsey může znamenat:\n\n\n\n"}
{"id": "578928", "url": "https://cs.wikipedia.org/wiki?curid=578928", "title": "Zemek", "text": "Zemek\n\nPříjmení Zemek nosí více různých osobností:\n\n"}
{"id": "578932", "url": "https://cs.wikipedia.org/wiki?curid=578932", "title": "Varduva", "text": "Varduva\n\nVarduva (žemaitsky \"Vardova\", starší litevské názvy: \"Vardava\", Sedula) je řeka v Litvě, v Žemaitsku, levý přítok řeky Venta. Pramení ve vsi Paparčiai 0,5 km na východ od města Barstyčiai, okres Skuodas, 11 km na západ od města Seda. Zpočátku obtéká hranatým obloukem z východu rozlehlou ves Paparčiai, dále teče na jihovýchod až do města Žemaičių Kalvarija, kde se stáčí na severovýchod, v Sedě se stáčí na sever a počíná více meandrovat. Do řeky Venta se vlévá 182,5 km od jejího ústí jako její levý přítok u vsi Griežė, 2 km na severozápad od Leckavy, okres Mažeikiai, na hranici s Lotyšskem.\n\n\n"}
{"id": "578939", "url": "https://cs.wikipedia.org/wiki?curid=578939", "title": "Vážení přátelé, ano", "text": "Vážení přátelé, ano\n\nVážení přátelé, ano je administrativní román spisovatele Ladislava Pecháčka z roku 1988 (01-174-64) a česká filmová komedie režiséra Dušana Kleina z roku 1989 s Milanem Lasicou v hlavní roli. Premiéra filmu proběhla v říjnu 1989 a jen velmi těsně předcházela listopadovým událostem roku 1989 resp. Sametové revoluci.\n\nJedná se o hořký a trpký příběh všedních lidí v někdejším Československu na konci 80. let 20. století. Hlavní postava filmu, je vedoucí pracovník v továrně na výrobu sanitární keramiky Fortuna ing. Bohumil Fišer, samostatný referent. (Milan Lasica). Během času se postupně stane nejprve náměstkem ředitele, na konci filmu \"bude zvolen\" i ředitelem této továrny. Kromě pracovních problémů a vztahů je nucen řešit i své rodinné problémy s manželkou (Jana Hlaváčová), se školním prospěchem svých maturujících dcer (učitelka Gabriela Wilhelmová), se svým stařičkým otcem (Rudolf Hrušínský) a částečně dementní matkou v domově důchodců, se svým bratrem, kolotočářem a majitelem lunaparku (Pavel Zedníček). Dále také řeší problém své vlastní osobní nespokojenosti, \"vždyť já té dnešní ekonomice vůbec nerozumím!\", kdy místo nezáživné práce náměstka touží stavět ručně vyráběná kachlová kamna podle starých technologických postupů zděděných po otci svého kamaráda a lékaře, rádce a přítele - zde v drobné roli vystupuje také Lasicův herecký partner Július Satinský.\n\nPříběh dokonale vykresluje absurditu fungování socialistického průmyslu v době přestavby, jednotliví (hlavně vedoucí) pracovníci podniku jsou pitoreskními figurkami, vedle kterých se hlavní hrdina ing. Fišer snaží bez problémů žít tak dlouho, až se nakonec – vlastně bez vlastního přičinění – stane jejich ředitelem.\n\nIlustroval: Petr Poš\nTypografie: Pavel Hrach\nVydalo nakladatelství Kruh v Hradci Králové 1988\nEdice Prostor, próza\nOdpovědný redaktor: Dr. Jan Dvořák\nVýtvarný redaktor: Miroslav Klouda\nTechnický redaktor: Miroslav Všetečka\nVytiskla Severografia, n.p., závod 7 Most\n1. vydání. Náklad 35 000 výtisků\nStran 228. AA 14,61, VA 15,17\n46-013-88 Kult. 864/87. 601/85.5\nTematická skupina 13\nVázané 25,- Kčs\n\n"}
{"id": "578940", "url": "https://cs.wikipedia.org/wiki?curid=578940", "title": "Mistrovství Evropy v basketbalu hráček do 18 let", "text": "Mistrovství Evropy v basketbalu hráček do 18 let\n\nMistrovství Evropy v basketbale hráček do 18 let je soutěž juniorských reprezentačních mužstev do 18 let členských zemí FIBA. Od roku 2005 se turnaj pořádá každý rok.\n\n\n\n(en) Oficiální stránky FIBA\n"}
{"id": "578941", "url": "https://cs.wikipedia.org/wiki?curid=578941", "title": "Chomiąża", "text": "Chomiąża\n\nPojem Chomiąża je nejednoznačný a může mít následující významy:\n\n\n\n\n"}
{"id": "578944", "url": "https://cs.wikipedia.org/wiki?curid=578944", "title": "Braciszów", "text": "Braciszów\n\nBraciszów (v letech 1945-1952 \"Braciszkowice\", česky \"Vratišovy\", německy \"Bratsch\") je ves v jižním Polsku, v Opolském vojvodství, v powiatu głubczyckém, ve gmině Głubczyce.\n\nVes se nachází v přírodním parku (polsky \"obszar chronionego krajobrazu\") Rajón Mokre - Lewice. Severně nad vsi jsou kopce Huhlberg (433 m n. m.; někdy \"Hulberg\" nebo též \"Widnogóra\") a G. Janota (360 m n. m.). Z kopce Janota teče jeden z pramenů Troji. Vedle vesnice směrem na Ciermięcice je Park biskupa Antoniho Adamiuka.\n\nNa kopci Huhlberg (433 m n. m.; na českých mapách nesprávně jako \"\"Hulbert\"\") je pískovcový lom firmy \"Kopalnie Odkrywkowe Surowców Drogowych Spółka Akcyjna w Niemodlinie\".\n\nBraciszów byl založen ve 13. století poblíž kopce Huhlberg (433 m n. m.). Od nejstarších časů se na Huhlbergu zapalovaly „svatojánské ohně” a do vzduchu byly vyhazovány hořící větve.\n\nKostel svatého Jana Nepomuckého pochází z roku 1779 a byl rozšířen v roce 1863.\n\nV Braciszowě (č. 18) je sídlo římskokatolické venkovské farnosti Svatého Jana Nepomuckého. Do farnosti Svatého Jana Nepomuckého v Braciszowě patří vsi Braciszów, Ciermięcice, Chróstno-Zalesie, Mokre a Pietrowice Głubczyckie.\n\nVe vsi je sportovní hřiště pro plážový fotbal a plážový volejbal.\n"}
{"id": "578946", "url": "https://cs.wikipedia.org/wiki?curid=578946", "title": "Harant", "text": "Harant\n\nHarant může být:\n\n\n"}
{"id": "578947", "url": "https://cs.wikipedia.org/wiki?curid=578947", "title": "Alaattin Özgür", "text": "Alaattin Özgür\n\nAlaattin Özgür (* 22. ledna 1965) je bývalý turecký reprezentant v zápase. V roce 1984 reprezentoval Turecko na letních olympijských hrách v Los Angeles v zápase řecko-římském, kde ve váhové kategorii do 62 kg vypadl ve druhém kole.\n\n"}
{"id": "578948", "url": "https://cs.wikipedia.org/wiki?curid=578948", "title": "Adrian Conan Doyle", "text": "Adrian Conan Doyle\n\nAdrian Malcolm Conan Doyle (19. listopadu 1910, Crowborough, Sussex, Spojené království – 3. června 1970, Ženeva, Švýcarsko) byl britský spisovatel, nejmladší syn spisovatele sira Arthura Conana Doylea, autor hororových povídek, pastišů o Sherlocku Holmesovi, z nichž některé napsal společně s Johnem Dicksonem Carrem, a biografie o svém otci A. Conanovi Doyleovi.\n\nV letech 1936 a 1937 se pokusil o kariéru závodníka automobilových závodů Grand Prix.\n\n"}
{"id": "578950", "url": "https://cs.wikipedia.org/wiki?curid=578950", "title": "AC Sparta Praha stolní tenis", "text": "AC Sparta Praha stolní tenis\n\nOddíl stolního tenisu AC Sparta Praha byl založen v roce 1924 a v jeho barvách nastupovali několikanásobní mistři světa a Evropy – Milan Orlowski, Vladimí Miko, Ludvík Vyhnalovský, Bohumil Váňa, Ladislav Štípek, Ivan Andreadis. Mezi ženy reprezentující klub patřila například Jitka Karlíková či Hana Riedlová.\n\n\n\n"}
{"id": "578955", "url": "https://cs.wikipedia.org/wiki?curid=578955", "title": "200 West Street", "text": "200 West Street\n\n200 West Street je mrakodrap ve městě New York stojící na manhattanské ulici West Street. Má 43 pater a výšku 228,3 metrů. Výstavba budovy podle návrhu architekta Pei Cobb Freeda probíhala v letech 2005 - 2010. V budově má své nové sídlo firma Goldman Sachs.\n\n"}
{"id": "578958", "url": "https://cs.wikipedia.org/wiki?curid=578958", "title": "Chróstno", "text": "Chróstno\n\nChróstno (dříve \"Zalesie\" nebo \"PGR Zalesie\", česky \"Salisvald\", německy \"Saliswalde\") je ves v jižním Polsku, v Opolském vojvodství, v powiatu głubczyckém, ve gmině Głubczyce.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice. Směrem na ves Ciermięcice se nachází kopec Zaleska Górka (416 m n. m.).\n"}
{"id": "578963", "url": "https://cs.wikipedia.org/wiki?curid=578963", "title": "David Cronenberg", "text": "David Cronenberg\n\nDavid Paul Cronenberg (* 15. března 1943, Toronto, Ontario, Kanada) je kanadský režisér, scenárista a příležitostný herec. \n\nZ počátku kariéry se věnoval především hororovému žánru. V průběhu let však stále výrazněji překračuje jeho hranice. Jeho filmy často zkoumají strach a děs plynoucí z propojení psychické a fyzické roviny existence. \n\nMezi jeho nejznámější snímky patří \"Moucha\" (\"The Fly\", 1986), \"Crash\" (1996), \"Dějiny násilí\" (\"A History of Violence\", 2005) a \"Nebezpečná metoda\" (\"A Dangerous Method\", 2011).\n\n\n"}
{"id": "578967", "url": "https://cs.wikipedia.org/wiki?curid=578967", "title": "Mistrovství světa v basketbalu hráčů do 19 let", "text": "Mistrovství světa v basketbalu hráčů do 19 let\n\nMistrovství světa v basketbalu hráčů do 19 let je soutěž juniorských reprezentačních mužstev do 19 let členských zemí FIBA. Od roku 2007 se turnaj pořádá každé dva roky.\n\n\n(en) Oficiální stránky FIBA\n"}
{"id": "578969", "url": "https://cs.wikipedia.org/wiki?curid=578969", "title": "Carlin Motorsport", "text": "Carlin Motorsport\n\nCarlin Motorsport je motoristický závodní tým z Velké Británie, který byl založen v roce 1996 Trevorem Carlinem.\n\nV týmu pracuje několik lidí se zkušenostmi z Formule 1, např. Mark Owen který dříve pracoval pro Arrows, bývalí zaměstnanci Bennetonu Paul Wallace, Matt Callaghan a další.\n\nCarlin Motorsport v dubnu roku 2006 potvrdil že se přihlásil do výběrového řízení FIA, aby získal místo pro rok 2008 ve Formuli 1, vyhrál ale tým Prodrive. Do dalších výběrových řízení, které byli v roce 2009 a 2010 se Carlin nepřihlásil.\n\nV listopadu 2006, Carlin Motorsport oznámil, že vstupují do v roce 2007 do GP2 Series s týmem DPR, tým se měl jmenovat Carlin DPR. Nový tým měl sídlit v bývalé továrně týmu Formule 1 Brabham v Chessingtonu , v Londýně, kterou Trevor Carlin v roce 2006 koupil.\nV lednu 2007 bylo oznámeno, že projekt padl a Carlin již v roce 2007 do GP2 Series nenastoupí, tým DPR nastoupil stejně jako v minulých letech jako samostatný tým.\nCarlin jako samostatný tým nastoupil do GP2 Series v roce 2011.\n\n\n\nJezdecké tituly:\n\n2001 - Britská Formule 3 (Sato)2003 - Britská Formule 3 (van der Merwe)2005 - Britská Formule 3 (Parente)2008 - Britská Formule 3 (Alguersuari)2009 - Britská Formule 3 (Ricciardo)2010 - Britská Formule 3 (Vergne)2010 - Formule Renault 3.5 (Aljošin)2011 - Formule Renault 3.5 (Wickens)2011 - Britská Formule 3 (Nasr)2012 - Britská Formule 3 (Jack Harvey)2013 - Britská Formule 3 (Jordan King)2014 - GP3 Series (Lynn)\n\nTýmové tituly:\n\n2006 - Formule BMW UK 2011 - Formule Renault 3.52011 - Formule Renault 3.52014 - GP3 Series\n\nCarlin v současné době provozuje dva týmy ve FIA evropském mistrovství F3, pod jmény Carlin a Jagonya ayam s Carlin.\n\nCarlin ve Formuli E provozuje tým Mahindra Racing.\n\n\n\n"}
{"id": "578974", "url": "https://cs.wikipedia.org/wiki?curid=578974", "title": "Libor Pavlů", "text": "Libor Pavlů\n\nLibor Pavlů (12. února 1945 – 16. srpna 2015) byl český politik, ekonom a podnikatel, bývalý senátor za obvod č. 49 – Blansko a člen ČSSD.\n\nV letech 1996-1998 zastával funkci starosty města Blansko, poté mezi lety 2000-2002 působil jako radní. Ve volbách 2002, přestože byl lídr tamní sociálnědemokratické kandidátky, se díky preferenčním hlasům ostatních kandidátů do zastupitelstva nedostal.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Stanislav Frantel v poměru 26,89 % ku 21,54 % hlasů. Ve druhém kole ovšem sociální demokrat obdržel 53,92 % hlasů a byl zvolen senátorem. V senátu zasedal ve Výboru pro územní rozvoj, veřejnou správu a životní prostředí. Ve volbách 1998 chtěl mandát obhajovat, ovšem neuspěl v primárkách ČSSD, kde jej porazil bývalý poslanec za někdejší Českomoravskou unii středu Jiří Drápela.\n\n"}
{"id": "578976", "url": "https://cs.wikipedia.org/wiki?curid=578976", "title": "Radynia", "text": "Radynia\n\nRadynia (dříve \"Radna\", německy \"Raden\") je ves v jižním Polsku, v Opolském vojvodství, v powiatu głubczyckém, ve gmině Głubczyce.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice. Směrem na Dobieszów je v zaniklé vesnici Bursztet (též. \"Grodzie\", něm. \"Burgstädtel\") v bývalém kamenolomu přírodní koupaliště. Vesnicí protéká \"Potok Mokry\" (česky \"Mohla\", též \"Radynka\"), levý přítok řeky Opavice v Krnově.\n"}
{"id": "578977", "url": "https://cs.wikipedia.org/wiki?curid=578977", "title": "Karel Štěch", "text": "Karel Štěch\n\nKarel Štěch (31. října 1908 v Českých Budějovicích – 29. července 1982 tamtéž) byl český malíř, ilustrátor a grafik, známý díky svým dřevorytům.\n\nStudoval u Zdeňka Kratochvíla a T. F. Šimona. Věnoval se krajinomalbě a tvořil díla se silným sociálním vyzněním. Byl členem uskupení SČUG Hollar (1938), Sdružení jihočeských výtvarníků (1938), Svaz československých výtvarných umělců (1950), Svaz českých výtvarných umělců (1972).\n\nZa své dílo byl oceněn několikrát, Řádem práce (1964) a čestným titulem národní umělec.\n\nJe pohřben na hřbitově v Mladém.\n\n"}
{"id": "578984", "url": "https://cs.wikipedia.org/wiki?curid=578984", "title": "Diego Luna", "text": "Diego Luna\n\nDiego Luna Alexander (* 29. prosince 1979) je mexický herec. Je známý např. z filmů \"Milk\" nebo \"Hříšný tanec 2\".\n\nDiegova matka, Fiona Alexander, byla Angličanka a zemřela při autonehodě, když byly Diegovi 2 roky. Od té doby ho vychovával jeho otec, Alejandro Luna, je uznávaný mexický scénograf. K herectví jej vlastně přivedl on. Jeho otec byl pracovně vytížený, a proto malého Diega brával s sebou na cesty po divadlech po celé Latinské Americe. Již v útlém věku se seznámil s Gaelem Garcia Bernalem, který se stal jeho nejlepším kamarádem a je jím i dodnes. Zahráli si spolu v seriálu.\n\nJeho první role, po které se o něj začali zajímat hollywoodští režiséři, byla v „lehce erotickém“ filmu \"Mexická jízda\", ve které si zahrál se svým nejlepším přítelem. Film je o dvou sedmnáctiletým mladících, kteří se seznámí s osmadvacetiletou vdanou Španělkou a začnou ji svádět. Pozvou ji na pláž, ale žena se od doktora dozvídá špatnou zprávu, a tak se všichni tři vydávají na nespoutanou jízdu.\n\nDalším jeho úspěchem byl životopisný film \"Frida\". Film je o mexické malířce, kterou si zahrála Salma Hayek. Po boku Kevina Costnera si střihl malou roli ve filmu \"Krajina střelců\".\n\nV roce 2004 dostal Diego nabídku zahrát si hlavní roli v pokračování veleúspěšného filmu z osmdesátých let \"Hříšný tanec 2\". Jeho partnerku v tomto filmu hrála Romola Garai. S Tomem Hanksem si zahrál ve filmu \"Terminál\".\n\nPři natáčení jednoho ze svých filmů se seznámil s o šest let mladší herečkou, která se jmenuje Camila Sodi. Dne 5. února 2008 se vzali. 13. srpna 2008 se jim narodil syn Jeronimo, ke kterému 1. července 2010 přibyla sestřička Fiona.\n\n"}
{"id": "578985", "url": "https://cs.wikipedia.org/wiki?curid=578985", "title": "Vladimír Kampf", "text": "Vladimír Kampf\n\nVladimír Kampf (6. června 1966) je slovenský fotograf. Původně lodník, později novinář. Laureát několika významných cen (naposledy plexisklový hranol, který mu udělili v dubnu 2005 v Japonsku).\n\nŽije v Dechticích. V japonské prefektuře Aichi se na výstavě Expo 2005 představil svým dílem.\n\nJedním z nejsilnějších momentů v jeho profesionální kariéře prý bylo, když byl během přípravy reportáže svědkem tragédie uhlíře v Maďarsku. \"Nevěděl jsem, co chce dělat. Strčil hlavu do sudu a já jsem si myslel, že se jde umýt. Fotil jsem tedy. Když se však ani po dvaceti minutách nevynořil, začal jsem mít pocit, že je zle a přestal jsem fotit,\" vzpomíná. Právě za fotografii topícího se uhlíře nakonec získal v Japonsku nejvyšší ocenění. \n\n\"\"Vždy jsem se chtěl podobat slavnému českému fotografovi Janu Šibíkovi. Zmoudřel jsem však a pochopil, že jeho kvality nikdy nedosáhnu. Budu rád, pokud se alespoň přiblížím kvalitám známého fotoreportéra Michala Čapkoviče, s nímž jsem měl čest několik let osobně spolupracovat. Hodně mi to dalo,\"\" říká fotograf, jehož dílo (jak sám říká) dávno přerostlo i jeho samého.\n\nNejraději se charakterizuje jako přítel bezdomovců. Pomoci sociálně potřebným lidem obětoval mnoho času, nerad ale o tom mluví. Vladimír Kampf je málo výmluvný, mluví především prostřednictvím svých fotografií.\n\n"}
{"id": "578988", "url": "https://cs.wikipedia.org/wiki?curid=578988", "title": "Asfaltový beton", "text": "Asfaltový beton\n\nAsfaltový beton či asfaltobeton je materiál a druh betonu využívaný při stavbě silničních vozovek. Jedná se o směs, která je složena z asfaltu a kameniva. Na rozdíl od obalovaného kameniva má mezery mezi částicemi kameniva plně vyplněny pojivem (asfaltem). \n\n\"Poznámka: Správné označení skupiny těchto betonů je Živičné betony. Termín asfaltové betony je pouze úzké specifikum.\"\n\n\n"}
{"id": "578991", "url": "https://cs.wikipedia.org/wiki?curid=578991", "title": "Jiří Brýdl", "text": "Jiří Brýdl\n\nJiří Brýdl (* 18. března 1945) je český politik a učitel, bývalý senátor za obvod č. 50 – Svitavy, bývalý starosta Svitav, zastupitel Pardubického kraje a člen KDU-ČSL.\n\nVystudoval Fakultu tělesné výchovy Univerzity Karlovy v Praze s aprobací tělesná výchova a český jazyk. Do roku 1990 působil jako učitel na Gymnáziu Svitavy. Jeho bratr Miroslav byl starostou Litomyšle a náměstkem hejtmana Pardubického kraje.\n\nKrátkou dobu byl členem Občanského hnutí, v roce 1999 vstoupil do KDU-ČSL.\n\nVe volbách 1996 se stal členem horní komory českého parlamentu, přestože jej v prvním kole porazil kandidát ODS František Zeman v poměru 31,35 % ku 24,54 % hlasů. Ve druhém kole ovšem nestraník kandidující za KDU-ČSL byl zvolen senátorem se ziskem 57,77 % hlasů. V senátu vykonával funkci místopředsedy Výboru pro územní rozvoj, veřejnou správu a životní prostředí. Ve volbách 2000 mandát obhájil v souboji se sociálnědemokratickým poslancem Michalem Krausem. V horní komoře poté předsedal Výboru pro územní rozvoj, veřejnou správu a životní prostředí. Ve volbách 2006 již nekandidoval.\n\nV letech 1990–2000 zastával post starosty Svitav, do funkce se vrátil po volbách 2006. V lednu 2010 sdělil, že již znovu nebude kandidovat. V letech 2008 až 2012 zasedal v zastupitelstvu Pardubického kraje.\n\n"}
{"id": "578994", "url": "https://cs.wikipedia.org/wiki?curid=578994", "title": "Čistopol", "text": "Čistopol\n\nČistopol (; ; ) je ruské město ležící na břehu Kujbyševské přehrady.\n\nPrvní zmínka o osídlení v místě dnešního města se v kronikách objevuje na přelomu 17. a 18. století. Osada se patrně rozvíjela velmi rychle a roku 1761 byl počet obyvatel již jeden tisíc.\n\nRoku 1781 udělila carevna Kateřina II. Veliká Čistopolu statut města. Od té doby také může Čistopol užívat svého znaku.\n\nKe konci 19. století se Čistopol stal významným centrem obchodu s obilím a roku 1917 byl po Kazani druhým největším městem v Kazaňské provincii.\n\nV průběhu druhé světové války se Čistopol stal centrem Svazu sovětských spisovatelů, mezi kterými byli například Boris Pasternak, Leonid Leonov a další významní spisovatelé.\n\n"}
{"id": "578996", "url": "https://cs.wikipedia.org/wiki?curid=578996", "title": "Kádžárovci", "text": "Kádžárovci\n\nKádžárovci ( ) byl v letech 1794 – 1925 předposlední perskou vládnoucí dynastií. Kádžárovská dynastie je turkického původu a pochází z kmene Kadžarů, po kterých je pojmenována. Za zakladatele rodu je všeobečně považován první kadžárovský šáh Agá Muhammad Chán Kádžár. Kadžarové původně sídlili ve střední Asii, později se usadili v na severu íránské vysočiny.\n\nPo sesazení perské dynastie Safíovců v roce 1722 se rozhořel boj mezi Kadžárovci a Afšárovci o moc v němž zvítězili Afšárovci a jejich vůdce Nádir Šáh (největší dobyvatel té doby) byl roku 1736 korunován šáhem. Po jeho smrti se ale jím obnovená perská říše opět rozpadala.\n\nV jižním a centrálním Íránu tak navíc vládly od roku 1750 vládci z rodu Zandovců. Dne 14. května 1796 byl kadžárovský náčelník Ágá Muhammad Chán, který již v roce 1794 porazil posledního zandského vládce Lotfa Alího Chána, prohlášen novým perským šáhem a poslední Afšárovec Šáhruch, byl v Mašhadu brutálně umučen k smrti. Snahy Kádžárovců obnovit slávu Persie, které započal Ágá Muhammad Chán, ale narazily na ruskou a britskou expanzi. Kadžárovské panovníky čekali porážky v rusko-perských válkách, které vedly k územním ztrátám a zvyšující se hospodářské závislosti na Británii. Dynastie byla století od nástupu k moci oslabována vnitřními konflikty (bábitské povstání, perská konstituční revoluce 1905–1911). V důsledku britsko-ruské dohody z roku 1907 byla už bezmocná Persie rozdělena na sféry vlivu.\n\nPosledním kadžárovským šáhem byl v letech 1909–1925 Ahmad Šáh, kterého sesadil ambiciozní kozácký velitel Rezá Šáh Pahlaví, který se poté sám stal šáhem a založil vlastní dynastii Pahlaví. Celkem se tedy na perském trůnu vystřídalo 7 panovníků z rodu Kadžárovců. Předposlední Kadžárovec na perském trůnu, otec Ahmada Šáha Muhammad Alí Šáh, vládl pouze 2 roky.\n\nSoučasnou hlavou rodu je od roku 1988 princ Alí Mírzá Kádžár, který je synovcem posledního šáha Ahmada Šáha. Zároveň od roku 1988 je post kadžárovského uchazeče o perský resp. íránský trůn oddělena od postu hlavy rodu, takžke kadžárovským uchazečem trůnu je princ Muhammad Hassan Mírzá II.\n\n\n"}
{"id": "578997", "url": "https://cs.wikipedia.org/wiki?curid=578997", "title": "Jan Tille", "text": "Jan Tille\n\nJan Tille (17. září 1833 Březnice – 14. říjen 1897 Praha) byl profesor mechanické technologie na pražské technice. V období 1874-1875 byl rektorem ČVUT.\n\nVystudoval gymnázium v Písku a obor strojírenství na technice v Praze. V roce 1878 byl předsedou Spolku architektů a inženýrů v Čechách.\n\n"}
{"id": "579001", "url": "https://cs.wikipedia.org/wiki?curid=579001", "title": "Chomýž (Krnov)", "text": "Chomýž (Krnov)\n\nChomýž (německy \"Komeise\", dříve \"Comeise\", polsky \"Chomiż\") je vesnice patřící k místní části Krásné Loučky města Krnova v okrese Bruntál na řece Opavici. Podle Ottovy encyklopedie se osada \"správně\" nazývá \"Pomezí\".\n\nV roce 1742 byla vesnice rozdělena mezi Rakousko a Prusko. Rakouská část je dnes v Česku. Pruská část je dnes sołectwo (ves) Chomiąża ve gmině Głubczyce v Polsku.\n\nV letech 1869-1890 obec v okrese Krnov, v letech 1900-1910 pod názvem Komeise obec v okrese Krnov, v letech 1921-1950 osada obce Krnov v okrese Krnov, od 1. 1. 1979 se jako část obce neuvádí. Do 31. prosince 1978 měl Chomýž status části obce města Krnova.\n\nNad českou vesnicí měla Sovětská armáda do roku 1991 tankovou a pěchotní střelnici.\n\n\nOsada má nadmořskou výšku 330 m n. m. a nachází se v zemědělské výrobní podoblasti \"bramborářské 1\". Vesnicí protéká potok \"Hůrka\" (též \"Chomýžka\"), na němž se nachází rybníky \"Chomýž I\" (zvaný též \"Rusák\",) a \"Chomýž II\". Pod rybníkem Rusák/Chomýž I se nachází cvičiště pro psy. Areál bývalé tankové a pěchotní střelnice v Chomýži má území značně poničené provozem vojenské techniky a v hojném počtu se na něm vyskytuje náletová zeleň. Přibližně dvacet procent rozlohy bývalého vojenského cvičiště zabírá ochranářsky významná lokalita \"Významný krajinný prvek (VKP) střelnice Krásné Loučky\" (občas zvaná též \"Chomýž – střelnice\"). Roste zde například prvosenka jarní, kosatec sibiřský a další vzácné druhy ohrožených rostlin. K botanicky nejcennějším pak patří hvozdík, mečík, oman, blatěnka vodní, prstnatec májový pravý či další druh orchideje vstavač mužský. Z chráněných živočichů se na území bývalého tankodromu a střelnice u Chomýže vyskytuje např. populace čolka velkého a jedna z nejbohatších populací kriticky ohrožené žáby kuňky žlutobřiché v okrese Bruntál.\n\nV Krnově-Chomýži se každoročně konají česko-polské Slezské hry spojené s charitativními akcemi. Mezi Chomýžem a Krásnými Loučkami je ve vsi Kobylí golfové hřiště Vlčí mokřad.\n\nPůsobí zde Základní organizace ČZS Krnov-Chomýž, Základní kynologická organizace ČKS Krnov-Chomýž, Základní organizace ČSCH zvířectva Krnov-Chomýž, Golfový klub Jana Jiřího Krnovského nebo fotbalový klub TJ Sokol Chomýž.\n\nVesnicí prochází silnice I/57 a železniční trať Šumperk - Krnov, ale železniční zastávka není v provozu. Ve vesnici se na ulici Okružní nachází silniční hraniční přechod (\"místo k překračování hranice\") do Polska Chomýž - Chomiąża pro vozidla do 4 tun.\n\n"}
{"id": "579002", "url": "https://cs.wikipedia.org/wiki?curid=579002", "title": "Citral", "text": "Citral\n\nCitral (též lemonal, systematický název \"3,7-dimethylokta-2,6-dienal\") je terpenoid (konkrétně monoterpen) se sumárním vzorcem CHO. Označení se používá jako souhrnný název dvou izomerů nebo jako označení jejich směsi. Izomer \"E\" je znám jako geranial nebo citral A, izomer \"Z\" jako neral nebo citral B.\n\nCitral je obsažen v olejích řady rostlin, jako například myrtovník citronový (90–98 %), \"Litsea citrata\" (90 %), \"Litsea cubeba\" (70–85 %), voňatka citronová (65–85 %), \"Leptospermum liversidgei\" (70–80 %), bazalka vytrvalá (66,5 %), \"Lindera citriodora\" (asi 65 %), \"Calypranthes parriculata\" (asi 62 %), neroli (36 %), aloisie trojlistá (30–35 %), \"Eucalyptus staigeriana\" (26 %), meduňka lékařská (11 %), limetka (6–9 %), citron (2–5 %) a pomeranč.\n\nGeranial má silnou citronovou vůni, neral má citronovou vůni méně intenzivní, ale sladší. Citral se proto používá jako aromatická složka v parfumerii. Používá se i jako ochucovadlo a při fortifikaci citronového oleje. Má také silné antimikrobiální účinky a působí jako feromon pro hmyz.\n\nPoužívá se také při syntéze vitaminu A, iononu a methyliononu a pro maskování zápachu kouře.\n\nCitralu by se měli vyhýbat lidé s alergií na parfémy.\n\n\n"}
{"id": "579004", "url": "https://cs.wikipedia.org/wiki?curid=579004", "title": "Pierre Petit", "text": "Pierre Petit\n\nPierre Petit (15. srpna 1832, Aups, Provence – 16. února 1909, Paříž) byl francouzský litografik a portrétní fotograf.\n\nUmění fotografie se naučil v Paříž od André-Adolphe-Eugène Disdériho (1819-1889), když byl pracoval v jeho dílně s dalšími 77 zaměstnanci. V roce 1858 si otevřel vlastní fotografický ateliér.\n\nSvůj ateliér založil v Paříži v roce 1858, později otevřel také studio v Baden-Badenu a další v Marseille. V roce 1859 začal ambiciózní projekt \"Galerie des hommes du jour\", který se skládal z portrétů osobností z centra tehdejší kultury a politiky s biografiemi. Tyto práce zahájily jeho slávu.\n\nV roce 1862 se stal fotografem \"biskupů a církevních řádů\", udělal sérii portrétů duchovních z celé Francie.\n\nByl oficiálním fotografem \"Světové výstavy 1867\" v Paříži, kde pořídil 12.000 snímků.\n\nV roce 1875 se přidal k Francouzské fotografické společnosti a stal se oficiálním fotografem několika institucí, včetně Fakulty medicíny. V zoologické zahradě Jardin d'acclimatation fotografoval zástupce různých kmenů, které pak byly vystaveny.\n\nV roce 1871 v roce 1884 získal mandát francouzského státu sledovat výstavbu Sochy Svobody v pařížské dílně před jejím transportem do New Yorku. Dokumentoval sochu hlavy vystavenou na mezinárodní výstavě v roce 1878.\n\nV roce 1898 se pokoušel o podvodní fotografii.\n\n"}
{"id": "579007", "url": "https://cs.wikipedia.org/wiki?curid=579007", "title": "Ybbsitz", "text": "Ybbsitz\n\nYbbsitz je rakouský městys ve spolkové zemi Dolní Rakousko v okrese Amstetten.\n\nYbbsitz se skládá z osmi katastrálních obcí:\n"}
{"id": "579017", "url": "https://cs.wikipedia.org/wiki?curid=579017", "title": "Seznam perských panovníků", "text": "Seznam perských panovníků\n\nSeznam perských panovníků zahrnuje všechny vladaře působící na území dnešního Íránu od nástupu tvůrce perské říše Kýra Velikého až po šáha Muhammada Rezu Pahlavího (559 př. n. l. – 1979 n. l.). Dřívějšími králi elamskými a médskými z dob před vznikem perského státu se zabývají články Seznam elamských králů a Médie.\n\nKádžárovská dynastie\nDynastie Pahlaví\n\n\n"}
{"id": "579022", "url": "https://cs.wikipedia.org/wiki?curid=579022", "title": "Kostel svatého Josefa (Remscheid)", "text": "Kostel svatého Josefa (Remscheid)\n\nKostel svatého Josefa v Remscheidu je katolický kostel v Remscheidu, v německé spolkové zemi Severní Porýní-Vestfálsko a v arcidiecézi kolínské.\n\nKostel byl dostavěn v roce 1928. Na věži kostela je zavěšeno pět zvonů.\n\nV letech 1952–2014 byl na věži kostela zavěšen bronzový zvon z roku 1620, který byl roku 1940 odvezen nacisty z Bohumína. Na zvonu jsou nápisy v němčině a v češtině. Zvon byl roku 2015 vrácen do Bohumína.\n\n"}
{"id": "579023", "url": "https://cs.wikipedia.org/wiki?curid=579023", "title": "Klaus Schwab", "text": "Klaus Schwab\n\nKlaus Martin Schwab (* 30. března 1938, Ravensburg) je německý ekonom. Je zakladatel a prezident Světového ekonomického fóra.\n\nSchwab se narodil jako syn švýcarského ředitele továrny v Ravensburgu a navštěvoval zdejší Spohngymnasium. Studoval strojní inženýrství na ETH v Zürichu a v roce 1965 promoval na doktora technických věd. Na univerzitě ve Freiburgu studoval od roku 1963 obchod a i zde získal doktorský titul. Absolvoval Harvard a obdržel titul MPA.\n\nV letech 1971 až 2003 byl profesorem podnikové politiky na Ženevské univerzitě.\n\nV roce 1971 založil European Management Conference jako charitativní nadaci na podporu mezinárodní spolupráce v oblasti ekonomiky. Od roku 1979 vydává Schwab výroční \"Global Competitiveness Report\". V roce 1987 byla organizace přejmenována na \"World Economic Forum\", \"WEF\". V roce 1998 založil se svojí ženou Hildou \"Schwab Foundation for Social Entrepreneurship\", a v roce 2004 \"The Forum of Young Global Leaders\".\n\nJe členem několika dozorčích rad. Od roku 1971 je ženatý a má dvě děti. Žije v Cologny u Ženevy.\n\n\n"}
{"id": "579024", "url": "https://cs.wikipedia.org/wiki?curid=579024", "title": "Nokia N97 Mini", "text": "Nokia N97 Mini\n\nNokia N97 je smartphone s 3,5\" dotykovým displejem a plnohodnotnou hardwareovou QWERTY klávesnicí od společnosti Nokia. V základní výbavě nalezneme 5 megapixelový fotoaparát s optikou Carl Zeiss, duálním LED bleskem a autofocusem, dále GPS navigaci, Wi-Fi, EDGE, HSPDA a taky podporu MicroSDHC karet až do kapacity 16 GB. Interní paměť telefonu je 8 GB. Nokia N97 Mini běží na OS Symbian 9.4 S60 5th Edition s podporou dotykového ovládání.\n\n"}
{"id": "579025", "url": "https://cs.wikipedia.org/wiki?curid=579025", "title": "Suzuki GS 500", "text": "Suzuki GS 500\n\nSuzuki GS 500 je motocykl vyráběný firmou Suzuki Motor Corporation. Vyráběl se od roku 1989 v několika generacích až do roku 2009. Existují dva modelové typy těchto motocyklů. Prvním je původní nekapotovaná verze označovaná podle roku výroby buď jako GS 500 nebo GS 500E. Druhým je kapotovaná verze uvedená v roce 2004 s označením GS 500F.\n\nPrvní GS 500 spatřilo světlo světa roku 1989 ve Spojených státech amerických pod názvem GS 500E. Tento motocykl byl vybaven vzduchem chlazeným čtyřtaktním paralelně řazeným dvouválcovým motorem o obsahu 487 cm³ typu DOHC, vycházejícím z předchozího modelu motocyklu Suzuki GS 450. Tento spolehlivý motor s malými inovacemi můžeme najít ve všech typech tohoto motocyklu.\n\nTato motorka je jedním z celosvětově nejvíce rozšířených motocyklů ve své třídě. Její popularita vychází z kombinace výborných vlastností a příznivé pořizovací ceny i provozních nákladů. Stroj má výborný podvozek, dobrý výkon s ucházejícím kroutícím momentem, nízkou váhu a dobrou ovladatelnost. Motor je vysoce spolehlivý a potřebuje minimální údržbu. Spotřeba je též velmi příznivá. Motocykl je pro svou ovladatelnost a nízko posazené sedlo oblíben mezi začínajícími motocyklisty a též mezi motocyklisty menší postavy. Nejlépe se cítí v městském prostředí, kde se využije jeho ovladatelnost, ale nedělají mu problémy ani delší cesty ani dálnice (zvláště v kapotované verzi F).\n\nV roce 2004 Suzuki vydala novou verzi označovanou jako Suzuki GS 500F. Tento model se od předchozího modelu E liší pouze změnou polokapotáže za kompletní kapotáž. Kapotáž dává motorce sportovnější a agresivnější vzhled. Celokapotáž zlepšila aerodynamiku motocyklu a též pohodlí jezdce lepší ochranou proti větru. Díky kapotáži se z tohoto městského naháče stala velmi rentabilní cestovní motorka. Z důvodu kapotování a horšího vzduchového chlazení motoru byl přidán olejový chladič.\n\nFirma Suzuki je známá tím, že své modely v několikaletých intervalech inovuje a face-liftuje.\n\n\n\n"}
{"id": "579027", "url": "https://cs.wikipedia.org/wiki?curid=579027", "title": "Abdurrahim Kuzu", "text": "Abdurrahim Kuzu\n\nAbdurrahim Kuzu (* 20. září 1955 Izmit, Turecko) je bývalý americký reprezentant tureckého původu v zápase. V roce 1984 reprezentoval Spojené státy americké na letních olympijských hrách v Los Angeles v zápase řecko-římském, kde ve váhové kategorii do 62 kg vybojoval 4. místo.\n\n"}
{"id": "579028", "url": "https://cs.wikipedia.org/wiki?curid=579028", "title": "Diderot (encyklopedie)", "text": "Diderot (encyklopedie)\n\nDiderot (též Všeobecná encyklopedie v osmi svazcích) je původní česká encyklopedie obsahující přibližně 100 000 hesel a 8 000 převážně barevných ilustrací, map, grafů a tabulek. Vyšla v roce 1999 jako jeden ze dvou prvních českých pokusů o vytvoření velké české obecné encyklopedie zahrnující společenské změny po roce 1989 (přibližně ve stejné době začala vycházet i encyklopedie Universum). Kromě tištěného vydání vyšla encyklopedie několikrát na CD. Název odkazuje k encyklopedistovi Denisi Diderotovi, jednomu z vůdčích tvůrců Encyklopedie.\n\nV roce 2000 začalo vycházet rozšířené vydání (s podtitulem Velká všeobecná encyklopedie) se 150 000 hesly (20 svazků), z čehož však vyšly pouze první tři svazky a poté byl tisk zastaven, došlo k převodům práv a některé společnosti podílející se na jejím vydávání byly poslány do konkurzu. Největším soupeřem Diderotu je v České republice stále aktivní Universum, která je založena na přizpůsobeném překladu německé encyklopedie \"Das Bertelsmann Lexikon\".\n"}
{"id": "579037", "url": "https://cs.wikipedia.org/wiki?curid=579037", "title": "Jon Rønningen", "text": "Jon Rønningen\n\nJon Rønningen (* 28. listopadu 1962 Oslo, Norsko) je bývalý norský reprezentant v zápasu. V letech 1984 až 1996 čtyřikrát reprezentoval Norsko na letních olympijských hrách v řecko-římském zápase. V roce 1988 v Soulu a v roce 1992 v Barceloně vybojoval zlatou olympijskou medaili. V roce 1985 vybojoval zlato na mistrovství světa, v roce 1986 stříbro a v roce 1991 bronz. Na mistrovství Evropy vybojoval v roce 1990 zlato, v roce 1988 stříbro a v roce 1986 bronz. Všechny tyto výsledky dosáhl ve váhové kategorii do 52 kg.\n\nV roce 1988 byl vyhlášen norským Sportovcem roku. Jeho bratr Lars byl také norským reprezentantem v zápasu.\n\n"}
{"id": "579038", "url": "https://cs.wikipedia.org/wiki?curid=579038", "title": "Pyramida Chentkaus II.", "text": "Pyramida Chentkaus II.\n\nPyramida Chentkaus II. nebo Pyramida královny matky je součástí pyramidového pole na archeologické lokalitě Abúsír v Egyptě, které bylo bývalým pohřebištěm hlavního města starověkého Egypta Mennoferu.\n\nPatřila královně Chentkaus II., pravděpodobně manželce faraóna Neferirkarea (okolo 2446 – 2426 př. n. l.) a matce faraónů Raneferefa a Niuserrea, která podle Vernera určitý čas sama vládla. Pyramida je vybudovaná z vápence, má trojstupňové jádro a jednoduchou podzemní strukturu s chodbou a pohřební komorou. V ní byl nalezen sarkofág z červené žuly a stopy po pohřbu. Na některých místech se zachovaly stavební značky, které umožňují určit průběh a fázi výstavby.\n"}
{"id": "579042", "url": "https://cs.wikipedia.org/wiki?curid=579042", "title": "Cologny", "text": "Cologny\n\nCologny je švýcarská obec v kantonu Ženeva.\n\nSoučástí Cologny jsou i osady La Belotte a Ruth.\nNachází se zde Bibliotheca Bodmeriana.\n"}
{"id": "579046", "url": "https://cs.wikipedia.org/wiki?curid=579046", "title": "Izotermická fólie", "text": "Izotermická fólie\n\nIzotermická fólie (též termoizolační fólie) je lehká a skladná plastová (polyethylenová) fólie, na kterou je v tenké vrstvě chemicky nanesen hliník. Je používaná ke snížení tepelných ztrát lidského těla především při první pomoci.\n\nIzotermická fólie zabraňuje ztrátám odpařováním a zčásti i sáláním. U dvojbarevných (zlatostříbrných) folií je jedno, kterou stranou se dá k tělu – odrazivý efekt má pokovení nezávisle na orientaci folie. Mýtus o chlazení (zlatou dovnitř) se udržuje i mezi profesionály. Základní funkcí je však zabránění velmi významným ztrátám tepla vznikajícím odpařováním vody z povrchu těla. Stejně lze však použít igelitovou nebo jinou nepropustnou fólii.\nPro zajištění maximálního efektu musí být pacient zabalený bez průduchů, kolem dokola, cíp založen pod nohy.\n\nPřed ztrátami přímo do země (ztráty tepla vedením) folie nechrání. Postižený by měl být oblečený, přikrytý, izolovaný od studené země podložkou a až nakonec obalený fólií.\n\nOd 1. ledna 2011 je též povinnou součástí autolékárničky na území ČR.\n\n"}
{"id": "579047", "url": "https://cs.wikipedia.org/wiki?curid=579047", "title": "Tibor Komáromi", "text": "Tibor Komáromi\n\nTibor Komáromi (* 15. srpna 1964) je bývalý maďarský reprezentant v zápase. Dvakrát reprezentoval Maďarsko na letních olympijských hrách v zápase řecko-římském. V roce 1988 v Soulu vybojoval ve váhové kategorii do 82 kg stříbrnou olympijskou medaili. V roce 1992 v Barceloně vypadl ve váhové kategorii do 90 kg ve třetím kole.\n\nV roce 1986, 1987 a 1989 vybojovaql zlatou medaili na mistrovství světa. V roce 1986 vybojoval zlato, v letech 1985 a 1988 stříbro a v letech 1987 a 1990 až 1992 bronz na mistrovství Evropy. Vše v zápase řecko-římském, v letech 1990 až 1992 ve váhové kategorii do 90 kg, ostatní do 82 kg.\n\n"}
{"id": "579049", "url": "https://cs.wikipedia.org/wiki?curid=579049", "title": "Rudolf Otepka", "text": "Rudolf Otepka\n\nRudolf Otepka (* 13. listopadu 1973 Zlín) je bývalý český fotbalový záložník, v současnosti fotbalový trenér.\n\nRudolf Otepka je odchovanec Želechovic, mládežnické roky strávil převážně ve Zlíně. V dospělosti hrál ve VTJ Sigma Hodonín, Ratíškovicích, Slušovicích a 18. února 1996 v dresu Zlína poprvé nastoupil k prvoligovému utkání. V roce 1997 přestoupil do pražského týmu FK Dukla Praha, poté hrál rok a půl v Drnovicích a od roku 2000 byl v Příbrami. Čtvrtým místem v sezóně 2000/01 si mužstvo zajistilo účast v Poháru UEFA 2001/02, v němž příbramský tým vyřadil francouzský CS Sedan (4:0, 1:3) a pohořel až v druhém kole na PAOK Soluň (1:6, 2:2). Otepka tehdy nastoupil ve všech čtyřech pohárových utkáních a proti Sedanu si připsal jeden gól z přímého kopu. V srpnu 2007 přestoupil z už druholigové Příbrami do Ostravy, s níž se probojoval do Poháru UEFA 2008/09. Otepka si proti Spartaku Moskva (0:1, 1:1) připsal další dvě pohárová utkání a vstřelil jediný gól Baníku. Po dvou letech zamířil do Olomouce. Tam ale nenastupoval pravidelně a v zimě roku 2009 se rozhodl odejít na hostování do Českých Budějovic. Dynamo po půl roce využilo opci na přestup a Otepka v klubu zůstal i následující dvě sezóny. Právě v dresu Českých Budějovic nastoupil 2. října 2011 na hřišti Hradce Králové ke svému 400. utkání v nejvyšší české lize a stal se tak teprve jedenáctým hráčem historie, kterému se to podařilo. Mezi přednosti drobného středopolaře patří především výborná kopací technika, úspěšné zakončování standardních situací a herní přehled. V únoru 2013 byl z A týmu přeřazen na farmu SK Strakonice 1908.\n\nAktuální k 17. dubnu 2013\n\n"}
{"id": "579054", "url": "https://cs.wikipedia.org/wiki?curid=579054", "title": "Doyle", "text": "Doyle\n\nPříjmení Doyle [\"dojl\"] nosí více různých osobností:\n\n\n"}
{"id": "579055", "url": "https://cs.wikipedia.org/wiki?curid=579055", "title": "Atanas Komšev", "text": "Atanas Komšev\n\nAtanas Slavčev Komšev (; 23. října 1959 Devetinci - 12. listopadu 1994 Sofie) byl bulharský reprezentant v zápase. Dvakrát reprezentoval Bulharsko na letních olympijských hrách v zápase řecko-římském. V roce 1988 v Soulu vybojoval ve váhové kategorii do 90 kg zlatou olympijskou medaili. V roce 1992 v Barceloně vypadl ve váhové kategorii do 100 kg ve třetím kole. Třikrát vybojoval stříbro a dvakrát bronz na mistrovství světa.\n\n2. listopadu 1994 utrpěl při dopravní nehodě zranění, kterým o deset dní později podlehl.\n\n"}
{"id": "579056", "url": "https://cs.wikipedia.org/wiki?curid=579056", "title": "Policejní prefektura v Paříži", "text": "Policejní prefektura v Paříži\n\nPolicejní prefektura v Paříži (též Policejní komisařství v Paříži) (francouzsky: \"Préfecture de police de Paris\") je součást národní (státní) policie na území města Paříže a okolí. Nejedná se tedy o městskou policii. V jejím čele stojí policejní prefekt (\"Préfet de Police\") podřízený ministerstvu vnitra. Policejní prefektura plní úkoly francouzské státní policie na území města Paříže a tří departementů, které ji obklopují: Hauts-de-Seine, Seine-Saint-Denis a Val-de-Marne. Kromě toho dohlíží i na záchrannou službu a hasiče, plní administrativní úkoly jako je vydávání průkazů totožnosti, řidičských průkazů a úkoly cizinecké policie. Na dalším území regionu Île-de-France má také omezenou působnost. Sídlí v rozsáhlém komplexu budov na ostrově Cité. Uniformované jednotky se skládají jednak z příslušníků státní policie a dále z dopravních policistů prefektury, kteří dohlížejí na silniční provoz, a kteří nosí speciální uniformy.\n\n15. března 1667 vytvořil Ludvík XIV. policejní úřad pro Paříž (\"lieutenance générale de police\"), který přebral některé kompetence, jež do té doby vykonával prévôt de Paris. Policejní úřad byl zrušen během Francouzské revoluce v roce 1789 a 17. února 1800 Napoleon I. založil policejní prefekturu. Během 19. století měla prefektura jednak policejní sbory dohlížející na pořádek v Paříži, jednak policejní laboratoře sloužící k vyšetřování.\n\nBěhem druhé světové války prefektura podléhala Vichistické vládě a spolupracovala s německými úřady. Zvláštní brigády byly zodpovědné za boj proti Résistance a komunistům. Prefektura se podílela na systematickém sčítání židů a organizaci jejich deportací na Vélodrome d'Hiver 16. a 17. července 1942. I v prefektuře však působili členové odboje, kteří prováděli sabotáže vozidel nebo vynášeli informace o deportacích. Mnoho zaměstnanců proto bylo propuštěno a deportováno. Když se Američané blížili k Paříži, Němci se rozhodli odzbrojit policii, která 15. srpna 1944 vstoupila do stávky. 19. srpna odbojové hnutí organizovalo povstání, při kterém se zmocnilo prefektury i kasáren na ostrově Cité. Během osvobozovacích bojů padlo 167 policistů a prefektura obdržela 12. října 1944 od generála de Gaulla Řád čestné legie.\n\nPůvodní obvod prefektury tvořil jen tehdejší departement Seine, včetně měst Saint-Cloud, Sèvres, Meudon a Enghien-les-Bains, které ležely v sousedním departementu Seine-et-Oise. Jednalo se totiž o královské, příp. císařské rezidence, které podléhaly prefektuře. Po reorganizaci departementů v roce 1968 se místní příslušnost rozšířila na město Paříž a tři okolní departementy, takže se správní obvod zvětšil. V regionu Île-de-France je prefektura zodpovědná za koordinaci policejních složek.\n\nPolicejním prefektem je v současné době Bernard Boucault (od 26.6.2012). Je to politický úředník jmenovaný radou ministrů a je podřízen ministerstvu vnitra. Prefekt může v rámci své působnosti a ve spolupráci se starostou přijímat policejní předpisy. Policejní prefekt je současně prefektem pro obranu Paříže (\"Préfet de la Défense de Zóna de Paris\") a tím je zodpovědný i za nevojenskou obranu jako je udržování veřejného pořádku, zajišťování veřejných služeb a koordinace v případě přírodních katastrof.\n\nPrefektura je zodpovědná za následující úkoly:\n\nDo roku 1977 nebyl úřad pařížského starosty obsazen, takže policie podléhala výhradně prefektovi. Od té doby postupně přebírá starosta stále více kompetencí ohledně silničního provozu. Od roku 2002 je prefektura odpovědná už pouze za dopravu na hlavních silnicích jako je např. Avenue des Champs-Élysées a na všech ulicích, kde se konají demonstrace. Policejní prefektuře rovněž nepříslušejí některé policejně správní pravomoci (např. stavební povolení).\n\nPrefektura je rozdělena do šesti oddělení:\n\nPrefektura je financována městem Paříž spolu s dalšími obcemi (celkem 488 milionů €) a státem (1 miliarda €).\n\nPrefektura má celkem 19 647 státních zaměstnanců, z nichž je 17 979 policistů, 748 správních zaměstnanců státní policie, techniků, vědců a 20 dalších státních úředníků, 5765 obecních zaměstnanců a 6840 vojáků (hasiči).\n\nPrefektura má k dispozici 494 zařízení a 6120 vozidel, včetně letadel a požárních vozů.\n\n\n"}
{"id": "579057", "url": "https://cs.wikipedia.org/wiki?curid=579057", "title": "Simarubovité", "text": "Simarubovité\n\nSimarubovité (\"Simaroubaceae\") je čeleď tropických stromů nebo keřů z řádu mýdelníkotvarých.\n\nSimarubovité rostou v tropech, méně už v subtropech a mírném pásu na severní i jižní polokouli. Hlavní centra výskytu jsou v tropických oblastech Ameriky, Karibiku a západní Afriky. V České republice i v celé Evropě roste jediný nepůvodní druh pajasan žláznatý, který je světově nejrozšířenějším rodem této čeledě.\n\nRostliny z čeledi simarubovité jsou stromy nebo keře bez pryskyřičných kanálků, převážně stále zelené, dvoudomé nebo jednodomé, často mají velmi hořkou kůru, dřevo i semena. Listy s palisty i bez jsou převážně střídavé, zpeřené nebo výjimečně jednoduché.\n\nKvěty jsou jednopohlavné nebo oboupohlavné, pravidelné. Bývají heterochlamydní i haplochlamydní. Gyneceum bývá apokarpní nebo synkarpní rostlé z 1 až 5 plodolistů, každý s 1 až 2 vajíčky, semeník je svrchní. Kalich je trubkovitý, obvykle 5 pětilaločný. korunních plátků bývá 5, jsou většinou volné, někdy srostlé do trubky a někdy zcela chybí, tyčinek umístěných ve dvou kruzích je stejný nebo dvojnásobný počet, stejně jako čnělek. Květy jsou uspořádány do jsou úžlabních nebo terminálních květenství, která jsou hroznatá, latnatá nebo s  vidlanovými vrcholíky.\n\nPlody jsou tobolky, bobule, peckovice nebo nažka.\n\nDřevo z některých druhý rostlin z čeledě simarubovitých, např. \"Quassia\" a \"Picrasma\" je zdrojem hořčin, např. kvasinu, pikrasminu a neokvasinu. Jsou to triterpenové neglykosidické sloučeniny s částečným i insekticidním a amoebocidním účinkem. Číslo hořkosti těchto dřev se pohybuje od 40 000 do 50 000 (1 gram látky rozpuštěné ve 40 000 až 50 000 ml vody ještě vyvolá hořkou chuť). Těchto hořčin se však smí používat jen k ochucování nápojů a pekařských výrobků.\n\nOdvar z kůry některých druhů rodů \"Picrasma\", \"Quassia\" a \"Simaba\" se používá v tropické Americe jako lék proti malárii a semena rodu \"Brucea\" v jihovýchodní Asii k léčbě úplavice.\n\n\nVědecké náhledy na rody příslušející do čeledě simarubovité se vyvíjejí, bývá uváděno číslo 20 až 35 rodů. Zde je jedna z věrohodných možností:\n\n"}
{"id": "579061", "url": "https://cs.wikipedia.org/wiki?curid=579061", "title": "Mistrovství světa v basketbalu hráček do 19 let", "text": "Mistrovství světa v basketbalu hráček do 19 let\n\nMistrovství světa v basketbalu hráček do 19 let je soutěž juniorských reprezentačních mužstev do 19 let členských zemí FIBA. Od roku 2007 se turnaj pořádá každé dva roky.\n\n\n\n"}
{"id": "579062", "url": "https://cs.wikipedia.org/wiki?curid=579062", "title": "AN-94", "text": "AN-94\n\nAN-94 (přezdívaná \"Abakan\", ) je ruská útočná puška. Jméno je odvozeno z ruského \"\", tedy \"avtomat Nikonova\" podle jména jejího konstruktéra, a zkrácení označení \"Model 1994\".\n\nByla vyvinuta, aby nahradila starší AK-74, a používá stejnou munici 5,45 x 39 mm. Na rozdíl od AK-74 může být zároveň vybavena bajonetem i granátometem, ale hlavní výhodou by měla být výrazně vyšší přesnost, protože opožděný zákluz se projeví až poté, co z hlavně vyletí druhý projektil.\n\n"}
{"id": "579063", "url": "https://cs.wikipedia.org/wiki?curid=579063", "title": "Petén Itzá", "text": "Petén Itzá\n\nLago Petén Itzá je jezero na severu Guatemaly v jejím departementu Petén. Rozloha jezera je 99 km², což ho řadí na třetí místo mezi guatemalskými jezery - po Izabalu a Atitlánu. Má výrazně podlouhlý tvar ve směru západ-východ. Maximální hloubka je 160 m, hladina vody je v nadmořské výšce 110 metrů nad hladinou moře. Hlavní město departementu Flores se rozkládá na ostrově na jihozápadě jezera. Tento ostrov je spojen s obcemi Santa Elena a San Benito na jižním břehu jezera pomocí uměle vybudovaného náspu. V okolí jezera je poměrně zachovaná původní fauna a flora, navíc se zde nacházejí mayská naleziště, což z celého regionu činí atraktivní turistikou oblast.\n"}
{"id": "579070", "url": "https://cs.wikipedia.org/wiki?curid=579070", "title": "Bratan Cenov", "text": "Bratan Cenov\n\nBratan Gavrilov Cenov (; 7. ledna 1964 Lukovit, Bulharsko) je bývalý bulharský reprezentant v zápase. Třikrát reprezentoval Bulharsko na letních olympijských hrách v zápase řecko-římském. V roce 1988 v Soulu vybojoval ve váhové kategorii do 48 kg bronzovou olympijskou medaili. V roce 1992 v Barceloně ve stejné kategorii obsadil 5. místo. V roce 1996 ve váhové kategorii do 52 kg skončil na 10. místě.\n\nV roce 1983 vybojoval zlatou, v letech 1985 a 1986 stříbrnou a v roce 1990 bronzovou medaili na mistrovství světa. V letech 1983, 1985 a 1991 vybojoval zlatou, v letech 1986, 1987 a 1992 stříbrnou a v roce 1988 bronzovou medaili na mistrovství Evropy.\n\n"}
{"id": "579073", "url": "https://cs.wikipedia.org/wiki?curid=579073", "title": "Stojan Balov", "text": "Stojan Balov\n\nStojan Dimitrov Balov (; * 24. května 1960 Chavdar, Bulharsko) je bývalý bulharský reprezentant v zápase. V roce 1988 na letních olympijských hrách v Soulu vybojoval v řecko-římském zápase stříbrnou medaili ve váhové kategorii do 57 kg. V roce 1985 vybojoval zlato a v roce 1988 stříbro na mistrovství světa.\n\n"}
{"id": "579074", "url": "https://cs.wikipedia.org/wiki?curid=579074", "title": "Pielgrzymów (Opolské vojvodství)", "text": "Pielgrzymów (Opolské vojvodství)\n\nPielgrzymów (česky \"Pelhřimovy\", do konce 19. století též \"Poruba\", německy \"Pilgersdorf\" nebo \"Preussisch-Pilgersdorf\" nebo \"Schlesisch-Pilgersdorf\") je ves v jižním Polsku, v Opolském vojvodství, v powiatu głubczyckém, ve gmině Głubczyce, v jihovýchodní části Zlatohorské vrchoviny podél potoku Trója (polsky \"Troja\", též \"Wielki Potok\"), levého přítoku Hrozové.\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice.\n\nVesnice je dvojčetem sousedních Pelhřimov, které s ní urbanisticky souvisely. Až do roku 1742 byla, tato nyní polská ves, součástí slezského Krnovského knížectví, zatímco sousední Pelhřimovy náleží, jakou součást Osoblažska, k Moravě. Obě vesnice byly zároveň součástí Habsburské monarchie. Po válce o Slezsko však roku 1742 připadl nynější Pielgrzymów Prusku. Teprve od roku 1945 náleží z vůle tehdejšího Sovětského svazu Polsku. Dříve rakouská část je dnes katastrálním územím Pelhřimovy (německy \"Mährisch Pilgersdorf\") obce Slezské Rudoltice v Česku.\n\nVe východní části vsi podél cesty na Dobieszów se nachází barokně-klasicistní zámek se zámeckým parkem.\n\nVe vsi se nachází agroturistická farma „Antończyk“.\n"}
{"id": "579075", "url": "https://cs.wikipedia.org/wiki?curid=579075", "title": "Antonín Pelc", "text": "Antonín Pelc\n\nAntonín Pelc (16. ledna 1895 Lišany u Rakovníka – 24. března 1967 Praha) byl český karikaturista, malíř a ilustrátor.\n\nV letech 1913–1918 vystudoval malbu na pražské akademii v ateliéru Vlaho Bukovace a Maxe Pirnera. Věnoval se volné malířské tvorbě a spontánní politické karikatuře, publikoval v časopisech \"Šibeničky\", \"Právo lidu\", \"Tvorba\", \"Rudé právo\", \"Lidové noviny\", \"Kulturní tvorba\", \"Literární noviny\". Na začátku války roku 1939 emigroval spolu s Adolfem Hoffmeisterem do Francie, přesto neunikl koncentračnímu táboru. Nakonec se přes Maroko a Martinik dostal do USA, kde pokračoval v ilustracích a karikaturách, například pro \"The New York Times\". Cestoval po světě.\n\nPo druhé světové válce se vrátil do Prahy a vstoupil do KSČ. Jeho dílo stalo nositelem komunistické ideologie. V pozdních letech se věnoval hlavně malbě, který byla ovlivněna pozdním kubismem. Namaloval například \"Duo\", \"Atelier II\", \"Venkovské zátiší\" apod. Vedle toho vyučoval na pražské akademii.\n\nV roce 1946 byl jmenován profesorem ilustrace na Uměleckoprůmyslové školy v Praze, roku 1955 profesorem Akademie výtvarných umění v Praze. V roce 1963 obdržel titul národní umělec, byl také laureátem státní ceny (1951) a nositelem Řádu práce. V letech 1934–1949 byl členem Spolku výtvarných umělců Mánes.\n\nVe volné malířské tvorbě vyšel z lyrického kubismu, a byl ovlivněn novou věcností. Tato jeho raná díla patří k nejvýše ceněným. Ve 20. letech se prosadil jako politický karikaturista, publikoval například v časopisech \"Šibeničky\", \"Právo lidu\", \"Tvorba\", \"Rudé právo\", \"Lidové noviny\", \"The New York Times\", \"Kulturní tvorba\", \"Literární noviny\" atp. Jeho dílo v 50. letech ztratilo spontaneitu a stalo se nositelem komunistické ideologie. Ilustroval mnoho knih, předevím beletrie.\n\nV pozdních letech se také věnoval olejomalbě, která byla ovlivněna pozdním kubismem. Obrazy:\n\n\n\n"}
{"id": "579079", "url": "https://cs.wikipedia.org/wiki?curid=579079", "title": "Wanda von Debschitz-Kunowski", "text": "Wanda von Debschitz-Kunowski\n\nWanda Wilhelmine Auguste von Debschitz-Kunowski, rozená von Kunowski (8. ledna 1870 Hammer, okres Czarnikau, Poznaň – 23. dubna 1935 Berlín) byla německá portrétní fotografka.\n\nDebschitz-Kunowski byla dcera pruského královského majora Augusta von Kunowskiho (1836–1883) a Heleny von Bethe (1837–1887). George August Kunowski (1757–1838), ministerský předseda mírové církve Schweidnitz, byl starší bratr jejího pradědečka.\n\nVdala se 16. srpna 1898 v Görlitzu za malíře Williama Debschitze (21. února 1871 v Görlitz – 10. 3. 1948 Lüneburg, Dolní Sasko), syna královského pruského generálporučíka Kolmar von Debschitze (1809–1878) a Pauline von dem Borne (House Berneuchen (1830–1912). Manželství se nicméně rozvedlo v červenci 1924. Z tohoto manželství zůstala dcera Wanda Debschitzová (1899–1986), provdaná za Ericha Ziegerta (1900–1978).\n\nPo studiu v Berlíně s malířem Carl Gussowem (asi 1890) se odstěhovala Debschitz-Kunowski do Mnichova a absolvovala lekce studiového malíře Heinricha Nauena. Kolem roku 1895 vznikly menší umělecké práce, jako například dřevěné podnosy a krabice. V roce 1900 začala studovat Státní odbornou akademii fotografického designu v Mnichově a brala lekce od Američana Eugena Schmidta.\n\nOd roku 1902 do 1905 pracovala v dílně obrábění kovů v Debschitzově škole, umělecké škole svého manžela. Od roku 1905 do 1914 tamtéž pracovala jako učitelka fotografie a pořizovala fotografické záznamy děl tamějších umělců. Kromě toho se úspěšně věnovala soukromým zakázkám, například portrétům Mnichovských osobností a také žáků ze školy. Pro Debschitze pořizovala fotografické krajinářské snímky, podle kterých pak studenti zhotovovali olejomalby. Některé její fotografie byly publikovány v časopisech.\n\nV roce 1914 následovala svého manžela do Hannoveru, který si tam po prodeji své umělecké školy našel nové místo. V roce 1918 spolupracovala na fotografické publikaci \"Der Akt\".\n\nV roce 1921 žila odloučeně od svého manžela, se kterým se rozvedla v roce 1924 a otevřela si své vlastní fotografické studio v Berlíně. Tam se specializovala na fotografie užitého umění, včetně porcelánu pro berlínskou Královskou porcelánovou manufakturu a také na portréty osobností, jako byli Max Planck, Clara Rilke-Westhoff nebo Albert Einstein. Pořizovala také fotografie moderní architektury a výstav.\n\nV následujících publikacích byly zveřejněny její fotografie (neúplný seznam):\n\n\n\n"}
{"id": "579080", "url": "https://cs.wikipedia.org/wiki?curid=579080", "title": "Christo Filev", "text": "Christo Filev\n\nChristo Dimov Filev (; 26. ledna 1964 Dimitrovgrad, Bulharsko) je bývalý bulharský reprezentant v zápase. V roce 1988 na letních olympijských hrách v Soulu vybojoval v řecko-římském zápase 7. místo ve váhové kategorii do 52 kg.\n\n"}
{"id": "579083", "url": "https://cs.wikipedia.org/wiki?curid=579083", "title": "Sidney Paget", "text": "Sidney Paget\n\nSidney Edward Paget (4. října 1860, Londýn, Velká Británie – 28. ledna 1908, Margate, Kent, Velká Británie) byl britský ilustrátor. Ilustroval příběhy Sherlocka Holmese, jejichž autorem byl spisovatel Arthur Conan Doyle, v časopise \"Strand Magazine\".\n\n"}
{"id": "579084", "url": "https://cs.wikipedia.org/wiki?curid=579084", "title": "Mia Thermopolis", "text": "Mia Thermopolis\n\nMia Thermopolis, celým jménem Amelia Mignonette Grimaldi Thermopolis Renaldo, korunní princezna Genovie nebo Amelia Mignonette Thermopolis Renaldi, je fiktivní postava z knih určených pro dívky americké spisovatelky Meg Cabotové \"Deníky princezny\". Jedná se zde o dospívající typickou americkou dívku, která se zničehonic znenadání dozví, že je korunní princeznou fiktivního evropského státu Genovie, což v knihách bylo původně knížectví. Ve filmu se ve svých 21 letech nakonec stane královnou ve fiktivní zemi Genovii.\n\nMiina maminka Helen Thermopolisová je moderní malířka, Mia spolu s ní a se svým kocourem Louiem žije v podkrovním bytě v New Yorku v Greenwich Village. Její matka Helen se na školní třídní schůzce seznámí s Miiným učitelem algebry Frankem Gianinim, za kterého se později i provdá a má s ním syna Rockyho.\n\nMia má dlouholetého přítele Michaela a přítelkyni Lily, svůj deník používá od samého počátku svého příběhu.\n\nJejí babička Clarrise Renaldiová je bytost poměrně rozporuplná až excentrická, k ostatním lidem bývá značně kritická a má k nim někdy i cynický vztah. Pochází z Francie ze zámku Miragnac a jedná se o původně francouzsky mluvící šlechtičnu.\n\nJejí otec korunní princ Phillipe má ke své bývalé ženě značně rozporuplný vztah, Miu je donucen uznat za svoji právoplatnou korunní dědičku teprve poté, co se stane sterilním v důsledku úspěšného chemoterapeutického léčení rakoviny varlat.\n\nPrinceznino celé jméno a příjmení se zde vyskytuje v podobě Amelia Mignonete Thermopolis Renaldi.\nV obou filmových zpracováních vycházejících z tohoto námětu Mia pochází z královského rodu. Ztvárnila ji zde v (době natáčení prvního filmu) tehdy sedmnáctiletá herečka Anne Hathawayová, jednalo se o její hollywoodský filmový debut, který byl v její profesní kariéře průlomový. Jednalo se o filmy:\n\n\n"}
{"id": "579086", "url": "https://cs.wikipedia.org/wiki?curid=579086", "title": "Což v pravdě žádná krása není?", "text": "Což v pravdě žádná krása není?\n\n„Což v pravdě žádná krása není?“ (v originále „Is There in Truth No Beauty?“) je sedmý díl třetí řady seriálu Star Trek, později známého jako \"The Original Series\" (česky: \"původní série\"). Premiéra epizody v USA proběhla 18. října 1968, v České republice 16. května 2003.\n\nHvězdného data 5630.7 se hvězdná loď USS Enterprise NCC-1701 vedená kapitánem Jamesem Kirkem zhostí mimořádného úkolu. Loď má vzít za pasažéra medusanského velvyslance Kollose. Lawrence Marvick, jeden z hlavních konstruktérů \"Enterprise\", ještě jednou upozorňuje, že pohlídne-li na medusana jakýkoliv člověk, v okamžiku zešílí z jejich zrůdného vzezření.\n\nKollos je na palubu transportován v kovovém kontejneru a s ním i jeho asistentka doktorka Miranda Jonesová. Pan Spock je vybrán pro prvotní setkání, protože vulkánci s vizorem lépe snášejí pohled na medusany. Dr. Jonesová byla vybrána jako asistentka díky svým telepatickým schopnostem. Spock se také domnívá, že díky dokonalému ovládání své mysli může rovněž snést pohled na zrůdnost medusanského velvyslance. Jonesová ovšem mírně žárlí, protože pan Spock měl být původně Kollosovým asistentem a tuto pozici odmítl. Navíc se po odchodu pana Spocka velvyslance ptala, co mohl vulkánec vidět oproti ní. Po společné večeři odchází Dr. Jonesová do své kajuty, ale je navštívena Marvickem, který je do ní zamilovaný a znovu jí prosí, aby se neucházela na stálo o místo asistentky Kollose. Jonesová mu znovu vysvětluje, že nemůže jeho city opětovat a tak se Marvick definitivně rozhodne Kollose zabít. Když ovšem na medusana pohlédne, podlehne šílenství. Když přiběhne do strojovny, Scotty si myslí, že s ním jde probrat některé systémy lodi a pustí jej k ovládacímu panelu. Teprve záhy se z hlášení dovídá, že je Marvick hledaný. Ten ale mezitím stihne změnit kurz lodi a přesáhnout maximální povolený warp, čímž se \"Enterprise\" ocitá mimo známou galaxii a veškeré navigační systémy jsou k ničemu.\n\nKirk navrhuje, že navigace lodi by se ostatně mohl ujmout Kollos, protože medusané jsou pověstní navigační schopností i v neznámých dimenzích. Doktorka proti tomu protestuje a tak se jí Kirk snaží zaměstnat po dobu, co Spock může provést vulkánské spojení myslí s Kollosem. Jonesová svou telepatií nakonec Kirka prohlédne a běží k velvyslancově kajutě. Radši, než Spock, nabízí se sama pro spojení s Kollosem. Dr. McCoy jí upozorňuje, že to není možné. Teprve nyní se i ostatní dozvídají, že doktorka je úplně slepá a jenom díky této vadě nezešílí při pohledu na medusana, ale nemůže vést loď vesmírem. Spock obdivuje její šaty šité z husté sítě senzorů, které jí udávají potřebné informace s přesností na centimetry, ale i tak není schopná manévrovat. Sama nakonec souhlasí s provedením zákroku od pana Spocka. Vše se povede a loď je zpět ve známém vesmíru. Při rozpojení myslí si však Spock zapomene vzít vizor a spatří Kollose vlastním zrakem a zešílí. Kapitán Kirk obviňuje doktorku z toho, že celou dobu záviděla Spockovi možnost spatřit Kollose a možná i jej přinutila zapomenout na můstku na vizor, který by jej ochránil. Po jeho odchodu se doktorka rozhoduje k riskantnímu spojení myslí a pokusí se jej vrátit zpět. Následně Spock přichází za McCoyem a Kirkem, ačkoliv lehce otřesen, zpět se zdravou myslí.\n\n\"Enterprise\" dorazí do cíle a připravuje velvyslance k transportu. Spock se ještě loučí s doktorkou, která uznává, že není smyslem Kollose někdy zahlédnout, ale poznat jaký je bez znalosti jeho fyzické formy.\n\n\n"}
{"id": "579087", "url": "https://cs.wikipedia.org/wiki?curid=579087", "title": "Gymnázium Františka Palackého Valašské Meziříčí", "text": "Gymnázium Františka Palackého Valašské Meziříčí\n\nGymnázium Františka Palackého Valašské Meziříčí je školské zařízení ve Valašském Meziříčí, jehož zřizovatelem je Zlínský kraj. Škola, která patří k nejstarším středním školám na Moravě, byla založena v roce 1871.Gymnázium sídlí v původní budově z roku 1875 v Husově ulici ve Valašském Meziříčí. Školu tvoří 6 tříd šestiletého studia a 8 tříd čtyřletého studia, přičemž v každém ročníku jsou otevírány 2-3 třídy (A, B, C, v případě šestiletého pak E).\n\nGymnázium se nachází na adrese Husova 146, naproti městské poště.\n\n"}
{"id": "579088", "url": "https://cs.wikipedia.org/wiki?curid=579088", "title": "Mistrovství světa ve fotbale žen do 20 let 2010", "text": "Mistrovství světa ve fotbale žen do 20 let 2010\n\nMistrovství světa ve fotbale žen do 20 let 2010 bylo pátým ročníkem tohoto turnaje. Závěrečný turnaj, kam se ženské fotbalové národní týmy probojovaly z kvalifikace, se konal v období od 13. července do 1. srpna 2010 v Německu. Závěrečného turnaje se zúčastnilo 16 týmů.\n\n"}
{"id": "579090", "url": "https://cs.wikipedia.org/wiki?curid=579090", "title": "Seznam gymnázií v Česku", "text": "Seznam gymnázií v Česku\n\n\n\n\n\n\n\n\n\n\n\n\n\n\n\n\n"}
{"id": "579091", "url": "https://cs.wikipedia.org/wiki?curid=579091", "title": "Rothbury", "text": "Rothbury\n\nRothbury je obec v Northumberlandu v severovýchodní Anglii. Leží na řece Coquet blízko národního parku Northumberland zhruba 42 kilometrů na severozápad od Newcastlu. Podle sčítání v roce 2001 mělo 1740 obyvatel.\n\n"}
{"id": "579093", "url": "https://cs.wikipedia.org/wiki?curid=579093", "title": "Vilém Pospíšil", "text": "Vilém Pospíšil\n\nVilém Pospíšil (5. května 1873 Nový Rychnov – 27. listopadu 1942 Praha) byl český národohospodář, právník a publicista. Byl blízkým spolupracovníkem Aloise Rašína a stoupencem jeho měnové a finanční koncepce. Aktivně se podílel na měnové odluce v roce 1919 a jako významný finanční odborník byl v letech 1926 až 1934 guvernérem tehdy nově vzniklé Národní banky Československé. Během první republiky byl navíc členem několika významných finančních institucí. Řadil se mezi vyznavače spíše měnové stability a opatrné úvěrové politiky.\n\nOvládal několik světových jazyků (němčinu, francouzštinu, angličtinu, italštinu, ruštinu) a našel také zálibu ve vážné hudbě. Jeho manželkou byla Zdenka (dívčím příjmením Sedláková), dcera politika a podnikatele Prokopa Sedláka. Pospíšilovým synovcem je český právník Jan Pospíšil.\n\nPospíšil po maturitě na pelhřimovském gymnáziu vystudoval práva na Karlově univerzitě v Praze. Vzhledem k tomu, že pocházel z chudších poměrů, přivydělával si například jako člen redakce časopisu Politik, což mu pomohlo získat značný rozhled a známosti. Po dokončení studií se věnoval národohospodářství a přispíval odbornými články do tehdejších novin Národní politika. Pracovat začal v soudní službě, avšak již roku 1902 přestoupil na pozici úředníka do Městské spořitelny pražské. Roku 1917 se stal jejím ředitelem a v letech 1919 až 1926 dokonce zastával funkci jejího vrchního ředitele.\n\nBěhem první světové války byl činný v odbojovém uskupení Maffie. Spolu s Jaroslavem Preissem navíc během válečných let sepsali návrh takzvaného základního hospodářského zákona, který obsahoval jak krátkodobé, tak dlouhodobé cíle nutné k převzetí hospodářské moci po očekávané porážce Centrálních mocností.\n\nPo válce se aktivně podílel na československé měnové odluce v roce 1919. Během působení v Městské spořitelně pražské coby vrchní ředitel byl také místopředsedou Bankovního výboru Bankovního úřadu při ministerstvu financí, což byla tehdejší centrální banka Československa a Bankovní výbor byl jejím řídícím orgánem. Spolu s tím byl i prvním předsedou Svazu československých spořitelen (což bylo kontrolní a organizační ústředí všech spořitelen v republice), na jehož založení se roku 1920 významně podílel. A z jeho popudu vznikl roku 1924 (zákonem číslo 238/1924 Sb.) též Všeobecný fond peněžních ústavů v republice Československé, který měl podpořit spořivost zvýšením bezpečnosti vkladů a tím zajistit příznivý rozvoj peněžnictví. Tento fond byl posléze v roce 1949 zrušen (zákonem číslo 157/1949 Sb.) a jeho veškerá práva i závazky přešly na Československý stát. Republiku Pospíšil také zastupoval ve finanční komisi Společnosti národů, v níž například prosadil jednotný postup členských zemí v oblasti potírání penězokazectví.\n\nPo vzniku Národní banky Československé roku 1926 se na slavnostním zasedání konaném ve Smetanově síni Obecního domu v Praze stal 1. dubna jejím prvním guvernérem. Během svého působení v bance navíc připravil převedení koruny československé roku 1929 na zlatý základ. Kvůli názorovým rozporům s Karlem Englišem na devalvaci československé měny však na funkci guvernéra 16. února 1934 rezignoval. V té době totiž probíhala světová hospodářská krize, a ta v letech 1929 až 1934 zasáhla i Československo. Během krize se na světových trzích zvyšovala cena zlata, jejímž následkem byl silný deflační tlak na měny, které byly na zlato vázány. Mezi takové patřila i československá koruna. Objevily se dva názorové proudy na řešení nastalých potíží s měnou. Dle jednoho, který byl podporován národní bankou v čele s Pospíšilem, se měl ponechat zlatý obsah koruny a jejímu znehodnocování se mělo přizpůsobovat postupnou úrokovou, mzdovou, rozpočtovou, devizovou a cenovou politikou. Podle druhého proudu, reprezentovaného například Karlem Englišem, se mělo prostřednictvím snížení zlatého obsahu iniciovat takové znehodnocení koruny, které by obnovilo soulad její kupní síly s kupní silou zlata, a tím se vyhnout dlouhodobému procesu adaptace všech hospodářských čísel. Vláda se nakonec rozhodla pro druhé – devalvační – řešení, a na protest proti tomu podal guvernér Pospíšil s celou bankovní radou demisi. Guvernérem byl 23. února 1934 jmenován Engliš, a ten krátce po svém jmenování snížil zlatý obsah koruny o šestinu na 37,15 mg. Některé státy mající také měnu navázanou na zlato přistoupily ke snížení později, a tomu se přizpůsobila i československá měna, která byla v říjnu 1936 devalvována znovu, a sice opět o šestinu na 31,21 mg. Po těchto devalvacích se již cenový i měnový vývoj stabilizoval.\n\nNa konci 30. let byl Pospíšil československou vládou jmenován zmocněným ministrem Československé republiky pro mezinárodní finanční jednání. Absolvoval tak jednání například v Bruselu, Janově či Londýně.\nRoku 1938 byl obecním zastupitelstvem jmenován čestným občanem Nového Rychnova za zásluhy o rozvoj obce, v níž si začal v červnu roku 1932 poblíž silnice na Čejkov stavět vlastní vilu. Navíc sem často jezdíval trávit své dovolené. U příležitosti 130. výročí Pospíšilova narození (v roce 2003) odhalili místní občané u vchodu na radnici v Novém Rychnově jeho pamětní desku. Během svého pražského působení bydlel ve vile na Spořilově, v ulici Roztylské sady číslo 1212/21.\n\nPospíšil byl také významným sponzorem a donátorem. Například na Křemešníku je poutní kostel a jeho okno poblíž oltáře je ozdobeno vitráží darovanou právě Pospíšilem. Ve své rodné obci se zas významně finančně podílel na vybudování pomníku padlým, který byl slavnostně odhalen a svěcen v červnu 1938.\n\nPospíšil po výslechu na gestapu (kvůli účasti na protinacistickém odboji) dne 27. listopadu 1942 v Praze zemřel. Jeho pohřbu a uložení do rodinné hrobky se 3. prosince 1942 účastnilo množství lidí z Pospíšilovy rodné obce i hostů.\n\nRoku 1943 byla Pospíšilovým jménem zřízena Nadace pro chudé s jměním ve výši 10 000 korun. Národní banka pro Čechy a Moravu (což byla centrální banka v době protektorátu) dále věnovala k uctění jeho památky částku 5000 korun určenou nadaným studentům obchodní akademie z Nového Rychnova.\n\nPospíšil přispíval do \"Národních listů\" a časopisů \"Politik\" a \"Národ\". Vedle toho sepsal i několik spisů, k nimž patří například:\n\n"}
{"id": "579102", "url": "https://cs.wikipedia.org/wiki?curid=579102", "title": "Komsomolskaja pravda", "text": "Komsomolskaja pravda\n\nKomsomolskaja pravda ( ) jsou ruské noviny. V letech 1925 až 1991 se jednalo o tiskový orgán Ústředního výboru Komsomolu.\n\nNoviny byly založeny na základě závěru 13. sjezdu Komunistické strany Ruska (bolševiků) a jejich první výtisk vyšel 24. května 1925 v jednatřiceti tisícovém nákladu. Počátkem prosince 1990 přestaly noviny plnit funkci tiskového orgánu Komsomolu a staly se ruským celostátním bulvárním deníkem. V průběhu výjimečného stavu v roce 1991 byly noviny zakázány a ve dnech 19.–20. srpna 1991 nevyšly. Již 21. srpna 1991 noviny vydaly celou kroniku převratu.\n\nV současnosti je Komsomolskaja pravda vlastněna společností Media Partner, která je ve vlastnictví společnosti ECN Group. Tu vede Grigorij Berezkin, který má úzké vazby na Gazprom. Nejvyšší počet denních výtisků měly noviny v roce 1990 (22 milionů výtisků), v současnosti se denní náklad pohybuje mezi sedmi sty tisíci až 3,1 miliony výtisků.\nVe třicátých letech začal v redakci fotografovat Ivan Šagin. Dokumentoval průmysl, zemědělství, sport, každodenní život, sovětskou mládež a Rudou armádu.\n\n"}
{"id": "579109", "url": "https://cs.wikipedia.org/wiki?curid=579109", "title": "Arthur Rimbaud od Carjata", "text": "Arthur Rimbaud od Carjata\n\nFotografický portrét Arthura Rimbauda od fotografa Étienna Carjata (1828-1906) je všeobecně nejznámějším obrazem básníka z Charleville. Charakteristický portrét získal ikonický status, velmi často se reprodukuje a používá jako symbol poezie, mladosti, revoluce a romantiky.\n\nPortrét Arthura Rimbauda vznikl v říjnu 1871. Dva z celkem osmi známých originálů se prodávaly v aukci. V roce 1998 se jeden z nich prodal za částku 191.000 franků a 24. ledna 2003 se další portrét Arthura Rimbauda prodal za 69.000 eur (respektive 81.000 eur včetně poplatků).\n\n"}
{"id": "579110", "url": "https://cs.wikipedia.org/wiki?curid=579110", "title": "Mia Wasikowska", "text": "Mia Wasikowska\n\nMia Wasikowska (vyslov /ˌvaʃiˈkɔvska/ anebo /ˌvaʃiˈkofska/; * 14. října 1989, Canberra, Austrálie) je australská herečka a tanečnice.\n\nJejí matka Marzena (po níž má příjmení) je fotografka polského původu; její otec je australský malíř John Reid. Od útlého dětství se věnovala studiu tance, herectví se začala věnovat až v době svého dospívání.\n\nZnámou se stala po svém účinkování v seriálu HBO \"V odborné péči\", po kterém se odhodlala pracovat v USA. Po několika vedlejších rolích si zahrála hlavní roli Alenky ve filmu Tima Burtona \"Alenka v říši divů\" (2010); dále hrála ve filmu Guse Van Santa \"Restless\" (2011) a v adaptaci \"Jany Eyrové\" (2011) od Caryho Joji Fukunagy.\n\nJe držitelkou ceny Australského filmového institutu pro nejlepší herečku za \"Alenku v říši divů\" a ceny Sdružení filmových novinářek za film \"Albert Nobbs\".\n\nZabývá se také fotografováním, její snímky byly oceněny v soutěži, kterou roku 2011 pořádala canberrská National Portrait Gallery.\n\n"}
{"id": "579113", "url": "https://cs.wikipedia.org/wiki?curid=579113", "title": "Jekatěrina Svanidzeová", "text": "Jekatěrina Svanidzeová\n\nJekatěrina Semjonovna \"Kato\" Svanidzeová (gruzínsky \"ეკატერინე სვანიძე\", rusky \"Екатерина Сeмëнoвнa Cвaнидзe\", 2. dubna 1885, Tiflis, Ruské impérium – 5. prosince 1907 tamtéž) byla první manželka Josifa Stalina (tehdy Džugašviliho) a matka jeho syna Jakova.\n\nNarodila se do rodiny zchudlého šlechtice, který pracoval jako železničář. Ona sama později pracovala jako pradlena i švadlena.\n\nV roce 1904 potkala revolucionáře Josefa Džugašviliho (později Josifa Stalina), kterého si tentýž rok vzala. Svatba proběhla v tbiliském chrámu sv. Davida. Oddávajícím byl pozdější bolševik Michail Cchakaja.\n\nRoku 1907 porodila syna Jakova, ale tentýž rok 5. prosince zemřela na tuberkulózu (jiné zdroje uvádějí za příčinu smrti břišní tyfus). Byla pohřbena podle pravoslavného ritu. \n\nVe třicátých letech 20. století byli její bratr Alexandr a sestra Marie zastřeleni.\n"}
{"id": "579118", "url": "https://cs.wikipedia.org/wiki?curid=579118", "title": "Srdečný pozdrav ze zeměkoule", "text": "Srdečný pozdrav ze zeměkoule\n\nSrdečný pozdrav ze zeměkoule je česká filmová komedie z roku 1982 režiséra Oldřicha Lipského s Milanem Lasicou, Júliem Satinským a Jiřím Menzelem v hlavní roli. Jedná se o zjevnou parodii na sci-fi filmy. Ekologický podtext filmu je v tomto snímku zcela zjevný a zřejmý, divákovi je zde předkládán vtipnou, laskavou a humornou formou, hraný děj je zde doplněn kreslenými resp. animovanými sekvencemi Vladimíra Jiránka. Ačkoliv se jedná o sci-fi námět, hlavním tématem snímku jsou lidé, kteří prožívají československou socialistickou realitu 80. let 20. století.\n\nDva mimozemšťané (Milan Lasica a Július Satinský), kteří jsou zde označeni pouze velkými písmeny \"A\" a \"B\", se vydávají na průzkum planety Země. Po Zemi cestují v přestrojení za obyčejné lidi. Jako první navštěvují tehdejší Československo a vydávají se na průzkum života obyčejného člověka, kterého jim vybral jejich počítač. Je jím vědec doktor Jánský (Jiří Menzel). Během své průzkumné mise zažívají mnohá dobrodružství a překvapení.\n\n"}
{"id": "579120", "url": "https://cs.wikipedia.org/wiki?curid=579120", "title": "Máta dlouholistá", "text": "Máta dlouholistá\n\nMáta dlouholistá (\"Mentha longifolia\") je typickým druhem statné, vytrvalé byliny rodu máta, jehož rostliny jsou charakteristické vysokým obsahem silic z nichž obvykle převažuje mentol.\n\nVyrůstá, vyjma nejsevernějších oblastí, téměř po celé Evropě, na východě zasahuje až po pohoří na jihozápadě Asie a Himálaj, je domovem i na východě a jihu Afriky. Zavlečena byla mj. i do Severní Ameriky. V České republice se vyskytuje, mimo vyšších poloh, v termofytiku a mezofytiku téměř po celém území.\n\nJedná se o poměrně vlhkomilnou rostlinu vyrůstající nejčastěji blízko vodních toků kde obsazuje místa se zaplavovanou půdou, vlhké terénní sníženiny, zamokřené louky, břehy potoků kolem cest a místa v blízkosti vývěrů pramenů. Pro úspěšný růst potřebuje zásaditou, na živiny bohatou jílovitou nebo oglejenou půdu, daří se ji také v zemině s příměsí skeletu.\n\nVytrvalá bylina s hranatými lodyhami vysokými 80 až 100 cm které vyrůstají z podzemního oddenku s až 20 cm dlouhými a 5 mm tlustými lysými výběžky. Přímá nebo u báze vystoupavá lodyha je ve spodní části lysá a v horní polovině, kde rozvětvuje, je porostlá šedými, dolu ohnutými jednoduchými krátkými chlupy (0,2 mm dlouhými) které bývají v oblasti uzlin několikanásobně delší. Lodyha porůstá vstřícně křižmostojnými listy přisedlými nebo s řapíky jen do 0,3 mm dlouhými. Jejich čepele bývají dlouhé 6 až 9 a široké 1,5 až 3 cm, jsou tvaru kopinatého neb obkopinatého, na bázi bývají uťaté nebo vykrojené a na konci špičaté. Svrchní strana, po obvodě pilovitě zubaté čepele, je světle zelená nebo šedozelená a je řídce porostlá jednoduchými chloupky obvykle ne delšími než 0,2 mm nebo je lysá. Na její spodní straně naopak hustě vyrůstají bělavé nebo našedlé chlupy dlouhé až 0,5 mm a mezi nimi mírně vystupuje žilnatina s 8 až 13 postranními žilkami. Lodyhy i listy jsou prosyceny výraznými vonnými esenciální oleje, (hlavně mentolem) které po rozemnutí výrazně voní (zapáchají). Silice jsou uloženy v buňkách na koncích žláznatých trichomů.\n\nSvětle fialové až narůžovělé květy s kratičkými stopkami, porostlými nazpět zahnutými jednoduchými chlupy, vyrůstají z úžlabí drobných, čárkovitých listenů a jsou seskupeny do hustých květenství lichoklasů o délce obvykle 4 až 5 cm. Květ má trvalý, pětičetný, krátký trubkovitý kalich okolo 2 mm dlouhý a ten je rozčleněn do třetiny až poloviny délky na čtyři trojúhelníkovité cípy hustě porostlé asi 0,4 mm dlouhými chlupy. Desetižilná kališní trubka má lysé ústí, ale po povrchu je hustě porostlá kratičkými chlupy. Čtyřcípá světle fialová až bělavě růžová koruna s trubkou asi 2 mm dlouhou je okolo 4 mm velká, má podlouhlé tupé laloky, horní je širší a má na konci zářez. Z koruny vystupují na stejně dlouhých tyčinkách čtyři prašníky. Z lysého semeníku vyrůstá čnělka s rozeklanou bliznou.\n\nEntomogamické květy produkující hodně nektaru rozkvétají od července do září. Plodem jsou asi 0,7 mm dlouhé, hnědě zbarvené tvrdky s výrazně síťovaným povrchem. Tvrdky i oddenky slouží k rozmnožování, mnohdy tak rostliny na vhodném místě vytvářejí celé kolonie. Počet chromozómů je 2n = 24.\n\nMáta dlouholistá se nejčastěji pěstuje v květinových zahradách jako ozdobná rostlina, v čase pozdního léta působí velice zdobně svými klasy plnými drobných kvetoucích kvítků a láká dostatkem nektaru hlavně motýly. V porovnání s jinými druhy máty neobsahuje tato rostlina éterických olejů velké množství a proto se obvykle průmyslově nevyužívá.\n\nNa tak rozlehlém areálu výskytu se tento druh vydělil do mnoha morfologicky vyhraněných typů uváděných obvykle jako poddruhy, jejich počet (zhruba okolo deseti) doposud není ustálen. Ve Střední Evropě je původní pouze nominátní poddruh:\n\nMáta dlouholistá se často, stejně jako mnohé další druhy máty, mezidruhově spontánně kříží. V Česku vyrůstají samovolně nebo jsou pěstováni někteří její kříženci. Jsou to např.:\nnebo neofytická\n\n\n \n"}
{"id": "579121", "url": "https://cs.wikipedia.org/wiki?curid=579121", "title": "Eljero Elia", "text": "Eljero Elia\n\nEljero George Rinaldo Elia (*13. února 1987, Voorburg) je nizozemský fotbalový útočník a reprezentant surinamského původu, od srpna 2015 hráč klubu Feyenoord. V roce 2009 získal \"Cenu Johana Cruijffa\" (Johan Cruijff Prijs), která se v Nizozemsku každoročně uděluje nejlepším mladým hráčům do 21 let.\n\nElia debutoval v \"Oranje\" (A-mužstvu Nizozemska) 5. září 2009 v přátelském zápase v Enschede proti Týmu Japonska (výhra 3:0).\n\n"}
{"id": "579125", "url": "https://cs.wikipedia.org/wiki?curid=579125", "title": "Fimóza", "text": "Fimóza\n\nFimóza (: \"fimosis\", doslova „kukla“) je stav, kdy předkožku (\"praeputium\") nelze volně přetáhnout přes žalud penisu.\n\nFimózy dělíme do několika skupin:\n\n\nMezi stavy imitující fimózu patří krátká uzdička (\"frenulum breve\"). V takovém případě nelze předkožku přetáhnout. Řešením je plastika provedená urologem, známá jako frenuloplastika. Často však dojde k její ruptuře při pohlavním styku, či masturbaci. Rizikem je pak výrazné krvácení z frenulární tepny (\"arteria frenularis\").\n\nU sekundární fimózy je nutná kompenzace základního onemocnění. Teoreticky připadá do úvahy i rehabilitace s eventuálním užitím léčiv, jež rozvolňují jizvy a zvyšují elasticitu (steroidy, enzymy, kyselina hyaluronová). Tento postup je však ekonomicky nákladný a není bez rizika. V praxi je extrémně vzácný. Nejčastější způsob ošetření je obřízka.\n\nV dětském věku je správné nejdříve předkožku uvolnit z adhezí k předkožce a rehabilitovat. Operační řešení je v druhé době, neboť dětská předkožka je elastická a může se vyhojit zcela \"per primam\". Nejčastější způsob ošetření je totální (úplná), či subtotální (částečná) obřízka . Provádí se v lokální i celkové anestezii.\n\nU částečné obřízky jsou pooperační komplikace častější, u malých dětí muže dojít i k opětovné adhezi. U úplné obřízky nastávají komplikace jen výjimečně (0,2% případů).\n\n"}
{"id": "579131", "url": "https://cs.wikipedia.org/wiki?curid=579131", "title": "Pielgrzymów", "text": "Pielgrzymów\n\nPojem Pielgrzymów je nejednoznačný a může mít následující významy:\n\n\n\n"}
{"id": "579132", "url": "https://cs.wikipedia.org/wiki?curid=579132", "title": "Hibernal", "text": "Hibernal\n\nHibernal (zkratka Hi) je středně pozdní až pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě bílých vín, která byla vyšlechtěna roku 1944 v Německu, kříženec odrůd \"Seibel 7053\" (\"Chancellor\") a \"Ryzlink rýnský\".\n\n\"Seibel 7053\" (\"Chancellor\") je interspecifická odrůda z dílny známého francouzského šlechtitele-hybridisty, Alberta Seibela, z počátku 19. století. Odrůda byla do roku 1950 vysazena ve Francii až na 40.000 hektarech vinic, ale po zákazu pěstování hybridních odrůd pro výrobu jakostních vín byly osazené plochy drasticky zredukovány. Odrůda je nyní populární na východním pobřeží USA, ve státech New York, Severní Karolína a Nová Anglie, kde jsou z ní vyráběna zajímavá, příjemná a pitelná rosé a též temně červená vína v úpravě barrique, která jsou typická poměrně značnou hořčinkou. Odrůda je častým partnerem při šlechtění nových odrůd, například \"Breidecker\" a \"Cabernet Cantor\" v Německu, \"Villard Noir\" a \"Chambourcin\" ve Francii.\n\nRéva odrůdy \"Hibernal\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný se vzpřímenými až polovzpřímenými letorosty. Vrcholky letorostů jsou otevřené, slabě pigmentované antokyaniny, světle zelené s hnědavým nádechem, slabě pavučinovitě až velmi slabě bíle vlnatě ochmýřené. mladé lístky jsou zelené se slabým bronzovým nádechem. Jednoleté réví je žlutavě hnědé.\n\nList je středně velký až velký, nečleněný až pětilaločnatý s velmi mělkými horními bočními výkroji. Tvar čepele je srdcovitý, vrchní strana čepele je tmavozelená, lehce vrásčitá, zvlněná, středně puchýřnatá. Řapíkový výkroj je úzce otevřený, ve tvaru písmene V, až mírně překrytý, řapík je středně dlouhý, zelený, s ojedinělými štětinkami, žilnatina listu je takřka bez pigmentace antokyaniny.\n\nOboupohlavní květy v hroznovitých květenstvích jsou žlutozelené, samosprašné. Plodem je malá až středně velká (14 mm), kulatá bobule, jejíž slupka je žlutozelená, u přezrálých hroznů až růžovošedá, dužnina je bez zbarvení, řídká až mírně sliznatá, sladké, neutrální až jemně kořenité chuti. Hrozen je malý až středně velký (112 g), válcovitě-kuželovitý, středně hustý až hustý, mírně křídlatý, se středně dlouhou stopkou.\n\n\"Hibernal\" je interspecifická, pozdní moštová odrůda révy. Vyšlechtil ji roku 1944 Dr. Helmut Becker v Ústavu pro šlechtění révy vinné v Geisenheimu, v oblasti Rheingau v Německu, jako semenáč druhé, filiální generace křížení \"Seibel 7053\" \"(Chancellor)\" a \"Ryzlink rýnský\", klon 239 Gm. V matematické řeči jednoduše (Seibel 7053 x RR, klon 239 Gm) x (Seibel 7053 x RR, klon 239 Gm).\n\nGenetický profil odrůdy : 78,9 % \"Vitis vinifera\", 5,1 % \"Vitis labrusca\", 13,3 % \"Vitis rupestris\", 2 % \"Vitis riparia\", 0,8 % \"Vitis lincecumii\". \n\nOdrůda byla roku 2004 v Německu pěstována na ploše, nepřevyšující 100 hektarů, dále ji najdeme ve Švýcarsku či v Kanadě (roku 1991 na 4,46 ha).\n\nPrvní pokusy byly prováděny na VŠZ Brno, pracoviště zahradnického oboru v Lednici na Moravě v 80. letech, poloprovozní pokusy od roku 1987 ve sdružení Resistant Velké Bílovice, kde bylo 0,6 ha, ze kterých byly sklizeny první hrozny pro reprezentativní množství vína. \n\nDo Státní odrůdové knihy České republiky byla odrůda zapsána v roce 2004. Udržovatelem odrůdy v ČR je Vilém Kraus z Mlazic u Mělníka, vnuk Prof. Viléma Krause. Roku 2010 byla pěstována na ploše 33 ha, průměrné stáří vinic v té době činilo 5 let, osazené plochy vinic mají rostoucí tendenci. Je vhodná k pěstování v obou vinařských oblastech a zdá se být perspektivní odrůdou.\n\nNázev odrůdy navrhl Prof. Vilém Kraus je spojen s její předpokládanou schopností dobře odolávat zimním mrazům a každopádně vychází z latiny, ať už z přídavného jména „hibernus, hiberna“, tedy „zimní“, či ze slovesa „hiberno“, v překladu „přezimovat“. Pracovní název odrůdy byl Gm 322-58 či Geisenheim 322-58, někdy užívané synonymum je \"Hybernal\".\n\nProti poškození zimními mrazy je odrůda odolná, stejně jako její rodič, \"Ryzlink rýnský\". Mrazu je schopna odolávat až do -25 °C. K jarním mrazům je naopak velmi citlivá, vzhledem k velmi ranému rašení. Odrůda nemá sklon ke sprchávání. Podnože volíme podle typu půd a tvaru keře. Vhodné jsou K 5BB, T 5C a SO-4. \"Hibernal\" se hodí pro všechny způsoby vedení, snáší dlouhý i krátký řez. Výnosy jsou obdobné, jako u \"Ryzlinku rýnského\", průměrná cukernatost o něco vyšší a acidita o 3 promile nižší. Výnos je v prvních letech středně vysoký, 10-14 t/ha, dosahovaná cukernatost moštu 19-24 °NM a obsah kyselin 8,5-12 g/1. Ve zkouškách pro registraci bylo dosaženo v tříletém průměru 9,5 t/ha o průměrné cukernatosti téměř 22° NM.\n\nDoba rašení oček a doba květu je raná . Sklizňová zralost začíná 1-2 týdny před \"Ryzlinkem rýnským\", sklízí se počátkem až do poloviny října. Suma aktivních teplot (SAT) 2800 °C.\n\nOdrůda velmi dobře odolává padlí révovému (\"Uncinula necator\") naopak k plísni révové (\"Plasmopara viticola\") je velmi citlivá, proti napadení plísní šedou (\"Botrytis cinerea\") v době květu je rovněž citlivá a není výjimkou časté poškození květenství, především koncové částí, která zasychá. Na jaře se doporučuje postřik proti plísni révové a botrytidě před květem i po odkvětu. \n\nVzhledem k délce vegetační doby je odrůda náročnější na stanoviště, vyžaduje svahovité polohy s výbornou expozicí k slunečnímu záření. Na půdy náročná není, snáší dobře i vyšší obsah vápníku, nesnáší však extrémně suché půdy, ideální jsou písčité až hlinitopísčité, s velmi dobrým obsahem živin a dobrou vododržností. V těžkých půdách se v některých letech, při přezrání hroznů, mohou ve víně vyskytnout nepříjemné bezinkové tóny.\n\"Hibernal\" je vhodný k produkci kvalitních přívlastkových vín a jako PIWI odrůda též k výrobě biovín. Odrůdová vína jsou značně rozdílná, odrůda velmi ctí terroir, charakterem mohou připomínat vína odrůd \"Ryzlink rýnský\" či \"Sauvignon\", ale někdy též vína odrůd \"Neuburské\" nebo \"Rulandské šedé\" z chladnějších oblastí.\n\nHrozny jsou vhodné pro výrobu vín technologií sur lie a pro tvorbu výběrů z hroznů a z bobulí. Kvůli slizovité dužině je vhodné při zpracování použít enzymatické preparáty a speciální kmeny kvasinek, zlepší výlisnost a pozitivně ovlivní aromatičnost vína. Též je vhodné použít kvašení za nízkých teplot (15 °C) pro tvorbu výrazného ovocitého a květinového aroma. Při cukernatosti 23 °NM a více je vhodné pracovat s teplotami 18-22 °C a nenechat víno prokvasit úplně do sucha. Víno získá výrazné tělo a zároveň harmonický poměr kyselin a cukrů.\n\nTypické odrůdové víno má zelenožlutou barvu, vůně je intenzivní, příjemně ovocitá, chuť plná, velmi extraktivní, typicky kořenitá. V odrůdovém víně je vyšší obsah kyselin, ve výběrech jemná harmonie. Ve vůni a chuti můžeme hledat černý rybíz, angrešt, ananas, broskev, grapefruit, červený pomeranč, kiwi, jablko, hrušku, meruňku, jemné květinové tóny, v odchodu někdy též jemnou hořčinku. Víno je vhodné k archivaci.\nHibernal můžeme podávat k předkrmům, rybám nebo k mořským plodům. Sladké výběry se dobře hodí k dezertům.\n\n\n\n"}
{"id": "579133", "url": "https://cs.wikipedia.org/wiki?curid=579133", "title": "Darcy Regier", "text": "Darcy Regier\n\nDarcy John Regier (* 27. listopadu 1956, Swift Current, Saskatchewan, Kanada) je generální manažer týmu NHL Buffalo Sabres. Ve své hráčské kariéře odehrál jako obránce 26 zápasů v NHL za New York Islanders a Cleveland Barons. V roce 1997 se stal manažerem Sabres a nyní je nejdéle sloužícím manažerem v historii týmu.\n\nHráčskou kariéru zahájil v roce 1974 v juniorské WHL za tým Lethbridge Broncos. Po dvou sezonách v týmu ho draftovali California Seals, do NHL se dostal ale až v roce 1977 za Cleveland Barons, kteří se přestěhovali z Kalifornie. Zahrál si za ně 15 zápasů než ho povolali na farmu. 10. ledna 1978 ho společně s Waynem Merrickem vyměnili do New York Islanders za J. P. Parisého a Jeana Potvina.\n\nNa farmě ale zůstal až do sezony 1982-83, kdy ho Islanders povolali do prvního týmu. Ve dvou sezonách si ale zahrál jen v jedenácti zápasech a tak se rozhodl ukončit kariéru a stát se členem managementu Isles.\n\nV sezoně 1991-92 se stal asistentem kouče Hartford Whalers, ale po sezoně ho vyhodili. Vrátil se tak k Islanders, kde byl asistentem generálního manažera Dona Maloneyho. Ten byl v sezoně 1995-96 propuštěn a on se tak stal manažerem místo něj. Bylo to ale pouze do konce sezóny a až v roce 1997 se usadil v organizaci Buffalo Sabres. Ve své druhé sezoně za Sabres viděl svůj tým na cestě až do finále Stanley Cupu. Na samotný pohár ale ještě ani jednou nedosáhli.\n\nZa léta služby u Sabres je zodpovědný za mnoho úspěšných draftovaných hráčů, jako například Maxim Afinogenov, Henrik Tallinder, Aleš Kotalík, Ryan Miller, Paul Gaustad, Derek Roy, Jason Pominville a Thomas Vanek. Také provedl mnoho důležitých výměn a obchodů s ostatními týmy, kterými přivedl například Chrise Druryho, Tima Connollyho, Dannyho Briera nebo J. P. Dumonta. Z týmu vyvinul elitní tým, který se dokonce v play-off v letech 2006 a 2007 probojoval mezi nejlepší čtyři v lize. Za sezonu 2006-07 dokonce vyhráli Presidents' Trophy pro nejlepší tým základní části sezony.\n\nV létě 2007 se nepodařilo prodloužit smlouvy s kapitány Drurym a Brierem a ti tak odešli. V březnu 2008 vyměnil hvězdného obránce Briana Campbella a výběr v sedmém kole draftu do San Jose Sharks za Steva Berniera, který byl později vyměněn do Vancouver Canucks za výběr v druhém kole draftu, a výběr v prvním kole draftu. V sezoně 2007-08 se tak Sabres poprvé nepodařilo dostat se do play-off od stávky v sezoně 2004-05.\n"}
{"id": "579144", "url": "https://cs.wikipedia.org/wiki?curid=579144", "title": "Sexuální turistika", "text": "Sexuální turistika\n\nSexuální turistika je chápána jako způsob cestování s výhradním nebo převážně sexuálním podtextem. Jako sociální jev je nežádoucí, s významným zdravotním i sociálním rizikem a to jak pro \"turisty\", tak pro jejich cíle (často v roli obětí).\n\nRozvíjí se především v zemích, které jsou samy ekonomicky nevyspělé, nebo mají významnou část obyvatel na hranici ekonomické soběstačnosti, pro které je nahodilé či komerční poskytování sexuálních služeb způsobem vydělávání peněz. Sexuální turismus se tak vyskytuje v zemích s vyspělou ekonomikou (Česká republika, Slovenská republika, Rusko, Čína) i v zemích rozvojových (africké země, země jižní a jihovýchodní Asie).\nV některých kulturách není poskytování sexuálního uspokojování za úplatu (a to u sebe tak u rodinných příslušníků) považováno za problematické (Talaj a Talaj, 2001), stejně jako se liší věk pro iniciaci sexuálního života a tedy hranice \"pedofilního chování\" a tím delikvence mohou být v různých zemích různé (Zvěřina, 1991, Hort V. a kol, 2000). V současné době je trend snižovat věk pro první pohlavní život na 14 let věku (někde s podmínkou maximálního věku partnera - partnerky - Německo), jinde je absurdně vysoký - 21 let (v některých státech USA).\n\nPo přijetí zákona v německém Bundestagu v roce 2002, který měl dostat prostitutky na úroveň ostatních zaměstnanců, se vyhledávaným cílem sexuálních turistů, především Asiatů, Američanů nebo mužů z Blízkého východu, stalo Německo. Prostitutky jsou často vykořisťované dívky z východní Evropy nebo německé studentky, které si chtějí přivydělat.\n\nPlně zde platí teorie \"poptávky, nabídky a ceny\". Pro často nevzdělané jedince s omezenou možností umístit se na trhu práce jde o rychlý a relativně bezpracný způsob ekonomického zabezpečení. Ideálně se sexuální turismus omezí (eliminuje) ekonomickým zabezpečením všech obyvatel všech zemí, což je iluzorní. Rizika, plynoucí z poskytováních sexuální služeb, jsou často mimo uvědomění poskytovatelů sexuálních služeb (Kašperské Hory, 2009).\n\nSexuální turista je obvykle muž, jehož sexuální představy a fantazie se mu nedaří naplnit v rámci obvyklých partnerských a sexuálních vztahů. Důvodem může být prostá sociální neobratnost (obavy z odmítnutí), ale také projev méně obvyklých sexuálních praktik nedelikventního charakteru, které by v daném prostředí nebylo akceptováno (např. anální styk u věřícího člověka) až po muže, trpící parafilií (deviací), která je ve většině světa trestná (pedofilie, sadismus, agrese, zoofilie) a ekonomická závislost donutí oběti k podstoupení sexuálně vynucených způsobů sexuálního chování (Zvěřina, 1991, Hort a kol., 2000.)\n\nSociální - ve skutečnosti tento způsob \"práce\" tlačí poskytovatele služeb do bludného kruhu ekonomické závislosti (hodnota dolaru je v různých zemích různá), zvyšuje rizika sebevražedného chování, omezuje možnosti obvyklého partnerského vztahu jak pro turisty, tak pro poskytovatele služeb. Zdravotní: přenos pohlavních nemocí jako HIV/AIDS a šíření do lokalit mimo původní zdroj výskytu, traumatické postižení (fyzické i duševní). Kriminogenní faktory: poskytování sexuálních služeb s sebou nese zvýšený výskyt násilné kriminality. Kriminální faktor je rozvoj deviantních aktivit v populaci, či nucení děti (rodiče bývají v roli těch, kteří děti nabízejí)k pedofilním aktivitám (Zvěřina, 1991).\n\nČeská republika patří tradičně mezi země, které jsou z pohledu sexuálního turismu atraktivní. Medializované jsou především cesty německý hovořících mužů za hranice České republiky, známá je Kauza katarského prince.\n\nČesko-japonský majitel cestovní kanceláře Tomio Okamura uvedl v rozhovoru z listopadu 2009 o japonských turistech v České republice: „Nejstarší generace nepovažuje za nevěru, když si muž odskočí do nočního podniku. Není v tom láska ani vztah. Všichni moji japonští klienti, hlavně mužské skupiny, chtějí vědět, kde tady u nás takové služby najdou.“\n\n"}
{"id": "579145", "url": "https://cs.wikipedia.org/wiki?curid=579145", "title": "Lincoln Building", "text": "Lincoln Building\n\nLincoln Building je novogotický mrakodrap stojící ve městě New York. Má 55 pater a výšku 205 metrů. Byl dokončen v roce 1930 a architektem byl James Edwin Ruthvin Carpenter. Budova disponuje 108 395 m převážně kancelářských ploch.\n\n"}
{"id": "579151", "url": "https://cs.wikipedia.org/wiki?curid=579151", "title": "Heinrich Kühn", "text": "Heinrich Kühn\n\nCarl Christian Heinrich Kühn (25. února 1866, Drážďany – 14. září 1944, Birgitz) byl rakouský fotograf a pionýr fotografie. Byl jedním ze členů \"Vídeňského trojlístku\", kam kromě něj patřili Hans Watzek a Hugo Henneberg.\n\nS jeho obrazy, které jsou ve stylu impresionismu se řadí mezi zakladatele výtvarné fotografie – fotografického stylu, který se etabloval na mezinárodní úrovni jako umění vůbec. Jeho obrazy působí jako by byly pořízené měkce kreslícím objektivem a působí velmi piktorialisticky.\n\nTechnicky pracoval hlavně s gumotiskem, který vylepšil kombinovanou technikou vícenásobné vrstvené gumy. To způsobovalo dříve netušeným způsobem tvůrčí vliv na obraz a barevnou manipulaci. Tuto metodu vyvíjel ve Vídni společně s profesorem Hansem Watzekem a Hugem Hennebergem.\n\nKühn v roce 1911 vynalezl proces gumové gravury, což je kombinace heliogravury a gumotisku. V roce 1915 vyvinul proniklý klih – chromátování (povrchové zušlechťování kovů chromovými sloučeninami), které se používá v rybím klihu jako koloid, který vedl k efektu gumotisku. Vynalezl také syngrafii, což je – dnes zapomenutý – postup, při kterém se pracuje se dvěma negativy s různou citlivostí, přičemž je u pozitivu dosažerno vyššího tonálního rozsahu. Kühn na to používal dvouvrstevný film s různou citlivostí a hlavně v reprodukční fotografii.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\nDědeček Heinricha Kühna byl sochař Christian Gottlieb Kühn.\n\n\n"}
{"id": "579152", "url": "https://cs.wikipedia.org/wiki?curid=579152", "title": "Petting", "text": "Petting\n\nPetting (z angl. \"pet\" – mazlíček, domácí zvířátko) je mazlení, něžné laskání a hlazení. V milostném či sexuálním významu je to situace, kdy se osoba při líbání či dotycích věnuje tělu jiné osoby, zejména částem, které jsou obvykle zakryty oblečením (například břicho, hýždě, podpaží,…). Když milostná hra tyto hranice překročí a vede ke kontaktu s genitáliemi, označuje se to občas v angličtině jako \"heavy petting\".\n"}
{"id": "579153", "url": "https://cs.wikipedia.org/wiki?curid=579153", "title": "Eddie Albert", "text": "Eddie Albert\n\nEddie Albert, celým jménem Edward Albert Heimberger (22. dubna 1906, Rock Island, Illinois, USA – 26. května 2005, Pacific Palisades, Kalifornie, USA) byl americký herec, artista, rozhlasový hlasatel, konferenciér, veřejný občanský aktivista (zejména na poli ekologie, ochrany přírody a životního prostředí), dále též americký válečný hrdina. Během svého života byl dvakrát nominován na cenu Americké akademie filmového umění a věd Oscar.\n\nJeho rodiče byli cirkusoví artisté, takže v tomto oboru vycvičili i svého syna Edwarda. Později však nabyli přesvědčení, že by bylo vhodné aby jejich syn nabyl vzdělání, takže jej přesídlili k jeho babičce. Vystudoval dramatické umění na Univerzitě v Minnesotě a již tehdy hrál v divadle a vystupoval také jako rozhlasový hlasatel, později i jako herec v rozhlasových hrách. V roce 1936 přesídlil do New Yorku, kde pracoval pro soukromou rozhlasovou stanici RCA/NBC. Ve filmu začal hrát v roce 1938 nejprve drobné a menší role. Jeho slibně se rozvíjející kariéru však přerušila druhá světová válka. Na počátku války pracoval pro námořní výzvědnou službu, v roce 1943 vstoupil do řad amerického válečného námořnictva USA oficiálně. Jako námořní důstojník (poručík) se zúčastnil Bitvy o Tarawu, kde v těžkém boji zachránil celkem 70 námořníků, za což později obdržel vysoké vojenské vyznamenání - bronzovou hvězdu s bojovým „V“.\n\nPo druhé světové válce jeho se jeho slibná předválečná kariéra dále rozvíjela. Svoji první nominaci na Oscara získal za světoznámý snímek \"Prázdniny v Římě\", kde hrál třetí hlavní postavu po boku Audrey Hepburnové a Gregory Pecka. Druhou nominaci pak obdržel za vedlejší roli ve snímku \"The Heartbreak Kid \" z roku 1972.\n\nMezi herci i diváky byl velmi oblíben pro svoji milou, veselou, pohodovou a vstřícnou povahu, také proto se dobře hodil pro charakterní role kladných hrdinů, i když uměl zahrát i postavy vyloženě záporné (což prý činil ale nerad).\n\nHned po válce v roce 1945 se oženil s mexickou herečkou Margo, se kterou měl dvě děti, syn Eddie Albert jr. jakož i dcera Katherine Woodville se stali také herci.\n\nV závěru svého 99 let dlouhého života trpěl Alzheimerovou chorobou.\n\n"}
{"id": "579154", "url": "https://cs.wikipedia.org/wiki?curid=579154", "title": "277 Park Avenue", "text": "277 Park Avenue\n\n277 Park Avenue je mrakodrap ve městě New York stojící na manhattanské ulici Park Avenue. Má 50 pater a střechu ve výšce 209 metrů, ale nejvyšší bod je vrchol antény, který je ve výšce 222 m (tento údaj se nepočítá, protože anténa byla instalována až po dokončení budovy). Postaven byl v roce 1963, ale slavnostní otevření proběhlo 13. července 1964. Budova byla navržena architektonickým studiem Emery Roth & Sons. V budově momentálně sídlí firma JPMorgan Chase.\n\n"}
{"id": "579155", "url": "https://cs.wikipedia.org/wiki?curid=579155", "title": "Parti Breton", "text": "Parti Breton\n\nParti Breton (česky: Strana Bretaně, bretonsky: Strollad Breizh) je sociálně demokratická a nacionalistická politická strana ve Francii. Strana vznikla v roce 2002 a mezi její program patří vytvoření nezávislého státu Bretaň v rámci Evropské unie.\n\n"}
{"id": "579156", "url": "https://cs.wikipedia.org/wiki?curid=579156", "title": "Antonín Dolenský", "text": "Antonín Dolenský\n\nAntonín Dolenský (11. června 1884, Praha – 20. prosince 1956, Praha) byl vrchní knihovník knihovny Národního muzea, bibliograf, historik umění a publicista.\n\nSyn spisovatele a středoškolského učitele Jana Dolenského (1859-1933). Po maturitě na reálném gymnasiu v Praze studoval v letech 1904–1911 na Filosofické fakultě UK v Praze dějiny umění (K. Chytil), historii (Č. Zíbrt) a estetiku (O. Hostinský). Roku 1914 obhájil rigorózní práci: \"Václav Hollar ve světle nových pramenů a výzkumů\". Pracoval v knihovně Národního muzea, od r. 1904 jako písař a volontér, 1910 asistent, 1916–1927 knihovník, 1927–1939 vrchní knihovník, 1939–1941 rada v knihovně NM. Roku 1939 byl vězněn gestapem.\n\nByl výtvarným redaktorem novin Samostatnost (1909-1911), 1912-1919 redaktorem umělecké revue Veraikon, 1913-1917 redaktorem uměleckého měsíčníku Dílo. Od roku 1911 člen literární sekce Uměleckého sdružení Sursum, 1926-1956 člen Spolku českých bibliofilů, aktivní člen Kruhu pro pěstování dějin umění. Za války byl redaktorem edic české klasické literatury \"Česká kronika\" a \"Růžový palouček\" v nakladatelství Františka Strnada.\n\nPsal různé publikace ze svého oboru, vedle toho také připravil k vydání \"Kupidovu střelu\" od Šimona Lomnického, Palackého dějiny, \"Trojánskou kroniku\", výbor obrazů Karla Škréty, Kleychovu zprávu o vynálezu knihtisku, či Komenského \"Orbis pictus\". Redigoval také \"Knižní kulturu doby staré i nové\", nebo \"Haškovy sebrané spisy\". Byl také hlavní redaktor prvorepublikové encyklopedie \"Nový velký ilustrovaný slovník naučný\" a byl v redakci \"Komenského slovníku naučného\" vydaného v druhé půli 30. let. Připravil také československý biografický slovník typu Kdo je kdo, \"Kulturní adresář ČSR\" (pro rok 1934 a 1936).\n\nByl činný v projektu Emila Pacovského Veraikon, který se zaměřoval na vydávání rarit z historie české literatury.\n\n\n"}
{"id": "579157", "url": "https://cs.wikipedia.org/wiki?curid=579157", "title": "Vláda Milana Čiče", "text": "Vláda Milana Čiče\n\nVláda Milana Čiče působila na Slovensku od 12. prosince 1989 do 26. června 1990. Jednalo se o vládu Slovenska v rámci ČSFR.\n\nPředsedou vlády byl Milan Čič. Vládu tvořili zástupci Veřejnosti proti násilí (VPN).\n\n\n"}
{"id": "579160", "url": "https://cs.wikipedia.org/wiki?curid=579160", "title": "Americas Tower", "text": "Americas Tower\n\nAmericas Tower je mrakodrap stojící ve městě New York. Má 50 pater a výšku 211 metrů. Výstavba probíhala v letech 1989–1992, ale původní termín dokončení byl v roce 1991. Ten ale nebyl splněn, protože po pár měsících stavby byly stavební práce kvůli soudním sporům přerušeny a obnoveny byly až v únoru 1991. Architektem byl Swanke Hayden Connell. Na budově se střídají prvky postmoderní architektury se stylem art deco. Fasáda je obložena žulovými deskami. Budova disponuje 93 000 m převážně kancelářských ploch.\n\n"}
{"id": "579163", "url": "https://cs.wikipedia.org/wiki?curid=579163", "title": "Mistrovství světa v basketbalu hráčů do 21 let", "text": "Mistrovství světa v basketbalu hráčů do 21 let\n\nMistrovství světa v basketbalu hráčů do 21 let byla soutěž juniorských reprezentačních mužstev do 21 let členských zemí FIBA. U prvních dvou šampionátů (1993 a 1997) byla stanovena věková kategorie do 22 let, na dalších dvou mistrovstvích (2001 a 2005) byla věková kategorie snížena na 21 let. Od roku 2005 je mistrovství světa zrušeno. Turnaje se pořádaly každé čtyři roky.\n\n\n(en) \nOficiální stránky FIBA\n\n(en) Oficiální stránky FIBA\n"}
{"id": "579164", "url": "https://cs.wikipedia.org/wiki?curid=579164", "title": "Růžkovy Lhotice (zámek)", "text": "Růžkovy Lhotice (zámek)\n\nZámek Růžkovy Lhotice se nachází ve středu stejnojmenné vesnice, části obce Čechtice. Jedná se o menší barokní zámeček, který nese jméno po majitelích Janu a Jiřím Růžkových. \n\nZámek byl postaven na místě bývalé tvrze v 2. polovině 18. století. V roce 1835 si zámek najmul a později i koupil František Smetana – otec Bedřich Smetany. Mladý Smetana zde proto pobýval až do roku 1844, kdy rodiče zámek prodali.\n\nPo druhé světové válce byl zámek předán místnímu jednotnému zemědělskému družstvu. V roce 1973 jej získalo Okresní muzeum v Benešově. Zámek byl poté zrekonstruován do podoby z dob pobytu Bedřicha Smetany a v roce 1984 v něm byla otevřena hudební expozice.\n\nV zámku je umístěna pobočka vlašimského Muzea Podblanicka. Zdejší expozice „Hudební tradice Podblanicka“ se zabývá počátky Smetanovy tvorby, ale je zaměřena také na skladatele, kteří se v regionu narodili jako Josef Suk, Jan Dismas Zelenka a Josef Dukát, nebo zde působili – Richard Wagner, Gustav Mahler a další.\n"}
{"id": "579167", "url": "https://cs.wikipedia.org/wiki?curid=579167", "title": "Mokre (Opolské vojvodství)", "text": "Mokre (Opolské vojvodství)\n\nMokre (česky \"Mokré\", německy \"Mocker\", dříve \"Moker\") je ves v jižním Polsku, v Opolském vojvodství, v powiatu głubczyckém, ve gmině Głubczyce.\n\nV letech 1945-1954 byla ves Mokre sídlem \"gminy Mokre\", která se skládala z 10 gromad: Mokre, Chomiż, Dobierszów, Linhartowice, Łączki, Opawice, Pielgrzymów, Pietrowice, Radna a Równe.\n\nVes se nachází v přírodním parku (polsky \"obszar chronionego krajobrazu\") Rajón Mokre - Lewice. V okolí Mokrého se nachází \"Dębowa Góra\" (413 m n. m.), v XVI. století slavná pro údajné čarodějnické sabaty. Vsí protéká potok Grozowy (též \"Ciekłec\", česky \"Hrozová\"), pravý přítok Osoblahy.\n"}
{"id": "579168", "url": "https://cs.wikipedia.org/wiki?curid=579168", "title": "Mokre-Kolonia", "text": "Mokre-Kolonia\n\nMokre-Kolonia (německy \"Mocker Kolonie\") je ves v jižním Polsku, v Opolském vojvodství, v powiatu Głubczyckém, ve gmině Głubczyce.\n\nVes se nachází v přírodním parku (polsky \"obszar chronionego krajobrazu\") Rajón Mokre - Lewice. Vesnicí protéká \"Potok Mokry\" (též \"Radynka\", česky \"Mohla\"), levý přítok řeky Opavice v Krnově.\n\nVesnicí prochází silnice 1. třídy č. 38 (DK38). Dříve byla ve vesnici železniční zastávka Mokre Kolonia (dříve \"Mokre Głubczyckie\", německy \"Mocker\" nebo \"Bahnhof Mocker\") na dnes již zrušené železniční trati č. 333 Krnov - Głubczyce.\n"}
{"id": "579174", "url": "https://cs.wikipedia.org/wiki?curid=579174", "title": "Delo", "text": "Delo\n\nDelo ( \"Práce\") je jeden z nejprodávanějších slovinských deníků. Noviny začaly vycházet v roce 1959.\n\nDelo vzniklo v roce 1959 sloučením deníků ' a '. První výtisk novin vyšel 1. května 1959. V roce 1967 začaly noviny vycházet v šesti regionálních vydáních a ve stejném roce začala vycházet také '. V únoru 1991 byla do obchodního rejstříku zapsána společnost \"Delo, časopisno-založniško podjetje, d. o. o.\" Kromě vydávání novin se společnost věnovala také činnosti reklamní agentury. V roce 1991 začaly také vycházet první slovinské bulvární noviny ', které jsou dnes nejčtenějším slovinským deníkem.\n\n\nVětšinovým společníkem \"Delo, časopisno-založniško podjetje, d. o. o. \" je Pivovar Laško.\n\n\n"}
{"id": "579176", "url": "https://cs.wikipedia.org/wiki?curid=579176", "title": "Volejbal na Letních olympijských hrách 2008", "text": "Volejbal na Letních olympijských hrách 2008\n\nVolejbalové soutěže na Letních olympijských hrách 2008 probíhaly od 9. srpna do 24. srpna 2008. Celkem byly rozděleny 4 sady medailí ve dvou soutěžních disciplínách:\n\nHalový volejbalový turnaj na Letních olympijských hrách 2008 probíhal od 9. srpna do 24. srpna 2008. Hrál se standardní šestkový volejbal. Do turnaje se kvalifikovalo celkem 12 týmů v kategorii žen a 12 týmů v kategorii mužů. Turnaj žen startoval 9. srpna, mužský turnaj započal 10. srpna. Finále byla na programu 23. srpna (ženy) a 24. srpna (muži). Zápasy se hrály v hale Capital Indoor Stadium a v hale Pekingského technického institutu. Na Olympijských hrách se halový volejbal představil již podvanácté.\n\n\nVolejbal na Letních olympijských hrách \nPlážový volejbal na Letních olympijských hrách 2008\n"}
{"id": "579179", "url": "https://cs.wikipedia.org/wiki?curid=579179", "title": "Petr III.", "text": "Petr III.\n\nPetr III. je jméno více panovníků a dalších osob:\n\nCar\n\nKrálové\n\nKníže\n\nBiskup\n"}
{"id": "579180", "url": "https://cs.wikipedia.org/wiki?curid=579180", "title": "Slovácké slavnosti vína a otevřených památek", "text": "Slovácké slavnosti vína a otevřených památek\n\nSlovácké slavnosti vína a otevřených památek je kulturní akce, která se od roku 2003 koná každoročně po dva dny v září v Uherském Hradišti. Oslavují kraj vína, folkloru, lidových tradic a národních řemesel. Konají se v duchu slováckého folkloru, vinařských tradic a moravských písní a reprezentují více než šedesát měst a obcí z celého regionu Slovácka. Slováckých slavností se zúčastnilo v roce 2009 již asi po osmé na pět tisíc krojovaných účastníků a Uherské Hradiště během nich hostilo na padesát tisíc diváků.\n\n"}
{"id": "579184", "url": "https://cs.wikipedia.org/wiki?curid=579184", "title": "Lindy Ruff", "text": "Lindy Ruff\n\nLindy Cameron Ruff (* 17. února 1960, Warburg, Alberta, Kanada) je bývalý kanadský hokejista a současný trenér týmu NHL Dallas Stars. V NHL dříve působil také jako hráč, jako obránce nebo levé křídlo hrál za Sabres a za New York Rangers. Momentálně je nejdéle sloužícím aktivním koučem v NHL.\n\nNa draftu NHL byl vybrán v roce 1979 v druhém kole, celkově jako devětatřicátý, později hrál za Buffalo Sabres a New York Rangers. Reputaci si získal pro tvrdou hru, hokejovou povahu a pracovitost. Ukázka nebojácnosti přišla 10. května 1980 v zápase play-off proti New York Islanders, kdy ho brankář soupeře Billy Smith srazil před bránou. Ruff se zvedl a šel si s ním vyřídit účty.\n\nVětšinu kariéry odehrál za Buffalo Sabres, tři roky byl dokonce jejich kapitánem. Při uzávěrce přestupů v roce 1989 ho ale Sabres vyměnili do New York Rangers za výběr v draftu, kterým si později vybrali Richarda Šmehlíka, který pak nějakou dobu hrál pod Ruffem, když byl Ruff trenérem Buffala.\n\nV NHL si zahrál v 691 zápasech, vstřelil 105 gólů a přidal 195 asistencí, což dělá 300 bodů. Také si odseděl na trestné lavici 1 264 trestných minut. Ve dvaapadesáti zápasech play-off si připsal 11 gólů a 13 asistencí, odseděl si 193 trestných minut.\n\nNejprve se stal asistentem kouče u Florida Panthers a to mezi sezonami 1993-94 a 1996-97. Jeho největším úspěchem z této éry byl postup do finále Stanley Cupu v roce 1996, kdy Panthers podlehli Colorado Avalanche.\n\n21. července 1997 se stal hlavním koučem Buffalo Sabres. Ihned se mu podařilo vyrobit úspěch – hned ve své první sezoně přivedl Sabres až do finále Východní konference. Ve druhé sezoně se dostali ještě dál, ve finále Stanley Cupu ale prohráli s Dallas Stars. V dalších dvou sezonách se už tak daleko Sabres nedostali. Nejprve vypadli v prvním kole play-off s Philadelphia Flyers, poté až ve druhém kole s Pittsburgh Penguins. V dalších třech sezonách se Sabres ani jednou nepodívali do play-off, především kvůli finančním problémům způsobeným skandálem vlastnické firmy Adelphia Communications, kterou vytuneloval její vlastník John Rigas. V prvních dvou sezonách po stávce v sezoně 2004-05 se Ruffovi povedlo dostat tým dvakrát za sebou do finále Východní konference, v roce 2006 je ovšem zdolali pozdější vítězové Carolina Hurricanes a v roce 2007 to byli Ottawa Senators, kterým se ale Stanley Cup ukořistit nepodařilo. Ruff se v této době stal nejdéle sloužícím aktivním koučem v NHL a vysloužil si nový tříletý kontrakt s opcí na jeden rok. \n\nRuff je známý kvůli své neopatrnosti před novináři. Jednou takhle neopatrně komentoval hru Darcyho Tuckera z Toronto Maple Leafs, který před tím zranil centra Jochena Hechta. I přesto, že Tuckerův hit nebyl nečistý, pouze na hranici pravidel, Ruff novinářům sdělil, že chce aby ho liga potrestala a že disciplinární komisi nálsedující den zavolá klidně desetkrát. \n\n5. dubna 2006 se stal teprve jedenatřicátým koučem v historii NHL, který vyhrál 300 zápasů a teprve šestnáctým, který vyhrál 300 zápasů s jediným týmem. V této sezoně, 2006-07, dovedl Sabres k vůbec nejlepšímu výkonu v základní části v jejich historii, když vyhráli 53 zápasů a získali 113 bodů.\n\nV sezoně 2005-06 vyhrál Jack Adams Award pro nejlepšího kouče NHL. Porazil tak další kandidáty, Toma Renneyho z New York Rangers a Petera Lavioletta z Carolina Hurricanes. Hned v další sezoně byl nominován opět, sice porazil v hlasování Michela Therriena z Pittsburgh Penguins, ale Alain Vigneault nakonec vyhrál trofej. \n\nV únoru 2007 dostal pokutu 10 tisíc dolarů za své akce v zápase proti Ottawa Senators. Poté co Chris Neil ze Senators zranil ostrým hitem kapitána Chrise Druryho a nebyl potrestán, Ruff vyslal na led tři ostré chlapy ze Sabres – Andrewa Peterse, Patricka Kaletu a Adama Maira aby atakovali největší hvězdy soupeře a vyvolali tak hormadnou bitku. Začal Adam Mair, který se na Jasona Spezzu vrhnul hned po vhazování, Peters šel zase po Danym Heatleym, který se ale nechtěl rvát. Nakonec vznikla hormadná bitka a do sebe se pustili i brankáři obou týmů, Martin Biron a Ray Emery. \n\nPo zápase druhého kola play-off v roce 2007 proti New York Rangers byl opět potrestán pokutou, tentokrát za kritizování rozhodčích poté, co neodpískali jasný trest pro příliš mnoho hráčů Rangers na ledě.\n\nV sezoně 2006-07 se stal vůbec prvním koučem Sabres, který tým dovedl ke dvěma sezonám s 50 a více body za sebou. 15. října 2008 se stal třiadvacátým koučem historie NHL, který vyhrál 400 zápasů a teprve sedmým, kterému se to podařilo s jedním týmem.\n\nJe devatenáctý v historických statistikách s 438 výhrami, patnáctý s dvaapadesáti výhrami v play-off. Na zimních olympijských hrách 2010 ve Vancouveru byl asistentem kouče vítězného celku Kanady.\n\nJeho mladší bratr, Brent, byl jedním z hráčů Swift Current Broncos, kteří zemřeli při nehodě autobusu v roce 1986. \n\nDalší mladší bratr, Marty, byl sice vybrán v prvním kole draftu týmem St. Louis Blues, v NHL si ale nikdy nezahrál.\n\nStarší bratr, Randy, hrál i koučoval juniorský hokej.\n\nLindy je ženatý s manželkou Gaye a mají spolu čtyři děti, Bretta, Eryn a dvojčata Madeline a Bryana.\n"}
{"id": "579187", "url": "https://cs.wikipedia.org/wiki?curid=579187", "title": "Mistrovství světa juniorů v orientačním běhu 2011", "text": "Mistrovství světa juniorů v orientačním běhu 2011\n\n22. Mistrovství světa juniorů v orientačním běhu proběhlo v Polsku s centrem ve městech Rumia a Wejherowo, jež leží v Pomořském vojvodství. Mistrovství proběhne v termínu 1. červenec až 9. červenec 2011. Hlavním pořadatelem je domácí oddíl \"UKS Siódemka\" a Polská asociace orientačního běhu.\n\nPrvní finálový závod JMS 2011 se uskutečnil 3. července 2011. Tento závod se běžel na území polského města Lębork ve staré vilové části s vodními kanály. Trať byla postavena z 70 procent v obydlené oblasti a 30 procent tvořil kopcovitý les. Běželo se prakticky na rovině, tak i proto byl závod velmi rychlý, kdy každé zaváhání způsobovalo propad ve výsledkové listině.\n\nPro juniorský titul mistryně světa (již druhý v řadě) si doběhla dánská závodnice Ida Bobachová s 2 sekundovým náskokem před krajankou Emmou Klingenbergovou. Na třetím místě se umístila česká závodnice Tereza Novotná, která za nimi zaostala o pouhých deset sekundy. Celého závodu se zúčastnilo 130 závodnic ze 36 zemí světa. V juniorské kategorii zvítězil a juniorským mistrem světa se stal Francouz Lucas Basset před Španělem Andreu Blanesem, jež za ním zaostal 10 sekund. Na třetí pozici doběhl Švýcar Florian Howald s 12sekundovou ztrátou. Mužského závodu se zúčastnilo 158 juniorů. Z českých závodníků nejlépe zaběhla výše zmiňovaná Tereza Novotná, která dokončila trať na bronzové příčce. V mužské kategorii byl nejlepší Pavel Kubát, který obsadil sedmou pozici.\nNominační závody české reprezentace se konaly 27. – 29. května 2011 v Doksech.\n\nNominovaní byli:\n\nJuniorky: Adéla Indráková (1991, SK Žabovřesky Brno), Denisa Kosová (1991, OK 99 Hradec Králové), Tereza Novotná (1992, OK 99 Hradec Králové), Kateřina Chromá (1994, SK Žabovřesky Brno), Petra Pavlovcová (1993, OOB TJ Turnov), Markéta Poloprutská (1992, Slavia Liberec Orienteering)\n\nJunioři: Pavel Kubát (nar. 1991, klub OK 99 Hradec Králové), Filip Hadač (1993, POBO Opava), David Procházka (1991, OK Lokomotiva Pardubice), Daniel Wolf (1991, OOB TJ Turnov), Michal Hubáček (1993, TJ Slovan Luhačovice), Marek Schuster (1993, POBO Opava).\n\n"}
{"id": "579194", "url": "https://cs.wikipedia.org/wiki?curid=579194", "title": "Dave Mason", "text": "Dave Mason\n\nDavid Thomas \"Dave\" Mason (10. května 1946, Worcester) je anglický hudebník, skladatel a kytarista, který se stal slavným s rockovou skupinou Traffic. Za svou dlouhou kariéru Mason hrál a nahrával s mnoha významnými hudebníky, jako byli Jimi Hendrix, Michael Jackson, The Rolling Stones, Eric Clapton, George Harrison, Fleetwood Mac a Cass Elliot. Masonův nejznámější hit je \"Feelin' Alright\", nahraný skupinou Traffic v roce 1968 a jehož cover verze byla vydány mnoha hudebníky, včetně Joe Cockera, který s ním měl velký úspěch v roce 1969.\n\nMason opustil skupinu Traffic po nahrání jejich debutového alba, \"Mr. Fantasy\" (1967) a na čas se vrátil k nahrávání dalšího alba \"Traffic\" (1968), po jehož vydání se skupina rozpadla. \"Last Exit\" (1969), bylo kompilací „zbytků a odpadků“, které zbyly po nahrávání Masonova hitu \"Just For You\". Traffic se později znovu reformovali bez Masona, ačkoliv s nimi jezdil po turné v roce 1971, jak bylo zaznamenáno na \"Welcome to the Canteen\".\n\nMason byl přítelem legendárního kytaristy Jimiho Hendrixe, jehož kariéra začala v Anglii v roce 1966. Hendrix slyšel poprvé píseň \"All Along the Watchtower\" od Boba Dylana na párty na kterou byl pozván Masonem a ihned se rozhodl nahrát svou vlastní cover verzi. Ještě tu noc ji nahrál v Olympic Studios v severozápadním Londýně, s Masonem na akustickou kytaru. Cover verze vyšla na albu \"Electric Ladyland\" v září 1968. Když píseň vyšla v říjnu 1968 jako singl, dosáhla pozice #5 v žebříčku UK Singles Chart a byla v Top 40 v USA. Mason v roce 1974 nahrál svou vlastní verzi na albu \"Dave Mason\".\n\n\n\n\n\n"}
{"id": "579197", "url": "https://cs.wikipedia.org/wiki?curid=579197", "title": "Mistrovství Litvy v atletice 2010", "text": "Mistrovství Litvy v atletice 2010\n\n87. Mistrovství Litvy v atletice se uskutečnilo ve dnech 9. července – 10. července 2010 v Kaunasu na S. Darius i S. Girėnas stadionu.\n\n"}
{"id": "579198", "url": "https://cs.wikipedia.org/wiki?curid=579198", "title": "Jiří Šenkýř", "text": "Jiří Šenkýř\n\nJiří Šenkýř (* 17. února 1952 Brno) je český politik a technik, v letech 1996 až 2002 senátor za obvod č. 51 – Žďár nad Sázavou, v letech 2003 až 2015 radní Rady pro rozhlasové a televizní vysílání a člen KDU-ČSL.\nV roce 1970 odmaturoval na SVVŠ v Brně na Křenové ulici. V letech 1970–1975 vystudoval technickou kybernetiku Elektrotechnické fakultě Vysokého učení technického v Brně. V letech 1978–1980 absolvoval postgraduální studium na ČVUT se specializací bezdemontážní diagnostika. Mezi lety 1975–1990 pracoval jako vedoucí údržby NC strojů v podniku Žďas ve Žďáře nad Sázavou. Roku 1990 působil jako tajemník ONV. Od roku 2003 je zaměstnán jako specialista státního podniku Povodí Moravy. Je ženatý, má pět dětí.\nMezi lety 1990–1996 zastával post zastupitele a místostarosty města Žďár nad Sázavou.\nVe volbách 1996 se stal členem horní komory českého parlamentu, přestože jej v prvním kole porazila občanská demokratka Miroslava Němcová v poměru 30,78 % ku 23,20 % hlasů. Ve druhém kole ovšem zvítězil se ziskem 57,61 % hlasů Šenkýř. V letech 1996–2002 předsedal senátní frakci KDU-ČSL, mimoto zasedal ve Výboru pro vzdělávání, vědu, kulturu, lidská práva a petice.\n\nVe volbách 2002 svůj mandát obhajoval, ovšem nedostal se ani do druhého kola, a to o pouhých 65 hlasů.\nOd 15. května 2003 působil s malou přestávkou do 23. května 2015 jako člen Rady pro rozhlasové a televizní vysílání.\n\n"}
{"id": "579201", "url": "https://cs.wikipedia.org/wiki?curid=579201", "title": "Pjotr Aršinov", "text": "Pjotr Aršinov\n\nPjotr Andrejevič Aršinov (rusky \"Пëтр Андреевич Аршинов\", 26. července 1887 Andrejevka, Ruské impérium – 9. září 1938 Moskva, SSSR) byl ruský revolucionář, zpočátku bolševik a později anarchista.\n\nPjotr Aršinov se narodil v rodině ukrajinského dělníka. Vyučil se jako zámečník. Před revolucí roku 1905 se přidal k bolševikům a přispíval do novin \"Molot\" (kladivo). Krátce působil ve Střední Asii, kde propagoval bolševismus, konkrétně v Kyzyl-Arvatu (dnes Serdar) v Turkmenistánu.\n\nRoku 1906 odešel Aršinov před zatčením do Jekatěrinoslavu, kde se začal bolševikům odcizovat a přikláněl se k anarchismu. Roku 1907 zastřelil (nejspíš nešťastnou náhodou) vedoucího železniční stanice. Brzy byl zatčen a postaven před soud, který ho odsoudil k trestu smrti oběšením. Před popravou se mu podařilo uniknout a nalézt útočiště v Paříži. \n\nV roce 1909 se vrátil do Ruska, avšak byl zatčen a poslán do vězení Butyrka. Tam se setkal s ukrajinským anarchistou Nestorem Machnem, kterému pomohl hlouběji se seznámit s anarchistickým světonázorem a stal se jeho dlouholetým spolubojovníkem a přítelem.\n\nRoku 1917 byl Aršinov osvobozen. Zůstal v Moskvě, kde byl členem různých anarchistických skupin. Roku 1918 odešel po vítězství bolševiků na Ukrajinu. Tam se dozvěděl, že jeho přítel Machno založil Svobodnou anarchistickou republiku neboli Machnovščynu. Začal vydávat anarchistické časopisy a letáky propagující anarchismus. \n\nJeden z velitelů Rudé armády Pavel Dybenko se musel po sérii neúspěchů na čas spojit s Machnem. Aršinov se obával, že by ho Dybenko odhalil (ten si na něho však nevzpomněl) a začal používat pseudonym Marin (Марин). Po rozchodu Dybenka a Machna se vrátil opět k příjmení Aršinov.\n\nRoku 1921 dobyli republiku bolševici. Aršinov se dostal do Berlína, kde udržoval kontakty s Machnem a kde dokončil roku 1923 knihu \"\"Historie machnovského hnutí\"\".\n\nOd roku 1925 s ním žil v Paříži, kde prosazoval založení exilové anarchické strany. Roku 1926 se stal jedním ze zakladatelů \"\"Organizační všeobecné anarchistické unie\"\", což prohloubilo jeho stesk po domově. Roku 1927 vydal knihu \"\"Dva říjny\"\".\n\nRoku 1931 získal kontakty na bolševika Ordžonikidzeho. V té době vydal anarchistické publikace \"\"Anarchismus a diktatura proletariátu\"\" (1931) a \"\"anarchismus našeho času\"\" (1933).\n\nV roce 1934 se Aršinov vrátil do Sovětského svazu. Pokoušel se navázat opětovný kontakt s bolševiky, roku 1938 však byl v rámci stalinských čistek zatčen. Byl obviněn z propagace anarchismu a jiných zločinů, byl odsouzen k trestu smrti a zastřelen.\n\n\n"}
{"id": "579206", "url": "https://cs.wikipedia.org/wiki?curid=579206", "title": "Kostel Saint-Jean le Rond", "text": "Kostel Saint-Jean le Rond\n\nSaint-Jean le Rond je zaniklý kostel v Paříži. Byl přistavěný k západní zdi katedrály Notre Dame poblíž severní věže a sloužil jako baptisterium. Datum jeho postavení není známo. Zbořen byl pravděpodobně v roce 1748. Kostel popisuje i Victor Hugo ve svém románu \"Chrám Matky Boží v Paříži\".\n\nPůvodně farní kostel byl svázán s kultem svaté Genevievy. Podle legendy se v kostele shromáždily pařížské ženy, aby svými modlitbami bojovaly proti Attilovi, který svými nájezdy ohrožoval Paříž.\n\nMatematik Jean le Rond d'Alembert byl jako nemanželský potomek Madame Claudine Guérin de Tencin odložen a nalezen na schodech tohoto kostela, po kterém získal i své křestní jméno.\n\n"}
{"id": "579208", "url": "https://cs.wikipedia.org/wiki?curid=579208", "title": "Milan Špaček", "text": "Milan Špaček\n\nMilan Špaček (* 29. září 1952, Valtice) je český politik a lékař, bývalý senátor za obvod č. 54 – Znojmo, zastupitel Znojma a dříve člen KDU-ČSL.\n\nV roce 1972 odmaturoval na Gymnáziu Křenová v Brně. Rok 1973 strávil v nultém ročníku Lékařské fakulty Univerzity Jana Evangelisty Purkyně v Brně a zároveň pracoval jako pomocný dělník. V letech 1973–1979 vystudoval dětské lékařství na téže fakultě. Po základní vojenské službě nastoupil v roce 1982 jako dětský lékař do znojemské nemocnice, kde působil do roku 1992. Mezi lety 1992–1997 zastával funkci ředitele Dětského centra ve Znojmě. Tuto funkci v současnosti (k srpnu 2017) opět zastává.\n\nJe ženatý, má dvě děti.\n\nV roce 1992 vstoupil do KDU-ČSL. V letech 1994 až 2010 zasedal v zastupitelstvu města Znojma, kde rovněž vykonával funkci radního. V roce 2000 byl zvolen do zastupitelstva Jihomoravského kraje, na tuto funkci v souvislosti s výkonem postu náměstka ministerstva zdravotnictví v roce 2003 rezignoval.\n\nVe volbách 1996 se stal členem horní komory českého parlamentu, přestože jej v prvním kole porazila občanská demokratka Drahoslava Šindelářová v poměru 23,56 % ku 23,26 % hlasů. Ve druhém kole ovšem se ziskem 69,58 % hlasů vyhrál Špaček. V senátu se angažoval ve Výboru pro zahraniční věci, obranu a bezpečnost a v Mandátovém a imunitním výboru. V letech 1998–2002 předsedal Stálé komisi Senátu pro krajany žijící v zahraničí.\n\nVe volbách 2002 svůj mandát obhajoval, ovšem již v prvním kole jej drtivě se ziskem 50,82 % oproti Špačkovým 18,25 % porazil Vladimír Železný. V letech 2003–2004 vykonával funkci 1. náměstka ministryně zdravotnictví Marie Součkové. Když byl Železný zvolen do Evropského parlamentu se v roce 2004 konaly doplňovací volby, ve kterých získal post senátora zpět, přestože v prvním kole prohrál s nestraníkem kandidujícím za ODS Jaroslavem Paříkem v poměru 29,32 % proti 28,37 % hlasů. Ve druhém kole Špaček obdržel 53,31 % hlasů a znovu se stal senátorem. V horní komoře zasedal ve Výboru pro zdravotnictví a sociální politiku a zastával funkci místopředsedy senátní frakce KDU-ČSL. Od roku 2007 vykonával místopředsednické posty také ve Výboru pro záležitosti Evropské unie a ve Stálé komisi Senátu pro sdělovací prostředky. Ve volbách 2008 se rozhodl již nekandidovat, neboť necítil dostatečnou podporu místní organizace KDU-ČSL.\n\nV komunálních volbách 2014 kandidoval do zastupitelstva Znojma za Sdružení nestraníků jako osoba bez politické příslušnosti, ale nebyl zvolen, protože sdružení získalo jen 4,28 % hlasů.\n\nV letech 2005–-2008 vedl spor s Ministerstvem vnitra zda byl nebo nebyl vědomým spolupracovníkem vojenské kontrarovědky, jež patřila pod StB. Nejvyšší soud v listopadu 2008 zamítl dovolání ministerstva proti rozsudku Městského soudu v Praze, podle kterého Špaček vědomě nespolupracoval, což potvrdil i prvostupňový rozsudek Obvodního soudu pro Prahu 7, který ovšem byl vynesen poté, co si soud vyžádal zprávu od ministerstva vnitra, kterou měl dostat ve lhůtě 30 dnů, ta však byla o jeden den překročena. Podle informací médií měl Špaček vystupovat jako důvěrník StB pod krycím jménem Medik mezi lety 1984–1990.\n\n"}
{"id": "579210", "url": "https://cs.wikipedia.org/wiki?curid=579210", "title": "Tanngnjóst a Tanngrisni", "text": "Tanngnjóst a Tanngrisni\n\nTanngnjóst \"(skřípějící zuby)\" a Tanngrisni \"(cenící zuby)\" jsou dva kouzelní kozlové táhnoucí vůz boha Thóra. Ten je častokrát večer sní, ale kosti i kůži musí nechat, aby je ráno mohl s pomocí kladiva Mjollni opět vzkřísit. \n"}
{"id": "579212", "url": "https://cs.wikipedia.org/wiki?curid=579212", "title": "Muvi", "text": "Muvi\n\nMuvi je tradiční nivchský pokrm, obvykle podávaný o svátcích a oslavách, podobně jako jiný nivchský pokrm - mos. Oba tyto pokrmy se dobře skladují jelikož se v chladnu dlouho nekazí. Muvi připravíme z brambor (vliv ruské kuchyně) které rozšťoucháme až na kaši. K nim přidáme brusinky, řádně promícháme a dochutíme cukrem . Kromě brusinek můžeme přidat i kaviár, vařené ryby nebo tuk (Nivchové používají hlavně tulení). \n\n"}
{"id": "579215", "url": "https://cs.wikipedia.org/wiki?curid=579215", "title": "Dračinec", "text": "Dračinec\n\nDračinec (\"Dracaena\"), česky též dracéna, je rod rostlin z čeledi chřestovité. Jsou to keře a stromy s tuhými střídavými listy, často nahloučenými na koncích větví. Květy jsou bílé nebo zelenavé, v rozměrných latách. Plodem je kulovitá bobule. Rod zahrnuje asi 116 druhů. Je rozšířen zejména v subsaharské Africe a tropické Asii, vyskytuje se také v Arábii, Egyptě, Makaronézii, Madagaskaru a v malé míře i tropické Americe, Tichomoří a Austrálii.\n\nNěkteré druhy patří mezi obecně rozšířené pokojové rostliny. Pěstuje se zejména dračinec vroubený, dračinec pruhovaný (tzv. \"happy bamboo\") a dračinec vonný. Řada druhů je v tropech a subtropech vysazována jako okrasné dřeviny. Mezi známé stromovité druhy náleží dračinec rumělkový z ostrova Sokotra a dračinec dračí z Makaronézie.\nDračince obsahují jedovaté saponiny a glykosidy a mohou být příčinou otrav domácích zvířat.\n\nDo rodu \"Dracaena\" byl vřazen rod \"Pleomele\" a naopak bylo několik havajských druhů vyjmuto do samostatného rodu \"Chrysodracon\". Taxonomie dračinců není ještě dořešena, podle výsledků molekulárních analýz by do rodu \"Dracaena\" měl být vřazen i rod \"Sansevieria\".\n\nDračince jsou stromy (často pachykaulní, s tlustým a málo větveným kmenem), dorůstající výšky až 40 metrů, nebo více či méně dřevnaté keře. Většina druhů má typicky oranžové kořeny. Listy jsou tuhé, přisedlé nebo řapíkaté, čárkovité, kopinaté nebo podlouhlé, celokrajné, hladké, uspořádané ve spirále a často nahloučené v růžicích na koncích větví. Čepel je často různě skvrnitá či zdobená (variegátní).\nKvěty jsou bílé, zelenavé nebo purpurově naběhlé, vonné. Otevírají se na noc. Jsou uspořádány v rozměrných latovitých květenstvích. Okvětí je členěné na 6 laloků, ve spodní části trubkovité. Tyčinek je 6, s tenkými nebo ztlustlými nitkami. Semeník je svrchní, přisedlý a obsahuje 3 až 10 komůrek. Plodem je kulovitá, dužnatá bobule obsahující 1 až 3 semena.\n\nRod dračinec zahrnuje (v současném taxonomickém pojetí) asi 116 druhů. Je rozšířen v Africe, Madagaskaru, tropické Asii, Arábii, Makaronézii, a v malé míře i tropické Americe, Tichomoří (Havajské ostrovy) a Austrálii. Největší počet druhů se vyskytuje ve středozápadní části tropické Afriky a v jihovýchodní Asii. Areál v Asii sahá od Indie a jižní Číny přes Indočínu a jihovýchodní Asii po Novou Guineu, v Africe sahá od Egypta přes subsaharskou tropickou Afriku až po Kapsko. V Americe rostou pouze 2 druhy. Dračinec \"Dracaena americana\" je rozšířen od Mexika po Kolumbijské Andy, zatímco druh \"Dracaena cubensis\" je endemit Kuby. Na australské pevnině roste jediný druh, \"Dracaena angustifolia\" (syn. \"Pleomele angustifolia\"), který je svým výskytem omezen na severní a severovýchodní část kontinentu.\n\nU dracén je vyvinuto anomální druhotné tloustnutí stonku. Je to jev v rámci jednoděložných poměrně řídký, mimo dračinců jej lze nalézt např. u rodů dračinka (\"Cordyline\"), aloe (\"Aloe\"), agáve (\"Agave\") a juka (\"Yucca\"). Na rozdíl od druhotného tloustnutí dvouděložných rostlin se v kmeni jednoděložných dřevin nevytvářejí celistvé letokruhy, ale cévní svazky jsou roztroušené v parenchymatickém pletivu. V jádru těchto cévních svazků je floém, který je obklopený cévicemi. Sklerenchymatická pochva chybí. Druhotné tloustnutí probíhá prostřednictvím zvláštního kambia, které se nazývá meristém druhotného tloustnutí nebo též zhušťovací vrstva. Je uložen při povrchu stonku na rozhraní kůry a dřeně kmene.\nSměrem dovnitř se z tohoto meristému zakládají roztroušené cévní svazky a parenchymatické pletivo, směrem ven produkuje slabou vrstvu sekundárního parenchymu, který tvoří nové vrstvy kůry.\n\nFosílie druhu †\"Dracaena saportae\" jsou známy z Českého masívu z uloženin miocénního stáří.\n\nBledě zbarvené a silně vonné květy dračinců jsou opylovány zejména různými můrami. Dračinec dračí a skupina blízce příbuzných druhů mají květy s velmi krátkou korunní trubkou a opylují je včely. Plody druhu \"Dracaena americana\" se živí ptáci, hlodavci a přežvýkavci.\nDračince jsou živnými rostlinami soumračníkovitých motýlů rodu \"Pirdana\".\n\nDračince jsou více či méně jedovaté rostliny, hlavními účinnými látkami jsou steroidní saponiny a glykosidy. Prozkoumanost těchto rostlin je z toxikologického hlediska poměrně nízká. Jako běžné pokojové rostliny jsou dračince občas okusovány domácími zvířaty, zejména kočkami. Otrava se projevuje zvracením (někdy krvavým), sliněním, slabostí, depresí a poruchou koordinace pohybů (ataxie). Prognóza bývá příznivá a lékařské ošetření zpravidla není nutné. Rostlinu je však nutno odstranit z dosahu zvířete.\nHlavní složkou červeného barviva získávaného z některých druhů je drakorubin, někdy též nazývaný drakokarmin.\n\nTaxonomie rodu \"Dracaena\" a příbuzných rodů (\"Sansevieria\", \"Pleomele\") má složitou historii. Jen v rámci rodu \"Dracaena\" bylo popsáno okolo 1600 různých druhových jmen. Trochu světla přinesly do taxonomie dané skupiny výsledky molekulárních analýz. Ukázalo se, že druhy rodu \"Pleomele\" jsou rozptýleny na několika různých místech vývojového stromu rodu \"Dracaena\" a proto byly oba rody spojeny do rodu \"Dracaena\". Výjimkou je skupina 6 havajských druhů rodu \"Pleomele\", která tvoří monofyletickou větev na bázi vývojového stromu zmíněných rodů. Tato skupina byla v roce 2014 zařazena do nového rodu \"Chrysodracon\", rod však není všeobecně přijímán. Rod \"Sansevieria\" sice představuje jako takový monofyletickou skupinu, ta je však situována uvnitř vývojového stromu rodu \"Dracaena\" a činí jej proto parafyletickým, v budoucnosti bude proto se vší pravděpodobností vřazen do rodu \"Dracaena\". Taxonomická revize rodu \"Sansevieria\" (resp. \"Dracaena\"), zohledňující výsledky tohoto výzkumu, však nebyla dosud publikována.\n\nV roce 2013 byl v Thajsku objeven nový druh dračince a pojmenován \"Dracaena kaweesakii\". Odborný výzkum zkoumající tento nový druh byl publikován 2. října 2013 mezinárodním týmem vědců v časopise Phytokeys.\n\n\nDračince jsou známé a široce rozšířené okrasné rostliny. Zvláštní oblibu mají pestrolisté kultivary.\nDračinec vroubený (\"Dracaena reflexa\" var. \"angustifolia\", syn. \"D. marginata\") je jednou z nejběžněji pěstovaných pokojových rostlin. Je to pomalu rostoucí stromek, dorůstající výšky 3 až 5 metrů. Oblíbený je např. kultivar 'Tricolor' se široce červeně vroubenými listy. Na trhu jsou také často nabízeny řízky dračince pruhovaného (\"Dracaena sanderiana\"), nejčastěji pod poněkud zavádějícím názvem \"happy bamboo\". Existují též pestrolisté kultivary tohoto druhu. Z dalších druhů dračince se pěstuje zejména stromovitý dračinec vonný (\"Dracaena fragrans\") a blízce příbuzný druh \"Dracaena deremensis\". V tropech a subtropech se jako okrasné dřeviny vysazují též dračinec dračí (\"Dracaena draco\"), \"Dracaena americana\" a \"Dracaena reflexa\". Zcela jiný charakter než výše zmíněné druhy má africký dračinec \"Dracaena surculosa\" (syn. \"D. godseffiana\"). Je to nízký keř se širokými listy, který dračinec příliš nepřipomíná. I u něj byla vypěstována celá řada pestrolistých kultivarů.\n\nDračince se pěstují na výsluní nebo v polostínu a sázejí se do dobře propustné půdy. Zálivka by měla být přiměřená (přemokření rostlinám neprospívá), v zimních měsících je třeba ji výrazně omezit. Přestárlé rostliny lze zmladit řezem provedeným téměř až u povrchu substrátu. Množí se buď výsevem na jaře nebo letními řízky.\n\nCelá řada afrických i asijských druhů je používána v tradiční medicíně. Pryskyřice některých dračinců (dračinec rumělkový, \"Dracaena aletriformis\" aj.) je pro výrazně svíravý účinek používána při zastavování krvácení. Z afrických druhů má poměrně široké využití zejména druh \"Dracaena mannii\", který je používán i k léčení pohlavních chorob a jako analgetikum. Také listy druhu \"Dracaena arborea\" mají analgetické působení, které je využíváno zejména při bolestech hlavy, zánětu středního ucha a zánětech mandlí. Plody a listy dračince vonného mají antiseptické a protizánětlivé účinky a slouží při léčení horečnatých onemocnění. V Asijské medicíně má význam zejména \"Dracaena angustifolia\" a \"Dracaena elliptica\".\nGumovitá pryskyřice z kořenů dračince rumělkového slouží po rozpuštění ve vodě ke kloktání jako stimulant, astringens a také jako zubní pasta. Kořeny se používají při revmatismu, listy jako karminativum.\nNěkteré druhy mají význam i ve veterinární medicíně, m.j. \"Dracaena afromontana\" a \"Dracaena steudneri\".\n\nNěkteré druhy dračinců roní červeně zbarvenou pryskyřici, která je známa jako \"dračí krev\". Náleží mezi ně zejména dračinec rumělkový (\"Dracaena cinnabari\"), rostoucí na Sokotře, dračinec dračí (\"Dracaena draco\") z Makaronézie a arabský druh \"Dracaena schizantha\". Dračí krev představovala v minulosti nejvýznamnější exportní artikl Sokotry, ve velkém se vyvážela i z Kanárských ostrovů. Pryskyřice je získávána buď přímo z nařízlého kmene nebo šetrněji pražením rozmělněných plodů. Je tmavě červená, bez pachu a téměř bez chuti, na omak zrnitá, téměř beze zbytku rozpustná v alkoholu.\nDračí krev má význam zejména při barvení laků a politur. Používala se např. i při výrobě proslulých Stradivariho houslí. Dále se využívá v tiskařství a při zhotovování lavírovaných leptů jako ochrana zinkových desek před kyselinovou lázní. Pryskyřici obdobných vlastností i složení poskytují také palmy rodu čertovec (\"Daemonorops\").\n\nPlody celé řady druhů, včetně pěstovaného dračince vonného, jsou jedlé.\nPlody \"Dracaena mannii\" se v Africe používají jako jed k lovu ryb (tzv. barbasko).\n\n"}
{"id": "579220", "url": "https://cs.wikipedia.org/wiki?curid=579220", "title": "Zájezdní hostinec", "text": "Zájezdní hostinec\n\nZájezdní hostinec býval v minulosti hostinec, který sloužil pro odpočinek, občerstvení i oddech jak lidí, tak i tažných zvířat při cestování na delší vzdálenosti. Šlo o předchůdce dnešních motelů a motorestů.\n\nZájezdní hostince stávaly podél hlavních cest a obchodních stezek. Obvykle sloužily také jako přepřahací stanice pro koně, kde bylo možno v případě potřeby nejen přespat a najíst se, ale i napojit, nakrmit nebo i vyměnit koně. Kromě cestujících byly nejčastěji využívány formany při těžké nákladní dopravě.\n\nBěžným vybavením zájezdního hostince bývaly stáje, ledovna, stodoly (sklady sena a slámy), často i vjezdová brána, kde se platilo mýtné.\n\nZájezdní hostince byly rozšířeny především v 18. a 19. století. S nástupem železnice a později i motorových vozidel postupně zcela zanikly a byly přeměněny na jiná hospodářská či rekreační zařízení (např. motoresty, motely, továrny, sklady, dílny, garáže, chalupy, apod.). \n"}
{"id": "579222", "url": "https://cs.wikipedia.org/wiki?curid=579222", "title": "Seznam členů Poslanecké sněmovny Parlamentu České republiky po volbách 2002", "text": "Seznam členů Poslanecké sněmovny Parlamentu České republiky po volbách 2002\n\nToto je seznam členů Poslanecké sněmovny Parlamentu České republiky po volbách 2002, včetně poslanců nastoupivších dodatečně jako náhradníci.\n\n\n"}
{"id": "579223", "url": "https://cs.wikipedia.org/wiki?curid=579223", "title": "Lewice (Opolské vojvodství)", "text": "Lewice (Opolské vojvodství)\n\nLewice (německy \"Löwitz\", česky \"Levice\") je ves v jižním Polsku, v Opolském vojvodství, v powiatu Głubczyckém, ve gmině Branice, v Opavské pahorkatině.\n\nV sołectwu Lewice žije 482 obyvatel (v dubnu 2011).\n\nVesnice se nachází v přírodním parku (polsky \"obszar chronionego krajobrazu\") Rajón Mokre - Lewice.\n\nMezi vesnicemi Lewice a Zubrzyce se nachází archeologické naleziště (dvě sousedící neolitické osady, které byly založeny na břehu říčky Troja), které archeologové datují do období kultury nálevkovitých pohárů staré až pět tisíc let.,\n\nOd roku 2006 je kvůli vystavění retenční nádrže Włodzienin na řece Troja přerušena silnice mezi vesnicemi Lewice a Włodzienin.\n\n"}
{"id": "579225", "url": "https://cs.wikipedia.org/wiki?curid=579225", "title": "Chaillot", "text": "Chaillot\n\nChaillot je název nízkého návrší (\"Colline de Chaillot\") na pravém břehu Seiny v 16. obvodu v Paříži. Na jeho vrcholku se rozkládá monumentální Palais de Chaillot, který v sobě zahrnuje několik muzeí. Svah směřující k řece pokrývá park Jardins du Trocadéro.\n\nVe středověku se zde za městskými hradbami rozkládala stejnojmenná vesnice a svahy kopce pokrývaly vinice, odkud se do Paříže vozilo víno. Od roku 1651 na vrchu Chaillot stál klášter zbořený za Francouzské revoluce. Pro uvolněné prostranství vzniklo v 19. století několik návrhů, které se nikdy neuskutečnily: Napoleon Bonaparte zde chtěl vystavět rezidenci pro svého syna - Palác římského krále (Palais du Roi de Rome), v roce 1839 vznikl projekt hrobky Napoleona I. na vrchu Chaillot, v roce 1841 zase návrh Napoleonovy sochy vysoké 30 m. Ani další projekty nebyly realizovány jako pomník svobody (1848), císařský palác a budovy ministerstev s monumentální fontánou (1858) nebo socha „Inteligentní Francie osvětlují svět“ \"France intelligente éclairant le monde\" (1868).\n\nMezitím se kopec stal stejně jako ostatní předměstí od 1. ledna 1860 součástí města Paříže. Jeho vrcholek byl během přestavby Paříže vedené baronem Hausmannem o několik metrů snížen a v roce 1878 zde byl v rámci světové výstavy postaven Palais du Trocadéro, v roce 1937 zbořený a nahrazený současnou stavbou pro další světovou výstavu. Tehdy vznikl i park s kaskádovitou fontánou pokrývající jihovýchodní svah návrší. V Palais de Chaillot dnes sídlí Musée de l'Homme a Musée national de la Marine, do roku 2005 zde sídlila i Cinémathèque française. Dále je zde Théâtre national de Chaillot a instituce Cité de l'architecture et du patrimoine zahrnující Musée des monuments français, École de Chaillot (architektonická škola) a Institut français d'architecture (Francouzský ústav architektury), které se starají o historické památky.\n\nNázev kopce, potažmo čtvrti se vyskytuje i v názvu divadelní hry Jeans Giraudouxe \"Bláznivá ze Chaillot\".\n"}
{"id": "579227", "url": "https://cs.wikipedia.org/wiki?curid=579227", "title": "Christian d'Elvert", "text": "Christian d'Elvert\n\nChristian d’Elvert (12. dubna 1803 Brno – 28. ledna 1896 Brno) byl moravsko-německý liberální politik a historik.\n\nNarodil se do rodiny francouzských emigrantů, kteří se roku 1797 usadili v Brně. Jeho bratr Friedrich byl prezidentem Moravského zemského soudu, syn Heinrich byl také významným politikem, členem brněnského zastupitelstva, poslancem Moravského zemského sněmu i Říšské rady. Po vzniku Rakouské republiky se stal poslancem provizorního Národního shromáždění Německého Rakouska.\n\nChristian d'Elvert po absolvování brněnského gymnázia pokračoval ve studiu na filosofickém lyceu, nejprve v Brně a později v Olomouci. Mezi jeho učitele patřili například Dominik Kinský, Řehoř Wolný, Josef Leonard Knoll a Franz Ficker. Univerzitní studia práv zahájil na Karlo-Ferdinandově univerzitě v Praze a dokončil roku 1826 ve Vídeňské univerzitě. Kromě toho studoval také ve Štýrském Hradci. Studoval právo a historii.\n\nPo ukončení studia vstoupil roku 1840 do státních služeb jako úředník moravskoslezského gubernia. Politicky aktivní byl již během revolučního roku 1848, kdy v letech 1848–1849 byl členem Moravského zemského sněmu a zároveň byl poslancem celoněmeckého, takzvaného Frankfurtského parlamentu.\n\nNa zemský sněm nastoupil po zemských volbách roku 1848 za kurii městskou, obvod Brno. Uváděl se tehdy jako komisař krajského soudu.\n\nOd roku 1850 zasedal v brněnském zastupitelstvu, v letech 1861–1864 a 1870–1876 zastával funkci starosty Brna.\n\nV letech 1871–1878 a 1880–1896 byl opět poslancem Moravského zemského sněmu, který ho v roce 1871 zvolil i poslancem Říšské rady (celostátní zákonodárný sbor, tehdy ještě nevolený přímo, ale tvořený delegáty jednotlivých zemských sněmů), kde reprezentoval kurii měst, obvod zemské hlavní město Brno. I v prvních přímých volbách do Říšské rady roku 1873 získal mandát poslance za tentýž obvod. Mandát obhájil i ve volbách roku 1879. Rezignace na mandát byla oznámena 5. prosince 1882.\n\nPo celý aktivní život byl politicky orientován jako německý liberál (tzv. Ústavní strana). Na Říšské radě byl v říjnu 1879 uveden jako člen staroněmeckého Klubu liberálů (\"Club der Liberalen\"). Krátce před svou rezignací ještě zasedal v klubu Sjednocené německé levice, do kterého se spojilo několik ústavověrných politických proudů.\n\nVe středu jeho vědeckého zájmu byly už od studentských let dějiny Moravy. Zpočátku se věnoval zejména historii Brna, od roku 1851 let svou odbornou činnost pevně spojil s Moravskoslezskou hospodářskou společností (\"Mährisch-schlesische Gesellschaft zur Beförderung des Ackerbaues, der Natur- und Landeskunde)\", pod jejíž hlavičkou ustavil samostatnou historicko-statistickou sekci a stanul na dlouhou dobu v jejím čele. Tento spolek se stal hlavní základnou moravské německé vlastivědy na celá další desetiletí. D'Elvert se stal hlavním přispěvatelem \"Notizenblattu\", periodika nové sekce, které bylo přílohou hlavního časopisu společnosti – \"Mittheilungen\".\n\nByl také autorem téměř celé třicetisvazkové řady monografických spisů vydávaných touto společností. Jeho zájem pokrýval celé dějiny Moravy a rakouského Slezska v raném novověku, zvláštní důraz položil na období 17. století. Přestože jeho práce nedosahovaly ani v době vzniku měřítek tehdejší vědy, jsou díky své šíři a kvantitě mnohdy jediným uceleným zpracování dané problematiky až dodnes. V rámci svých prací zpřístupnil edičně i značné množství textů z období, které bylo česky psanou historiografií dlouhá desetiletí opomíjeno.\n\nZemřel v roce 1896, pohřben byl na Ústředním hřbitově v Brně.\n\n\n\n"}
{"id": "579228", "url": "https://cs.wikipedia.org/wiki?curid=579228", "title": "Miroslav Kůla", "text": "Miroslav Kůla\n\nMiroslav Kůla (* 1946) byl prezidentem Českých aerolinií v letech 1999–2003. V ČSA působil na různých postech bezmála 30 let.\nPo ukončení Letecké fakulty Vojenské akademie (obor stavba letadel) v Brně v roce 1970, nastoupil do ČSA jako samostatný technolog. Technice letadel se věnoval až do nástupu na funkci ředitele ČSA v roce 1999.\n\nNejprve pracoval jako technik, od roku 1978 zastával pozici vedoucího útvaru Řízení provozu závodu Letecké opravny, v roce 1988 se stal ředitelem Leteckých opraven.\n\nO dva roky později se stal technickým náměstkem generálního ředitelství ČSA, dále viceprezidentem pro techniku. Ve stejné době ČSA zahájily veškerou výměnu letového parku, kde ruské stroje nahradily letadla pouze západní výroby.\n\nDíky narůstajícím zkušenostem techniků ČSA, získaly v roce 1998 certifikát podle evropských předpisů pro údržbu letadel JAR 145.\nToto osvědčení jim umožnilo, provádět opravy těchto strojů jako jediným v ČR ze zemí EU. \n\nBěhem jeho působení ve funkci viceprezidenta pro techniku uzavřely ČSA smlouvy na údržby letadel s leteckou společností Lufthansa nebo významným německým charterovým dopravcem Hapag Lloyd.\nZačátkem roku 2004 působil jako poradce ministerstva dopravy.\n1.7.2004 se stal ředitelem letecké společnosti Travel Service, kterého nahradil současný ředitel Roman Vik.\n\nPrezidentem ČSA byl zvolen v roce 1999 a v roce 2001 dovedl společnost do aliance SkyTeam. ČSA se za dob vedení Kůly velmi dobře vyrovnaly se snížením počtů letů. Počet se snížil kvůli teroristickým útokům 11. září 2001 v USA. ČSA vykázaly zisk 407 milionů Kč.\n\nJedním z nejvážnějších vnitřních problémů společnosti, které musel ve své funkci řešit, bylo vyjednávání o uzavření kolektivní smlouvy v roce 2003. Neúspěšná jednání vyvrcholila vyhlášením stávkové pohotovosti a stávky pilotů, jež byla odvolána až v posledním okamžiku před jejím zahájením 17. června 2003. Nicméně platové požadavky pilotů, sdružené v odborové organizaci CZALPA nebyly uspokojeny a příslušnou dohodu s odboráři uzavřel až Jaroslav Tvrdík, který zaujal Kůlovo místo v září. \n\nMá dvě děti a je ženatý.\n\n"}
{"id": "579232", "url": "https://cs.wikipedia.org/wiki?curid=579232", "title": "Jeannettina svatba", "text": "Jeannettina svatba\n\nJeannettina svatba (ve francouzském originále Les Noces de Jeannette) je jednoaktová komická opera (opéra comique) francouzského skladatele Victora Massého na libreto Julese Paula Barbiera a Michela Forentina Carrého. Měla premiéru 4. února 1853 v pařížském divadle Théâtre de l'Opéra-Comique (Salle Favart 2) a stala se nejznámějším a nejoblíbenějším Massého dílem.\n\nPo relativním úspěchu \"Zpěvačky se závojem\" (1850) a úspěchu \"Galatey\" (1852) se třetí dílo, které Massé uvedl na jevišti Opéry-Comique (a druhé, na kterém se podílela dvojice libretistů Barbier — Carré), stalo triumfem, který již žádné jeho pozdější dílo nepřekonalo. Významný podíl na úspěchu měla představitelka hlavní role Marie-Carolina Félixová, uměleckým jménem Miolan Carvalho (1827-1895). Jejímu hlasu byla role Jeannetty přizpůsobena a zejména tzv. „slavičí árie“ (\"Au bord du chemin\"), ve kterém soprán zapřádá dialog s flétnou napodobující zpěv slavíka, dala vyniknout jejímu hlasu (pro méně výkonné pěvkyně napsal Massé alternativní árii \"Il est au village\").\n\nV samotné Opéra-Comique se hrálo na 1500krát (1000. představení 10. června 1895, poslední nastudování bylo roku 1960). Často bylo uváděno rovněž v německé (\"Jeannettes Hochzeit\") a anglické (\"The Marriage of Jeannette\") verzi. Zejména malá nebo amatérská divadla měla a stále mají tuto aktovku v oblibě díky malým nárokům (pouhé dvě zpěvní role – ačkoli zejména role Jeannette je pěvecky náročná –, jednoduchý dekor jediné venkovské místnosti). „Slavičí árie“ a rovněž árie o jehle (\"Cours, mon aiguille\") se staly také bravurními čísly, které tvořívají součást recitálů koloraturních sopranistek.\n\n(Světnice v Jeanově chalupě, venkovsky zařízená) Po předehře vbíhá do místnosti Jean, v obleku ženicha včetně kytice na klopě. Jen málo zbývalo a byl by teď ženat. Z jeho první árie (\"Enfin, me voilà seul, et me voilà chez moi!\") se dozvídáme základ příběhu: Jean se zamiloval do Jeannetty a už byla vystrojena svatba. Ale teprve když viděl před sebou starostu a všechny svatebčany a slyšel svatební zvony, uvědomil si, že ztrácí navždy mládeneckou volnost – a než to, nechal nevěstu nevěstou a prchnul. Kamarád Thomas Jeanovi oknem gratuluje ke znovunabyté svobodě: v hospodě už na něho čeká veselá společnost včetně Margot, Rose, Jacqueline, Franchette...\n\nPřichází ale Jeannette v úboru nevěsty. Jean se obává scény, ale Jeannette působí klidně a přeje si jen vědět, proč Jean ze svatby uprchl. Jean se neobratně pokouší vysvětlit své důvody. Jeannette mu sice vyčítá společenskou nepřístojnost jeho jednání, ale osobně si ze zmařené svatby zdá se moc nedělá - za jednoho ztraceného tucet nových, jak ostatně sama říkala svému otci, když se na Jeana chystal s flintou... Jean je rád, že jeho bývalá nevěsta bere událost tak střízlivě, a spěchá za kamarády.\n\nOvšem Jeannette je ve skutečnosti zdrcena, jak ihned po Jeanově odchodu dává najevo v romanci \"Parmi tant d'amoureux empressés à me plaire\". Ale když ho slyší vracet se v rozjařené náladě s kamarády, kteří se jí zdají vysmívat (sbor \"Oh! oh! Margot, lève ton sabot\"), změní se Jeannettina sklíčenost v hněv (\"C'est moi qu'on raille\"). Vítá ovíněného Jeana v duetu v tónu zcela odlišném od jejich prvního setkání (\"Halte là, s'il vous plaît!\"). Náhlá neústupnost a hrozba ozbrojeným málemtchánem Jeana vystraší, takže je ochoten udělat cokoli. Jeannette mu předloží jejich svatební smlouvu: ať ji Jean podepíše, zatímco ona ne. Tak alespoň může opuštěná nevěsta před vesnickou veřejností ubránit svou čest a tvrdit, že to ona sňatek odmítla. Jean na to přistoupí (ansámbl \"La paix est faite\").\n\nJeannette je teď na vážkách: má využít situace k pomstě, anebo... nakonec ale sama smlouvu podepíše a rychle ji po Petříčkovi posílá starostovi. Jeana pak seznámí s novou situací: nyní jsou právoplatní manželé. Jean je přirozeně rozhořčen a slibuje Jeannettě v manželství peklo, totiž práci na poli a nocleh a jídlo ve stáji (kuplety \"Ah! vous ne savez pas, ma chère\"). Svá slova dotvrzuje opileckým řáděním (rozbíjením nábytku a roztrháním svatebního obleku), načež se jde vyspat.\n\nJeannette však myslí, že Jean má v podstatě dobré srdce a že není všechno ztraceno. Nejprve opraví ženichův oděv (přičemž si zazpívá árii \"Cours, mon aiguille, dans la laine\"). Namísto starého rozbitého nábytku si nechá donést kusy z vlastní výbavy a jde chystat oběd.\n\nJean se probudí a nevěří svým očím. Vše v jeho světnici je čisté a nové, u stolu je prostřeno a Jeannettin nádherný zpěv (árie \"A bord du chemin\", \"slavičí árie\") provází vůně Jeanova oblíbeného jídla, omelety na sádle. Je prostřeno jen pro jednu osobu (mladá paní má přece obědvat ve stáji...), ale Jean dochází k přesvědčení, že manželství je vlastně velmi dobrá věc, včetně společného stolování (duo \"Allons! je veux qu'on s'assoie\"). A tak když přijde kamarád Thomas vysvětlit, že smlouva není dosud platná, dokud ji nepodepíše starosta, který se hodlá přesvědčit o dobrovolném souhlasu snoubenců, Jean už nemá v úmyslu couvnout. Což sbor vesničanů i protagonisté potvrzují ve finále (\"Eh! pardi! nous savions bien\").\n\nExistují prozatím čtyři nahrávky, všechny jen neúplné.\n\nVedle toho existují nahrávky samostatných čísel, zejména „slavičí árie“ Jeannetty. Nahrály ji mj. Joan Sutherlandová, Mady Mespléová, Sumi Jo nebo Ellen Beach Yawová.\n\n"}
{"id": "579235", "url": "https://cs.wikipedia.org/wiki?curid=579235", "title": "Magistrát hlavního města Prahy", "text": "Magistrát hlavního města Prahy\n\nMagistrát hlavního města Prahy je fakticky obecním a krajským úřadem hlavního města Prahy. Jeho působnost je vymezena zákonem o hlavním městě Praze a městskou vyhláškou o Statutu hlavního města Prahy, činnost a organizační uspořádání magistrátu upravuje jeho organizační řád, který byl vydán usnesením Rady hlavního města Prahy. Magistrát plní úkoly uložené zastupitelstvem nebo radou města a vykonává přenesenou státní působnost hlavního města. Některé samostatné i přenesené působnosti hlavního města Prahy deleguje statut města na úřady městských částí, při výkonu přenesené působnosti je magistrát úřadům městských částí nadřízen, řídí výkon jejich působnosti a přezkoumává jejich rozhodnutí. \n\nK prosinci 2017 působilo na Magistrátu hlavního města Prahy 2091 zaměstnanců, ve stejný rok měl magistrát rozpočet přes 65 miliard korun.\n\nMagistrát působí v mnoha budovách na různých místech v Praze, jeho ústředním sídlem je budova Nové radnice na Mariánském náměstí na Starém Městě. Druhou významnou budovou je Škodův palác v Jungmannově ulici na Novém Městě, kde je magistrát v pronájmu.\n\nV méně kvalitních médiích a hovorově se někdy jako magistrát nesprávně označuje i Zastupitelstvo hlavního města Prahy, případně další volené orgány města (například Rada hlavního města Prahy), pro rozlišení od orgánů městských částí.\n\nV čele stojí ředitel Magistrátu hlavního města Prahy, magistrát tvoří kromě něj ještě zaměstnanci hlavního města Prahy zařazení do magistrátu. Ředitel magistrátu je funkce obdobná funkcím tajemníka obecního a ředitele krajského úřadu. Magistrát se člení především na odbory a ty pak dále na oddělení, má však i zvláštní organizační jednotky jiných typů. Většinu odborů seskupuje organizační řád do pěti organizačních oblastí, některé odbory jsou podřízeny přímo řediteli magistrátu. Pro jednotlivé organizační oblasti jsou jmenováni zástupci ředitele magistrátu, kteří jsou zmocněni řídit práci ředitelů odborů spadajících do příslušné oblasti. Jednotlivé organizační oblasti jsou rovněž přiděleny do působnosti náměstků primátora a radních. V čele odborů stojí jejich ředitelé, v čele oddělení a sekretariátů jejich vedoucí. Ředitelé odborů jsou jmenováni radou města na základě návrhu ředitele magistrátu, vedoucí oddělení a sekretariátů jsou jmenováni ředitelem magistrátu. Ředitel magistrátu je ze své činnosti odpovědný primátorovi.\n\nZatím poslední organizační řád magistrátu byl vydán usnesením Rady hlavního města Prahy č. 0252 ze dne 1. března 2005 podle § 68 odst. 2 písm. f) zákona č. 131/2000 Sb., o hlavním městě Praze, a od té doby mnohokrát novelizován. Předchozí organizační řád byl schválen usnesením Rady Zastupitelstva hlavního města Prahy č. 1347 ze dne 7. listopadu 2000 a rovněž mnohokrát novelizován.\n\nOdbory řízené přímo ředitelem magistrátu\n\nZvláštní organizační jednotky\n\n1. Oblast finanční\n\n2. Oblast obecních a krajských působností\n\n3. Oblast vnějších vztahů\n\n4. Oblast majetková\n\n5. Oblast kontrolních činností\n\nPro činnosti vyžadující spolupráci více útvarů může ředitel magistrátu svým rozhodnutím stanovit stálé a dočasné pracovní skupiny magistrátu s vymezením jejich pravomocí.\n\nŘeditel magistrátu je funkce analogická funkci ředitele krajského úřadu a zároveň tajemníka magistrátu.\n\nV letech 1999–2002 byl ředitelem MHMP Zdeněk Zajíček, do tohoto období spadají i povodně. Po výhrůžkách ze strany pražských taxikářů dostali on i jeho rodina v červnu 2002 od ministra vnitra osobní ochranku. Po dohodě s primátorem Pavlem Bémem se rozhodl odejít z funkce k 20. prosinci 2002, spolu s ním odešli i mluvčí Martin Kupka či ředitelka odboru public relations Alena Ježková. Uvedl, že respektuje, že představy primátora i nového vedení jsou radnice o vedení magistrátu jiné, a na dotaz, zda odchází ve zlém, uvedl, že neodchází rád a práci má rozdělanou. K aktuálnímu výsledku zkoumání antimonopolního úřadu, že 60 procent z 83 zkoumaných obchodních veřejných soutěží nebylo na radnici zcela v pořádku, Zajíček řekl, že o takovém důvodu pro odchod z úst primátora či jiného člena městské rady neslyšel. Zastupitel Michael Hvížďala (US-DEU) ocenil pokrok, který magistrát udělal za Zajíčkova vedení třeba v otázce otevřenosti k občanům, i ředitelovu ochotu vyjít vstříc požadavkům opozice.\n\nPo volbách v listopadu 2002 se stal ředitelem Pavel Ťahan, v září 2003 ze zdravotních důvodů rezignoval.\n\n16. prosince 2013 rezignoval na svoji funkci ředitel MHMP Martin Trnka, který byl ve funkci údajně od roku 2002. Rezignoval několik dní poté, co primátor Tomáš Hudeček (TOP 09) oznámil, že ho chce odvolat. Primátor mu vytýkal podepsání jakési zakázky za půl miliardy korun s firmou Gordic v roce 2010, přičemž firma byla vybrána v jednacím řízením bez uveřejnění. Ředitel se hájil tím, že o uzavření smlouvy rozhodla rada města a řediteli uložila jen formální krok k jejímu uzavření.\n\nV roce 2014 politická strana Vize 2014 v inzerci v tisku varovala před ohrožením platnosti voleb v hlavním městě Praze kvůli údajnému nezákonnému jmenování ředitele magistrátu Radovana Košťála. Ministerstvo vnitra potvrdilo, že k pověření Ing. Košťála, Ph.D., plněním úkolů ředitele magistrátu došlo v souladu se zákonem.\n\nV únoru 2015 byla na základě výběrového řízení jmenována ředitelkou magistrátu Martina Děvěrová. Tu primátorka Adriana Krnáčová odvolala dopisem 22. června 2018, o jehož doručení nebyl uchován doklad a dle tvrzení ředitelky jí byl doručen 3. července 2018. Důvodem odvolání bylo, že ředitelka dostatečně aktivně neřešila situaci kolem udělování dotací na sport, kvůli níž zasahovala na magistrátu policie. Odvolání požadovali opoziční zastupitelé za Pirátskou stranu. 29. srpna 2018 ministr vnitra Jan Hamáček na základě rozkladu podaného odvolanou ředitelkou vydal rozhodnutí, kterým zrušila souhlas ministra vnitra Lubomíra Metnara s odvoláním, vydaný 21. června 2018. Nový ministr vnitra uznal námitku, že souhlas vydaný předchozím ministrem byl vydán nezákonně, protože s odvolávanou ředitelkou nebyl v rámci správního řízení řádně projednán a vydanému souhlasu chyběla i řada dalších náležitostí správního rozhodnutí, přičemž ministr Hamáček konstatoval právní následek, že Martina Děvěrová nebyla z funkce ředitelky odvolána. Primátorka Adriana Krnáčová odmítla rozhodnutí ministra vnitra respektovat a prohlásila, že odvolání samozřejmě platné je. Martina Děverová v sms zprávě pro Neovlivní.cz v září 2018 uvedla, že se do funkce jistě chce vrátit. Serveru Seznam Zprávy Děvěrová řekla, že podala na konci srpna 2018 k Obvodnímu soudu pro Prahu 1 žalobu na určení neplatnosti odvolání z funkce a neplatnost výpovědi, pracovní poměr jí dle výpovědi měl skončit 31. října 2018, tedy ještě volbou nového primátora. Od 15. ledna 2019 je Martina Děvěrová státní tajemnicí na Ministerstvu průmyslu a obchodu, s pražským magistrátem se údajně dál soudí o neplatnost výpovědi a v případě úspěchu chce žádat doplatit plat a nějaké odškodnění.\n\nS odvoláním Martiny Děvěrové byla do jmenování nového ředitele řízením magistrátu pověřena dosavadní zástupkyně ředitelky a ředitelka sekce finanční a správy majetku Zdena Javornická.\n\n30. listopadu 2018 primátor Zdeněk Hřib uvedl, že magistrát na místo ředitele vypíše výběrové řízení a nový ředitel by mohl být znám v první polovině roku 2019, přičemž primátor preferuje otevřené výběrové řízení.\n\n12. dubna 2019 hlavní město Praha vypsalo výběrové řízení na místo ředitele magistrátu. Výběrová komise o 12 členech s hlasovacím právem byla složena ze čtyř úředníků magistrátu, dvou zástupců každé z koaličních stran a dvou zástupců opozice. Uchazeči měli předložit svoji vizi fungování MHMP v rozsahu maximálně dvou stran A4. Museli také prokázat znalost obecných principů organizace a činnosti veřejné správy, zejména samosprávy, znalost územního členění hlavního města Prahy a rozdělení kompetencí mezi hlavním městem Prahou a městskými částmi, přehled o činnostech vykonávaných Magistrátem hlavního města Prahy v samostatné a přenesené působnosti či povědomí o evropských právních předpisech. Mezi požadavky bylo vysokoškolské vzdělání v magisterském stupni a minimálně tři roky praxe v pozici vedoucího zaměstnance jakéhokoliv státního nebo samosprávního úředníka nebo zastupitele. Uchazeč musel mít také bezpečnostní prověrku pro stupeň důvěrné. \n\nDne 4. června 2019 bylo oznámeno, že se výběrové komisi nepodařilo z přihlášených kandidátů vybrat vhodného uchazeče. Ve výběrovém řízení neuspěla například bývalá ředitelka úřadu Středočeského kraje Kateřina Černá. Ředitel legislativního odboru magistrátu Tomáš Havel údajně nebyl vybrán zejména proto, že by se za něj obtížně hledala náhrada na jeho stávající místo. Mluvčí Prahy Vít Hofman oznámil, že nové řízení magistrát vypíše zřejmě na podzim a měla by mu předcházet lepší medializace, aby se přihlásilo více uchazečů.\n\n23. září 2019 magistrát vyhlásil nové výběrové řízení, do nějž se uchazeči mohli přihlásit do 31. října 2019. Podle informací Lidových novin se do výběrového řízení přihlásila mimo jiné bývalá primátorka Adriana Krnáčová. Výběrového řízení se zúčastnilo 6 uchazečů. Krnáčová se nedostavila na písemné testy, které jsou součástí výběrového řízení, protože ve všech nabídnutých termínech byla v zahraničí. Z výběrového řízení odstoupila Jiřina Vorlová. Na ústní pohovor tak byli pozváni zbylí 4 uchazeči: Tomáš Havel, Marta Kopecká, Karel Bláha a Radka Říhová.\n\n\n"}
{"id": "579238", "url": "https://cs.wikipedia.org/wiki?curid=579238", "title": "Pedro (rozcestník)", "text": "Pedro (rozcestník)\n\nPedro může být:\n\n"}
{"id": "579239", "url": "https://cs.wikipedia.org/wiki?curid=579239", "title": "Pavel Staněk", "text": "Pavel Staněk\n\nJméno a příjmení Pavel Staněk má více známých nositelů:\n\n"}
{"id": "579240", "url": "https://cs.wikipedia.org/wiki?curid=579240", "title": "Metropolitan Life Insurance Company Tower", "text": "Metropolitan Life Insurance Company Tower\n\nMetropolitan Life Tower (známý také jako \"Metropolitan Life Insurance Company Building\" nebo zkráceně \"Met Life Tower\") je mrakodrap stojící na newyorské ulici Madison Avenue. Byl navržen architektonickou společností Napoleon LeBrun & Sons. Inspirací se stala kostelní věž Campanile di San Marco stojící v italských Benátkách. Výstavba probíhala v letech 1907–1909 a po svém dokončení se stal nejvyšší budovou světa až do roku 1913, kdy jej překonal Woolworth Building. Budova patří na seznam národních historických památek.\n\nMet Life Tower byla přibudována k 11 patrové budově z roku 1897, která nesla název East Wing. Na budově jsou umístěny čtyři ciferníkové hodiny, jedny na každé straně budovy. Jsou umístěny ve výšce od 25. do 27. patra. Průměr ciferníku je 8,1 metru, každé číslo je 1,2 metru velké a každá minutová ručička váží přibližně půl tuny.\n\nPůvodní fasáda byla z mramorových desek, ale v roce 1964 proběhla rekonstrukce a původní mramorové desky byl nahrazeny vápencovými. Tato rekonstrukce měla také za cíl modernizaci budovy, a proto byly různé architektonické prvky a detaily odstraněny.\n\nDalší tříletá rekonstrukce byla ukončena v roce 2002. Při této rekonstrukci mimo jiné bylo instalováno noční osvětlení, které mění barvy podle státních svátků nebo různých událostí podobně jako na Empire State Building.\n\n\n"}
{"id": "579243", "url": "https://cs.wikipedia.org/wiki?curid=579243", "title": "Nitroethan", "text": "Nitroethan\n\nNitroethan je organická sloučenina se vzorcem CHCHNO. V mnoha ohledech se podobá nitromethanu. Při normální teplotě a tlaku se jedná o olejovitou kapalinu. Čistý nitroethan je bezbarvý a má ovocnou vůni.\n\nNitroethan se průmyslově vyrábí působením kyseliny dusičné na propan při 350–450 °C. Tato exotermická reakce produkuje čtyři průmyslově významné nitroalkany: nitromethan, nitroethan, 1-nitropropan a 2-nitropropan. Při reakci vznikají volné radikály, například CHCHCHO, z homolýzy příslušných dusitanových esterů. Tyto alkoxyradikály jsou náchylné na fragmentační reakce C-C, což vysvětluje tvorbu směsi různých produktů.\n\nKondenzacemi jako při Henryho reakci lze nitroethan převést na řadu komerčně zajímavých látek. Kondenzací s 3,4-dimethoxybenzaldehydem získáme prekurzor antihypertenziva methyldopa. Nitroethan kondenzuje se dvěma ekvivalenty formaldehydu a dává, po hydrogenaci, 2-amino-2-methylpropan-1,3-diol, který zase kondenzuje s kyselinou olejovou na oxazolin, který lze protonovat na kationový tenzid.\n\nPodobně jako jiné nitrované organické sloučeniny lze nitroethan použít také jako aditivum do paliv a jako prekurzor výbušnin.\n\nNitroethan je užitečným rozpouštědlem polymerů, například polystyrenu, a zvláště se hodí pro rozpouštění kyanoakrylátových lepidel. Používá se i jako složka v odstraňovači umělých nehtů a ve sprejích pro utěsňování stropů.\n\nNitroethan je podezřelý z toho, že způsobuje genetická poškození a je škodlivý pro nervový systém. Typická hodnota TLV/TWA je 100 ppm, typická hodnota STEL 150 ppm. Kontakt s kůží způsobuje u lidí dermatitidu. Ve studiích na zvířatech bylo při expozici nitroethanu pozorováno slzení, dušnost, dýchací šelesty, plicní edém, poškození jater a ledvin, narkóza. Vyskytly se případy otrav dětí po náhodném požití odstraňovače umělých nehtů.\n\nLD pro potkany je 1100 mg/kg.\n\n"}
{"id": "579249", "url": "https://cs.wikipedia.org/wiki?curid=579249", "title": "Vincenzo Maenza", "text": "Vincenzo Maenza\n\nVincenzo Maenza (* 2. května 1962 Imola, Itálie) je bývalý italský reprezentant v zápase. Čtyřikrát reprezentoval Itálii na letních olympijských hrách v zápase řecko-římském. Při své olympijské premiéře v roce 1980 v Moskvě obsadil 7. místo. V roce 1984 v Los Angeles vybojoval ve váhové kategorii do 48 kg zlatou olympijskou medaili a o čtyři roky později ji v Soulu obhájil. V roce 1992 v Barceloně pak ve stejné kategorii vybojoval stříbro.\n\nV roce 1987 vybojoval stříbrnou medaili na mistrovství světa. V roce 1984 vybojoval stříbrnou a v roce 1986 bronzovou medaili na mistrovství Evropy.\n\n"}
{"id": "579250", "url": "https://cs.wikipedia.org/wiki?curid=579250", "title": "Ladislav Zelenka", "text": "Ladislav Zelenka\n\nLadislav Zelenka (11. března 1881 Modřany – 2. července 1957 Praha) byl český violoncellista a hudební pedagog. Byl člen Českého kvarteta, do kterého vstoupil na místo violoncellisty po Hanuši Wihanovi, působil jako profesor Akademie múzických umění v Praze, kde byl i rektorem. Slavná se stala jeho interpretace Dvořákova Violoncellového koncertu h moll. Za své dílo byl v roce 1947 oceněn čestným titulem národní umělec.\n\n"}
{"id": "579256", "url": "https://cs.wikipedia.org/wiki?curid=579256", "title": "Ikuzó Saitó", "text": "Ikuzó Saitó\n\nIkuzó Saitó ( ; * 11. srpna 1960) je bývalý japonský reprezentant v zápase, pocházející z Macusaky v prefektuře Mie. Dvakrát reprezentoval Japonsko na letních olympijských hrách v zápase řecko-římském. V roce 1984 v Los Angeles vybojoval ve váhové kategorii do 48 kg bronzovou olympijskou medaili, o čtyři roky později v Soulu vypadl ve druhém kole. V roce 1986 vybojoval bronzovou medaili na Asijských hrách.\n\n"}
{"id": "579257", "url": "https://cs.wikipedia.org/wiki?curid=579257", "title": "Mladina", "text": "Mladina\n\nMladina je slovinský publicistický týdeník, který začal vycházet v roce 1920 jako periodikum slovinské komunistické mládeže. V důsledku represí za diktatury krále Alexandra byla činnost časopisu ve třicátých letech zastavena. K obnovení došlo v roce 1943 a od té doby časopis vychází dodnes. Mladina je jedním z nejvlivnějších politických časopisů ve Slovinsku.\n\nČasopis Mladina byl založen v roce 1920 jako tiskový orgán mládežnické organizace Komunistické strany Jugoslávie ve Slovinsku. V noci z 19. na 20. prosince 1920 zakázala vláda profesora Milenka Vesniće na základě zvláštního nařízení proti protistátním hnutím činnost všech organizací komunistické strany, zastavila vydávání komunistického tisku, nařídila uvěznění všech, kteří provozovali komunistickou propagandu nebo vybízeli ke stávce, nařídila také propuštění státních úředníků a vyloučení vysokoškolských studentů, kteří s komunisty sympatizují. Mladina přešla do ilegality. V této době již nereprezentoval jen názory komunistické mládeže, ale i mladých radikálních levičáků a protikapitalisticky zaměřené mládeže Tlak státních orgánů však po nastolení diktatury šestého ledna dosáhl takové síly, že Mladina přestala ve třicátých letech vycházet úplně.\n\nV lednu 1943 byla činnost časopisu obnovena. Mladina se stala časopisem protifašistického hnutí odporu. V roce 1945 se stala oficiálním tiskovým orgánem Svazu komunistické mládeže Slovinska.\n\nKongres Svazu socialistické mládeže Slovinska v dubnu 1986 nejen kritizoval zkostnatělé vedení jugoslávských a slovinských komunistů, ale také rozhodl o zvýšení redakční autonomie časopisu. Kolem roku 1984 se nová generace autorů rozhodla přeměnit časopis z ustrnulého stranického listu ve skutečný časopis mladých.\n\nV první polovině roku 1988 bylo na stránkách Mladiny publikováno množství článků kritických ke straně a federaci. Zvláště pak byla kritizována neústavní role a rozhazovačnost Jugoslávské lidové armády. Autorem těchto článků byl Janez Janša. Časopis a jeho redaktoři se dostali pod dohled federálních orgánů. 31. května 1988 zajistila jugoslávská \"Služba státní bezpečnosti\" tři redaktory Mladiny a jednoho poddůstojníka Jugoslávské lidové armády, kteří byli obviněni z nezákonného získání tajného vojenského dokumentu. Tento tzv. Proces se čtyřkou se konal před vojenským soudem v Lublani, a to v srbochorvatštině, což bylo porušení procesní předpisů, které ukládaly justičním orgánům používat jazyk republiky, ve které probíhá řízení. Jedním z obžalovaných byl i Janez Janša, kterého soud odsoudil k jednomu roku odnětí svobody, ale z obav protestů byl Janša nakonec propuštěn. Tento proces znamenal mimo jiné i rozkol mezi jugoslávským a slovinskými komunisty.\n\nV březnu 1989 se rozhořela v Jugoslávii naplno kosovská krize a té se nemohla Mladina nevěnovat. Hlavní strana časopisu vyšla v albánštině s několika desítkami fotografií Tita v albánské čepici keče. Články uvnitř se obecně věnovaly tomu \"jak poznat kulturního jihoslovana od nebezpečného iredentisty\" a víceméně komickým výpadům proti albánským nacionalistům. Kromě toho byla uveřejněna i mapa tzv. \"Západní Jugoslávie\" (Chorvatsko, Slovinsko a Bosna a Hercegovina) s komentářem \"Chtěli byste žít v takové zemi?\".\n\nV listopadu 1989 vyvolala Mladina hned dva skandály na jugoslávské politické scéně. Nejdříve zveřejnila karikaturu Tita jako loutky na tanečním parketu - jen nedlouho před zasedáním SKJ, které se mělo věnovat \"ochraně Titova jména před stále častějšími útoky\" (což byl jeden z průvodních jevů rozpadu komunistického režimu v zemi). O několik dní později pak vyšla karikatura Slobodana Miloševiće zastřeleného na 29. listopadu, jugoslávský státní svátek. Některé deníky, jako např Oslobođenje toto komentovaly slovy \"ohavnosti\". Podobnými událostmi se dokonce zabývalo i Předsednictvo SR Slovinsko.\n\nI po osamostatnění Slovinska nezměnila Mladina svůj styl. V devadesátých letech se předmětem kritiky stal také ministr Janez Janša, který musel v důsledku afér opustit slovinskou vládu. Mladina se staví na ochranu práv menšin – především Albánců a Bosňáků – a na jejich stránkách lze nalézt i kritiku katolické církve.\n\nOd roku 2000 existuje i internetová podoba časopisu.\n\n\n"}
{"id": "579258", "url": "https://cs.wikipedia.org/wiki?curid=579258", "title": "Ramos", "text": "Ramos\n\nPříjmení Ramos nosí více různých osobností:\n\n"}
{"id": "579259", "url": "https://cs.wikipedia.org/wiki?curid=579259", "title": "Alonso", "text": "Alonso\n\nAlonso může být:\n\n\n"}
{"id": "579262", "url": "https://cs.wikipedia.org/wiki?curid=579262", "title": "Mladina (rozcestník)", "text": "Mladina (rozcestník)\n\nOznačení Mladina může být:\n\n\n"}
{"id": "579263", "url": "https://cs.wikipedia.org/wiki?curid=579263", "title": "Masaki Etó", "text": "Masaki Etó\n\nMasaki Etó ( ; * 26. února 1954) je bývalý japonský reprezentant v zápase, původem z Kagošimské prefektury. V roce 1984 v Los Angeles vybojoval v zápase řecko-římském ve váhové kategorii do 57 kg stříbrnou olympijskou medaili. V roce 1983 vybojoval ve stejné váhové kategorii zlatou medaili na mistrovství světa.\n\n"}
{"id": "579265", "url": "https://cs.wikipedia.org/wiki?curid=579265", "title": "Andrzej Głąb", "text": "Andrzej Głąb\n\nAndrzej Głąb (* 10. listopadu 1966) je bývalý polský reprezentant v zápase. V roce 1988 v Soulu vybojoval v zápase řecko-římském ve váhové kategorii do 48 kg stříbrnou olympijskou medaili.\n\n"}
{"id": "579274", "url": "https://cs.wikipedia.org/wiki?curid=579274", "title": "Zkrácená brokovnice", "text": "Zkrácená brokovnice\n\nZkrácená brokovnice je označení brokovnice se zkrácenou hlavní a obvykle i zkrácenou pažbou. Zkrácení zbraně umožňuje její snazší ukrytí a také snazší manipulaci zejména ve stísněných prostorech. Důsledkem krátké hlavně je větší rozptyl a snížení úsťové rychlosti a následně i průbojnosti. \n\nExistují povolená výrobní provedení krátkých brokovnic. Příklady jsou:\nJedná se obvykle o zbraně určené pro policejní nebo vojenské použití, případně i zbraně určené pro sebeobranu.\n\nZkrácená brokovnice může vzniknout zkrácením původně dlouhé zbraně. Taková úprava zbraně je ale v mnohých zemích protizákonná. Jde o postup používaný v případech, kdy zločinci potřebují snadno ukrytelnou zbraň. Z toho důvodu je v některých oblastech předepsána minimální povolená délka hlavní brokovnic.\n\nJedním z prvních případů kriminálního použití tohoto druhu zbraně v USA je vražda velitele policie v New Orleans Davida Hennesseyho v říjnu 1890.\n\nLupara je název používaný pro individuálně zkrácené brokovnice, obvykle dvouranné, používané mafií ke krevní mstě (vendeta), případně pro potrestání člena rodiny, který zradil.\n\nZbraň pochází ze Sicílie, kde byla používána původně pastevci na obranu stád proti vlkům (vlk = lupus, resp. italsky \"lupo\"), později mafií pro devastující zranění, jež takováto zbraň působí.\nLupary se vyráběly z normálních loveckých brokovnic. Ze zbraně byla odstraněna pažba (ponechána pouze část „pistolové rukojeti“) a hlaveň zkrácená podle potřeb uživatele. \nLupary mají velice krátký účinný dostřel, pouze kolem 10 metrů. Díky absenci zahrdlení je však možné použít jednotnou střelu do brokovnice, např. brenneke, která se vyznačuje přesností a extrémní zastavovací schopností.\n"}
{"id": "579275", "url": "https://cs.wikipedia.org/wiki?curid=579275", "title": "Řád přátelství", "text": "Řád přátelství\n\nŘád přátelství bylo československé státní vyznamenání (řád) určené pro příslušníky cizích států, kteří navázali, upevnili či posílil přátelský vztah s ČSSR. Udělován byl prezidentem republiky. Zřízen byl roku 1976 a jeho udělování bylo zrušeno roku 1990.\n\nOdznak řádu měl podobu pěticípé hvězdice s mezipaprsky a s rýhováním a na cípech s fasetovanými českými granáty. Na závěsné sponě byl monogram ČSSR. Stuha byla rudá s prostředním proužkem, kde se střídali národní barvy červená, bílá a modrá. Nošená stužka měla na levé straně český granát.\n\nŘád byl udělen 96, poprvé v roce 1978 Luisi Carlosu Prestesovi a naposledy Roaldu Piskoppelovi v roce 1989. Vedle osob mohl být udělován i institucím, jako třeba Společnosti sovětsko-československého přátelství. Udělování řádu do různých částí světa z něho udělalo faleristickou vzácnost.\n\n"}
{"id": "579276", "url": "https://cs.wikipedia.org/wiki?curid=579276", "title": "Kyanoakrylát", "text": "Kyanoakrylát\n\nKyanoakryláty (též kyanakryláty) je třída organických sloučenin využívaných jako rychle tvrdnoucí (tzv. sekundová či vteřinová) lepidla. Mezi takové látky patří například methyl-2-kyanakrylát, ethyl-2-kyanakrylát (běžně prodávaný pod značkami SuperGlue, Krazy Glue, Bolt, Vteřiňák ) nebo butyl-kyanakrylát (využívaný kupříkladu ve veterinárních lepidlech Vetbond a LiquiVet a v lékařských lepidlech na kůži Indermil a Histoacryl). 2-oktyl-kyanakrylát je lepidlo lékařské kvality prodávané pod řadou značek, například LiquiBand, SurgiSeal, FloraSeal, Dermabond, Orabase a Nexaband.\n\nKyanoakrylát je pevné lepidlo, zvláště pokud se použije na neporézní materiály nebo na materiály obsahující stopy vlhkosti. Je výborné i pro lepení živých tkání, a i když je to při běžném používání nepříjemný (až nebezpečný) vedlejší efekt, lze ho využít pro lepení tkání v chirurgii (bez šití).\n\nKyanoakryláty se používají pro sestavování prototypů elektronických zařízení, leteckých modelů. Jejich účinnost při lepení kovů a jejich velká univerzalita je učinily populárními pro použití v modelářství. Využívají se ale například i pro opravy obuvi, například baletních špiček.\n\nKyanoakryláty okamžitě slepují kůži a sliznice. Proto je v doplňujících informacích (platných v rámci EU) o nebezpečnosti látek v Globálně harmonizovaném systému zavedena specifická H-věta (EUH 202), která na toto riziko upozorňuje a která se v rámci GHS uvádí u příslušných látek a výrobků.\n\nPáry kyanoakrylátů ve formě monomerů dráždí citlivé membrány v očích, nosu a krku. Okamžitě polymerizují vlhkostí v membráně a stávají se inertní. Toto nebezpečí lze minimalizovat používáním kyanoakrylátů v dobře větraných prostorách. Okolo 5 % populace se může při opakované expozici senzibilizovat na páry kyanoakrylátů – pak se u nich objevují příznaky podobné chřipce. Kyanoakryláty mohou také dráždit kůži a způsobovat alergickou kožní reakci. ACGIH stanovila expoziční limit na 200 ppb. Ve vzácných případech může vdechování par kyanoakrylátů spustit astma. Neexistuje jednotné měřítko toxicity pro všechna kyanoakrylátová lepidla, různá lepidla mohou mít rozličná složení.\n\nUSNTP a UKHSE došly k závěru, že používání ethyl-kyanoakrylátu je bezpečné a že není třeba provádět další studie. 2-oktyl-kyanoakrylát degraduje mnohem pomaleji, protože má delší organický řetězec. Tato pomalá degradace udržuje hladinu pod prahem toxicity pro tkáně. Proto je pro chirurgické sutury preferován 2-oktyl-kyanoakrylát oproti ethyl-kyanoakrylátu.\n\n"}
{"id": "579283", "url": "https://cs.wikipedia.org/wiki?curid=579283", "title": "Carlos Fuentes", "text": "Carlos Fuentes\n\nCarlos Fuentes Macías (* 11. listopadu 1928 Panama City – 15. května 2012 Ciudad de México) byl mexický spisovatel a jeden z nejznámějších prozaiků a esejistů ve španělsky mluvících zemích. Značně ovlivnil současnou latinsko-americkou literaturu a jeho díla jsou překládána do češtiny i mnoha dalších jazyků. Okusil i kariéru diplomata, jako jeho otec a procestoval téměř celý svět, navštívil i Prahu. Byl dvakrát ženatý a vychoval tři děti. Dalšími spisovateli jeho generace jsou Elena Poniatowska, José Emilio Pacheco a Carlos Monsiváis.\n\nFuentes se narodil v Panama City v Panamě mexickým rodičům. Jeho matka se jmenovala Berta Macías Rivas a jeho otec Rafael Fuentes Boettiger. Otec byl diplomat, a tak strávil Carlos svoje dětství v několika hlavních městech Severní i Jižní Ameriky: Montevideu, Rio de Janeiro, Washingtonu, Santiagu, Quitu a Buenos Aires. Díky tomu mluvil již od mala (po pobytu v USA) plynně anglicky i španělsky. Vzdělání měl Fuentes vskutku kvalitní, neboť studoval v soukromých školách a po návratu do Mexika, kde žil až do roku 1965, nastoupil ve věku 16 let na prestižní školu Colegio de México. Roku 1948 vystudoval práva na Právnické fakultě Mexické národní univerzity. Studoval také ekonomii na Institut des Hautes Études Internationales v Ženevě.\n\nOženil se s mexickou filmovou hvězdou Ritou Macedo, s kterou byl ženatý mezi lety 1959–1973 a měl s ní jednu dceru. Jeho časté zálety však jeho manželku dováděly k zoufalství, a tak jejich vztah skončil rozvodem. Tyto aféry se, podle něho, týkaly hereček jako Jeanne Moreau a Jean Seberg. Fuentes si následně vzal dnes již známou novinářku Silvii Lemus, jejíž specializací jsou rozhovory s osobnostmi.\n\nNásleduje stopy svých rodičů, stal se roku 1965 diplomatem a sloužil v Londýně, Paříži (jako velvyslanec) a dalších hlavních městech. Roku 1978 rezignoval na funkci velvyslance ve Francii na protest dosazení Gustava Diaze Ordaze, bývalého prezidenta Mexika, na místo velvyslance ve Španělsku. Mimo to také přednášel na Harvardově univerzitě a dále na univerzitách v Providence, Princetonu, Filadelfii, New Yorku, Cambridge a na George Mason University. Byl také přítelem amerického sociologa Charlese Wrighta Millse, kterému věnoval knihu \"La muerte de Artemio Cruz\" (1962, česky \"Smrt Artemia Cruze\"). V předmluvě jej označil za „Pravý hlas Severní Ameriky a velkého přítele pomáhajícího latinskoamerickému lidu“.\n\nVychoval tři děti. Pouze jedno však ještě žije: Cecilia Fuentes Macedo, narozena 1962, pracující nyní v televizní produkci. Syn Carlos Fuentes Lemus zemřel kvůli komplikacím spojeným s hemofilií v roce 1999 ve věku 25 let. Dcera Natasha Fuentes Lemus (narozena 31. srpna 1974) zemřela na následky předávkování drogami v Mexico City 22. srpna 2005 ve věku 30 let.\n\nV České republice byl naposledy v červnu 2007, kdy na Institutu Cervantes v Praze otevíral novou knihovnu, pojmenovanou po něm. Fotografie z akce jsou dostupné na facebookovém profilu institutu.\n\nKdyž mu bylo 30 let, publikoval Fuentes svůj první román \"La región más transparente\" (1958, česky \"Nejprůzračnější kraj\"), který se stal klasikou současné literatury. Byl inovativní nejen svojí prózou, ale také tím, že hlavní roli hraje metropole Mexico City. Poskytuje vhled do mexické kultury, která se skládá ze směsice španělské, domorodé a mestické kultury. Ačkoliv žijí geograficky vedle sebe, jsou velmi odlišné.\n\nAutor sám sebe popisuje jako premoderního spisovatele. Používá totiž pouze propisky, inkoust a papír. Ptá se „Potřebují slova cokoliv jiného?“ Fuentes zmiňuje, že se mu oškliví ti autoři, kteří od začátku tvrdí, že znají recept na úspěch. V proslovu, týkajícím se jeho postupu psaní, uvádí, že začíná otázkou „Pro koho píšu?“\n\nRoku 1959 publikoval \"Las Buenas Conciencias\" (česky \"Čistá svědomí\"). Je to jeho pravděpodobně nejpřístupnější román, zobrazující privilegovanou střední třídu středně velkého města, nejspíše Guanajuato.\n\nJeho romány 60. let \"Aura\" (1962) a \"La muerte de Artemio Cruz\" (1962, česky \"Smrt Artemia Cruze\") jsou známy použitím experimentálních moderních vypravěčských stylů (včetně formy druhé osoby) v diskuzi o historii, společnosti a identitě. Především druhé ze zmíněných děl mu zajistilo mezinárodní publicitu.\n\nRoku 1967, během setkání s Alejem Carpentierem, Juliem Cortázarem a Miguelem Oterou Silvou, Carlos Fuentes započal práci na projektu biografií ztvárňujících životy latinsko-amerických \"caudillos\", která měla být později nazvána \"Los Padres de la Patria\". Ačkoliv tento projekt nebyl nikdy dokončen, poskytl základ knize Aleja Carpentiera \"El recurso del método\" (1974, česky \"Náprava dle metody\") a několika dalším románům o jihoamerických diktátorech.\n\nJeho román z roku 1985 \"Gringo viejo\" se stal prvním bestsellerem v USA napsaným mexickým autorem. Byl také nafilmován jako \"Starý gringo\" (1989) a hrají v něm Gregory Peck a Jane Fonda.\n\nRoku 1994 vydal knihu \"Diana o la cazadora solitaria\" (\"Diana aneb osamělá lovkyně\"), která popisuje jeho údajné pletky s Jeanou Seberg. Avšak autenticita této nevěry byla několikráte zpochybňována.\n\nFuentes pravidelně přispíval esejemi na téma politiky a kultury do španělského listu \"El País\" a mexické \"Reforma\". Byl tvrdým kritikem Spojených států.\n\n\n\n\n\n\n\n \n\n\n"}
{"id": "579285", "url": "https://cs.wikipedia.org/wiki?curid=579285", "title": "Časoprostor (album)", "text": "Časoprostor (album)\n\nČasoprostor je název třetího alba popové kapely Lunetic. Album bylo vydáno v roce 2000 v České republice a na Slovensku pod značkou Universal Music Group.\n\nPo úspěšném prodeji, byla ve stejném roce vydána také reedice alba pod názvem Časoprostor - Limitovaná edice.\n\nKe konci roku 2000 bylo album znovu vydáno pod názvem \"Časoprostor - Limitovaná edice\".\n\nAlbum obsahuje 12 původních písní a 3 nové + PC hru.\n\n"}
{"id": "579286", "url": "https://cs.wikipedia.org/wiki?curid=579286", "title": "Na přání", "text": "Na přání\n\nNa přání je název prvního výběrového alba popové kapely Lunetic. Album bylo vydáno v roce 2002 v České republice a na Slovensku pod značkou Universal Music Group.\n\nAlbum obsahuje také nové písně, na jejichž nahrávaní se nepodílel Martin Kocián, který krátce předtím kapelu opustil.\n\n\n"}
{"id": "579287", "url": "https://cs.wikipedia.org/wiki?curid=579287", "title": "Kapky příběhů", "text": "Kapky příběhů\n\nKapky příběhů je název druhého výběrového alba popové kapely Lunetic. Album bylo vydáno v roce 2007 v České republice a na Slovensku pod značkou Universal Music Group.\n\n"}
{"id": "579288", "url": "https://cs.wikipedia.org/wiki?curid=579288", "title": "Best of Lunetic", "text": "Best of Lunetic\n\nBest of Lunetic je název třetího výběrového alba popové kapely Lunetic, které bylo vydáno v roce 2008. Společně s albem bylo vydáno ještě DVD se všemi videoklipy kapely.\n\n\n"}
{"id": "579321", "url": "https://cs.wikipedia.org/wiki?curid=579321", "title": "Modlitby za Bobbyho", "text": "Modlitby za Bobbyho\n\nModlitby za Bobbyho (anglicky: \"Prayers for Bobby\") je televizní film natočený v roce 2009 vycházející z knihy \"\" od Leroye F. Aaronse, která je sama založená na skutečné životní události a odkazu Bobby Griffitha, mladého gaye, který se zabil kvůli náboženské netoleranci jeho matky a komunity. Ve filmu hraje Ryan Kelley jako Bobby Griffith a Sigourney Weaver jako jeho matka Mary.\n\nFilmy byl nominován na dvě ocenění Emmy v hlavním čase (nejlepší přínos pro televizní film, nejlepší hlavní herečka v minisérii nebo filmu - Sigourney Weaver). Ve stejné kategorii byla Sigourney Weaver také nominována pro Zlatý glóbus pro rok 2010 a pro Screen Actors Guild Award v roce 2010.\n\n"}
{"id": "579323", "url": "https://cs.wikipedia.org/wiki?curid=579323", "title": "Józef Tracz", "text": "Józef Tracz\n\nJózef Bronisław Tracz (* 1. září 1964 Żary, Polsko) je bývalý polský reprezentant v zápase. V roce 1992 v Barceloně vybojoval v zápase řecko-římském ve váhové kategorii do 74 kg stříbrnou olympijskou medaili. V roce 1988 v Soulu vybojoval ve stejné kategorii bronzovou medaili, stejného výsledku pak dosáhl v roce 1996 v Atlantě.\n\nV letech 1987, 1993 a 1994 vybojoval stříbrnou medaili na mistrovství světa. Méně se mu dařilo na mistrovství Evropy kde nejlépe dosáhl na 4. místo a to v letech 1988 a 1990.\n"}
{"id": "579324", "url": "https://cs.wikipedia.org/wiki?curid=579324", "title": "Hektor (planetka)", "text": "Hektor (planetka)\n\n(624) Hektor je planetka ze skupiny tzv. Trojánů obíhajících Slunce v libračním bodě L planety Jupiter.\nJe to největší těleso z Trojánů.\nObjevil ji August Kopff 10. února 1907.\n\nHektor obíhá Slunce ve vzdálenosti asi 5,17 AU, tj. přibližně 774 miliónů kilometrů, za 11,76 roku.\nRotační perioda 6,92 hodin byla odvozena z jeho světelné křivky.\nZ variací světelné křivky vyplývá, že objekt by mohl měřit 300 × 150 km a tvarem pravděpodobně připomínat činku nebo kontaktní, či blízkou dvojplanetku.\n\nAsteroid obíhá malý měsíc o průměru přibližně 15 km, který má označení S/2006 (624) 1. \nTak jako většina Trójanů i Hektor je planetka typu D a jeho spektrum vykazuje povrchovou vrstvu bohatou na uhlík.\n\n\n"}
{"id": "579326", "url": "https://cs.wikipedia.org/wiki?curid=579326", "title": "Roman Kierpacz", "text": "Roman Kierpacz\n\nRoman Kierpacz (* 5. únor 1961 Siemianowice Śląskie, Polsko) je bývalý polský reprezentant v zápase. V roce 1980 v Moskvě vybojoval v zápase řecko-římském ve váhové kategorii do 48 kg osmé místo a v roce 1988 v Soulu vybojoval ve do 52 kg páté místo.\n\nV roce 1987 vybojoval na mistrovství světa stříbrnou medaili v kategorii do 52 kg a v roce 1978 bronzovou v kategorii do 48 kg. V roce 1980 zvítězil na mistrovství Evropy v kategorii do 48 kg, v roce 1985 v kategorii do 52 kg. V této kategorii získal ještě bronz v letech 1982, 1983 a 1987.\n"}
{"id": "579329", "url": "https://cs.wikipedia.org/wiki?curid=579329", "title": "Ryszard Wolny", "text": "Ryszard Wolny\n\nRyszard Marcin Wolny (* 24. března 1969 Racibórz, Polsko) je bývalý polský reprezentant v zápase, specializující se na zápas řecko-římský. V letech 1988 až 2004 startoval na pěti olympijských hrách. V roce 1996 v Atlantě vybojoval ve váhové kategorii do 68 kg zlatou olympijskou medaili. Při své olympijské premiéře v roce 1988 v Soulu vypadl v kategorii do 57 kg ve druhém kole, v roce 1992 v Atlantě v kategorii do 68 kg obsadil 7. místo, stejně jako v roce 2000 v Sydney, zde již v kategorii do 69 kg. V roce 2004 v Athénách završil svoji olympijskou účast 17. místem v kategorii do 66 kg\n\nV roce 1990 vybojoval na mistrovství světa bronzovou medaili v kategorii do 62 kg. V roce 1989 zvítězil na mistrovství Evropy v kategorii do 62 kg. V roce 1995 vybojoval stříbro v kategorii do 68 kg, v roce 1999 v kategorii do 69 kg. V roce 1990 vybojoval bronz v kategorii do 62 kg.\n"}
{"id": "579330", "url": "https://cs.wikipedia.org/wiki?curid=579330", "title": "Ivan Tásler", "text": "Ivan Tásler\n\nIvan Tásler (* 16. července 1979, Prešov) je slovenský skladatel, kytarista, zpěvák a hudební producent, známý především z působení v kapele IMT Smile. Jeho otec Miroslav Tásler je hudebníkem, působil například ve skupinách \"Beatmakers\", \"Roams\", \"Nálada\" aj. Bratr Miroslav Tásler je také hudebníkem, se kterým založil kapelu IMT Smile.\n\nIMT Smile bylo volným seskupením lidí okolo bratří Táslerů, název skupiny je odvozen od iniciálů jejich jmen. Začátky jeho tvorby sahají do roku 1992, kdy z formace \"Ruka\" vznikla budoucí kapela. Její součástí byli Katarína Knechtová, Oskar Rózsa, Marcel Buntaj nebo Martin Valihora. Vydali šest hudebních alb: \"Klik-Klak\" (1997), \"Valec\" (1998), \"Nech sa páči\" (2000), \"IMT Smile\" (2003), \"Exotica\" (2004) a kompilaci mapující největší hity \"Diamant\" (2005). Sám lídr kapely nahral sólovou desku s názvem \"Tásler\". Ze vzniku alba \"IMT Smile\" vznikl dokument \"Letmý pohľad\".\n\nV létě 2005 z kapely odešel baskytarista Tomáš \"Tomy\" Okres. V prosinci jej následoval Viktor Špak. Tito dva hudebníci založili novou formaci \"Cirkus\". Tásler se přestěhoval z rodného Prešova do Bratislavy. V roce 2006 vydal soundtrack k dokumentárnímu seriálu natočenému Verou Wisterovou s názvem \"Ivan Tásler uvádza Karavan šou\", který se zabýval putováním po Austrálii. Seriál se následně objevil na DVD pod titulem \"Karavan šou DVD\". Následovala alba \"Niečo s nami je\" (2006), \"IMT SMILE LIVE\" (2007), \"Hlava má 7 otvorov\" (2008) a koncertní DVD.\n\nJako skladatel spolupracoval také s Michalem Horáčkem, když zhudebnil některé jeho texty například \"Nina Ricci, Srdce jako kníže Rohan\" a \"Baroko\" v provedení Richarda Müllera.\n\nJako producent se podílel na vzniku desky \"Jarove pesničky\" z autorského pera Jara Filipa nazpívané známými interprety. V roce 2009 vyšlo dvojalbum \"Best Of IMT Smile - Limited Edition\" (CD a DVD).\n\n"}
{"id": "579340", "url": "https://cs.wikipedia.org/wiki?curid=579340", "title": "Patrice Mourier", "text": "Patrice Mourier\n\nPatrice Mourier (* 10. dubna 1962 Lyon, Francie) je bývalý francouzský reprezentant v zápase. V roce 1987 vybojoval v zápase řecko-římském ve váhové kategorii do 57 kg zlatou medaili na mistrovství světa, v roce 1990 bronzovou. V roce 1990 získal zlato a v roce 1987 bronz na mistrovství Evropy.\n\nTřikrát startoval na olympijských hrách, do bojů o medaile však výrazněji nezasáhl. V roce 1984 v Los Angeles a v roce 1988 v Soulu vypadl ve druhém, v roce 1992 v Barceloně ve čtvrtém kole.\n\n"}
{"id": "579341", "url": "https://cs.wikipedia.org/wiki?curid=579341", "title": "Dušan Andrés", "text": "Dušan Andrés\n\nDušan Andrés (* 23. července 1971, Opava) je český dostihový jezdec, vítěz 78. Českého derby v roce 1998 a 117. Velké pardubické steeplechase v roce 2007, díky úspěchům v rovinových i v překážkových dostizích médii přezdívaný „dostihový obojživelník“, uplatňující v dostihu svůj vlastní charakteristický styl. V rovinových i v překážkových dostizích mu náleží titul žokej.\n\nDušanův otec Josef Andrés byl překážkovým jezdcem a v současné době působí jako trenér. Dušan Andrés tak u koní vyrůstal. Vyučil se ve Velké Chuchli a první rovinové i překážkové dostihy odjezdil v roce 1986. O dva roky později poprvé zvítězil.\n\nK 1. červenci 2012 má ve statistickém přehledu Jockey Clubu ČR uvedeno 606 vítězství, z toho 329 v rovinových dostizích a 277 v překážkových. K tomuto datu celkem odjel 3990 dostihů, z toho 2245 rovinových a 1745 překážkových. Z pěti u nás pořádaných klasických dostihů mu schází vítězství pouze v St. Leger (údaj k roku 2010), který ovšem vyhrál v roce 2001 na Slovensku. Ve Velké pardubické startoval do roku 2010 patnáctkrát, čtrnáctý start zakončil vítězstvím. Získal rovinový jezdecký šampionát v roce 2003 v České republice a v letech 2000 a 2001 na Slovensku. Je jedním ze tří jezdců v naší historii a v novodobé éře jediným jezdcem, který získal prvenství v Českém derby i ve Velké pardubické.\n\nKe známým koním, které Dušan Andrés jezdil a kteří již aktivně nezávodí, patří Glowing, Arganta, Tankred, Latén, Maskul, Eklerer, Scater. Z nich například Scater stále působí v českém chovu, Kreator byl prodán do Nizozemí, stal se otcem poměrně dobrých skokanů a dodýchal v roce 2009.\n\n\n\n\nStormrider Fliegerderby, 2005, Certus (FR)\n\n\n"}
{"id": "579342", "url": "https://cs.wikipedia.org/wiki?curid=579342", "title": "Nafukovací panna", "text": "Nafukovací panna\n\nNafukovací panna (také umělá panna) je erotická pomůcka znázorňující (velmi schematicky) ženskou postavu. Na rozdíl od ostatních pomůcek typu dildo, umělé vagíny aj. jde o znázornění celé postavy (hlava, ruce, nohy, trup). Před užitím je nutno použít lubrikační krém.\n\nLiší se kvalitou – realitou – zobrazení (obličeje, ňader, pochvy), počtem preformovaných otvorů, do nichž lze zavést penis (standardní je počet tří otvorů: ústa (orální), pochva (vaginální, genitální) a konečník (anální)). Některé části mohou být z vrstveného plastu, jiné jsou výhradně nafukovací (obdobně, jako nafukovací lehátka na plavání).\n\nModerní výrobky obsahují i možnost aktivního pohybu pochvy tak, jak to vídáme u arteficiálních vagín.\n\nLiší se také použitým materiálem.\n\nV současné době jsou trendem silikonové panny. Začaly se vyrábět v Americe během 70. let. Zlom nastal na konci 90. let. Jedním z prvních výrobců silikonových panen byl umělec Matt McMullen. Celou svou výrobu i vývoj postupně dokumentoval a publikoval na svých webových stránkách. Mattovi začaly přicházet dotazy od zájemců, zda jsou panny vyráběny i s realistickými vagínami, análním otvorem a ústy.\n\nBezpečné uspokojování fantazií (včetně parafilních) bez možného ohrožení jiného jedince, případně pomůcka rozšířující paletu masturbačních aktivit jedince, vzácně párovou sexualitu.\n\nV rámci iniciace pohlavního styku u mladých mužů jde o neškodnou pomůcku, užívanou k experimentům u vyzrávající sexuality (měla by být včas potlačena jako dominantní sexuální technika). Jako většina pomůcek je užívána i v pornoprůmyslu.\n\nMůže vést k omezení, nebo ztrátě potřeby sexuálního kontaktu s jinými lidmi (sociálně – sexuální izolace), případně rozvíjet latentní sexuální abnormality (ztráta pojetí /odstupu/ mezi normální ženou a umělou pomůckou – vzácné).Vlastní užívání sexuálních pomůcek však deviaci či abnormálnost neimplikuje.\n\nNedostatečná hygienická péče může vést ke zdravotním rizikům (infekce, ekzémy, alergie, poranění penisu při nedostatečné lubrikaci gelem, nebo neobvyklé manipulaci). V případě řádné péče jsou tato rizika u kvalitních výrobků minimální. Psychická izolovanost u predisponovaných jedinců, kde sexualita s touto pomůckou je dominantním sexuálním chováním.\n\nVESELSKÝ, Z.: Lékařská sexuologie. Přednášky pro studenty LF UP v Olomouci. Psychiatrická klinika FN a Katedra psychiatrie a klinické psychologie v Olomouci.\n"}
{"id": "579345", "url": "https://cs.wikipedia.org/wiki?curid=579345", "title": "Porsche 997", "text": "Porsche 997\n\nPorsche 997 je sportovní automobil, vyráběný automobilkou Porsche. Je to šestá verze vozidla Porsche 911. Od začátku roku 2005 se začaly prodávat Carrera, Carrera S. Na konci roku 2005 Carrera 4 a Carrera 4S s pohonem všech kol. V roce 2006 se začal prodávat Turbo a GT3 (GT3 i GT3 RS). GT2 se začalo prodávat až v roce 2007, tedy až po dvou letech, kdy se začalo prodávat 997. V roce 2009 proběhl facelift a GT2 RS tak nahradil GT2.\n\n"}
{"id": "579346", "url": "https://cs.wikipedia.org/wiki?curid=579346", "title": "Ústava Socialistické federativní republiky Jugoslávie (1963)", "text": "Ústava Socialistické federativní republiky Jugoslávie (1963)\n\nÚstava Socialistické federativní republiky Jugoslávie byla přijata Svazovým shromážděním Federativní lidové republiky Jugoslávie 7. dubna 1963. Publikována v Úředním listu byla 10. dubna 1963. Ústava posilovala pravomoci jednotlivých republik a autonomních oblastí, a tak opouštěla centralistický princip, který zaváděla ústava z roku 1945. Ústava z roku 1963 zahrnovala katalog základních občanských práv a rozvedení zásady samosprávy.\n\nÚstava zavedla pro stát označení \"Socialistická federativní republika Jugoslávie\". Svazová skupština měla účinností ústavy místo dvou pět komor, zároveň došlo k oddělení funkcí prezidenta republiky a předsedy svazového výkonného výboru (federální vlády). Prezident byl podle ústavy volen na čtyřleté volební období a do funkce mohl znovu zvolen jen na jedno další volební období. Z dikce ústavy se toto omezení nevztahovalo na maršála Tita.\n\nÚstava zřídila nové funkce: viceprezidenta republiky, Ústavní soud a Radu federace. Vedoucí úloha Svazu komunistů Jugoslávie byla zakotvena v čl. VI jako jedna ze základních zásad Ústavy.\n\nV roce 1967 byly k ústavě přidány doplňky, jako odpověď na společenskopolitické změny, ke kterým v zemi během jen několika málo let díky personálním úpravám ve vedení Svazu komunistů Jugoslávie a ekonomické situaci došlo. Těch 23 článků zvýšilo míru nezávislosti jednotlivých celků federace, což v Srbsku vyvolalo značnou vlnu nevole, zato v Chorvatsku a Slovinsku bylo pozitivně přijato.\n\n\n"}
{"id": "579351", "url": "https://cs.wikipedia.org/wiki?curid=579351", "title": "Moisej Salomonovič Nappelbaum", "text": "Moisej Salomonovič Nappelbaum\n\nMoisej Salomonovič Nappelbaum (rusky Моисе́й Соломо́нович Наппельба́ум) (26. prosince 1869 Bělorusko - 13. června 1958 Moskva) byl ruský fotograf a umělec.\n\nNarodil se v Minsku v roce 1869. V roce 1884 se vyučil v minském portrétním fotoateliéru Osipa Borettiho. V roce 1888 odešel z Minsku a cestoval po Rusku a dalších zemí. Navštívil Smolensk, Moskvu, Varšavu nebo Vilnius. Navštívil Ameriku a pracoval v New Yorku, Philadelphii a Pittsburghu. V roce 1895 se vrátil do Minsku a otevřel vlastní ateliér portrétní fotografie.\n\nV roce 1910 se přestěhoval do Petrohradu a spolupracoval s časopisem \"Солнце России\" (Ruské slunce). V lednu 1918 pořídil vynikající portrét Lenina - jeden z nejlepších z portrétů tohoto vůdce. V témže roce portrétoval řadu lidí z Leninova okruhu. Mezi nimi například Felixe Džeržinského, Václava Václavoviče Vorovského Anatolije Lunačarského a další. Ve dvacátých a třicátých letech portrétoval slavné osobnosti Ruska: umělce, spisovatele, výtvarníky a vědce.\n\nZákladem jeho práce bylo kladení zvláštního důrazu na práci se světlem, které umožňovalo vytvářet strohý a zároveň jasný a pravdivý obraz o portrétovaném. Nappelbaum byl mistrem kompozice a jemných nuancí. I když jeho portréty vypadají zdánlivě jednoduše, obsahují vnitřní drama, typické pro ruské umělecké tradice. Umně kombinoval ve svých dílech prvky formalismu a dokumentu.\n\nPřes zjevnou lhostejnost k politice, v roce 1918 Nappelbaum opět portrétoval Lenina a později také Stalina. V roce 1938, po podepsání smlouvy s předsednictvem Akademie věd SSSR, nasnímal slavné série portrétů členů Akademie.\n\nK jeho technickým charakteristikám patří jeden zdroj světla, používá (většinou) objektiv 420 mm, 1: 7,7.\n\n\n\n\n"}
{"id": "579353", "url": "https://cs.wikipedia.org/wiki?curid=579353", "title": "Jack Wilshere", "text": "Jack Wilshere\n\nJack Andrew Garry Wilshere (* 1. ledna 1992, Stevenage, Anglie, Spojené království) je anglický fotbalista, v současné době hraje jako střední záložník v anglické Premier League, od srpna 2018 je hráčem týmu West Ham United FC. Fabio Capello ho označil za budoucího kapitána Anglie. Od začátku kariéry se potýká s problémem obou kotníků.\n\nMá 2 děti.\n\nV A-mužstvu Anglie debutoval 11. 8. 2010 v přátelském zápase v Londýně proti reprezentaci Maďarska (výhra 2:1).\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie probojovala z kvalifikační skupiny E s 5 bodmi. Wilshere byl v sezóně 2015/16 dlouhou dobu kvůli zranění bez zápasového vytížení, přesto jej nominace neminula.\n\n\"Akademie\"\n\n\"Seniorské\"\n\n\n\nAktuální k 12. 12. 2014\n\n"}
{"id": "579354", "url": "https://cs.wikipedia.org/wiki?curid=579354", "title": "Johan Djourou", "text": "Johan Djourou\n\nJohan Danon Djourou-Gbadjere (* 18. leden 1987, Abidžan, Pobřeží slonoviny), více znám jako Johan Djourou, je švýcarský fotbalista, narozený v Pobřeží slonoviny. V současné době hraje jako obránce, případně defenzivní záložník v německém týmu Hamburger SV, kam přestoupil z anglického Arsenalu.\n\nNěmecký trenér Švýcarska Ottmar Hitzfeld jej vzal na Mistrovství světa 2014 v Brazílii. Švýcaři se se 6 body kvalifikovali z druhého místa skupiny do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "579356", "url": "https://cs.wikipedia.org/wiki?curid=579356", "title": "Bell Atlantic Tower", "text": "Bell Atlantic Tower\n\nBell Atlantic Tower je mrakodrap v pensylvánském městě Filadelfie. Má 55 pater a výšku 225,3 metru, je tak 5. nejvyšší ve městě. Budova disponuje asi 121 000 m převážně kancelářských ploch. Byl dokončen v roce 1991 podle návrhu architektonického studia Kling Lindquist Partnership.\n\n"}
{"id": "579357", "url": "https://cs.wikipedia.org/wiki?curid=579357", "title": "GeForce 400", "text": "GeForce 400\n\nGeForce 400 je jedenáctá generace grafických karet od společnosti NVIDIA. Tato série karet je založena na architektuře unifikovaných shaderů, které jsou oproti dřívějším částečně předělány pro GPGPU výpočty a vyšší výkon v počítačových hrách. První jádro GF100 bylo představeno v Q1 2010, následovalo GF104 v Q3 2010. Nově byla přidána podpora DirectX 10, Shader model 5, OpenGL 4.1 a OpenCL 1.1\n\nŘada GeForce 400 staví na inovované architektuře Fermi, která kromě standardních výpočtů je i pro použití v GPGPU prostředí. Proto obsahuje podporu EC pamětí, L2 cache a další. Řada obsahuje 4 jádra GF100, GF104, GF106 a GF108 (říjen 2010), všechna jsou vyráběna 40 nm procesem u TSMC.\n\n\n"}
{"id": "579359", "url": "https://cs.wikipedia.org/wiki?curid=579359", "title": "Ghazi Salah", "text": "Ghazi Salah\n\nGhazi F. Salah (* 1965) je bývalý irácký reprezentant v zápase. V roce 1988 v Soulu vybojoval v zápase řecko-římském ve váhové kategorii do 57 kg šesté místo.\n\n"}
{"id": "579360", "url": "https://cs.wikipedia.org/wiki?curid=579360", "title": "Łukasz Fabiański", "text": "Łukasz Fabiański\n\nŁukasz Fabiański [ˈwukaʂ faˈbʲaɲskʲi] (* 18. dubna 1985), je polský fotbalový brankář, který je v současné době hráčem londýnského klubu West Ham United FC hrajícího anglickou Premier League.\n\nRodák z města Kostrzyn nad Odrą Łukasz Fabianski začínal svoji kariéru jako dorostenec v týmu Polonia Słubice. Přes řadu menších klubů se dostal až do Lechu Poznań, kde coby devatenáctiletý podepsal první profesionální kontrakt. V týmu však zůstal pouze půl roku a v zimním přestupovém období zamířil do Legie Warszawa. Zde se o post brankářské jedničky utkal s Arturem Borucem. Poté, co Boruc v létě 2005 zamířil do Celticu, se stal Fabianski novou brankářskou jedničkou Legie. Fabianski debutoval 24. července 2005 v utkání proti týmu Arka Gdynia a připsal si své první čisté konto za bezbrankovou remízu. Během své první sezony dopomohl týmu k titulu v polské lize. Na konci sezony byl oceněn cenou pro nejlepšího brankáře ligy. Stejné pocty se mu dostalo o rok později.\n\n8. května 2007 podstoupil Fabianski lékařskou prohlídku a přestoupil do anglického Arsenalu. Debut si připsal na podzim v utkání Ligového poháru proti Sheffieldu United. Navíc do vítězného utkání 3-0 nastoupil jako kapitán mužstva. Łukasz však i nadále plnil roli brankářské dvojky za španělským gólmanem Manuelem Almuniou, a proto další jeho starty přicházely pouze sporadicky. Za zmínku stojí jeho nepovedené výkony v utkání semifinále Ligového poháru v sezoně 2007-08 proti Tottenhamu, kdy Arsenal prohrál 1-5 a první zápas osmifinále Ligy Mistrů 2009-10 proti FC Porto, kde se Fabianksi podepsal pod obě branky v prohraném utkání 1-2.\n\nSezonu 2010-11 začal Fabianski opět jako brankářská dvojka. První start sezony odehrál 21. září 2010 na White Hart Lane, kde Arsenal v rámci Ligového poháru porazil Tottenham 4-1. O týden později odchytal za zraněného Manuela Almuniu utkání Ligy Mistrů proti týmu FK Partizan. V utkání předvedl dobrý výkon a navíc se mu podařilo chytit penaltu, čímž dopomohl k vítězství 3-1. První čisté konto v sezoně udržel v utkání proti Manchesteru City. Arsenal zvítězil 3-0 a Fabianski byl zvolen hráčem utkání. Po utkání oznámil manažer Arsenalu Arsene Wenger, že by se Fabianski mohl stát brankářskou jednotkou. Následovaly další dobré výkony polského brankáře a manažer Wenger se nechal slyšet, že se může stát nejlepším brankářem Premier League. Po krátkém zranění, které si přivodil v utkání proti Manchesteru United, se vrátil na londýnské derby proti Chelsea a svými zákroky dopomohl k vítězství 3-1. 5. ledna 2011 si při rozcvičování před utkáním s Manchesterem City poranil rameno, což ho vyřadilo ze hry do konce sezony. V brance ho nahradil jeho mladší kolega polský brankář Wojciech Szczęsny, který začínal sezonu na postu brankářské čtyřky. Paradoxem bylo, že právě Szczęsny Fabianského při rozcvičování zranil.\n\nPo svém uzdravení svoji pozici brankářské jedničky již zpět nezískal. Sezonu 2011/12 začal opět jako dvojka, tentokrát jako náhradník svého o pět let mladšího krajana Wojciecha Szczęsného, kterému dělal dvojku i v polské reprezentaci. V sezoně 2013/14 se dočkal první trofeje v dresu Arsenalu, když s mužstvem vyhrál FA Cup.\n\nV květnu 2014 odmítl prodloužit smlouvu s Arsenalem a podepsal 4letý kontrakt s velšským klubem Swansea City AFC hrajícího anglickou Premier League, kde chytá nizozemský brankář Michel Vorm. Fabiański hrál všech 38 zápasů Swansea v Premier League v letech 2017-18 a byl zvolen hráčem sezóny od fanoušků klubu. Jeho vystoupení nezabránilo klubu, aby sestoupil do English Football League Championship.\n\nDne 20. června 2018 oznámil klub Premier League West Ham United přestup Fabiańskiho za 7 milionů liber. S klubem podepsal tříletou smlouvu.\n\nV A-mužstvu Polska debutoval 28. 3. 2006 v přátelském utkání v Rijádu proti reprezentaci Saúdské Arábie (výhra 2:1).\n\nTrenér Adam Nawałka jej zařadil do závěrečné 23členné nominace na EURO 2016 ve Francii. Na turnaji byl brankářskou jedničkou.\n\nLegia Warszawa\n\n\n"}
{"id": "579363", "url": "https://cs.wikipedia.org/wiki?curid=579363", "title": "Seznam nejvyšších budov ve Filadelfii", "text": "Seznam nejvyšších budov ve Filadelfii\n\nSeznam 20 nejvyšších budov ve Filadelfii (Pensylvánie, USA). Platný v roce 2010.\n\n\n"}
{"id": "579368", "url": "https://cs.wikipedia.org/wiki?curid=579368", "title": "Gaël Clichy", "text": "Gaël Clichy\n\nGaël Clichy (* 26. července 1985 Toulouse) je francouzský fotbalista, který hraje jako levý obránce v anglické Premier League za Manchester City.\n\nCena jeho přestupu z Arsenalu do Manchesteru City se odhaduje kolem 7 miliónů liber.\n\nClichy nastupoval za francouzské reprezentační výběry v kategoriích od 15 let.\n\nZa francouzský národní A-tým debutoval 10. září 2008 v kvalifikačním utkání proti hostujícímu týmu Srbska, zápas skončil vítězstvím Francie 2:1.\n\nNa EURU 2012 konaném v Polsku a na Ukrajině postoupila Francie se 4 body ze druhého místa do čtvrtfinále. Gaël odehrál dvě utkání v základní skupině D. V prvním zápase proti Anglii (1:1) nehrál, nastoupil až proti Ukrajině (výhra 2:0) a Švédsku (prohra 0:2). Ve čtvrtfinále 23. června nestačil se svými spoluhráči na největšího favorita turnaje Španělsko, s nímž Francie prohrála 0:2.\n\n"}
{"id": "579370", "url": "https://cs.wikipedia.org/wiki?curid=579370", "title": "G. Fred DiBona Jr. Building", "text": "G. Fred DiBona Jr. Building\n\nG. Fred DiBona Jr. Building (dříve známý jako \"Blue Cross-Blue Shield Tower\" a \"IBX Tower\") je mrakodrap v pensylvánském městě Filadelfie. Má 45 pater a výšku 190,5 metru, je tak 6. nejvyšší ve městě. Budova disponuje asi 70 700 m převážně kancelářských ploch. Výstavba probíhala v letech 1988 - 1990 podle návrhu architektonické firmy WZMH Architects.\n\n"}
{"id": "579372", "url": "https://cs.wikipedia.org/wiki?curid=579372", "title": "Letiště Odense", "text": "Letiště Odense\n\nMezinárodní letiště Odense – Beldringe (IATA: ODE, ICAO: EKOD; dánsky \"Odense - Beldringe international lufthavn\") je malé mezinárodní letiště, nacházející se 17 km severozápadně od města Odense v Dánsku ve vesnici Beldringe.\n\nLetiště zde vzniklo v roce 1940 postavením asfaltové dráhy k účelům okupace Dánska nacistickým Německem za druhé světové války. V roce 1998 byl provoz na letišti přerušen a obnoven v roce 2000. Dříve z Odense létaly vnitrostátní spoje do Kodaně, letecká společnost Maersk Air ovšem tyto lety po otevření mostu přes Velký Belt zrušila. Od 1. ledna 2007 je letiště ve vlastnictví města Odense (84, 38%), Nordfyn (12, 94%) a okresu Kerteminde (2, 68%).\n\nNa letiště Beldringe probíhají pravidelné lety pouze v letní sezóně. V roce 2006 začaly probíhat lety mezi Odensí a severní Itálií. O rok později začal fungovat spoj do Nîmes ve Francii. V tomtéž roce byla také vzletová a přistávací dráha prodloužena na 2 000 metrů.\n\nOd roku 2008 z Odense létají týdenní spoje do Chania v Řecku s letounem Airbus A320 a také spoje do Béziers ve Francii.\n\nDalší spoje létají např. do Forlì, Parmy, Florencie nebo do Tersti.\n\n"}
{"id": "579377", "url": "https://cs.wikipedia.org/wiki?curid=579377", "title": "Anthony Amado", "text": "Anthony Amado\n\nAnthony Stanley Amado (* 28. února 1963 Topeka, USA) je bývalý americký reprezentant v zápase. V roce 1988 startoval na letních olympijských hrách v Soulu, kde v zápase řecko-římském ve váhové kategorii do 57 kg vypadl ve čtvrtém kole. V roce 1986 obsadil 9. a v roce 1987 4. místo na mistrovství světa.\n\n"}
{"id": "579382", "url": "https://cs.wikipedia.org/wiki?curid=579382", "title": "Craig Rivet", "text": "Craig Rivet\n\nCraig Rivet je kanadský profesionální hokejový obránce a kapitán týmu NHL Buffalo Sabres. Dříve v NHL hrál také za San Jose Sharks a Montreal Canadiens.\n\nRiveta jako hráče Kingston Frontenacs v OHL draftovali na draftu 1992 Montreal Canadiens. Vybrali si ho ve třetím kole jako osmašedesátého celkově. Jeho nejlepší sezonou byla sezona 1992/93, kdy posbíral 19 gólů, 55 asistencí a 74 bodů. 12 bodů přidal v play-off, kde byli Frontenacs vyřazeni v semifinále týmem Peterborough Petes.\n\nPo pár letech na farmě Canadiens v AHL, Fredericton Canadiens se konečně dostal do prvního týmu Canadiens v roce 1997/98 a hned se stal alternativním kapitánem. V sezoně 2001/02 vstřelil 8 gólů a 25 bodů a s Canadiens prodloužil smlouvu o další čtyři roky, kdy pobral 12 milionů dolarů. V sezoně 2005/06 posbíral s Canadiens nejvíce bodů, 34.\n\nProtože jeho kontrakt po sezoně 2006/07 končil, 25. února 2007 byl společně s výběrem v pátém kole draftu 2008, což byl nakonec Julien Demers za Joshe Gorgese a první výběr v draftu 2007, což byl Max Pacioretty. Ještě než mu smlouva vypršela, podepsal nový kontrakt se Sharks na čtyři roky a 14 milionů dolarů, hlavními důvody byli fanoušci Sharks a soutěživost týmu. Prý si mohl vybrat ze dvou smluv, druhá mu ve stejné době měla dát 12 milionů dolarů a kaluzuli o nemožnosti výměny. Hned v první sezoně vstřelil za Sharks 5 bodů a přidal 30 asistencí, což bylo nejvíce za tým. Brian Campbell měl sice více bodů, ale se Sharks jich nasbíral pouze 19.\n\n4. července 2008 byl vyměněn společně s výběrem v sedmém kole draftu 2010, což je nyní Riley Boychuk do Buffalo Sabres za výběr v druhém kole draftu 2009, což je William Wrenn a výběr ve stejném kole draftu 2010, což je Mark Alt, ale výběr byl ještě před draftem vyměněn do Carolina Hurricanes. 8. září byl jmenován kapitánem týmu místo Jasona Pominvilla, který byl posledním kapitánem týmu, když kapitánské céčko mezi hráči rotovalo.\n\n26. února 2011 si jej z listiny volných hráčů (kam jej zapsal tým Buffala Sabres) stáhl tým Columbus Blue Jackets.\n\nV devíti zápasech kanadské reprezentace na Mistrovství světa 2003 ve Finsku posbíral 1 asistenci a Kanada vyhrála zlaté medaile.\n\nS manželkou Kristou má dceru Ellu a syny Nathana a Nicolase.\n\n"}
{"id": "579387", "url": "https://cs.wikipedia.org/wiki?curid=579387", "title": "Ronny Sigde", "text": "Ronny Sigde\n\nRonny Sigde (* 9. října 1960 Oslo, Norsko) je bývalý norský reprezentant v zápase, specializující se na zápas řecko-římský. Jeho největším úspěchem bylo 5. místo na mistrovství světa v roce 1987. V letech 1984 a 1988 startoval na olympijských hrách, kde jak v Los Angeles, tak v Soulu vypadl ve třetím kole.\n"}
{"id": "579392", "url": "https://cs.wikipedia.org/wiki?curid=579392", "title": "Mark Fuller (zápasník)", "text": "Mark Fuller (zápasník)\n\nMark Albert Fuller (* 25. března 1961 Roseville, USA) je bývalý americký reprezentant v zápase, specialista na zápas řecko-římský. Jeho největším sportovním úspěchem je 2. místo z Panamerických her v roce 1983 v kategorii do 52 kg a 7. místo z mistrovství světa téhož roku, ale v kategorii do 48 kg. Třikrát reprezentoval Spojené státy na letních olympijských hrách, vždy v kategorii do 48 kg. V roce 1984 v Los Angeles vypadl ve druhém, v roce 1988 v Soulu a v roce 1992 v Barceloně ve třetím kole.\n\n"}
{"id": "579403", "url": "https://cs.wikipedia.org/wiki?curid=579403", "title": "Nařízení o evropském řízení o drobných nárocích", "text": "Nařízení o evropském řízení o drobných nárocích\n\nNařízení o evropském řízení o drobných nárocích je právní akt Evropské unie, který zavádí evropské řízení o drobných nárocích. Cílem zavedení takového řízení je zjednodušit a urychlit řízení o sporech týkajících se drobných nároků v přeshraničních případech a snížit náklady na ně. Evropské řízení o drobných nárocích je stranám sporu je alternativou k řízení upravenému právními předpisy členských států (s výjimkou Dánska).\n\nNařízení se vztahuje na občanské a obchodní věci, jestliže hodnota nároku bez příslušenství nepřesahuje v době doručení žalobního formuláře k příslušnému soudu částku 2000 €. Nařízení se nevztahuje zejména na daňové, celní či správní věci, odpovědnost státu za jednání a opominutí při výkonu státní moci (\"acta iure imperii\"), na věci týkající se osobního stavu nebo způsobilosti fyzických osob k právům a právním úkonům; majetkových práv vyplývajících z manželských vztahů, vyživovací povinnosti, závětí a dědictví; úpadků a vyrovnání a podobných řízení; sociálního zabezpečení; rozhodčího řízení; pracovního práva; nájmů nemovitostí s výjimkou žalob týkajících se peněžitých nároků nebo porušení práv na ochranu soukromí a osobnostních práv, včetně pomluvy.\n\n\nNařízení dopadá na všechny členské státy Evropské unie s výjimkou Dánska.\n\n\n"}
{"id": "579406", "url": "https://cs.wikipedia.org/wiki?curid=579406", "title": "Lars Rønningen", "text": "Lars Rønningen\n\nLars Rønningen (* 24. listopadu 1965 Oslo, Norsko) je bývalý norský reprezentant v zápase, specialista na zápas řecko-římský. Třikrát reprezentoval Norsko na letních olympijských hrách, vždy v kategorii do 48 kg. V roce 1984 v Los Angeles skončil na osmém místě, v roce 1988 v Soulu vypadl ve třetím kole a v roce 1992 v Barceloně skončil sedmý.\n\nV roce 1989 vybojoval stříbro a v roce 1987 bronz na mistrovství světa. V roce 1988 a 1992 vybojoval zlato na mistrovství Evropy.\n\nJeho bratr Jon byl také norským reprezentantem v zápasu a na žíněnkách vybojoval dvě olympijská zlata.\n\n"}
{"id": "579408", "url": "https://cs.wikipedia.org/wiki?curid=579408", "title": "Heinrich Mattoni", "text": "Heinrich Mattoni\n\nHeinrich Kaspar von Mattoni (11. srpna 1830, Karlovy Vary – 14. května 1910, Karlovy Vary) byl císařský rada, člen c. k. rakouské rady pro železnici, majitel panství Gießhübl-Sauerbrun (nyní Kyselka), podnikatel a průmyslník z Karlových Varů v Čechách, jehož jméno dodnes nese karlovarská minerální voda Mattoni.\n\nPocházel ze staré italské obchodnické rodiny z Tremedia z Milánska. Předek rodu, Oktavián Mattoni, přesídlil do Habsburské říše a v Karlových Varech založil českou větev rodu sňatkem (17. září 1697 ) s dcerou měšťana a radního Jana Breitfeldera, Veronikou (* 1676). \nHeinrichův otec, Karl Mattoni, byl obecním radou v Karlových Varech. Heinrich Mattoni vyrůstal v privilegovaných poměrech a dostalo se mu vynikajícího vzdělání. Po ukončení studií několik let pracoval jako účetní, respektive jako cestující obchodník několika větších vývozních podniků ve Vídni a Hamburku. Po dvanácti letech učení a cestování se vrátil do svého rodiště.\n\nZde si pronajal roku 1856 od městského spolku expedici městské minerální vody a přes široce rozvětvený systém brzy dosáhl obrovského odbytu. Již v roce 1867 získal do pronájmu také expedici léčivé vody z Ottova pramene v sousední obci Kyselka, kterému se nyní mohl plně věnovat. Dne 19. dubna 1858 se v Karlových Varech oženil s dcerou purkmistra Jana Petra Knolla, Vilemínou (1838–1919). Z jejich manželství se narodilo 7 dětí (2 synové a 5 dcer). Stránky firmy Karlovarské minerální vody uvádí, že se páru celkem narodilo 8 dětí, z čehož dospělosti se jich dožilo 6. Děti: Helena Maria Theresia (1858–1858), Rosa Wilhelmina Catharina (* 1859), Leo Friedrich Karl (* 1862), Maria Juliana (* 1864), Theresia Anna (* 1866), Camilla Emilia (1869–1885), Amalia Anna (* 1872) a Heinrich Johann Peter (* 1874). \nV roce 1868 začal stáčet vodu do skleněných lahví, která až do té doby byla běžně stáčena do hliněných nádob. Skleněné lahve nechal opatřit papírovými etiketami s rodinným symbolem červené orlice. Nabytím minerálního rašeliniště u Františkových Lázní vytvořil také úspěšný průmysl pro využití vedlejších produktů pramenů, jako např. rašelinový a železný louh, nebo rašelinovou sůl. Díky svým úspěchům a kvalitě svých produktů a služeb, byl v roce 1870 jmenován „c. k. dvorním dodavatelem minerální vody“ a v roce 1898 dokonce \"c. a k. komorním dodavatelem\" císaře. Ve Vídni měl obchody na ulicích Tuchlauben 12 a Maximilianstraße 5 v 1. vídeňském obvodu. Z peněz utržených za prodej minerálních vod byla financována výstavba městských lázní Kyselka.\n\nStatkář a majitel realit Heinrich Mattoni byl nejvyšším rozhodnutím císaře Františka Josefa I. ze dne 27. října 1889 povýšen do rakouského šlechtického stavu s právem dědičně užívat čestný titul „šlechtic“. Majestát byl vydán ve Vídni dne 3. ledna 1890.\n\nV červenci 2016 bylo v obci Kyselka otevřeno Mattoni Muzeum, které se věnuje životu a podnikání Heinricha Mattoniho a historii stáčení minerálních vod.\n\nV červnu 2017 bylo otevřeno soukromé Retromuzeum v Nejdku] u Karlových Varů, kde je velká část expozice věnována osobě Heinricha Mattoniho, stáčení a vývozu minerální vody v průběhu 19. a 20. století. Mimo jiné je zde umístěna jedna ze dvou zcela unikátních medailí Heinricha Edlera von Mattoniho, kronika Karlovarských ostrostřelců spolu s pamětní medailí spolku, dále soukromá fotografická alba z majetku rodiny Mattoni, návštěvní knihy lázní Kyselka, z nichž je ve starší z nich v roce 1852 zapsán řecký král Otto I., po němž je v Kyselce pojmenován nejznámější z pramenů – Ottův pramen, a mnoho dalších originalit spojených s osobou a rodinou tohoto významného podnikatele.\n"}
{"id": "579411", "url": "https://cs.wikipedia.org/wiki?curid=579411", "title": "Diecéze drážďansko-míšeňská", "text": "Diecéze drážďansko-míšeňská\n\nDiecéze drážďansko-míšeňská ( , ) je římskokatolická diecéze nacházející se ve svobodném státě Sasko a zčásti v Lužici na území Německa. Bylo založena již roku 968 jako míšeňské biskupství, podřízené spolu s biskupstvími v Halberstadtu, Merseburgu a Zeitzu (později v Naumburgu) arcibiskupství v Magdeburgu. Za protestantské reformace byla k roku 1539 míšeňská diecéze zrušena, od roku 1583 byla obnovena s působností pro Lužici s katedrálou sv. Petra v Budyšíně, pro celé území Saska až roku 1921. Roku 1980 byla přejmenována na diecézi drážďansko-míšeňskou.\n\nSídlo biskupa je v Drážďanech, hlavním kostelem je od své rekonstrukce roku 1980 drážďanská katedrála Nejsvětější Trojice. Patronem diecéze je svatý Benno z Míšně, jeho spolupatrony jsou svatý Donát z Arezza a svatá Afra. Diecéze je součástí Berlínské církevní provincie (zvané též Východoněmecká církevní provincie).\n\nDo června 2015 zastával post biskupa Heiner Koch, který vystřídal Joachima Reinelta. Od srpna 2016 je diecézním biskupem Heinrich Timmerevers.\n\nDiecéze se dělí na osm děkanátů:\n\n"}
{"id": "579418", "url": "https://cs.wikipedia.org/wiki?curid=579418", "title": "Hugo Erfurth", "text": "Hugo Erfurth\n\nHugo Erfurth (14. října 1874 Halle (Saale) – 14. února 1948 Gaienhofen) byl německý fotograf první poloviny roku 20. století. Německé ateliéry Rudolfa Dührkoopa, Huga Erfurtha, Erwina Rauppa nebo Nicoly Perscheida měly ve své době a v kontextu česko-německého prostředí významný podíl na uměleckou fotografii.\n\nNejvíce se proslavil svými portrétními fotografiemi umělců. Měl možnost pořídit portréty umělců, jako jsou Käthe Kollwitz, Otto Dix, Gerhart Hauptmann nebo Oskar Kokoschka. Je nejlépe známý jako divadelní fotograf, ale ještě více svými fotografiemi profesionálů moderního tance pořízených v pohybu, jako jsou Grete Wiesenthalová a její sestry, Clotilde von Derp nebo Mary Wigman. Mezi jeho žáky patřili řecká fotografka Nelly nebo Němec Charlotte Rudolf.\n\nHugo Erfurth je jedním ze zakladatelů Gesellschaft deutscher Lichtbildner (Společnost německého fotografa), nejstarší organizace fotografů v Německu.\n\nDíky městu Leverkusen a patronátu tamější společnosti Agfa, která je výrobcem fotografických materiálů, vznikla mezinárodní cena za fotografii nesoucí jeho jméno.\n\nPři příležitosti 75. výročí vynálezu fotografie byla v pražském Rudolfinu na přelomu let 1914/1915 uspořádána průlomová výstava, která představila i známé autory ze zahraničí. Mezi nimi například Hugo Erfurtha nebo Nicolu Perscheida. Tato výstava byla prvním mezinárodním fotografickým salónem v Čechách a přispěla k zájmu veřejnosti o uměleckou fotografii.\n\n\n"}
{"id": "579420", "url": "https://cs.wikipedia.org/wiki?curid=579420", "title": "Projekt 61", "text": "Projekt 61\n\nProjekt 61 (v kódovém označení NATO třída Kashin) je třída raketových torpédoborců sovětského námořnictva z doby studené války. Primárně byly navrženy k boji proti vzdušným cílům a ponorkám. Celkem jich bylo postaveno 25 kusů, z toho 20 pro SSSR a pět pro Indii. Druhým zahraničním uživatelem třídy bylo Polsko. Ruské námořnictvo provozuje poslední plavidlo této třídy, přičemž také všechny indické torpédoborce jsou ve službě (2018).\n\nV letech 1959–1974 bylo pro sovětské námořnictvo postaveno 20 jednotek této třídy. Poté bylo postaveno ještě pět modifikovaných plavidel pro indické námořnictvo. Jejich označení je třída \"Rajput\".\n\nJednotky projektu 61:\n\nTrup je rozdělen na 13 vodotěsných oddělení. Hlavňovou výzbroj tvoří dva dvouhlavňové 76mm kanóny AK-726, umístěné v dělových věžích na přídi a na zádi. K obraně proti letadlům slouží dvě dvojitá odpalovací zařízení řízených střel M-1 Volna (v kódu NATO SA-N-1) se zásobou 32 střel. K ničení ponorek slouží jeden pětihlavňový 533mm torpédomet, dva raketové vrhače hlubinných pum RBU-1000 a další dva typu RBU-6000. Na palubě se dále nachází přistávací plošina pro protiponorkový vrtulník Kamov Ka-25, ovšem hangár nikoliv. Pohonný systém je koncepce COGAG. Tvoří jej čtyři plynové turbíny o celkovém výkonu 72 000 hp, pohánějící dva lodní šrouby. Nejvyšší rychlost dosahuje 34 uzlů.\n\nV 70. letech bylo šest jednotek modernizováno na verzi Projekt 61M. Jejich trup byl o dva metry prodloužen. Výzbroj byla rozšířena o čtyři protilodní střely P-15 Termit (v kódu NATO SS-N-2) a čtyři systémy blízké obrany AK-630 s 30mm rotačním kanónem. Modernizována byla také elektronika, včetně nového sonaru. Naopak vrhače RBU-1000 byly odstraněny.\n\nTorpédoborec \"Otvažnyj\" utrpěl fatální poškození způsobené požárem a výbuchy ve skladu řízených střel M-1 Volna. Dne 30. srpna 1974 se potopil v Černém moři. Zemřelo cca 300 námořníků.\n\n"}
{"id": "579423", "url": "https://cs.wikipedia.org/wiki?curid=579423", "title": "Mojoceratops", "text": "Mojoceratops\n\nMojoceratops (\"rohatá tvář milostného talismanu\") byl rod býložravého ceratopsidního dinosaura, který žil na konci geologického stupně svrchní křídy kampánu asi před 75 milióny let. Jeho fosilie byly objeveny v kanadské Albertě a Saskatchewanu.\n\nTento rohatý dinosaurus měl lebeční límec ve tvaru srdce, čemuž také vděčí za svůj název. Druh \"M. perifania\" byl popsán paleontologem Nicholasem Longrichem v roce 2010. Dosahoval délky kolem 4,5 metru a hmotnosti asi 2000 kilogramů. Podle paleontologa Thomase R. Holtze, Jr. však dosahoval délky až 7 metrů.\n\n\n"}
{"id": "579429", "url": "https://cs.wikipedia.org/wiki?curid=579429", "title": "Bronisław Malinowski (atlet)", "text": "Bronisław Malinowski (atlet)\n\nBronisław Malinowski (4. června 1951, Nowe, Kujavsko-pomořské vojvodství – 27. září 1981, Grudziądz) byl polský atlet, olympijský vítěz a dvojnásobný mistr Evropy v běhu na 3000 metrů překážek.\n\nV roce 1970 se stal v Paříži juniorským mistrem Evropy v běhu na 2000 metrů překážek (5:44,0).\n\nV letech 1972–1973 byl spoludržitelem evropského rekordu na 3000 metrů překážek.\n\nV roce 1975 zvítězil v běhu na 3000 m překážek i na světové univerziádě v Římě (8:22,32).\n\nDokázal se sportovně uplatnit i mimo atletickou dráhu – v roce 1979 vybojoval stříbrnou medaili na mistrovství světa v přespolním běhu (polský tým, jehož byl členem, na stejném šampionátu obsadil 7. místo). Na mistrovství světa v krosu startoval ještě v roce 1981, ale tam závod nedokončil.\n\nJeho nejlepší výkony v běhu na 5 000 metrů a 3000 metrů překážek jsou dodnes (2015) polskými rekordy.\n\nZemřel při automobilové nehodě ve věku 30 let.\n\n\n8:28,2 Helsinky 12.9.1971\n\n8:22,2 Varšava 10.8.1972 --- vyrovnaný evropský rekord\n\n8:21,6 Varšava 23.9.1973\n\n8:21,2 Varšava 22.6.1974\n\n8:20,4 Helsinky 26.6.1974\n\n8:19,2 Varšava 20.7.1974\n\n8:15,04 Řím 7.9.1974\n\n8:13,8 Helsinky 26.6.1975\n\n8:12,6 Stockholm 1.7.1975\n\n8:09,11 Montreal 28.7.1976\n\n8:09,11 (2) Montreal 28.7.1976 (olympijské hry)\n\n8:09,70 (1) Moskva 31.7.1980 (olympijské hry)\n\n8:11,63 (1) Berlín 18.8.1978\n\n8:12,23 (1) Stockholm 10.8.1976\n\n8:12,62 (2) Stockholm 1.7.1975\n\n8:13,4 (1) Kolín nad Rýnem 1.9.1974\n\n8:13,66 (1) Helsinky 26.6.1975\n\n8:15,04 (1) Řím 7.9.1974 (mistrovství Evropy)\n\n8:15,08 (1) Praha 3.9.1978 (mistrovství Evropy)\n\n8:15,37 (2) Stockholm 10.6.1975\n\n8:20,8 Anders Gärderud (Švédsko), 1946, 1, Helsinky 14.9.1972\n\n8:21,0 Tapio Kantanen (Finsko), 1949, 2, Helsinky 14.9.1972\n\n8:22,2 Bronislaw Malinowski (Polsko), 1951, 1, Varšava 10.8.1972\n\n8:23,6 Kipchioge Keino (Keňa), 1940, 1, Mnichov 4.9.1972\n\n8:23,6 Kazimierz Maranda (Polsko), 1947, 1, Varšava, 27.6.1972\n\n8:23,8 Amos Biwott (Keňa), 1948, 1 v rozběhu, Mnichov 1.9.1972\n\n8:23,8 Dušan Moravčík (Československo), 1948, 1, Praha 17.9.1972\n\n8:24,6 Benjamin Jipcho (Keňa), 1943, 2, Mnichov 4.9.1972\n\n8:25,4 Michail Želev (Bulharsko), 1943, 1, Oslo 3.7.1972\n\n8:25,4 Pekka Päivärinta (Finsko), 1949, 2, Helsinky 26.7.1972\n\n8:20,8 Anders Gärderud (Švédsko), 1946, 1, Helsinky 14.9.1972\n\n8:21,0 Tapio Kantanen (Finsko), 1949, 2, Helsinky 14.9.1972\n\n8:22,0 Kerry O'Brien (Austrálie), 1946, 1, Berlín 4.7.1970\n\n8:22,2 Vladimir Dudin (SSSR), 1941, 1, Kyjev 19.8.1969\n\n8:22,2 Bronislaw Malinowski (Polsko), 1951, 1, Varšava 10.8.1972\n\n8:23,4 Alexandr Morozov (SSSR), 1939, 2, Kyjev 19.8.1969\n\n8:23,6 Kipchoge Keino (Keňa), 1940, 1, Mnichov 4.9.1972\n\n8:23,6 Kazimierz Maranda (Posko), 1, Waršava 27.6.1972\n\n8:23.8 Amos Biwott (Keňa), 1948, 1 v rozběhu, Mnichov 1.9.1972\n\n8:23,8 Dušan Moravčík (Československo), 1948, 1, Praha 17.9.1972\n\n8:08,02 Anders Gärderud (Švédsko), 1946, 1, Montreal 28.7.1976\n\n8:09,11 Bronisław Malinowski (Polsko), 1951, 2, Montreal 28.7.1976\n\n8:10,36 Frank Baumgartl (NDR), 1955, 3, Montreal 28.7.1976\n\n8:12,60 Tapio Kantanen (Finsko), 1949, 4, Montreal 28.7.1976\n\n8:15,32 Dan Glans (Švédsko), 1947, 3, Stockholm 10.8.1976\n\n8:16,10 Gheorghe Cefan (Rumunsko), 1947, 2, Stockholm 8.6.1976\n\n8:18,36 Michael Karst (SRN), 1957, 5, Stockholm 10.8.1976\n\n8:18,95 Dennis Coates (Velká Británie), 1953, 1 v rozběhu, Montreal 25.7.1976\n\n8:19,44 Gerd Frähmcke (SRN), 1950, 5, Stockholm 8.6.1976\n\n8:21,00 Antonio Campos (Španělsko), 6, Stockholm 8.6.1976\n\n8:08,02 Anders Gärderud (Švédsko), 1946, 1, Montreal 28.7.1976\n\n8:09,11 Bronisław Malinowski (Polsko), 1951, 2, Montreal 28.7.1976\n\n8:10,36 Frank Baumgartl (NDR), 1955, 3, Montreal 28.7.1976\n\n8:12,60 Tapio Kantanen (Finsko), 1949, 4, Montreal 28.7.1976\n\n8:13,91 Benjamin Jipcho (Keňa), 1943, 1, Helsinky 27.6.1973\n\n8:15,32 Dan Glans (Švédsko), 1947, 3, Stockholm 10.8.1976\n\n8:16,10 Gheorghe Cefan (Rumunsko), 1947, 2, Stockholm 8.6.1976\n\n8:16,11 Michael Karst (SRN), 1957, 3, Stockholm 1.7.1975\n\n8:18,85 Franco Fava (Itálie), 1952, Řím 7.9.1974\n\n8:18,95 Dennis Coates (Velká Británie), 1953, 1 v rozběhu, Montreal 25.7.1976\n\n8:09,70 Bronisław Malinowski (Polsko), 1951, 1, Moskva 31.7.1980\n\n8:12,0 Kiprotich Rono (Keňa), 1958, 1, Řím 5.8.1980\n\n8:12,48 Filbert Bayi (Tanzanie), 1953, 1, Moskva 31.7.1980\n\n8:12,5 Mariano Scartezzini (Itálie), 1954, 2, Řím 5.8.1980\n\n8:13,57 Eshetu Tura (Etiopie), 1950, 3, Moskva 31.7.1980\n\n8:15,38 Henry Marsh (USA), 1954, 1, Eugene 28.6.1980\n\n8:15,74 Domingo Ramón (Španělsko), 1958, 4, Moskva 31.7.1980\n\n8:17,93 Francisco Sánchez (Španělsko), 5, Moskva 31.7.1980\n\n8:18,47 Giuseppe Gerbi (Itálie), 1955, 6, Moskva 31.7.1980\n\n8:18,78 Bogusław Mamiński (Polsko), 1955, 3 v semifinále, Moskva 28.7.1980\n\n8:05, 4 Henry Rono (Keňa), 1952, 1, Seattle 13.5.1978\n\n8:08,02 Anders Gärderud (Švédsko), 1946, 1, Montreal 28.7.1976\n\n8:09,11 Bronisław Malinowski (Polsko), 1951, 2, Montreal 28.7.1976\n\n8:10,36 Frank Baumgartl (NDR), 1955, 3, Montreal 28.7.1976\n\n8:12,0 Kiprotich Rono (Keňa), 1958, 1, Řím 5.8.1980\n\n8:12,48 Filbert Bayi (Tanzanie), 1953, 1, Moskva 31.7.1980\n\n8:12,60 Tapio Kantanen (Finsko), 1949, 4, Montreal 28.7.1976\n\n8:13,57 Eshetu Tura (Etiopie), 1950, 3, Moskva 31.7.1980\n\n8:13,91 Benjamin Jipcho (Keňa), 1943, 1, Helsinky 27.6.1973\n\nNejvýznamnějším startem Bronisława Malinowského na československém území byl bezpochyby jeho vítězný běh na 3000 metrů překážek na mistrovství Evropy v atletice v Praze v roce 1978. V Praze startoval ovšem už v rámci Spartakiády spřátelených armád (4.–6.9.1973), kde zvítězil na 3000 metrů překážek (8:26,6) a získal stříbrnou medaili v běhu na 5000 metrů (13:49,0). V roce 1975 reprezentoval Polsko na mezistátním utkání Československo-Polsko-USA (Praha-Strahov, 7.–8.7.1975), kde startoval netradičně v běhu na 1500 metrů (čtvrtý v čase 3:39,6).\n\n\n"}
{"id": "579430", "url": "https://cs.wikipedia.org/wiki?curid=579430", "title": "Maltese Premier League 1945/46", "text": "Maltese Premier League 1945/46\n\nStatistika Maltese Premier League v sezoně 1945/46.\n\nHrálo sedm týmů, šampionem se stal tým Valletta FC.\n"}
{"id": "579431", "url": "https://cs.wikipedia.org/wiki?curid=579431", "title": "Maltese Premier League 1946/47", "text": "Maltese Premier League 1946/47\n\nStatistika Maltese Premier League v sezoně 1946/47.\n\nHrálo osm týmů, šampionem se stal tým Hamrun Spartans FC.\n"}
{"id": "579432", "url": "https://cs.wikipedia.org/wiki?curid=579432", "title": "Maltese Premier League 1947/48", "text": "Maltese Premier League 1947/48\n\nStatistika Maltese Premier League v sezoně 1947/48.\n\nHrálo osm týmů, šampionem se stal tým Valletta FC.\n"}
{"id": "579433", "url": "https://cs.wikipedia.org/wiki?curid=579433", "title": "Maltese Premier League 1948/49", "text": "Maltese Premier League 1948/49\n\nStatistika Maltese Premier League v sezoně 1948/49.\n\nHrálo osm týmů, šampionem se stal tým Sliema Wanderers FC.\n"}
{"id": "579436", "url": "https://cs.wikipedia.org/wiki?curid=579436", "title": "Maltese Premier League 1949/50", "text": "Maltese Premier League 1949/50\n\nStatistika Maltese Premier League v sezoně 1949/50.\n\nHrálo osm týmů, šampionem se stal tým Floriana FC.\n"}
{"id": "579437", "url": "https://cs.wikipedia.org/wiki?curid=579437", "title": "Maltese Premier League 1950/51", "text": "Maltese Premier League 1950/51\n\nStatistika Maltese Premier League v sezoně 1950/51.\n\nHrálo osm týmů, šampionem se stal tým Floriana FC.\n"}
{"id": "579439", "url": "https://cs.wikipedia.org/wiki?curid=579439", "title": "Maltese Premier League 1951/52", "text": "Maltese Premier League 1951/52\n\nStatistika Maltese Premier League v sezoně 1951/52.\n\nHrálo osm týmů, šampionem se stal tým Floriana FC.\n"}
{"id": "579440", "url": "https://cs.wikipedia.org/wiki?curid=579440", "title": "Maltese Premier League 1952/53", "text": "Maltese Premier League 1952/53\n\nStatistika Maltese Premier League v sezoně 1952/53.\n\nHrálo osm týmů, šampionem se stal tým Floriana FC.\n"}
{"id": "579441", "url": "https://cs.wikipedia.org/wiki?curid=579441", "title": "Maltese Premier League 1953/54", "text": "Maltese Premier League 1953/54\n\nStatistika Maltese Premier League v sezoně 1953/54.\n\nHrálo osm týmů, šampionem se stal tým Sliema Wanderers FC.\n"}
{"id": "579442", "url": "https://cs.wikipedia.org/wiki?curid=579442", "title": "Maltese Premier League 1954/55", "text": "Maltese Premier League 1954/55\n\nStatistika Maltese Premier League v sezoně 1954/55.\n\nHrálo osm týmů, šampionem se stal tým Floriana FC.\n"}
{"id": "579444", "url": "https://cs.wikipedia.org/wiki?curid=579444", "title": "Maltese Premier League 1955/56", "text": "Maltese Premier League 1955/56\n\nStatistika Maltese Premier League v sezoně 1955/56.\n\nHrálo osm týmů, šampionem se stal tým Sliema Wanderers FC.\n"}
{"id": "579445", "url": "https://cs.wikipedia.org/wiki?curid=579445", "title": "Maltese Premier League 1956/57", "text": "Maltese Premier League 1956/57\n\nStatistika Maltese Premier League v sezoně 1956/57.\n\nHrálo osm týmů, šampionem se stal tým Sliema Wanderers FC.\n"}
{"id": "579447", "url": "https://cs.wikipedia.org/wiki?curid=579447", "title": "Maltese Premier League 1957/58", "text": "Maltese Premier League 1957/58\n\nStatistika Maltese Premier League v sezoně 1957/58.\n\nHrálo osm týmů, šampionem se stal tým Floriana FC.\n"}
{"id": "579448", "url": "https://cs.wikipedia.org/wiki?curid=579448", "title": "Maltese Premier League 1958/59", "text": "Maltese Premier League 1958/59\n\nStatistika Maltese Premier League v sezoně 1958/59.\n\nHrálo osm týmů, šampionem se stal tým Valletta FC.\n"}
{"id": "579449", "url": "https://cs.wikipedia.org/wiki?curid=579449", "title": "Maltese Premier League 1959/60", "text": "Maltese Premier League 1959/60\n\nStatistika Maltese Premier League v sezoně 1959/60.\n\nHrálo osm týmů, šampionem se stal tým Valletta FC.\n"}
{"id": "579450", "url": "https://cs.wikipedia.org/wiki?curid=579450", "title": "Maltese Premier League 1960/61", "text": "Maltese Premier League 1960/61\n\nStatistika Maltese Premier League v sezoně 1960/61.\n\nHrálo osm týmů, šampionem se stal tým Hibernians FC.\n"}
{"id": "579451", "url": "https://cs.wikipedia.org/wiki?curid=579451", "title": "Maltese Premier League 1961/62", "text": "Maltese Premier League 1961/62\n\nStatistika Maltese Premier League v sezoně 1961/62.\n\nHrálo osm týmů, šampionem se stal tým Floriana FC.\n"}
{"id": "579452", "url": "https://cs.wikipedia.org/wiki?curid=579452", "title": "Maltese Premier League 1962/63", "text": "Maltese Premier League 1962/63\n\nStatistika Maltese Premier League v sezoně 1962/63.\n\nHrálo osm týmů, šampionem se stal tým Valletta FC.\n"}
{"id": "579453", "url": "https://cs.wikipedia.org/wiki?curid=579453", "title": "Maltese Premier League 1963/64", "text": "Maltese Premier League 1963/64\n\nStatistika Maltese Premier League v sezoně 1963/64.\n\nHrálo osm týmů, šampionem se stal tým Sliema Wanderers FC.\n"}
{"id": "579454", "url": "https://cs.wikipedia.org/wiki?curid=579454", "title": "Maltese Premier League 1964/65", "text": "Maltese Premier League 1964/65\n\nStatistika Maltese Premier League v sezoně 1964/65.\n\nHrálo sedm týmů, šampionem se stal tým Sliema Wanderers FC.\n"}
{"id": "579455", "url": "https://cs.wikipedia.org/wiki?curid=579455", "title": "Maltese Premier League 1965/66", "text": "Maltese Premier League 1965/66\n\nStatistika Maltese Premier League v sezoně 1965/66.\n\nHrálo šest týmů, šampionem se stal tým Sliema Wanderers FC.\n"}
{"id": "579456", "url": "https://cs.wikipedia.org/wiki?curid=579456", "title": "Maltese Premier League 1966/67", "text": "Maltese Premier League 1966/67\n\nStatistika Maltese Premier League v sezoně 1966/67.\n\nHrálo šest týmů, šampionem se stal tým Hibernians FC.\n"}
{"id": "579458", "url": "https://cs.wikipedia.org/wiki?curid=579458", "title": "Jardin des Rosiers – Joseph-Migneret", "text": "Jardin des Rosiers – Joseph-Migneret\n\nJardin des Rosiers – Joseph-Migneret (dříve \"Jardin Francs-Bourgeois-Rosiers\") je veřejný park, který se nachází v Paříži ve 4. obvodu mezi ulicemi \"Rue des Francs-Bourgeois\" a \"Rue des Rosiers\". Celková rozloha zahrady činí 2135 m.\n\nVeřejný park vznikl v roce 2007 a byl dokončen roku 2014 spojením původně samostatných soukromých zahrad, které patřily k sousedícím městským palácům Hôtel Coulanges (dnes Dům Evropy), Hôtel de Barbes a Hôtel d'Albret. První část zahrady o rozloze 1040 m vznikla v roce 2007 se vchodem z ulice \"Rue des Francs-Bourgeois\" č. 31-35 přes nádvoří paláce Hôtel Coulanges. Po dokončení zahrady bude druhý vchod i z ulice \"Rue des Rosiers\" č. 10. Druhá část zahrady (1095 m) se nachází za palácem Hôtel d'Albret.\n\nPři svém vzniku byla část pozemku pokryta borkou, což městská samospráva neakceptovala a tak zde byl v roce 2008 vysazen klasický trávník.\n\nV roce 2014 byla zahrada přejmenována na Jardin des Rosiers - Joseph-Migneret na počest ředitele sousední základní školy Josepha Mignereta (1888-1949), který byl za druhá světová válka|druhé světové války členem odboje a zachránil některé děti před holokoustem.\n\nUprostřed parku se nachází velký obdélník trávy s několika hračkami pro děti, je obklopen pásem rákosu z Provence a doplněn čtyřmi břízami. Okolo vede pruh chodníku. Z rostlin zde byly vysazeny latnatec nebo kostřava.\n\n"}
{"id": "579463", "url": "https://cs.wikipedia.org/wiki?curid=579463", "title": "Vlasta Svobodová", "text": "Vlasta Svobodová\n\nVlasta Svobodová (* 21. února 1937) je česká politička, bývalá senátorka za obvod č. 55 – Brno-město a členka ODS.\n\nPřed vstupem do Senátu pracovala jako konzultantka geologie.\n\nVe volbách 1996 se stala členkou horní komory českého parlamentu, když v obou kolech porazila komunistu Pavla Pavlíka. V senátu se angažovala ve Výboru pro zdravotnictví a sociální politiku. Ve volbách 1998 odmítla kandidovat.\n\nV letech 2002-2006 zastávala funkci místostarostky městské části Brno-střed. Ve volbách 2006 svůj mandát neobhájila, neboť kandidovala na nevolitelném 20. místě.\n\n"}
{"id": "579465", "url": "https://cs.wikipedia.org/wiki?curid=579465", "title": "Seznam vysokých škol v Ostravě", "text": "Seznam vysokých škol v Ostravě\n\nSeznam vysokých škol v Ostravě uvádí přehled všech státních, veřejných, soukromých a zahraničních vysokých škol v Ostravě. Je aktuální k březnu 2019 a dle MŠMT. Doplňkově jsou uvedeny i zaniklé vysoké školy dříve působící v Ostravě, a další vzdělávací subjekty.\n\n\n\n\n\n"}
{"id": "579466", "url": "https://cs.wikipedia.org/wiki?curid=579466", "title": "Dabikinė", "text": "Dabikinė\n\nDabikinė (žemaitsky \"Dabėkėnė\", lotyšsky \"Dabiķene\"), je řeka v Lotyšsku a v Litvě, pravý přítok řeky Venta. Pramení v Lotyšsku u vsi Vanagi, 1,5 km na východ od hranice s Litvou. Teče zpočátku na západ, na jih, opšt na západ a od vsi Līgokšṇi tvoří 5 km úsek hranice s Litvou, přičemž teče na jihojihovýchod, až 3 km na jih od lotyšské obce Ukri vtéká do Litvy. Zde se stáčí směrem západním a do řeky Venta se vlévá 229,5 km od jejího ústí jako její pravý přítok u vsi Dainoriai, 2 km na východ od Palnosů, okres Naujoji Akmenė. Na dolním toku je chráněná krajinná oblast řeky Dabikinė. Řeka protéká 124ha Sabliauským rybníkem. Průměrný spád je 61 cm/km. Za velkého sucha v létě řeka místy vysychá.\n\nPakalniškiai, Keidai, Menčiai, Alkiškiai, Smiltinė, Dabikinė, Akmenė, Dabikinėlė.\n\n"}
{"id": "579470", "url": "https://cs.wikipedia.org/wiki?curid=579470", "title": "Vladimír Schovánek", "text": "Vladimír Schovánek\n\nVladimír Schovánek (* 1. února 1955) je český politik, bývalý senátor za obvod č. 56 – Břeclav, místostarosta města Pohořelice a člen US-DEU.\n\nV letech 1990-2002 vykonával funkci starosty města Pohořelice, kde byl do roku 2010 místostarostou.\n\nVe volbách 2000 se stal členem horní komory českého parlamentu, když v obou kolech porazil komunistku Martu Struškovou. V senátu se angažoval ve Výboru pro územní rozvoj, veřejnou správu a životní prostředí, ve kterém v letech 2002-2004 působil jako místopředseda. Mezi lety 2004-2006 zasedal ve Výboru pro hospodářství, zemědělství a dopravu a zastával post místopředsedy Mandátového a imunitního výboru. Ve volbách 2006 svůj mandát obhajoval, když kandidoval za volební stranu Volba pro lidi, což bylo spojení US-DEU a strany Moravané.\n\nV roce 2006 kandidoval do poslanecké sněmovny v Jihomoravském kraji za US-DEU.\n\n"}
{"id": "579475", "url": "https://cs.wikipedia.org/wiki?curid=579475", "title": "Mistrovství světa v basketbalu žen 1964", "text": "Mistrovství světa v basketbalu žen 1964\n\n4. mistrovství světa v basketbalu žen proběhlo v dnech 18. dubna – 4. května v Peru.\n\nTurnaje se zúčastnilo třináct týmů. Dvanáct družstev bylo rozděleno do tří čtyčlenných skupin, z nichž první dvě postoupila do finálové skupiny, kde se hrálo o medaile. Domácí Peru bylo nasazeno přímo do finálové skupiny. Týmy, které v základních skupinách skončily na třetím a čtvrtém místě, hrály o 8. - 13. místo. Mistrem světa se stalo družstvo Sovětského svazu.\n\n Jižní Korea - Argentina 87:58 (37:26)\n\n18. dubna 1964 - Arequipa\n\n19. dubna 1964 - Arequipa\n\n19. dubna 1964 - Arequipa\n\n20. dubna 1964 - Arequipa\n\n20. dubna 1964 - Arequipa\n\n21. dubna 1964 - Arequipa\n\n Bulharsko - Paraguay 49:28 (22:12)\n\n??. dubna 1964 - Chiclayo\n\n??. dubna 1964 - Chiclayo\n\n??. dubna 1964 - Chiclayo\n\n??. dubna 1964 - Chiclayo\n\n??. dubna 1964 - Chiclayo\n\n??. dubna 1964 - Chiclayo\n\n Chile - Japonsko 84:55 (35:32)\n\n??. dubna 1964 - Tacna\n\n??. dubna 1964 - Tacna\n\n??. dubna 1964 - Tacna\n\n??. dubna 1964 - Tacna\n\n??. dubna 1964 - Tacna\n\n??. dubna 1964 - Tacna\n\n SSSR - Jugoslávie 73:45 (35:18)\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n Chile - Japonsko 52:48 (22:21)\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n\n??. dubna 1964 - Lima\n1. SSSR\n\n\n2. ČSSR\n\n3. Bulharsko\n\n\n4. USA\n\n\n5. Brazílie\n\n\n6. Jugoslávie\n\n\n7. Peru\n\n\n8. Jižní Korea\n\n\n9. Japonsko\n\n10. Francie\n\n\n11. Chile\n\n\n12. Paraguay\n\n\n\n"}
{"id": "579476", "url": "https://cs.wikipedia.org/wiki?curid=579476", "title": "Gastibelza aneb Šílenec z Toleda", "text": "Gastibelza aneb Šílenec z Toleda\n\nGastibelza aneb Šílenec z Toleda (ve francouzském originále Gastibelza ou le Fou de Tolède) je opera (\"drame lyrique\") ve třech dějstvích od Louise-Aimé Maillarta na libreto Adolpha-Philippa d'Enneryho (vlastním jménem Denneryho) a Eugèna Cormona (vlastním jménem Pierre-Etienne Piestre).\n\n\"Gastibelza\" je první z Maillartových šesti oper. Skladatel Adolphe Adam ji vybral jako první představení ve svém pařížském divadle \"Národní opera\" (\"Opéra-National\"), jež mělo poskytovat prostor talentovaným, ale dosud neznámým autorům, pro které zůstala napřístupnými jeviště Pařížské opery i Opéry-Comique. Slavnostní premiéra se konala dne 15. listopadu 1847. Opera měla značný úspěch a podílela se značnou měrou na aktivní bilanci divadla v prvních měsících. S vypuknutím Únorové revoluce roku 1848 však Opéra-National přišla o diváky a zkrachovala. Příznivý divácký i kritický ohlas \"Gastibelzy\" pomohl Maillartovi uvést svá následující díla na jiných pařížských scénách.\n\nPodnětem pro libreto autorů Cormona a d'Enneryho byla populární stejnojmenná balada Hippolyta Monpoua (1804-1841) na slova básně Victora Huga \"Gastibelza, l'homme à la carabine\" (publikována 1840). Z hudebních čísel zaujalo zejména komické trio v prvním dějství, ironický sbor grandů ze začátu 2. dějství anebo \"šílená\" árie Gastibelzy ze 3. dějství. Maillart prokázal už tímto díle v rámci žánru opéra comique sklon jednak k melancholii a tragice, jednak k divadelní estetice \"velké opery\" (grand opera).\n\nDěj se odehrává ve Španělsku v neurčené historické době. Jediný syn vládnoucíh krále byl zavražděn a jako viník byl označen a odsouzen vévoda de Mendoza, který uprchl do exilu. Ve skutečnosti však vraždu objednali don Alvar, králův synovec a dědic, a hrabě de Saldagne, velký sukničkář a nejbohatší velmož na královském dvoře.\n\n(Okraj vesnice u lesa s Paquitiným hostincem a chalupou doni Sabiny) Po předehře následuje sbor vesničanů, kteří se těší na návštěvu krále a s ní spojenou soutěž o krále lovu (\"Le cor, au fond des bois\"). O tento titul stojí zejména Mattéo, kterému by byl ku prospěchu při ucházení se o hostinskou Paquitu, jež má na manžela – jak upřesňuje v kupletech \"L'ermite du village\" – značné nároky. Vesničané se však domnívají, že králem lovu bude hrabě de Gastibelza, který přichází se vstupní árií \"Joyeux enfant de la montagne\".\n\nNejprve přicházejí královi dvořané a hrabě de Saldagne se ihned zajímá o hostinskou. Naoko přeje Mattéovi a Paquitě hodně štěstí, ale pomocí peněz a lichocení vzbuzuje v každém z nich myšlenku, že by si mohli najít někoho lepšího (trio \"A vos amours je m'intéresse\"), a Paquitě navíc dá prsten s instrukcí, aby v noci přišla na jeho hrad. Paquita se naštěstí poradí s mladou, leč moudrou ženou, o jejímž původu nikdo neví a která žije ve vesnici pod jménem doňa Sabine. Ta Mattéa a Paquitu usmíří a slíbí vrátit prsten svůdníkovi sama.\n\nSbor vítá krále (\"Ah! quelle fête\"), který však stále truchlí nad smrtí syna (\"Au sein des plaisirs, la douleur, pauvre père\"). Král se setkává doňou Sabinou, která se mu představí jako dcera vévody de Mendoza a snaží se jej přesvědčit o otcově nevině. Král však nechce ani poslouchat. Osamělá doňa Sabine hledá útěchu v modlitbě (\"Vierge Marie en qui j'ai foi\") a pak i u Gastibelzy, který je do ní zamilován (duet \"Sitôt que sur nos bois la nuit répand son ombre\"). Pérez, služebník vévody, přichází doně Sabině předat zprávu, že její otec se vrací do Španělska a že dokumenty dokládající jeho nevinu se nacházejí na hradě hraběte de Saldagne. Pérez však sám při pokusu vniknout do hradu přijde o život a doňa Sabine hodlá jeho úkol – s pomocí Saldagnova prstenu – splnit sama (to vše ve finále \"D'un passage secret, profitant en silence\").\n\n(Hodovní síň hradu hraběte de Saldagne) Král pořádá oslavu vítězných lovců (sbor \"Honneur au maître de ce séjour\"). Mattéo sice nic netrefil, ale král jej přesto jmenuje hajným. Materiálně zajištěnému Mattéovi tedy nestojí nic v cestě ke svatbě s Paquitou (Mattéova árie \"Sonnez, cloches de mon village\"). Zatímco se hradní společnost baví, stráže zjistí, že se po hradě potuluje doňa Sabina, navíc s prstenem, který hrabě de Saldagne, jak je obecně známo, propůjčuje svým milenkám… Všichni jsou překvapeni a doňa Sabina, aby neprozradila skutečný důvod své přítomnosti, musí necudné podezření potvrdit. Gastibelza je přirozeně zděšen (ansámbl \"O ciel! En croirai-je mes yeux?... Ah! mon idole est brisé\"). Král s dvořany odchází (sbor \"Sur le fleuve azuré\") a doňa Sabina, která skutečně našla dokumenty o nevině svého otce, přesvědčuje Gastibelzu, že jí křivdí (\"Pardonne à mes pleurs\"), a předává mu nalezené papíry, aby se dostaly do bezpečí. Špatná volba! Gastibelzu hrozné podezření připravilo o rozum a s cennými dokumenty prchá kdoví kam. Navíc se Saldagne domáhá slibovaných důvěrností (duet a ansámbl \"Ah! je comprends le trouble qui t'agite\"). Doně Sabině se podaří uprchnout, ale bez nalezených důkazů a pod hrozbou Saldagnovy pomsty.\n\n(Vesnice pod hradem) Mattéo a Paquita slaví svatbu (\"Not' moulin dès l' matin tourne pour tout le village\"). Vesničané přivádějí Gastibelzu, jenž viditelně stále šílí z nešťastné lásky, jak prozrazuje i jeho árie \"Oui, j'entends sa voix fidèle\". V průvodu vojáků a mnichů (sbor \"O Dieu puissant et généreux\") přichází vévoda de Mendoza. Jeho dcera mu musí sdělit, že doklady jsou ztraceny a otce tedy čeká zřejmě poprava. Doňa Sabina konečně v duetu přesvědčí Gastibelzu o své věrnosti a současně jej vyléčí ze šílenství (duet \"N'outrage pas celle que j'aime... Pour nous la douce ivresse!\"), nicméně ten si bohužel nepamatuje, co s papíry mezitím udělal. Příchod krále s dvořany nevěští pro vévodu a jeho dceru nic dobrého. Naštěstí se však ukáže, že Gastibelza v záchvatu šílenství předal dokumenty právě králi, který nyní může zjednat spravedlnost a šťastný konec opery (sbor \"Vive notre roi!\") .\n\n"}
{"id": "579480", "url": "https://cs.wikipedia.org/wiki?curid=579480", "title": "Mirko Paráček", "text": "Mirko Paráček\n\nJUDr. Mirko Paráček (13. srpna 1920, Olomouc - 17. července 1991, Praha) byl československý sportovec, atlet, trenér a pracovník Československého rozhlasu.\n\nDvakrát se stal mistrem ČSR v běhu na 100 metrů (1942, 1943) a třikrát v běhu na 200 metrů (1940 - 43). V roce 1942 překonal český rekord ve sprinterském trojboji (60 metrů -100 metrů - 200 metrů) výkonem 2 645 bodů (6,9-10,8-22,2). V roce 1946 vybojoval na třetím ročníku mistrovství Evropy v atletice v Oslo bronzovou medaili ve štafetě na 4 x 100 metrů. Na bronzu se dále podíleli Leopold Láznička, Miroslav Řihošek a Jiří David.\n\nV roce 1966 působil krátce jako trenér u fotbalistů Slavie Praha. Později pracoval v Českém rozhlase v Brně jako lektor literárního oddělení.\nByl autorem řady knih, zejména ze sportovního prostředí, mj. ze svého působení ve Švédsku jako fotbalový trenér na sklonku šedesátých let 20. století.\n\n\n"}
{"id": "579484", "url": "https://cs.wikipedia.org/wiki?curid=579484", "title": "Klášter Jarcy", "text": "Klášter Jarcy\n\nKlášter Jarcy či \"Gercy\" býval augustiniánský klášter založený roku 1260 Janou z Toulouse u dnešního Varennes-Jarcy ve francouzském departementu Essonne. Během své existence gotický konvent prošel mnoha proměnami. Z opatství zasvěceného řádu sv. Augustina se stalo roku 1515 opatství benediktinské. Roku 1652 byl klášter značně poničen a vyrabován. Vitráže a část zakladatelčina náhrobku jsou uloženy v \"Musée national du Moyen Âge\" v Paříži.\n"}
{"id": "579487", "url": "https://cs.wikipedia.org/wiki?curid=579487", "title": "Kent Andersson (zápasník)", "text": "Kent Andersson (zápasník)\n\nKent Börje Andersson (* 24. října 1959 Sollentuna, Švédsko) je bývalý švédský reprezentant v zápase, který se věnoval jak zápasu řecko-římskému, tak volnému stylu. V roce 1980 v Moskvě skončil v řecko-římském zápase v kategorii do 48 kg ve druhém kole, v roce 1984 v Los Angeles nastoupil v obou stylech, v řecko-římském skončil pátý a ve volném stylu šestý.\n\nStartoval také několikrát na mistrovství Evropy kde jeho maximem bylo páté místo v zápase řecko-římském v roce 1980 a šesté místo ve volném stylu v roce 1984.\n\n"}
{"id": "579491", "url": "https://cs.wikipedia.org/wiki?curid=579491", "title": "Ledvinovníkovité", "text": "Ledvinovníkovité\n\nLedvinovníkovité (\"Anacardiaceae\"), někdy také ledviníkovité, je čeleď rostlin z řádu mýdelníkotvaré. Čeleď zahrnuje asi 800 druhů v 80 rodech a je rozšířena v tropech a subtropech celého světa s přesahy do oblastí mírného pásu. V původní květeně Evropy je zastoupena rody ruj, řečík a searsie. Do České republiky žádný druh přirozeně nezasahuje, avšak pěstované druhy škumpa orobincová a ruj vlasatá zde občas zplaňují.\n\nMezi hospodářsky nejvýznamnější druhy náleží ledvinovník západní, pěstovaný pro oříšky kešu, mangovník indický, pěstovaný pro mango, a řečík pistáciový produkující pistácie. Některé druhy jsou zdrojem kvalitního dřeva, jiné mají význam v domorodé medicíně nebo jsou zdrojem tříslovin či pryskyřic k výrobě laků. Pěstují se také jako okrasné dřeviny.\nŠťáva z rostlin má dráždivé účinky a řada zástupců především z podčeledi \"Anacardioideae\" způsobuje při dlouhodobějším nebo opakovaném kontaktu s pokožkou u citlivějších jedinců alergické reakce projevující se dermatitidou, která může mít i vážný průběh.\n\nZástupci čeledi ledvinovníkovité jsou stálezelené nebo opadavé stromy a keře, řidčeji liány nebo polokeře. Rostliny mohou být jednodomé, dvoudomé nebo polygamní. Při rozemnutí často voní po terpentýnu. V borce i jiných rostlinných částech (kořeny, větší listové žilky, květy, plody, často i v parenchymu) se nacházejí dobře vyvinuté pryskyřičné kanálky, obsahující čirou pryskyřičnatou šťávu, která u mnoha zástupců později na vzduchu ztvrdne a zčerná. Občas jsou přítomny i schizogenní nebo lyzigenní pryskyřičné nádržky (např. v oplodí ledvinovníku). Některé druhy ze suchých oblastí jsou sukulentní, zástupci přizpůsobení chladnému nebo suchému klimatu mohou mít trny. Listy jsou zpravidla zpeřené (většinou lichozpeřené), trojčetné, či jednolisté (výjimečně jednoduché), obvykle střídavé, bez palistů, často nahloučené na koncích větví. Listy mohou být celokrajné nebo na okraji zubaté, pilovité či vroubkované. Jednotlivé lístky zpeřených listů bývají většinou vstřícné. Žilnatina je zpeřená, pouze u rodu \"Campylopetalum\" dlanitá.\n\nKvěty jsou drobné, pravidelné, jednopohlavné nebo oboupohlavné, často se článkovanými stopkami, uspořádané ve vrcholových nebo úžlabních květenstvích, nejčastěji latách nebo thyrsoidech. Okvětí je většinou čtyř nebo pětičetné. Kališní lístky bývají na bázi srostlé, kalich je opadavý nebo vytrvalý. Koruna je volná, opadavá nebo vytrvalá. Tyčinek bývá stejný nebo dvojnásobný počet oproti kališním lístkům a jsou uspořádány v 1 nebo 2 kruzích. Výjimečně je tyčinek větší počet, ve více kruzích. U některých zástupců je část tyčinek sterilních (staminodia).\nGyneceum je svrchní nebo vzácně spodní či polospodní, synkarpní a srostlé nejčastěji ze 3 plodolistů (řidčeji z 5, výjimečně ze 2 nebo až 12 plodolistů nebo monomerické, tvořené jediným plodolistem). Výjimečně jsou plodolisty srostlé jen částečně a připomínají apokarpní gyneceum. Počet komůrek semeníku odpovídá počtu plodolistů a v každé je jediné vajíčko.\nPlody mohou být suché nebo dužnaté, nejčastěji peckovice nebo samara (křídlatá nažka), řidčeji měchýřek nebo bobule. U některých zástupců jsou plody podepřeny dužnatým hypokarpem (např. u ledvinovníku) nebo zvětšeným, papírovitým až zdužnatělým kalichem či korunou. Plody obsahují většinou 1 až 5 semen.\n\nČeleď zahrnuje asi 800 druhů v 79 až 81 rodech. Největší rody jsou searsie (\"Searsia\", 111 druhů v Africe, Arábii, tropické Asii a na Sicílii), divoplod (\"Semecarpus\", 88 druhů v Asii, Austrálii a Tichomoří), mangovník (\"Mangifera\", 63 druhů v Asii), škumpa (\"Rhus\", 53 druhů v Eurasii, Africe, Severní a Střední Americe), \"Ozoroa\" (46 druhů v subsaharské Africe a Jemenu), lanea (\"Lannea\", 36 druhů v tropech Starého světa), černotok (\"Gluta\", 34 druhů v Asii a Madagaskaru) a pepřovec (\"Schinus\", 31 druhů v Jižní Americe). Je rozšířena v tropech a subtropech celého světa, nevelký počet druhů z několika rodů přesahuje i do oblastí mírného pásu. Vyskytují se v suchých i vlhkých oblastech, a to zejména v nížinách. Chybějí v severních oblastech Eurasie i Severní Ameriky, v jihozápadní Austrálii, Novém Zélandu, Galapágách, ve velmi suchých oblastech a vysokých nadmořských výškách. V tropech Starého světa je větší druhové zastoupení než v Neotropis. Primární centrum druhové diverzity je v Malajsii, dále v Indočíně, Madagaskaru, jižní a rovníkové Africe, Mexiku a Jižní Americe. V rámci jihovýchodní Asie roste největší počet druhů v západní části, největší endemismus na druhové úrovni je na Borneu, Nové Guineji a Malajském poloostrově. Ledvinovníkovité se vyskytují především v primárních tropických pralesích nižších až středních nadmořských výšek, kde rostou rozptýleně především jako součást nižšího korunního patra, některé druhy však dosahují i vrchního patra a dorůstají výšky až 55 metrů. Jsou zvláště hojně zastoupeny v bažinatých a rašelinných lesích. Řada opadavých druhů toleruje sezónně suché (monzunové) klima.\n\nV původní evropské květeně je čeleď zastoupena 8 druhy, které jsou svým rozšířením omezeny na teplejší části kontinentu: 4 druhy řečíku, 2 druhy rodu searsie (pouze na Sicílii), škumpa koželužská a ruj vlasatá. Škumpa orobincová pochází ze Severní Ameriky, v Evropě (zejména ve Středomoří) však široce zdomácněla. Do České republiky žádný z těchto druhů přirozeně nezasahuje, občas zplaňuje pěstovaná ruj vlasatá a škumpa orobincová.\nV USA je čeleď zastoupena 4 rody: škumpa (12 druhů), jedovatec (5 druhů), ruj americká a na Floridě \"Metopium toxiferum\".\nRody škumpa a jedovatec zasahují i do Kanady. Z Číny je udáváno 55 druhů v 17 rodech.\n\nKvěty ledvinovníkovitých jsou primárně opylovány hmyzem. U některých zástupců, včetně ledvinovníků a mangovníků, se druhotně vyvinulo také opylování netopýry. Některé rody se přizpůsobily opylování větrem, ze známějších rostlin jsou to např. řečíky. Většina druhů ledvinovníkovitých má plody dužnaté peckovice, které jsou vyhledávány ptáky a savci konzumujícími dužninu, kteří se také postarají o šíření semen. Ze savců je vyhledávají zejména plodožraví netopýři, opice či veverky, ale také např. sloni. Semena některých zástupců včetně mangovníků a mombínů jsou šířena také vodou. Suchá semena či plody některých zástupců mají létací zařízení různého původu, která umožňují jejich šíření větrem.\nLedvinovníkovité jsou celosvětově živnými rostlinami housenek velkého množství různých druhů denních a zejména nočních motýlů, např. martináčů. V Americe se na nich živí mj. krásný babočkovitý motýl \"Marpesia petreus\", v Africe \"Charaxes varanes\".\n\nU zástupců rostoucích zejména v jihoamerickém biotopu cerrado a také v oblasti Zambezi v tropické Africe se vyvinula zajímavá růstová forma připomínající podzemní strom, kdy se pod povrchem půdy nachází mohutný dřevnatý kmen, zatímco na zemském povrchu se objevují pouze polodřevnaté a krátkověké nebo i jen sezónní výhony. V Jižní Americe mají tuto formu zejména různé druhy ledvinovníku, v Africe někteří zástupci rodů searsie, lanea a \"Ozoroa\".\nDuté větévky rodu divoplod (\"Semecarpus\") obývají zejména na Nové Guineji symbiotičtí mravenci.\nU řady zástupců (mezi jinými i u některých škump) se nacházejí na spodní straně listů v paždí žilek domatia, obývaná symbiotickými roztoči. Domatia mohou mít podobu kapsiček nebo jen shluků chloupků.\n\nV rostlinách čeledi ledvinovníkovité jsou obsaženy zejména fenolické látky, triterpenické pryskyřice, slizy a třísloviny. Okrajově byla zjištěna i přítomnost alkaloidů.\nČetní zástupci čeledi jsou známí produkcí látek s toxickými a alergenními účinky, obsažených zejména v ostré šťávě nacházející se v pryskyřičných kanálcích. Jedná se o látky fenolické povahy ze skupiny alkylkatecholů, alkylresorcinolů a biflavonoidů. Tyto fenolické sloučeniny slouží rostlinám jako obrana proti býložravému hmyzu, obratlovcům i patogenním houbám a byly dosud zjištěny u celkem 27 rodů této čeledi. Jedněmi z nejvíce alergenních látek jsou urushioly, obsažené v řadě zástupců včetně proslulého jedovatce kořenujícího. Jedná se o fenolické látky odvozené od pyrokatecholu. Do dané skupiny látek patří také kardol, obsažený v plodech ledvinovníku západního, a heptadecylresorcinol v mangu.\n\nK alergickým reakcím dochází zejména při opakovaném či dlouhodobějším kontaktu se šťávou z rostlin, kdy dochází zvláště u citlivějších jedinců k senzibilizaci. Nemusí se jednat nutně o kontakt se stále stejným druhem rostliny. Při prvním kontaktu zpravidla k dermatitidě nedochází, šťáva některých druhů (např. z oplodí ledvinovníku) však působí i jako primární iritant. Silnější reakce po senzibilizaci se nejprve projevuje otokem a zarudnutím pokožky, později dochází ke vzniku puchýřů. Postižené místo často pálí, svědí nebo štípe a silně mokvá. Reakce může mít různý rozsah od mírné až po velmi silnou a vyžadující hospitalizaci. Mechanismus účinku spočívá v navázání účinných látek na bílkoviny v kůži. Vzniklý komplex se stává antigenem, na který reagují T-lymfocyty a spouštějí imunitní reakci. Doba od kontaktu s rostlinou k nástupu projevů dermatitidy může být v rozpětí od 12 hodin do 5 dní. Ke kontaktu se šťávou může dojít nejen přímo, ale i skrz kontaminované oblečení, jiné osoby, zvířata, předměty či např. piliny ze dřeva nebo lak. Nejčastější příčinou vážných případů dermatitidy v Severní Americe jsou různé druhy jedovatce. Z ekonomicky významnějších druhů způsobuje dermatitidy ledvinovník západní, mangovníky, pepřovec brazilský, jedovatce \"Toxicodendron vernicifluum\" a \"T. succedaneum\", divoplod ledviníkový (\"Semecarpus anacardium\") a kebračovník \"Schinopsis lorentzii\". Konzumace listů nebo plodů (zvláště nezralých) některých druhů může vyústit ve vážnou gastroenteritidu, hemoroidy, potíže s dechem a eventuálně může dojít i k úmrtí. Dokonce i kouř vznikající při spalování některých rostlin může přivodit zánět cest dýchacích, vážnou dermatitidu nebo i dočasnou slepotu. Pod stromy některých asijských rodů (černotok, divoplod, \"Melanochyla\", \"Swintonia\") není vhodné se ukrývat za deště, který účinné látky splachuje z listů. Prchavé látky, uvolňované z květenství pepřovce brazilského a mangovníku mohou u citlivých osob spustit reakci připomínající astmatický záchvat. Jihoamerický kebračovník \"Schinopsis lorentzii\" způsobuje fotosenzibilitu.\n\nNálezy fosilních pozůstatků zástupců čeledi ledvinovníkovité jsou poměrně četné. Nejstarší doklady pylu a dřeva pocházejí z období paleocénu před 65 až 55 milióny let a jsou nacházeny v různých částech světa. Listy rodů \"Rhus\" a \"Cotinus\", pocházející z eocénu, byly nalezeny v Coloradu.\n\nČeleď \"Anacardiaceae\" je řazena do řádu \"Sapindales\" a je členěna na dvě podčeledi: \"Anacardioideae\" a \"Spondioideae\". Nejblíže příbuznou čeledí jsou dle výsledků fylogenetických studií \"Burseraceae\", následují \"Kirkiaceae\". Všechny tyto tři čeledi tvoří monofyletickou skupinu.\nTaxonomické změny na rodové úrovni, související s nástupem molekulárních analýz, se týkaly především rodu \"Rhus\" (škumpa), který byl v minulosti pojímán mnohem šířeji a byly do něj mj. vřazeny i druhy rodu \"Toxicodendron\" (jedovatec), výsledky molekulárních studií však takové řešení nepodporují a v současné taxonomii je tento rod uznáván jako samostatný. V roce 2007 byl od rodu \"Rhus\" také oddělen rod \"Searsia\" (111 druhů v Africe, Asii a na Sicílii).\n\nNejvětší hospodářský význam v rámci zemědělské produkce má ledvinovník západní (oříšky kešu), mangovník indický (mango), mombín sladký (mombín), pepřovec peruánský (růžový pepř) a řečík pistáciový (pistácie). Jako ovoce místního významu jsou využívány i jiné druhy z řady dalších rodů. V Africe je to např. \"Sclerocarya birrea\", známá jako marola, v Brazílii \"Antrocaryon amazonicum\".\nNěkteré druhy poskytují kvalitní a trvanlivé dřevo, které má však význam spíše jen na lokálních trzích. Mezi nejvýznamnější náleží kebračovník (\"Schinopsis\"), jehož dřevo známé jako \"quebracho colorado\" bylo v Argentině široce používáno na železniční pražce. Z dalších jsou v Americe využívány zejména rody hvězducha (\"Astronium\") a \"Myracrodruon\", v Asii drakontomelon (\"Dracontomelon\"), černotok (\"Gluta\"), \"Campnosperma\", \"Koordersiodendron\" a \"Swintonia\".\n\nŘada druhů ledvinovníkovitých má význam jako okrasné dřeviny, pěstované pro ozdobné olistění, květenství nebo i plodenství. V České republice i dalších oblastech mírného pásu jsou to zejména škumpy a ruje, v omezené míře i jedovatce. V zemích s teplejším podnebím se pěstují řečíky, pepřovce a zástupci rodů harpefylum, lanea, searsie, \"Rhodosphaera\" a \"Smodingium\".\nNěkteré druhy jsou průmyslovým zdrojem tříslovin. Jedním z nejvýznamnějších světových zdrojů těchto látek jsou jihoamerické druhy rodu kebračovník, zejména \"Schinopsis lorentzii\". Bohatý zdroj tříslovin představují také hálky na listech škumpy čínské a různé jiné druhy škump. Pryskyřice z jedovatců \"Toxicodendron vernicifluum\" a \"T. succedaneum\" a některých druhů z rodu černotok (zejm. \"Gluta usitata\") je v Číně, Indočíně a Japonsku tradičně využívána k výrobě trvanlivých a ozdobných laků. Z řečíku lentišku je získávána pryskyřice, známá jako masticha nebo mastix.\nCelá řada druhů z různých rodů má význam v domorodé medicíně k léčení široké palety neduhů. V moderní medicíně má význam kardol, získávaný ze slupek ořechů kešu a používaný k léčení filariázy, v tropech rozšířeného onemocnění způsobeného parazitickými hlísticemi. Některé látky ze skupiny anakardových kyselin, izolované z ledvinovníku západního, jsou zkoumány v souvislosti s léčením rakoviny a prevence zubního kazu.\nNěkteré druhy pěstované či vysazované mimo oblast původu se staly invazními rostlinami: Asijský jedovatec \"Toxicodendron succedaneum\" v Brazílii, pepřovec brazilský v různých oblastech tropů a subtropů, řečík čínský v Texasu.\n\n\"Abrahamia\",\n\"Actinocheita\",\n\"Allospondias\",\n\"Amphipterygium\",\n\"Anacardium\",\n\"Androtium\",\n\"Antrocaryon\",\n\"Astronium\",\n\"Attilaea\",\n\"Baronia\",\n\"Blepharocarya\",\n\"Bonetiella\",\n\"Bouea\",\n\"Buchanania\",\n\"Campnosperma\",\n\"Campylopetalum\",\n\"Cardenasiodendron\",\n\"Choerospondias\",\n\"Comocladia\",\n\"Cotinus\",\n\"Cyrtocarpa\",\n\"Dobinea\",\n\"Dracontomelon\",\n\"Drimycarpus\",\n\"Euroschinus\",\n\"Faguetia\",\n\"Fegimanra\",\n\"Gluta\",\n\"Haematostaphis\",\n\"Haplorhus\",\n\"Harpephyllum\",\n\"Heeria\",\n\"Holigarna\",\n\"Koordersiodendron\",\n\"Lannea\",\n\"Laurophyllus\",\n\"Lithraea\",\n\"Loxopterygium\",\n\"Loxostylis\",\n\"Malosma\",\n\"Mangifera\",\n\"Mauria\",\n\"Melanochyla\",\n\"Melanococca\",\n\"Metopium\",\n\"Micronychia\",\n\"Mosquitoxylum\",\n\"Myracrodruon\",\n\"Nothopegia\",\n\"Ochoterenaea\",\n\"Operculicarya\",\n\"Orthopterygium\",\n\"Ozoroa\",\n\"Pachycormus\",\n\"Parishia\",\n\"Pegia\",\n\"Pentaspadon\",\n\"Pistacia\",\n\"Pleiogynium\",\n\"Poupartia\",\n\"Protorhus\",\n\"Pseudosmodingium\",\n\"Pseudospondias\",\n\"Rhodosphaera\",\n\"Rhus\",\n\"Schinopsis\",\n\"Schinus\",\n\"Sclerocarya\",\n\"Searsia\",\n\"Semecarpus\",\n\"Smodingium\",\n\"Solenocarpus\",\n\"Sorindeia\",\n\"Spondias\",\n\"Swintonia\",\n\"Tapirira\",\n\"Thyrsodium\",\n\"Toxicodendron\",\n\"Trichoscypha\"\n\n"}
{"id": "579493", "url": "https://cs.wikipedia.org/wiki?curid=579493", "title": "Jukka-Pekka Tanner", "text": "Jukka-Pekka Tanner\n\nJukka-Pekka Tanner (* 24. dubna 1963 Tampere, Finsko) je bývalý finský reprezentant v zápase, specializující se na zápas řecko-římský. Jeho největším úspěchem bylo 5. místo v kategorii do 48 kg na mistrovství Evropy v roce 1984. V tomto roce také startoval na olympijských hrách v Los Angeles, kde v kategorii do 48 kg po úvodní porážce nenastoupil do druhého kola.\n"}
{"id": "579496", "url": "https://cs.wikipedia.org/wiki?curid=579496", "title": "Květinářka (Adam)", "text": "Květinářka (Adam)\n\nKvětinářka (ve francouzském originále La Bouquetière) je komická opera o jednom dějství francouzského skladatele Adolpha-Charlese Adama na libreto Hippolyta Lucase z roku 1847. Poprvé byla uvedena v pařížské Opeře (Théâtre de l'Académie royale de Musique) dne 31. května 1847.\n\n\"Květinářku\" složil Adolphe Adama ve druhé polovině 40. let 19. století, tedy v době, když mu byla v důsledku neshod s ředitelem uzavřena jeho domovská scéna Théâtre de l'Opéra-Comique. Tato hudebně i co do příběhu skromná opera byla určena pro pařížskou Operu, a proto je plně prokomponována. Po \"Králi Richardovi v Palestině\" to byla druhá a poslední Adamova opera uvedená na této scéně. Neměla výrazný úspěch (oceňována však byla Cambonova a Thierryho scénografie) a Adam se dále o tento žánr nepokoušel.\n\nNejlepším a pro Adama nejcharakterističtějším číslem opery je předehra, dále kuplety a kavatina hlavní hrdinky, trio všech protagonistů, pochod rekrutů nebo nástup a vyhlašování loterie.\n\nDěj se odehrává v Paříži v roce 1780. Scéna ukazuje tržnici před domem loterie a domem, kde probíhá nábor vojáků.\n\nRáno na tržnici. Květinářky nabízejí své zboží kolemjdoucím až příliš důrazně (sbor \"Pour nous s'annoce une belle journée\"), až proti nim musí zasáhnout obvodní inspektor (\"Silence! Quel vacarme! quelle indécence!\"). Nikoli však proti všem; k jemné a mírné Nanette (její povaha se projevuje v árii \"Venez, venez à ma boutique... Je suis bouquetière\") cítí náklonnost, vřava na tržišti mu však nedovolí ji vyjádřit.\n\nVikomt de Courtenai opouští hernu, kde přišel o poslední peníze (árie \"Ainsi j'ai tout perdu!\") a nezbývá mu zřejmě než se nechat se naverbovat do armády. Nanette už jej čeká: tento mladý muž od ní kupuje každý den kytičku za šest liber. Dnes však nemá čím zaplatit a Nanette je rozhořčena - takový pán přece nemůže být bez peněz (\"Vous qui, suivi de grands laquis\"). Vikomt jí tedy dává poslední los do loterie a svěřuje se jí se svým plánem dát se k vojsku, Nanette jej zrazuje a po vikomtově odchodu je nešťastná (kavatina \"Est-ce donc un éternel adieu?\").\n\nVikomt se k Nanette vrací v bojové náladě (\"Je suis militaire\"). Inspektor se přirozeně těší, že se soka zbaví, a všichni tři s různými pocity zpívají trio (\"Il part, il me laisse\"). Nový pokus inspektora o milostné vyznání přeruší příchod loterie, přesto se nechá přesvědčit, aby předsedal losování (árie \"Approchez: la Fortune\"). A jaká čísla jsou tažena? Čísla losu, kterým Nanette vikomt zaplatil za voničku. Zatímco osazenstvo tržnice Nanette zčásti blahopřeje a zčásti závidí, vikomt se přichází rozloučit (\"Il faut partir, l'heure est venue\"), následován oddílem rekrutů (sbor \"Bon compagnons\"). Ale Nanette jeho rekrutní smlouvu vykoupila a chce mu zbylé peníze vrátit. Nastalé morální dilema se brzy vyřeší: když vikomt zmíní své jméno (které dosud tajil z obavy před věřiteli), inspektor jej identifikuje jako hledaného dědice obrovského majetku v Indii. Vikomt učiní Nanette nabídku k sňatku, kterou květinářka k inspektorově rozčarování přijme, a opera končí ansámblem všech tří hrdinů o lepší budoucnosti (\"Jadis trop volage\").\n\n\n"}
{"id": "579497", "url": "https://cs.wikipedia.org/wiki?curid=579497", "title": "Enterobacter", "text": "Enterobacter\n\nEnterobacter je rod gramnegativních, fakultativně anaerobních tyčinkovitých bakterií čeledi \"Enterobacteriaceae\". Některé kmeny těchto bakterií jsou patogenní a způsobují oportunní infekce u hostitelů se sníženou imunitou (obvykle u hospitalizovaných) a u osob na mechanické ventilaci. Nejčastějšími místy infekce jsou močová a dýchací soustava. Enterobacter patří (společně s rodem \"Escherichia\") mezi fekální koliformní mikroorganismy.\n\nKlinicky významnými druhy tohoto rodu jsou \"E. aerogenes\" a \"E. cloacae\".\n"}
{"id": "579502", "url": "https://cs.wikipedia.org/wiki?curid=579502", "title": "První slovinská republiková vláda", "text": "První slovinská republiková vláda\n\nPrvní slovinská republiková vláda ( či ) byla jmenována Předsednictvem Slovinské národněosvobozenecké rady (SNOS) 5. května 1945 v Ajdovščině.\n\nPo druhé světové válce vzniklo Slovinsko jako státní útvar v rámci jugoslávské federace. Sestavení vlády a především volba místa, kde ke vzniku vlády došlo, byly jasným vyjádřením k zahraničí, že Primorska – území připojené po první světové válce k Itálii – je integrální součástí Slovinska a Jugoslávie. Původně se zvažovalo, že by k ustavení vlády došlo v Črnomelji nebo v Terstu.\n\nMandát k sestavení vlády dostal od předsedy SNOSu Josipa Vidmara Boris Kidrič považovaný za číslo dvě po Edvardu Kardeljovi mezi slovinskými komunisty.\n\nMezi historiky však nepanuje úplná shoda, zda se jedná o skutečně první slovinskou vládu. Podle některých byla první slovinskou vládou ta, která vznikla 29. října 1918 v rámci Státu Slovinců, Chorvatů a Srbů.\n\nPředsednictvo SNOS jmenovalo 5. května 1945 vládu ve složení:\n\n\n"}
{"id": "579505", "url": "https://cs.wikipedia.org/wiki?curid=579505", "title": "Streptococcus pneumoniae", "text": "Streptococcus pneumoniae\n\nStreptococcus pneumoniae, též pneumococcus, je grampozitivní alfa-hemolytický, aerotolerantní anaerobní kok z rodu \"Streptococcus\". Tato bakterie je významným lidským patogenem, byla identifikována jako hlavní příčina pneumonie konce 19. století a je předmětem mnoha studií humorální imunity.\n\nNavzdory svému názvu tento mikrob způsobuje mnoho typů pneumokokových infekcí jiných, než je pneumonie (zápal plic), včetně akutní sinusitidy, zánětu středního ucha, meningitidy, bakteriémie, sepse, osteomyelitidy, septické artritidy, endokarditidy, peritonitidy, perikarditidy, celulitidy a mozkového abscesu.\n\n\"S. pneumoniae\" je nejčastější příčinou bakteriální meningitidy u dospělých, dětí a psů. Je jedním ze dvou nejčastějších izolátů při infekčním zánětu středního ucha. Pneumokoková pneumonie je častá u velmi mladých a velmi starých lidí.\n\n\"S. pneumoniae\" lze odlišovat od \"Streptococcus viridans\" (některé z těchto koků jsou též alfa-hemolytické) pomocí optochinového testu – \"S. pneumoniae\" je na optochin citlivý. \"S. pneumoniae\" lze odlišit také na základě jeho citlivosti na lýzu žlučí. Zapouzdřené, grampozitivní kokoidní bakterie mají při Gramově barvení odlišnou morfologii, tzv. obloukovité diplokoky. Mají polysacharidové pouzdro, které působí jako faktor virulence pro organismus; je známo více než 90 různých serotypů, lišících se virulencí, prevalencí a mírou antibiotické rezistence.\n\n"}
{"id": "579507", "url": "https://cs.wikipedia.org/wiki?curid=579507", "title": "Villa (rozcestník)", "text": "Villa (rozcestník)\n\nVilla může být:\n\n\n\n\n\n"}
{"id": "579513", "url": "https://cs.wikipedia.org/wiki?curid=579513", "title": "Chanel", "text": "Chanel\n\nChanel může být:\n\n\n\nostatní\n\n"}
{"id": "579514", "url": "https://cs.wikipedia.org/wiki?curid=579514", "title": "Benedikt XIV. (vzdoropapež)", "text": "Benedikt XIV. (vzdoropapež)\n\nPrvní, Bernard Garnier, byl zvolen vzdoropapežem roku 1424 a zemřel roku 1429. Prohlašoval se za nástupce vzdoropapeže Benedikta XIII., který vládl za \"\"velkého schizmatu\"\" a den před svou smrtí na španělském hradě Peñíscola jmenoval čtyři kardinály. Tři z nich po jeho smrti zvolili papežem Klementa VIII. , nicméně poslední kardinál Jean Carrier prohlásil tuto volbu za neplatnou, protože na ní nebyl přítomen, a sám zvolil papežem (resp. vzdoropapeže vzdoropapeže) svého kostelníka Bernarda Garniera. Ten vykonával svůj úřad tajně, jako \"skrytý papež\" a z listu hraběte z Armagnacu Janě z Arku plyne, že pouze Jean Carrier znal místo jeho pobytu. Garnier jmenoval další čtyři kardinály, z nichž pouze u jednoho známe jeho jméno Jean Farald.\n\nPo smrti Garniera roku 1429 nebo 1430 jeho kardinálové zvolili papežem Jeana Carriera, který opět přijal jméno Benedikt XIV. Nicméně, byl roku 1433 zajat Klementem VIII. a svůj úřad vykonával v jeho zajetí na hradě Foix až do roku 1437, kdy zřejmě zemřel či rezignoval.\n\nOba dva neměli valnou podporu v církvi a jsou zajímaví tím, že Jean Raspail ve svém románu \"\"L'Anneau du pêcheur\"\" konstruuje linii jejich tajných nástupců.\n"}
{"id": "579515", "url": "https://cs.wikipedia.org/wiki?curid=579515", "title": "Jason Lee", "text": "Jason Lee\n\nJason Michael Lee (* 25. dubna 1970 Orange County, Kalifornie, USA) je americký skateboardista a herec, známý především jako hlavní postava v \"Jmenuju se Earl\". Stal se známým také svým účinkováním \"Alvin a Chipmunkové\".\n\nHrál i menší vedlejší roli ve filmu \"Táta na plný úvazek\" (v angličtině známý jako \"Jersey girls\").\n\nNarodil se v Orange ve státě Kalifornie. Už od dětství se věnoval skateboardingu.\n\nLee se studoval na Ocean View High Shool v Kalifornii. Studium však nedokončil a se začal věnovat skateboardingu. Spolupracoval například i se skateboardingovou legendou, Tony Hawkem.\n\nZpočátku své herecké kariéry se věnoval skateovým videím a menším rolím. Průlom přišel až s filmem \"Flákači\", kde si zahrál hlavní roli v režii Kevina Smithe. Při točení tohoto filmu se i velmi spřátelili. Jason se dokonce stal kmotrem Kevinovy dcery Harley a začali spolupracovat na dalších projektech. Ve většině z nich už nehrál hlavní roli. Hrál například v Hledám Amy/Zoufale (\"1997\"), nebo ve filmové adaptaci podle románu Stephena Kinga \"Pavučina snů (\"2003\").\n"}
{"id": "579516", "url": "https://cs.wikipedia.org/wiki?curid=579516", "title": "Ethan Suplee", "text": "Ethan Suplee\n\nEthan Suplee (* 25. května 1976 Manhattan) je americký filmový a televizní herec nejvíce známý jako Seth Ryan v kriminálním drama \"Kult hákového kříže\", Louie Lastik ve sportovním drama \"Vzpomínka na Titány\", Frankie v seriálu \"Boys Meets World\", Randy Hickey v seriálu \"Jmenuju se Earl\" či Thumper v sci-fi psychologickém thrilleru \"Osudový dotek\"..\n\n\n"}
{"id": "579517", "url": "https://cs.wikipedia.org/wiki?curid=579517", "title": "MercedesCup 2010", "text": "MercedesCup 2010\n\nTenisový turnaj ATP Mercedes Cup 2010 se konal ve dnech 12.–18. července v německém Stuttgartu venku na antukových dvorcích. Odměny činily 450 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n\n"}
{"id": "579520", "url": "https://cs.wikipedia.org/wiki?curid=579520", "title": "Kněžna Libuše (film)", "text": "Kněžna Libuše (film)\n\nKněžna Libuše (v anglickém originále \"The Pagan Queen\") je americko-český historický film s prvky fantasy z roku 2009. Netradičním způsobem popisuje události kolem bájné české kněžny Libuše, které byly zachyceny v českých pověstech od Kosmovy \"Kroniky české\" po Jiráskovy \"Staré pověsti české\".\n\nSamotné natáčení probíhalo na podzim roku 2007 (začalo 10. září) v českých exteriérech: lesy v Brdech, kolem Dobříše a Berounky; pro obydlí byly využity slovanské skanzeny se zrekonstruovanými stavbami. Původní název zněl \"Koruna Vyšehradu\", později autoři přešli k názvu \"Pohanská královna\" (anglicky \"The Pagan Queen\"), zatímco v Česku byl film distribuován pod jménem \"Kněžna Libuše\". Rozpočet snímku byl 1,3 milionu eur. V roce 2008 probíhala postprodukce, poprvé byl film promítán 8. září 2009 ve Španělsku, světová premiéra proběhla v českých kinech 15. října téhož roku. Na amerických plátnech byl snímek uveden 29. června 2010.\n\nAmericko-německý režisér Constantin Werner, jehož předkové pocházejí z Ústí nad Labem, vycházel jak z divadelních her Franze Grillparzera (\"Libussa\") a Clemense Brentana (\"Založení Prahy\"), tak i z díla Aloise Jiráska (\"Staré pověsti české\"). Do hlavní role Libuše byla obsazena americká herečka s českými kořeny Winter Ave Zoliová, Přemysla hraje Maďar Csaba Lucás. Film byl natočen v anglickém znění.\n\nSnímek byl kritiky hodnocen veskrze negativně. Je srovnáván s nepovedeným domácím videem nebo italským soft-pornem 80. let 20. století, je kritizován za smíšení historického filmu s ekologicko-feministickými poselstvími, levnou výpravu, špatnou kameru, chabé herecké výkony či špatnou angličtinu některých herců. Některé recenze naopak zmiňují povedenou hudbu s motivy ze Smetanovy \"Mé vlasti\". Ale ani mezi běžnými diváky nebyl snímek přijat příliš dobře: např. na serveru ČSFD se s hodnocením 14 % (maximum 100 %, minimum 0 %) nachází na 68. místě nejhorších filmů.\n\nPo smrti vladyky Kroka kolem roku 700 převzala vládu nad Vyšehradem a okolními zeměmi jeho nejmladší dcera Libuše (její matka byla lesní žínka). Ta se mezitím seznámila s mladým oráčem, jenž ji našel v bezvědomí na kamenech u řeky a zachránil ji. Libuše měla vzácný dar vidět do budoucnosti; jejími dvěma sestrami byly léčitelka Kazi a kněžka Teta. Libuše moudře vládla a pomáhala lidem a o rok později se znovu setkala s oním oráčem, který ji tentokrát přišel ze Stadic darovat svého koně.\n\nDomaslav a Vršovec naléhali na Libuši, že je nejvyšší čas najít si manžela, což ona odmítla. Nicméně tito dva muži dále přesvědčovali obyvatele, že lid potřebuje vůdce, neboť hladoví a rada se rozhoduje pro válku pomalu. Kněžna po rozhovoru se svojí kamarádkou Vlastou, kterou pověřila velením ženské armády, odjela za Přemyslem do Stadic, protože zjistila, že jej miluje.\n\nV dalších viděních spatřila Libuše nerostné bohatství země a také velké město (Prahu), které vyroste kolem řeky; proto nechala začít těžit kovy. Kněžna nadále o nocích s úplňkem přijížděla za Přemyslem. Později se však intervaly mezi těmito návštěvami prodlužovaly. Libuše vyprávěla Přemyslovi o problémech v zemi, kvůli nimž za ním nemůže jezdit častěji, jejich vztah ale postupně vychládal. Oráč se proto blíže seznámil s Vlastou.\n\nNa další naléhání od Domaslava a Vršovce ohledně manžela a panovníka, nechala Libuše přivést delegaci svým koněm do Stadic za Přemyslem. Ten nakonec svolil ke svatbě s kněžnou, protože neměl na vybranou (měli příkaz ho přivést i násilím). Přemysl byl skutečně korunován a jako Libušin manžel vládl železnou pěstí. Měl na srdci mír a prosperitu země, jeho tvrdá vláda se ale nelíbila části lidu. Domaslav proto přišel za Vlastou, o které si myslel, že je zhrzená Přemyslovým návratem k Libuši, s nabídkou k sňatku a útoku ženské armády na Vyšehrad. Vlasta jej však nechala oslepit.\n\nNicméně Vlasta (s lesbickými sklony) vyhlásila válku všem mužům, neboť jí uzmuli přítelkyni a kamarádku Libuši a její korunu. Tím započala dívčí válka; kněžna, jíž se právě narodil syn Nezamysl, se to Vlastě snažila neúspěšně rozmluvit. Přemysl nejprve zkusil poslat Ctirada s nabídkou míru. Když se na Vyšehrad vrátil pouze jeho jazyk, vytáhl s vojskem proti Vlastě, kterou v boji zabil. Libuše brzo na to, po spatření Morany (staroslovanské Smrtky), skočila do vod Vltavy.\n\n\nFilm získal mezi diváky na největších filmových databázích spíše velmi negativní hodnocení.\n\n\n"}
{"id": "579524", "url": "https://cs.wikipedia.org/wiki?curid=579524", "title": "Hannu Lahtinen", "text": "Hannu Lahtinen\n\nHannu Antero Lahtinen (* 20. září 1960 Jalasjärvi, Finsko) je bývalý finský reprezentant v zápase, specializující se na zápas řecko-římský. Jeho největším úspěchem byl zisk zlaté medaile v kategorii do 62 kg na mistrovství světa v roce 1983. V roce 1984 startoval na olympijských hrách v Los Angeles, kde byl v kategorii do 62 kg vyřazen ve čtvrtém kole.\n"}
{"id": "579527", "url": "https://cs.wikipedia.org/wiki?curid=579527", "title": "Jennifer Hudson", "text": "Jennifer Hudson\n\nJennifer Kate Hudson (* 12. září 1981 Chicago, Illinois, USA) je americká zpěvačka, herečka, držitelka prestižní ceny Grammy, Zlatého glóbu britské ceny BAFTA a Oscara za vedlejší filmovou roli. V září 2008 se provdala za wrestlera Davida Otungu a v srpnu 2009 se narodil jejich první syn, David Daniel Otunga Jr.\n\nJennifer Hudson se narodila 12. září 1981 v Chicagu v americkém státě Illinois. Již od dětství bylo jejím snem zpívat. Před větším publikem vystupovala už v sedmi letech, když zpívala s kostelním sborem. Za největší hudební vzory považovala Whitney Houston, Arethu Franklin, Patti LaBelle a Céline Dion.\n\nDo života Jennifer silně zasáhla rodinná tragédie 24. října 2008, kdy William Balfour, bývalý manžel její sestry Julie, zavraždil tři členy její rodiny (matku, bratra a synovce) v jejich rodném domě v Chicagu.\n\nV září roku 2008 se zasnoubila s profesionálním zápasníkem Davidem Otungou a v srpnu následujícího roku Jennifer porodila syna jménem David Daniel Otunga jr.\n\nDo povědomí širší veřejnosti se dostala v roce 2004 jako účastnice finále třetí řady americké pěvecké soutěže \"American Idol\". Navzdory tomu, že byla považována za horkou favoritku na vítězství, skončila sedmá.\n\nV listopadu 2006 podepsala smlouvu s nahrávací společností Arista Records. 23. února 2007 oznámila, že právě dokončila první skladbu z připravovaného debutového alba.\n\nPrvní singl s názvem \"Spotlight\" vydala 10. června 2008. Vynesl ji místo v Top 40 Billboard Hot 100 jako singl #24 a dostal se do Top 20 britské a turecké hitparády. Druhý singl \"If This Isn't Love\" ji vynesl #63 v Billboard Hot 100 a #37 v britské hitparádě UK Singles Chart. Původně měl být druhým singlem song \"My Heart\", ale po brutální vraždě jejích rodinných příslušníků se tak nestalo. Jako třetí singl vydala \"Pocketbook\", ale ten byl také zrušen. Neuspěl u fanoušků ani u odborné kritiky. Třetím singlem se nakonec stal song \"Giving Myself\" (někdy také \"Giving Myself To You\").\n\n30. září 2008 bylo vydáno její debutové album s názvem \"Jennifer Hudson\". Ve světě vyvolalo pozitivní ohlasy. Jen do srpna 2009 se v USA prodalo 739 000 kopií. Toto album ji také vyneslo tři nominace na prestižní cenu Grammy:\nOcenění převzala za nejlepší R&B album. Album zahrnuje také song \"All Dressed in Love\" - soundtrack k filmu Sex ve městě.\n\nJennifer vyšlo téměř po třech letech (21. 03. 2011) nové album s názvem \"I Remember Me\". Album je pojmenované na základě toho, že si Jennifer uvědomuje, co vše ji v životě postihlo. Písně mají korespondovat s životním osudem této zpěvačky s velkým hlasem. Na tomto albu spolupracovala s Ryanem Tedderem, autor stejnojmenné skladby I Remember Me. Dále se na desce podíleli R. Kelly (skladba Where You At), Alicia Keys (skladby Angel, Everbody Needs Love, Don't Look Down), Swizz Beatz (skladby Angel, Everbody Needs Love), Rich Harrison (skladby No One Gonna Love You, I Got This) či producentské duo z Norska - Stargate.\n\n7. června 2009 zpívala na zádušní mši Michaela Jacksona.\n\n10. srpna 2009 se jí narodil syn David Daniel Otunga Jr., jehož otcem je její manžel David Otunga.\n\nV listopadu 2005 byla Jennifer obsazena do filmového zprácování muzikálu \"Dreamgirls\". Ztvárnila zde postavu Effie White. Objevila se po boku hvězd jako jsou Beyoncé Knowles, Eddie Murphy nebo Jamie Foxx. Za tuto roli obdržela v roce 2007 Oscara za nejlepší vedlejší roli.\n\nV prosinci 2007 si zahrála ve filmu Sex ve Městě. Ve filmu působila jako asistentka Carrie Bradshawové (Sarah Jessica Parker). Objevila se i v dalších snímcích, např. \"Tajný život včel\" nebo \"Okřídlené bytosti\". V roce 2012 si zahrála ve třech epizodách seriálu \"Smash\". V roce 2015 se objevila v hudebním seriálu \"Empire\".\n\n"}
{"id": "579530", "url": "https://cs.wikipedia.org/wiki?curid=579530", "title": "Minimální polynom (lineární algebra)", "text": "Minimální polynom (lineární algebra)\n\nV lineární algebře se rozumí minimálním polynomem čtvercové matice formula_1 řádu formula_2 nad tělesem formula_3 monický polynom formula_4 co nejmenšího stupně takový, že formula_5. Každý jiný polynom formula_6 splňující formula_7 je pak násobkem polynomu formula_8.\n\nPro minimální polynom a prvek formula_9 jsou následující tvrzení ekvivalentní:\n\nZ toho nevyplývá, že jsou minimální a charakteristický polynom vždy stejné. Například formula_16 (čtyřnásobek jednotkové matice řádu formula_2) má charakteristický polynom formula_18, ale minimální polynom formula_19 (neboť formula_20), tedy pro formula_21 jsou v tomto případě charakteristický a minimální polynom různé.\n"}
{"id": "579532", "url": "https://cs.wikipedia.org/wiki?curid=579532", "title": "Hůrka (Kladská kotlina)", "text": "Hůrka (Kladská kotlina)\n\nHůrka je vrchol v Kladské kotlině, jejímž je nejvyšším vrcholem ležícím na území České republiky.\n\nVrch Hůrka se nachází severozápadně nad obcí Červená Voda asi 4 km jihozápadně od města Králíky. Jeho svahy jsou mírné, převýšení vůči okolí málo výrazné, nejvíce pak na jihovýchodní straně. Na západní straně vrch přiléhá k západnímu svahu Bukovohorské hornatiny.\n\nVrch Hůrka se nachází v geomorfologickém celku Kladská kotlina, podcelku Králická brázda a na rozhraní okrsků Štítská a Lichkovská brázda.\n\nVrch Hůrka se nachází na hlavním evropském rozvodí Severního a Černého moře. Severní svah je odvodňován levými přítoky Tiché Orlice, zejména Suchým potokem, jižní svahy pravými přítoky říčky Březné.\n\nOkolí vrcholu Hůrky je pokryto polem. Severozápadně od něj se nachází nevelký pás křovin.\n\nPřímo na vrcholu Hůrky se kromě polní meze nenachází žádná stavba ani komunikace. Jihozápadně od něj se nachází zástavba severozápadního okraje obce Červená Voda, kterou prochází silnice na Horní a Dolní Boříkovice. Dále vedou okolím vrcholu cesty spojující zástavbu obce s okolními poli.\n\n"}
{"id": "579533", "url": "https://cs.wikipedia.org/wiki?curid=579533", "title": "Jezdec jménem smrt", "text": "Jezdec jménem smrt\n\nJezdec jménem smrt je ruský historický dramatický film režiséra Karena Šachnazarova.\n\nV roce 1904 bylo Ruské impérium šokováno sérií krutých a chladnokrevných vražd. Vojenští i vládní prominenti se stali oběťmi teroristů a ani jejich vysoké postavení a ochrana jim nepomohly utéci před krutými kriminálníky.\n\nNa večírku se teroristé, členové Strany socialistů-revolucionářů, domluví, že zabijí velkoknížete. Velitelem skupiny je Angličan Žorž Brien a jeho pomocníci jsou Váňa, Fjodor a Henrich.\n\nPrvní pokus nedopadá úspěšně. Když jsou atentátníci připraveni, jede kočár s velkoknížetem na jinou stranu, než kde stáli vrazi.\n\nDruhý pokus je o něco úspěšnější. Když kočár jede kolem atentátníků, ten kdo hodí bombu první, má být Váňa. Ten však vidí v kočáru děti a ze soucitu bombu nehodí. To samé udělá Henrich. Jediný, kdo zbývá, je Fjodor. Ten bombu hodí, ale ta nevybouchne. Fjodor utíká, pronásledován policisty a nakonec v bezvýsledné situaci páchá sebevraždu. Poté je Henrich vyloučen ze skupiny.\n\nPři těchto pokusech se Žorž tajně schází s Elenou, manželkou důstojníka. Chce, aby se stala jeho ženou, ta však odmítá.\n\nPři třetím pokusu o smrt velkoknížete zbývá jen Váňa a Žorž. Váňa hází, ale místo velkoknížete umírá několik místních lidí včetně jeho.\n\nŽorž se nakonec dozvídá, že velkokníže bude ve Velkém divadle na představení. Žorž usedá a na začátku představení se vytratí. Přijde do lóže velkoknížete a konečně ho zastřelí.\n\nDruhý den poté vyzývá Elenina manžela, aby odjel z města. Ten odmítá, a tak umírá Žoržovou rukou. Teprve teď si Žorž uvědomuje, že zabil člověka. Elenu už poté nikdy neuvidí.\n"}
{"id": "579534", "url": "https://cs.wikipedia.org/wiki?curid=579534", "title": "Sexuální sublimace", "text": "Sexuální sublimace\n\nSexuální sublimace (také sexuální transmutace) je technika, využívaná v některých náboženských a mystických tradicích. Sexuální energie se při ní namísto sexuálního aktu přeměňuje na tvůrčí sílu, která má pomoci duchovnímu probuzení člověka. Psychologicky znamená sublimace přenesení sexuální energie, tj. libida, do nesexuální činnosti nebo do jiných emocí za účelem zabránění sexuálních potřeb. Vychází se z předpokladu, že sexualita jako tvořivá síla lidské bytosti může být využita duchovně, místo aby vyprchala v sexuálních touhách. \n"}
{"id": "579537", "url": "https://cs.wikipedia.org/wiki?curid=579537", "title": "Skindred", "text": "Skindred\n\nSkindred je velšská rocková skupina z Newportu. Vznikla roku 1998 okolo zpěváka Benjiho Webbea. Hudební styl Skindred se dá označit za mix alternativního rocku, heavy metalu, punk rocku a reggae. Skupina sama označuje svůj styl jako „ragga metal“.\n\nJejich soundtracky zazněly v mnohých počítačových hrách, jako například .\n\nV Česku koncertovali už mnohokrát, například na Rock for People 2010 nebo na Mighty Sounds 2013.\n\n"}
{"id": "579544", "url": "https://cs.wikipedia.org/wiki?curid=579544", "title": "Ondrášovka Cup 2010/11", "text": "Ondrášovka Cup 2010/11\n\nSezóna 2010/2011 Ondrášovka Cupu je druhou sezónou české fotbalové pohárové soutěže pod tímto názvem, který nahradil předchozí Pohár Českomoravského fotbalového svazu. Pohár začal předkolem 18. července 2010. Ve finále 25. května 2011 na stadionu v Jihlavě se utkaly prvoligové týmy SK Sigma Olomouc a FK Mladá Boleslav. Vítězem se po penaltovém rozstřelu stali fotbalisté Mladé Boleslavi.\n\nPřekvapivý byl postup třetiligového klubu SK Hanácká Slavia Kroměříž až do semifinále soutěže.\n\nZápasy předkola byly odehrány 18. července 2010 v 17:00.\n\nZápasy 1. kola byly odehrány 24. července 2010 od 17:00.\nZápasy 2. kola byly odehrány 1. září 2010 od 17:00 (kromě výjimek). V tomto kole se do soutěže zapojily týmy 1. Gambrinus ligy.\nZápasy 3. kola byly odehrány 22. září 2010 v 16:30 (kromě výjimek).\n\n4. kolo bylo odehráno 27. října 2010, odvety 10. listopadu 2010.\nČtvrtfinále bylo na programu 12., 13. a 14. dubna 2011, odvety 20. dubna 2011.\nSemifinále je na programu 4. května 2011, odvety 11. května 2011.\n\n\n"}
{"id": "579546", "url": "https://cs.wikipedia.org/wiki?curid=579546", "title": "Linie Dmowského", "text": "Linie Dmowského\n\nLinie Dmowského (polsky \"Linia Dmowskiego\") bylo vymezení hranic obnoveného Polska, navrhované polskou delegací na Pařížské mírové konferenci v roce 1919. Jejím autorem byl polský politik Roman Dmowski. Podle této koncepce mělo Polsku připadnout mimo jiné celé Horní Slezsko s převážnou většinou území Těšínska, Orava a Spiš, Gdaňsk, Litva, západní Bělorusko včetně Minsku a západní Ukrajina.\n\nHranice nově vzniklé Polské republiky (její severní a východní část) byla polskou delegací nárokována následovně:\n…hranice se potáhne od pobřeží Baltského moře východně od Łabiawy (dnešní Polessk v Kaliningradské oblasti) a pokračuje po pobřeží na sever za Memel (dnešní litevská Klaipėda) a Palangu. Od pobřeží bude hranice kopírovat řeku Libawu na východ podle historické hranice mezi Polskem a Kuronskem z roku 1772. Takto pokračuje až k městu Iłłukszta (pozn. dnešní lotyšská Ilūkste) a táhne se až k řece Daugava a překročí ji na pravý břeh. Hranice pak kopíruje řeku na východě 30 km od ní, a to v oblasti Dryświaty (dnešní běloruský Drysviaty) a Polocku. Prochází severozápadně od Horodky (běloruský Gorodok) a navrací se na levý břeh řeky Daugava 30 km západně od Vitebsku. Pokračuje na jih a míjí na západě Sienno (běloruské Syanno) do bodu, kde se setkává hranice gubernií Minské a Mohylevské, pokračuje na jih k řece Berezina, kde se dotýká severní hranice Rečycké oblasti. Hranice překročí řeku Berezinu a jde jihozápadně přes močály a míjí Mazyr na východě. Překročí řeku Pripjať a kopíruje hranici mezi Rečyckou a Mazyrskou oblastí. Pokračuje jihozápadně a míjí města Zvjahel (ukrajinský Novohrad-Volynskyj) a Ovruč ve Volyni na západě a dostane se k místu, kde se setkávají hranice oblastí Zvjahelské, Zaslawské a Ostrohské. Hranice pokračuje na jih po východní hranici mezi Zaslawkou a Starokonstantynówskou oblastí do místa, kde potkávají hranice Latyczówské a Ploskirówské oblasti v Podolí. Hranice se táhne dále na jih, dokud nenarazí na řeku Uszyci v okolí města Zińków, pokračuje dál až k řece Dněstr, který tvoří jižní hranici s Rumunskem.\nJižní hranice měla poměrně věrně kopírovat starou hranici z dob Rakouska-Uherska meziHaličí patřící od 1919 Polsku, Bukovinou a Uhrami. Poláci ale požadovali připojení území Oravy a Spiše, jejíž obyvatelstvo Poláci účelově označili jako menšinu tzv. Goralů. Na západě měla hranice zabrat pro Polsko celé Těšínsko a Horní Slezsko s místní polskou menšinou. Následně hranice pokračovala po staré západní hranici německé provincie Poznaňsko a Západní Prusko. Polákům měl připadnout přístav Gdaňsk a jižní část provincie Východní Prusko s městy Olštýn, Marienwerder a Lyck.\n\nPožadovaná hraniční linie byla nakonec na mírové konferenci zamítnuta a později od ní upustil i samotný Dmowský. Naopak se postavil proti rozšiřování Polska dále na východ s ohledem na nežádoucí národnostní menšiny Ukrajinců a Bělorusů, které by pak v novém Polsku žily. De facto se ale stavěl proti koncepci Mezimoří, kterou prosazoval generál Piłsudski. \nRižský mír z března 1921, který ukončil válku mezi Polskem a sovětským Ruskem, stanovil východní hranici západně od Dmowského linie (město Minsk tak připadlo bolševikům). Z Litvy se stal samostatný stát, ale Polákům se podařilo díky loutkovému státu Střední Litvě připojit celé Vilensko s městem Vilniusem. Naopak Litevci uspěli na úkor Poláků a Němců s připojením Memelu. Na jihu se polským nárokům na Těšínsko, Spiš a Oravu postavilo Československo a v ozbrojeném konfliktu, tzv. sedmidenní válce, většinu území zabralo. V Horním Slezsku vypukla tři propolská Hornoslezská povstání, a o osudu země měl rozhodnout plebiscit v březnu 1921. Poláci na jeho základě získali pouze třetinu území, ale s většinou průmyslových komplexů a dolů. Na západě v Poznani vypuklo tzv. Velkopolské povstání, které zajistilo Polákům téměř veškeré územní požadavky. Gdaňsk byl přetvořen po mírové konferenci na polosuverénní městský stát (tzv. Svobodné město Gdaňsk). V oblasti Východního Pruska se konal v červnu 1920 plebiscit, v němž se většina obyvatel rozhodla pro setrvání v Německu.\n\nDmowsky v počátku žádal na mírových konferencích 447 000 km² území. Po ukončení mírových rozhovorů mělo Polsko 388 400 km², kde ale téměř 40 % obyvatel tvořily národnostní menšiny (na východě Ukrajinci, Bělorusové, Litevci a Židé a na západě Němci).\n\n\n"}
{"id": "579547", "url": "https://cs.wikipedia.org/wiki?curid=579547", "title": "Petaloudes", "text": "Petaloudes\n\nPetaloudes () je řecká obecní jednotka na ostrově Rhodos v Egejském moři v souostroví Dodekany. Do roku 2011 byla obcí. Nachází se v severovýchodní části ostrova. Na severu sousedí s obecní jednotkou Ialysos, na jihu s obecní jednotkou Kameiros a na východě s obecní jednotkou Kallithea. Je jednou z deseti obecních jednotek na ostrově.\n\nObecní jednotka Petaloudes se skládá z 6 komunit. V závorkách je uveden počet obyvatel komunit a sídel.\nU vesnice Epano Kalamon se nachází údolí Motýlů.\n"}
{"id": "579548", "url": "https://cs.wikipedia.org/wiki?curid=579548", "title": "Georgios Poikilidis", "text": "Georgios Poikilidis\n\nGeorgios Poikilidis (; * 30. října 1961) je bývalý řecký reprezentant v zápase. Věnoval se jak zápasu řecko-římskému, tak volnému stylu. V roce 1980 startoval na olympijských hrách v Moskvě, kde v zápase řecko-římském v kategorii do 100 kg vybojoval páté místo. V roce 1984 na hrách v Los Angeles v zápase řecko-římském v kategorii do 100 kg vybojoval čtvrté místo a ve stejné váhové kategorii ve volném stylu šesté místo. V roce 1988 na hrách v Soulu vybojoval v zápase řecko-římském v kategorii do 90 kg osmé místo.\n\nZápasu se věnoval také jeho bratr Panagiotis.\n"}
{"id": "579549", "url": "https://cs.wikipedia.org/wiki?curid=579549", "title": "Abuna Aregawi", "text": "Abuna Aregawi\n\nAbuna Aregawi byl syrský mnich, žijící v 6. století, jeden z aksúmských devíti svatých. Je mu připisováno založení kláštera Debre Damo, kam ho podle pověsti vynesl obrovitý had.\n"}
{"id": "579553", "url": "https://cs.wikipedia.org/wiki?curid=579553", "title": "Kid Cudi", "text": "Kid Cudi\n\nScott Ramon Seguro Mescudi (* 30. leden 1984, Cleveland, Ohio), lépe známý pod pseudonymem Kid Cudi, někdy psáno KiD CuDi, je americký rapper, zpěvák a herec. Je zakládajícím členem rockové skupiny WZRD (dříve známé jako 2 Be Continuum a Wizard). Je zakladatelem hudební nahrávací společnosti Wicked Awesome Records. Také byl spoluzakladatelem dnes již zaniklého labelu Dream On Records.\n\nNarodil se v Clevelandu, stát Ohio, v roce 1984. Vyrůstal v clevelandských předměstí Shaker Heights a Solon. Jeho otec, malíř pokojů, byl Američan mexického původu. Jeho matka, učitelka, je Afroameričanka. V roce 1995 zemřel jeho otec na rakovinu, což velmi ovlivnilo Scottovu osobnost a později i jeho hudbu. Dva roky navštěvoval střední školu ve čtvrti Shaker Heights, poté přestoupil na školu ve čtvrti Solon. Vzdělání zakončil všeobecným srovnávacím testem GED. Rok studoval filmovou školu na University of Toledo, z té byl ovšem vyloučen.\n\nS rapováním započal krátce před ukončením střední školy, velmi ho ovlivnily alternativní hip-hopové skupiny The Pharcyde a A Tribe Called Quest. Když mu bylo okolo dvaceti let, přestěhoval se do newyorské čtvrti Brooklyn, aby se snáze prosadil v hudební branži.\n\nV roce 2008 vydal nezávislý mixtape nazvaný \"A Kid Named Cudi\", ten vzbudil zájem u rappera a hudebního producenta Kanye Westa. West ho později téhož roku upsal pod svou nahrávací společnost GOOD Music. Ve stejném roce se podílel na Westovu albu \"808s & Heartbreak\", kde hostoval na písni \"Welcome to Heartbreak\", tím se proslavil na hudební scéně.\n\nIhned od roku 2008 začal pracovat na svém debutovém studiovém albu. Prvním singlem z alba byla píseň \"Day 'n' Nite\" vydána 2. února 2008, ta byla vydána již na zmiňovaném mixtapu \"A Kid Named Cudi\". Písně se prodalo přes dva miliony kusů v USA a umístila se na 3. příčce žebříčku Billboard Hot 100. V roce 2009 zabodovala i v britské hitparádě UK Singles Chart, kde se umístila na druhé příčce. Album \"\" bylo vydáno 15. září 2009. V první týden prodeje v USA se ho prodalo okolo 104 000 kusů, čímž se umístilo na 4. příčce žebříčku Billboard 200. Celkem se alba prodalo lehce přes 500 000 kusů, čímž obdrželo od společnosti RIAA certifikaci zlatá deska. Dalšího úspěchu se album dočkalo jen v Kanadě. Dalšími singly z alba byly písně \"Make Her Say\" (ft. Kanye West a Common) a \"Pursuit of Hapiness\" (ft. MGMT a Ratatat). Za album byl nominován na tři ceny Grammy. Ve stejném roce hostoval na albu \"The Blueprint 3\" rapového velikána Jay-Z, na písni \"Already Home\" a na mezinárodně úspěšném singlu DJe Davida Guetty \"Memories\".\n\nRoku 2010 hostoval na reedici alba Snoop Dogga \"More Malice\", na písni \"That Tree\". Také během roku pracoval na svém druhém albu s pracovním názvem \"Cudder: The Revolution of Evolution\". V červnu 2010 byl vydán jediný oficiální single z jeho druhého alba nazvaný \"Erase Me\" (ft. Kanye West). Ten se umístil na 22. příčce žebříčku Billboard Hot 100. Finálním názvem alba se stalo \"\", bylo vydáno v listopadu 2010. V první týden prodeje v USA se alba prodalo okolo 169 000 kusů, čímž se umístilo na 3. pozici žebříčku Billboard 200 a na prvních pozicích žebříčků Top R&B/Hip-Hop Albums a Top Rap Albums. Celkem se v USA alba prodalo okolo 430 000 kusů. Úspěch zaznamenaly i promo singly \"Marijuana\" a \"Mr. Rager\", které se umístily v druhé polovině žebříčku Billboard Hot 100. V roce 2010 také hostoval s Kanye Westem na písni rappera T.I. \"Welcome to the World\" z alba \"No Mercy\" a na albu Kanyeho Westa \"My Beautiful Dark Twisted Fantasy\", na úspěšném singlu \"All of the Lights\" a na písni \"Gorgeous\".\n\nRoku 2011 chtěl vydat mixtape nazvaný \"A Man Named Scott\", který měl pokračovat v úspěchu jeho prvního mixtapu \"A Kid Named Cudi\", avšak kvůli práci na albu zrušil vydání mixtapu. Album, o kterém je řeč, je debutové pop rockové album dua WZRD, které s ním tvoří producent Dot da Genius. Stejnojmenné bylo vydáno 28. února 2012. Umístilo se na 3. příčce žebříčku Billboard 200 s 66 000 prodanými kusy v první týden prodeje v USA. Celkem se alba prodalo 84 000 kusů.\n\nNa rok 2012 původně chystal pokračování své série \"Man on the Moon\", tentokrát již s číslem tři. Avšak poté oznámil, že nové album ponese název \"indicud\" a mělo jít o dvojalbum. Také se objevil na společném kompilačním albu hudebního vydavatelství GOOD Music \"Cruel Summer\", které bylo vydáno v září 2012. Dostal prostor na dvou písních \"The Morning\" a \"Creepers\".\n\nAlbum \"indicud\" bylo vydáno v dubnu 2013 jako standardní album. Jde o jeho první solo album u labelu Republic Records. Prvním singlem byla píseň \"Just What I Am\", ta se umístila na 74. příčce žebříčku Billboard Hot 100. Singly \"Immortal\" a \"Girls\" již v hitparádě nezabodovaly. Promo singl \"King Wizard\" se umístil na 91. příčce. Album debutovalo na 2. příčce žebříčku Billboard 200 se 136 000 prodanými kusy o první týden prodeje v USA. Všechny písně z alba Kid Cudi sám produkoval. Celkem se v USA prodalo 219 000 kusů alba.\n\nV říjnu 2012 potvrdil plán nahrávání alba \"Man on the Moon 3\". Poté, co vydal v dubnu 2013 album \"indicud\", v srpnu téhož roku zveřejnil oznámení, že \"Man on the Moon 3\" bude vydáno v roce 2015. Ještě před vydáním alba \"Man on the Moon 3\" hodlal v roce 2014 vydat EP s názvem \"Satellite Flight: Journey to Mother Moon EP\", v lednu 2014 se ovšem rozhodl, že z tohoto projektu učiní plnohodnotné album. Album bylo na iTunes vydáno 25. února 2014. Obsahovalo deset skladeb, které Kid Cudi také produkoval; čtyři z nich byly pouze instrumentální. V USA album debutovalo na 4. příčce žebříčku Billboard 200 s 87 000 prodanými kusy v první týden prodeje. Celkem se v USA prodalo 95 000 kusů.\n\nV lednu 2015 řekl, že pravděpodobně vydá další nové album, ještě než vydá \"Man on the Moon 3\". V březnu 2015 vydal píseň \"Love\", která byla původně nahrána pro album \"Satellite Flight\". V dubnu na Twitteru oznámil název nového alba, a to \"Speedin' Bullet to Heaven\". V říjnu stanovil datum vydání na 4. prosince 2015. Také vydal dvě nové písně: \"Wedding Tux\" a \"Judgemental Cunt\". Experimentálního alba se v první týden prodeje v USA prodalo 19 000 kusů a tím debutovalo na 36. příčce.\n\nI v roce 2016 kolovaly fámy o vydání alba Man on the Moon III. V květnu 2016 však Cudi oznámil, že další album ponese název \"Passion, Pain & Demon Slayin'\". V srpnu se nechal na několik týdnů zapsat do psychiatrické léčebny, a to kvůli depresím a sebevražedným myšlenkám. Album bylo vydáno 16. prosince 2016 v digitální podobě a 23. prosince i na CD. Oproti špatně přijatému předchozímu experimentálnímu albu \"Speedin' Bullet to Heaven\" (44 bodů ze 100 na Metacritic), se na albu \"Passion, Pain & Demon Slayin\"' vrací ke svému typickému stylu z prvních alb.\n\n\n\n\nhttp://www.facebook.com/pages/Kid-Cudi-CzSk/171637049605380?fref=ts CZ/SK Fan stránka\n"}
{"id": "579554", "url": "https://cs.wikipedia.org/wiki?curid=579554", "title": "Vasile Andrei", "text": "Vasile Andrei\n\nVasile Andrei (* 28. června 1955 Albești, Rumunsko) je bývalý rumunský reprezentant v zápase. V roce 1984 vybojoval na olympijských hrách v Los Angeles zlatou medaili v zápase řecko-římském v kategorii do 100 kg a v roce 1980 v Moskvě vybojoval ve stejné kategorii bronzovou medaili. V roce 1984 nastoupil i v zápase ve volném stylu nad 100 kg, kde obsadil 6. místo. V roce 1988 v Soulu v zápase řecko-římském v kategorii do 100 kg vypadl v pátém kole.\n"}
{"id": "579564", "url": "https://cs.wikipedia.org/wiki?curid=579564", "title": "Greg Gibson (zápasník)", "text": "Greg Gibson (zápasník)\n\nGreg Gibson (* 20. listopadu 1953 Stafford, USA) je bývalý americký reprezentant v zápase. V roce 1984 na hrách v Los Angeles vybojoval stříbrnou olympijskou medaili v řecko-římském zápase v kategorii do 100 kg. V roce 1981 a 1983 vybojoval stříbrnou a v roce 1982 bronzovou medaili ve volném stylu v kategorii do 100 kg na mistrovství světa. V roce 1983 ve stejné kategorii zvítězil na Panamerických hrách.\n\n"}
{"id": "579567", "url": "https://cs.wikipedia.org/wiki?curid=579567", "title": "Zápas na Letních olympijských hrách 1984 – muži, řecko-římský do 90 kg", "text": "Zápas na Letních olympijských hrách 1984 – muži, řecko-římský do 90 kg\n\nZápas řecko-římský ve váhové kategorii do 90 kg probíhal na Letních olympijských hrách 1984 v Anaheimském Convention Center. O medaile se utkalo celkem 13 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "579569", "url": "https://cs.wikipedia.org/wiki?curid=579569", "title": "Madžd al-Kurúm", "text": "Madžd al-Kurúm\n\nMadžd al-Kurúm ( , , v oficiálním přepisu do angličtiny Majd al-Kurum, přepisováno též Majd al-Krum) je místní rada (malé město) v Izraeli, v Severním distriktu, které bylo v letech 2003–2009 součástí města Šagor.\n\nLeží v nadmořské výšce 225 m, v Bejtkeremském údolí na pomezí Dolní a Horní Galileje. Město se rozkládá na úpatí prudkého terénního zlomu Matlul Curim, který z dna údolí stoupá o několik set metrů na náhorní planiny Horní Galileje. Je odvodňováno tokem Nachal Šagor. Západně od města končí Bejtkeremské údolí vrchem Har Gamal. Na jih od města z něj mezi vrchy Har Karmi a Har Gilon vybíhá ještě nevelké boční údolí Bik'at Meged.\n\nNachází se cca 18 kilometrů východně od města Akko, cca 105 kilometrů severovýchodně od centra Tel Avivu a cca 28 kilometrů severovýchodně od centra Haify, v hustě zalidněném pásu. Osídlení v tomto regionu je smíšené. Vlastní město Madžd al-Krum společně se sousedními městy Dejr al-Asad a Bi'ina je osídleno izraelskými Araby, stejně jako mnohá sídla v okolí. Na jihovýchod odtud leží ale větší židovské město Karmi'el. Další menší židovská sídla vesnického typu (Tuval, Pelech, Gilon nebo Curit) jsou rozptýlená na návrších jižně a severně od Madžd al-Krum.\n\nMadžd al-Krum je na dopravní síť napojen pomocí dálnice číslo 85, která ve východozápadním směru propojuje Akko a oblast okolo Galilejského jezera. Souběžně s dálnicí vede nová železniční trať Akko–Karmiel. Provoz na nové železniční trati byl zahájen 20. září 2017. Nemá zde ovšem zatím stanici, ta je v sousedním městě Karmiel.\n\nVe starověku zde stála židovská vesnice Bejt Kerem, která dala jméno zdejšímu údolí. Později byla osídlena muslimskými Araby. Během první arabsko-izraelské války zde měl tábor vůdce arabských dobrovolnických sil Fauzí al-Kaukdží. Oblast byla ale koncem října 1948 dobyta v rámci operace Chiram izraelskou armádou, stejně jako celá přilehlá oblast centrální a severní Galileje.\n\nČást obyvatel pak uprchla, ale do obce naopak dorazili noví obyvatelé – Arabové vysídlení z okolních vesnic. Po roce 1948 se Madžd al-Kurúm rozrůstal a roku 1964 získal status místní rady (menšího města). Zemědělství mezitím ztrácelo pro místní ekonomiku původní význam. Obec se stala výrazným regionálním centrem. Konají se tu folklorní festivaly a vychází tu časopis o arabské kultuře.\n\nV roce 2003 v rámci reformy samosprávy došlo k sloučení místních rad Madžd al-Kurúm, Dejr al-Asad a Bi'ina do jedné obce, pro kterou byl zvolen název Šagor. Ta byla v roce 2005 povýšena na město. Unie se ovšem neosvědčila a sloučené město se potýkalo s ekonomickými potížemi. Radnici chyběl profesionální úřednický sbor, jednotlivé městské části se vzájemně obviňovaly z neúměrného preferování jedné či druhé, nedařilo se vybírat komunální daně. Zhroutil se systém odvozu komunálního odpadu a kanalizace. Splašky tak po dlouhou dobu znečišťovaly vádí Nachal Šagor poblíž města. Kvůli dluhu u vodárenské společnosti Mekorot byla do Šagor opakovaně přerušena dodávka pitné vody. V roce 2008 bylo proto rozhodnuto, že dojde k opětovnému osamostatnění všech tří původních obcí, ve kterých měly v srpnu 2009 proběhnout komunální volby.\n\nMadžd al-Kurúm je město s ryze arabskou populací s převahou muslimů. Jde o středně velké sídlo městského typu s trvalým růstem. K 31. prosinci 2017 zde žilo 15 100 lidí.\n\"* údaje za roky 1955, 2000, 2002 a od roku 2010 zaokrouhleny na stovky\"\n\n"}
{"id": "579577", "url": "https://cs.wikipedia.org/wiki?curid=579577", "title": "Zápas na Letních olympijských hrách 1984 – muži, řecko-římský do 82 kg", "text": "Zápas na Letních olympijských hrách 1984 – muži, řecko-římský do 82 kg\n\nZápas řecko-římský ve váhové kategorii do 82 kg probíhal na Letních olympijských hrách 1984 v Anaheimském Convention Center. O medaile se utkalo celkem 15 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "579579", "url": "https://cs.wikipedia.org/wiki?curid=579579", "title": "Zápas na Letních olympijských hrách 1984 – muži, řecko-římský do 74 kg", "text": "Zápas na Letních olympijských hrách 1984 – muži, řecko-římský do 74 kg\n\nZápas řecko-římský ve váhové kategorii do 74 kg probíhal na Letních olympijských hrách 1984 v Anaheimském Convention Center. O medaile se utkalo celkem 17 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "579581", "url": "https://cs.wikipedia.org/wiki?curid=579581", "title": "Dejr al-Asad", "text": "Dejr al-Asad\n\nDejr al-Asad ( דֵיר אל-אַסַד, دير الأسد, v oficiálním přepisu do angličtiny Deir al-Asad) je místní rada (malé město) v Izraeli, v Severním distriktu, které bylo v letech 2003–2009 součástí města Šagor.\n\nLeží v nadmořské výšce 350 metrů v údolí Bejt ha-Kerem na pomezí Dolní a Horní Galileji. Město se rozkládá na prudkém terénním zlomu Matlul Curim, který z dna údolí stoupá o několik set metrů na náhorní planiny Horní Galileji. Je odvodňováno tokem Nachal Šagor.\n\nNachází se cca 18 kilometrů východně od města Akko, cca 105 kilometrů severovýchodně od centra Tel Avivu a cca 28 kilometrů severovýchodně od centra Haify, v hustě zalidněném pásu. Osídlení v tomto regionu je smíšené. Vlastní město Dejr al-Asad společně se sousedními městy Madžd al-Krum a Bi'ina je osídleno izraelskými Araby, stejně jako mnohá sídla v okolí. Na jihovýchod odtud leží ale větší židovské město Karmiel. Další menší židovská sídla vesnického typu (Tuval, Kišor nebo Lavon) jsou rozptýlená na návrších severně od Dejr al-Asad.\n\nDejr al-Asad je na dopravní síť napojen pomocí dálnice číslo 85, která ve východozápadním směru propojuje Akko a oblast okolo Galilejského jezera.\n\nByl založen ve středověku. Vesnice se zmiňuje už v dobách křižáckých válek. Ležela na strategické spojnici měst Akko a Safed. Obyvatelé jsou muslimští Arabové.\n\nBěhem první arabsko-izraelské války byla tato oblast koncem října 1948 dobyta v rámci Operace Chiram izraelskou armádou, stejně jako celý přilehlý region centrální a severní Galileje. Místní arabská populace zde ale byla ponechána. Po roce 1948 se Dejr al-Asad rozrůstal a roku 1975 získal status místní rady (menšího města).\n\nV roce 2003 v rámci reformy samosprávy došlo k sloučení místních rad Madžd al-Krum, Dejr al-Asad a Bi'ina do jedné obce, pro kterou byl zvolen název Šagor. Ta byla v roce 2005 povýšena na město. Unie se ovšem neosvědčila a sloučené město se potýkalo s ekonomickými potížemi. Radnici chyběl profesionální úřednický sbor, jednotlivé městské části se vzájemně obviňovaly z neúměrného preferování jedné či druhé, nedařilo se vybírat komunální daně. Zhroutil se systém odvozu komunálního odpadu a kanalizace. Splašky tak po dlouhou dobu znečišťovaly vádí poblíž města. Kvůli dluhu u vodárenské společnosti Mekorot byla do Šagor opakovaně přerušena dodávka pitné vody. V roce 2008 bylo proto rozhodnuto, že dojde k opětovnému osamostatnění všech tří původních obcí, ve kterých měly v srpnu 2009 proběhnout komunální volby.\n\nDejr al-Asad je město s ryze arabskou populací s převahou muslimů. Jde o menší sídlo městského typu s trvalým růstem. K 31. prosinci 2017 zde žilo 12 100 lidí.\n\"* údaje za roky 1955, 2000, 2002, 2010 a od roku 2011 zaokrouhleny na stovky\"\n\n"}
{"id": "579589", "url": "https://cs.wikipedia.org/wiki?curid=579589", "title": "Mez (zemědělství)", "text": "Mez (zemědělství)\n\nMez je neobdělávaný pás terénu oddělující dvě pole. Meze vytvářeli zemědělci přirozeně zejména ve svažitém terénu; díky nim se totiž snižuje náklon obdělávaných ploch, což usnadňuje zemědělské práce. Kromě zemědělské funkce jsou meze i důležitým prvkem ochrany přírody: omezují erozi půdy stékající dešťovou vodou. Kromě toho zvyšují biodiverzitu, neboť mohou být útočištěm různých druhů rostlin a živočichů, pro které by obdělávaná půda nebyla vhodným prostředím. Důležitou roli hrála mez též v starém soukromém právu, kde meze sloužily jako hranice mezi pozemky a byly ustanovovány pomocí úředních osob za přítomnosti sousedů a svědků, i mezní pře a pozemkové převody se konaly jinak než jiné typy soukromoprávní pře, přímo na místě mezí. \n\nV Československu proběhlo v rámci kolektivizace v 50. letech 20. století rozorávání mezí, jehož cílem bylo jednak sloučit menší plochy zkonfiskovaných polí do větších (ty pak obdělávala zejména jednotná zemědělská družstva), jednak ideově zdůraznit myšlenku znárodnění polí a ukončení soukromého vlastnictví. Teprve počátkem 21. století se v rámci programů obnovy krajiny sporadicky meze znovu obnovují.\n\n\n"}
{"id": "579590", "url": "https://cs.wikipedia.org/wiki?curid=579590", "title": "Bi'ina", "text": "Bi'ina\n\nBi'ina ( בִּעְנָה, بعنة, v oficiálním přepisu do angličtiny Bi'ne) je místní rada (malé město) v Izraeli, v Severním distriktu, které bylo v letech 2003–2009 součástí města Šagor.\n\nLeží v nadmořské výšce 260 metrů v údolí Bejt ha-Kerem na pomezí Dolní a Horní Galileji. Město se rozkládá na úpatí prudkého terénního zlomu Matlul Curim, který z dna údolí stoupá o několik set metrů na náhorní planiny Horní Galileji. Je odvodňováno tokem Nachal Šagor.\n\nNachází se cca 18 kilometrů východně od města Akko, cca 105 kilometrů severovýchodně od centra Tel Avivu a cca 28 kilometrů severovýchodně od centra Haify, v hustě zalidněném pásu. Osídlení v tomto regionu je smíšené. Vlastní město Bi'ina společně se sousedními městy Madžd al-Krum a Dejr al-Asad je osídleno izraelskými Araby, stejně jako mnohá sídla v okolí. Na jihovýchod odtud leží ale větší židovské město Karmiel. Další menší židovská sídla vesnického typu (Tuval, Kišor nebo Lavon) jsou rozptýlená na návrších severně od Bi'ina.\n\nBi'ina je na dopravní síť napojena pomocí dálnice číslo 85, která ve východozápadním směru propojuje Akko a oblast okolo Galilejského jezera.\n\nByla založena patrně v raném novověku poté, co sultán Sulejman I. vyhnal ze sousední vesnice Dejr al-Asad křesťany. Jejich potomci se pak usadili poblíž svého starého domova a založili zde novou vesnici. Německý cestovatel zde roku 1806 uvádí i drúzské památky. Rovněž francouzský cestovatel Victor Guérin zde koncem 19. století uvádí mezi obyvateli Drúzy a arabské křesťany.\n\nBěhem první arabsko-izraelské války byla tato oblast koncem října 1948 dobyta v rámci Operace Chiram izraelskou armádou, stejně jako celý přilehlý region centrální a severní Galileje. Místní arabská populace zde ale byla ponechána. Po roce 1948 se Bi'ina rozrůstala a roku 1976 (podle jiných zdrojů roku 1975) získala status místní rady (menšího města).\n\nV Bi'ině fungují dvě mešity, dále katolický a ortodoxní kostel. Působí zde zařízení předškolní péče o děti, dvě základní školy a střední škola.\n\nV roce 2003 v rámci reformy samosprávy došlo k sloučení místních rad Madžd al-Krum, Dejr al-Asad a Bi'ina do jedné obce, pro kterou byl zvolen název Šagor. Ta byla v roce 2005 povýšena na město. Unie se ovšem neosvědčila a sloučené město se potýkalo s ekonomickými potížemi. Radnici chyběl profesionální úřednický sbor, jednotlivé městské části se vzájemně obviňovaly z neúměrného preferování jedné či druhé, nedařilo se vybírat komunální daně. Zhroutil se systém odvozu komunálního odpadu a kanalizace. Splašky tak po dlouhou dobu znečišťovaly vádí poblíž města. Kvůli dluhu u vodárenské společnosti Mekorot byla do Šagor opakovaně přerušena dodávka pitné vody. V roce 2008 bylo proto rozhodnuto, že dojde k opětovnému osamostatnění všech tří původních obcí, ve kterých měly v srpnu 2009 proběhnout komunální volby.\n\nBi'ina je město s ryze arabskou populací. Muslimové tvoří cca 75 % a křesťané cca 25 % populace. Jde o menší obec městského typu s dlouhodobě rostoucí populací. K 31. prosinci 2017 zde žilo 8100 lidí.\n\"* údaje za roky 2000, 2002 a 2012 zaokrouhleny na stovky\"\n\n"}
{"id": "579600", "url": "https://cs.wikipedia.org/wiki?curid=579600", "title": "Stargate Online", "text": "Stargate Online\n\nStargate Online je nová online hra na motiv známého seriálu Stargate, hrána přes prohlížeč. Vznikla v České republice a jedinou její jazykovou mutací je čeština. V současné době ji hraje přes 1000 hráčů.\n\nZa hraní této hry není účtován žádný poplatek.\n\nHra probíhá v tzv. herních rasách, každá rasa je vedena vůdcem a má svoji vládu. Současný počet herních ras je 12, avšak je možné, že do budoucna ještě nějaké rasy vzniknou. Jeden herní věk trvá 2 měsíce, po kterých se uzavřou tabulky, proběhne hodnocení a restart hry. Během tohoto věku rasy válčí mezi sebou, aby dosáhly co největšího počtu planet.\n\nHraní této hry je zdarma, ale hráči si mohou zakoupit \"kredity\", za které lze zaktivovat bonusové balíčky \"\"Premium\"\" a \"\"Ultimate\"\", které spolu přinášejí určité výhody, které pomáhají či jinak zvýhodňují hráče.\n\nNa dodržování pravidel této hry dohlíží herní administrátoři.\n\nZa vznikem této hry stojí skupina lidí okolo Azury (Pavel Vondrášek), který dal dohromady tým schopný vytvořit online hru třetího tisíciletí. Hra se již překlenula přes těžké začátky a nyní je ve fázi, kdy probíhají její poslední úpravy a dokončování. Počet hráčů se od vzniku hry narůstá.\n\nZákladní filozofií této hry je kolektivní řešení problémů ve spolupráci s hráči, kterým se admini snaží vyjít co nejvíce vstříc. Také je kladen důraz na to, aby každý hráč mohl využívat hru naplno bez jakéhokoliv placení. Hra je v neustálém vývoji a její autoři se snaží hru každým dnem vylepšovat.\n\nHra běží zatím pouze na jednom serveru a využívá následující technologie:\nDo budoucna je plánováno použít i AJAX\n\n"}
{"id": "579602", "url": "https://cs.wikipedia.org/wiki?curid=579602", "title": "Zápas na Letních olympijských hrách 1984 – muži, řecko-římský do 68 kg", "text": "Zápas na Letních olympijských hrách 1984 – muži, řecko-římský do 68 kg\n\nZápas řecko-římský ve váhové kategorii do 68 kg probíhal na Letních olympijských hrách 1984 v Anaheimském Convention Center. O medaile se utkalo celkem 14 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "579604", "url": "https://cs.wikipedia.org/wiki?curid=579604", "title": "Dolgani", "text": "Dolgani\n\nDolgani ( , vlastním jménem \"долган\" (\"Dolgan\"), \"тыа-кихи\" (\"Tya-kichi\")) jsou kočovný národ čítající asi 7 200 příslušníků žijící na Sibiři v Krasnojarském kraji (poloostrov Tajmyr) a v republice Sacha. Dnes většina hovoří ruštinou, ale původním jazykem je altajský jazyk turkické větve – dolganština.\n\nDolgani jsou pravděpodobně nejmladším arktickým národem. Zformovali se během 19. stol. a začátku 20 stol. z několika evenckých, jakutských a samojedských (Něnci, Enci) rodů které následně přijaly dialekt jakutštiny. Dolgani se tradičně živili lovem a kočovným pastevectvím sobů. Během období Sovětského svazu byli nuceni žít usedle v kolchozech.\n\nDříve Dolgani praktikovali šamanismus a animistickou víru v různé duchy které dělili, stejně jako příbuzní Jakuti, do třech kategorií: \"Ičchi\" – neviditelní duchové kteří nemohli obývat žádné objekty, \"Ajyy\" – dobré duchy nebes a \"Abaasy\" – zlé duchy obývající podsvětí. Šamani (oijun) kteří s těmito duchy komunikovali, existovali snad v každé kočovné skupině. Šamani nosili rituální oděvy a při obřadech používali buben.\n\nJejich tradiční způsob života je založen na chovu sobů, lovu a rybolovu. Pastevci tradičně kočují na jaře na sever, a na podzim na jih. Dolganští pastevci tradičně žijí v kuželovitých stanech (čumech), nebo v balocích. Balok je malá bouda postavená na saních, proto může být tažená soby.\n\nDolganský folklór se v mnohém podobá jakutskému. Velký význam má hrdinský epos podobný jakutskému Oloncho. Dolganský folklór má velmi výraznou magickou funkci. Například v době epidemií zpívali Dolgani jenom oloncho s dobrým koncem, před lovem se pak nezpívá vůbec aby se zvěř nevyplašila. Dolgani dlouho nerozeznávali přesně rozdíly mezi myšlenkou a skutečností – například když je Dolgan na lovu a myslí na zvíře, zacpe si ústa trávou aby zvíře v jeho myšlenkách neuniklo a nevarovalo skutečné zvíře.\n"}
{"id": "579605", "url": "https://cs.wikipedia.org/wiki?curid=579605", "title": "Samojedské národy", "text": "Samojedské národy\n\nJako samojedské nebo samodijské národy se označuje skupina národů tradičně hovořících jazyky samojedské skupiny uralské jazykové rodiny.\n\nK samojedským národům se řadí:\n\n"}
{"id": "579606", "url": "https://cs.wikipedia.org/wiki?curid=579606", "title": "Zápas na Letních olympijských hrách 1984 – muži, řecko-římský do 57 kg", "text": "Zápas na Letních olympijských hrách 1984 – muži, řecko-římský do 57 kg\n\nZápas řecko-římský ve váhové kategorii do 57 kg probíhal na Letních olympijských hrách 1984 v Anaheimském Convention Center. O medaile se utkalo celkem 16 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "579609", "url": "https://cs.wikipedia.org/wiki?curid=579609", "title": "Zápas na Letních olympijských hrách 1984 – muži, řecko-římský do 52 kg", "text": "Zápas na Letních olympijských hrách 1984 – muži, řecko-římský do 52 kg\n\nZápas řecko-římský ve váhové kategorii do 52 kg probíhal na Letních olympijských hrách 1984 v Anaheimském Convention Center. O medaile se utkalo celkem 12 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "579610", "url": "https://cs.wikipedia.org/wiki?curid=579610", "title": "Andy Schleck", "text": "Andy Schleck\n\nAndy Schleck (* 10. června 1985, Lucemburk) je bývalý lucemburský silniční profesionální cyklista jezdící od roku 2011 za ProTour stáj Leopard Trek, kde závodí i jeho bratr Fränk Schleck. Andy Schleck se specializuje na celkové umístění na velkých etapových závodech. Na Tour de France obsadil dvakrát celkové druhé místo, jednou mu bylo přisouzeno vítězství na Tour de France 2010 až po téměř dvou letech, když bylo prvenství odebráno Albertu Contadorovi za doping. Třikrát získal i bílý trikot pro nejlepšího závodníka do 25 let.\n\n"}
{"id": "579611", "url": "https://cs.wikipedia.org/wiki?curid=579611", "title": "Daniel Aceves", "text": "Daniel Aceves\n\nDaniel Aceves Villagrán (* 18. listopadu 1964 Ciudad de México, Mexiko) je bývalý mexický zápasník, stříbrný medailista v zápase řecko-římském v kategorii do 52 kg z her v Los Angeles 1984. V roce 1983 vybojoval bronz na Panamerických hrách.\n\n"}
{"id": "579612", "url": "https://cs.wikipedia.org/wiki?curid=579612", "title": "Timothy Michael Linton", "text": "Timothy Michael Linton\n\nTimothy Michael Linton alias \"Zim Zum\" (25. června 1969 Chicago, Illinois) je americký kytarista, který působil od roku 1996 v kapele Marilyna Mansona, kde nahradil Daisy Berkowitze, do roku 1998, kdy ho nahradil John 5. Zim Zum se podílel na desce \"Mechanical Animals\" a remix \"& Repent\" od MM a nyní se věnuje sólové kariéře. Svůj pseudonym si vybral podle hebrejského slova pro anděla konajícího pro boha černou práci.\n"}
{"id": "579616", "url": "https://cs.wikipedia.org/wiki?curid=579616", "title": "Nymburský vikariát", "text": "Nymburský vikariát\n\nNymburský vikariát je dnes již zaniklou správní jednotkou litoměřické diecéze. Zanikl v rámci změn hranic diecézí ke 31. květnu 1993, kdy některé farnosti tohoto vikariátu byly přičleněny do pražské arcidiecéze, zbytek farností pak rozdělen mezi mladoboleslavský vikariát a turnovský vikariát v rámci litoměřické diecéze. \n\n\n\nV rámci slučování farností v pražské arcidiecézi od 1. ledna 2006 byly provedeny určité změny i co se farností přešlých z litoměřické diecéze: \n\n\n\n"}
{"id": "579627", "url": "https://cs.wikipedia.org/wiki?curid=579627", "title": "Pásmo ISM", "text": "Pásmo ISM\n\nPásma ISM (industrial, scientific and medical) jsou pásma pro rádiové vysílání v oborech průmyslovém, vědeckém a zdravotnickém. Jsou to pásma volná, což znamená že je v nich při použití homologovaného (schváleného) zařízení dovolen provoz bez licenčních poplatků, avšak bez garance proti rušení. Zároveň je provoz takovýchto zařízeních regulován generálními licencemi, které vydává Český telekomunikační úřad (dřívější GL-12/R/2000 a GL-30/R/2000, pro vysílací zařízení krátkého dosahu aktuálně platí všeobecné oprávnění VO-R/10/11-2016-13 ).\n\nTato pásma používají např. vysílačky RC modelů apod., vedle těchto využití se využívají také komerčně.\n\nHistoricky k vyhrazení jednotných pásem ISM došlo právě kvůli potřebě regulovat komerční využití a omezit ho jen na určené kmitočty. Především průmysl a medicína úspěšně využívají radiofrekvenční ohřev případně přenos dat nebo energie na krátké vzdálenosti. Příkladem zařízení pracujících s velkými výkony je vysokofrekvenční ohřev a svařování plastických hmot, budiče CO2 laserů nebo prohřívání a hypertermické ošetření tkání.\n\nNejznámějším přístrojem pracujícím v ISM pásmu (2,45 GHz) je mikrovlnná trouba. \n\nProtože výkonová zařízení pro radiofrekvenční (RF) ohřev nejsou příliš rozšířená a jejich vyzařování je většinou dosti odstíněné, využívají se tato průmyslová pásma i pro komunikační účely -tzv. zařízeními malého dosahu (SRD, short range devices). Příkladem jsou RF štítky (RFID) v obchodech i ve výrobě, přenos údajů od bezdrátových teploměrů, požárních hlásičů nebo od čidel vloupání, dálkové ovládání, radarové hlásiče pohybu (24 GHz), přenos obrazu (CCTV), a další. \n\nVe venkovských ale i městských oblastech mají velký význam poskytovatelé internetu , kteří provozují WiFi sítě tzv. připojení poslední míle, v bezlicenčních pásmech 2,4 a především 5 GHz.\n\nPro komunikaci stroj-stroj (M2M) nebo internet věcí (IoT) se využívá jak technologie Wi-Fi (WLAN) pro přenos většího objemu dat na krátkou vzdálenost, tak technologie na subgigahertzových pásmech s opačnými vlastnostmi (velký dosah, minimální objem dat, extrémní životnost baterie).\n\n"}
{"id": "579629", "url": "https://cs.wikipedia.org/wiki?curid=579629", "title": "Mitrovští z Mitrovic a Nemyšle", "text": "Mitrovští z Mitrovic a Nemyšle\n\nMitrovští z Mitrovic a Nemyšle byl původně jihočeský šlechtický rod, podle tvrze Nemyšle u Tábora, od 15. století podle Mitrovic u Písku. Potomci bohatě rozvětveného rodu, z něhož v 19. století pocházeli vysocí moravští zemští úředníci, žijí v Česku, v Rakousku, v Polsku a v USA.\n\nNejstarším známým předkem tohoto rodu byl Litvín z Nemyšle v jižních Čechách, který zemřel okolo roku 1380. Jan z Nemyšle z jeho přímého potomstva koupil v polovině 15. století od Vratislavů z Mitrovic tvrz a statek Mitrovice, podle nějž se rod začal psát. Mitrovice držel z tohoto rodu naposledy Bohuslav Mitrovský z Mitrovic a Nemyšle. Potomstvo Litvína v Čechách, které mělo několik větví, vymřelo v 18. století.\n\nVáclav Mitrovský z Mitrovic a Nemyšle († 1596) se usadil na Těšínsku, z jeho potomků vynikl zejm. Arnošt Matyáš Mitrovský z Mitrovic a Nemyšle (1676–1748), povýšený r. 1716 do stavu svobodných pánů, který roku 1731 zakoupil panství Dolní Rožínka – Bystřice. Je považován za nového rozmnožitele rodu, jeho synové Jan Nepomuk, Maxmilián Josef a Jan Křtitel stojí u počátku tří rodových linií na Moravě a v Uhrách.\n\nJan Nepomuk Mitrovský z Mitrovic a Nemyšle († 1760) je zakladatelem uherské linie, která vymřela v polovině 19. století. Roku 1767 získala hraběcí titul.\n\nMaxmilián Josef Mitrovský z Mitrovic a Nemyšle (1707–1782) získal roku 1769 hraběcí titul a je zakladatelem starší moravské linie, existující v několika rodových větvích dodnes. Jeho syn Jan Nepomuk hrabě Mitrovský z Mitrovic a Nemyšle (1757–1799) byl zřejmě nejvýznamnější postavou rodu. Jeho syn Vilém hrabě Mitrovský z Mitrovic a Nemyšle (1789–1857) se roku 1813 oženil s Josefou Schröffelovou z Mannsberka (1784–1834), roku 1818 po smrti jejího otce Františka Josefa Ignáce Schröffla z Mannsberka získal polovinu panství Pernštejn a roku 1828 od její sestry odkoupil polovinu druhou. K majetku rodu připojil jeho syn Vladimír I. hrabě Mitrovský z Mitrovic a Nemyšle (1814–1899) díky sňatku s Antonií Josefou z Ditrichštejna roku 1847 i statek Sokolnice. Tato tři panství (Dolní Rožínka, Pernštejn a Sokolnice) tvořila hlavní osu rodového majetku Mitrovských v Československu až do roku 1945, kdy jim byl majetek na základě Benešových dekretů zabaven s odůvodněním, že se přihlásili k německé národnosti. Vladimír I. nechal vystavět roku 1867 rodovou hrobku v Doubravníku, kam dal převézt pozůstatky některých svých předků.\n\nPolskou větev starší moravské linie reprezentuje rod Mitrowski, jehož příslušníci žijí od počátku 20. století zejména ve Spojených státech amerických a v Polsku. Nejmladším žijícím příslušníkem této větve je Andrew Mitrowski (nar. 2006), syn Stanislava Karla Mitrowského (nar. 1959) a Daniely Mitrowské, roz. Tesařové (nar. 1982). Příslušníci této linie vynikali většinou jako průmyslníci a finančníci se vztahem k umění a vzdělání, které vždy podporovali.\n\nRakouskou větev této starší moravské linie založil syn Vladimíra II. Josefa (1864–1930), Vladimír III. Antonín (1901–1976), který se i se zbytkem rodiny odstěhoval do Vídně. Ve Vídni dodnes žijí příslušníci této odnože rodu. Příslušníky rakouské linie lze vyhledat pod jmény von Mittrowsky.\n\nJan Křtitel Mitrovský z Mitrovic a Nemyšle (1736–1811), od roku 1769 hrabě, je zakladatelem mladší moravské linie, jež vymřela na konci 19. století. Právě z této linie pocházeli jeho syn Antonín Bedřich I. Mitrovský z Mitrovic a Nemyšle (1770–1842) a vnuk Antonín Bedřich II. Mitrovský z Mitrovic a Nemyšle (1801–1865), kteří byli vysoce postavenými úředníky na Moravě a ve Slezsku, podporovateli brněnského Františkova muzea i vydávání moravského diplomatáře a s ním spojenou podporou zemského archiváře Antonína Bočka . Antonín Bedřich I. byl v letech 1815–1827 moravským hejtmanem, 1827–1830 dvorský kancléř a od roku 1830 nejvyšší kancléř c. k. česko-rakouské kanceláře. Od roku 1833 mu patřilo (kromě zámku Moravec a j.) i panství Loučná nad Desnou (Wiesenberg), kterou prodal jeho syn roku 1852 velkoprůmyslnické rodině Kleinů. Bohatou knihovnu od Kleinů koupilo město Brno a je dodnes cennou součástí knihovny Archivu města Brna.\n\nNa červeném poli stříbrný kůl, v klenotu rohy dělené střídavě červeno-stříbrně, posázené hroty kopí vždy obrácené tinktury. Při povýšení do hraběcího stavu byly přidány dva klenoty a lvi jako štítonoši. Rodové heslo zní: \"Aeternus quia purus,\" ve volném překladu Věčný, protože (zůstává) čistý.\n\n\n\n"}
{"id": "579630", "url": "https://cs.wikipedia.org/wiki?curid=579630", "title": "Dalijat al-Karmel", "text": "Dalijat al-Karmel\n\nDalijat al-Karmel (hebrejsky דאלית אל-כרמל, arabsky دالية الكرمل, v oficiálním přepisu do angličtiny Daliyat al-Karmel) je místní rada (malé město) v Izraeli, v  distriktu Haifa, které bylo v letech 2003-2009 součástí města Ir Karmel.\n\nLeží v nadmořské výšce 450 metrů v kopcovité a zalesněné krajině v pohoří Karmel, cca 75 kilometrů severovýchodně od centra Tel Avivu a cca 13 kilometrů jihovýchodně od Haify (nedaleko okraje její aglomerace).\n\nMěsto je situováno v centrální části pohoří Karmel a v jeho okolí se rozkládají četné horské vrcholky. Na jihozápadní straně je to Har Mehalel, na jihovýchodě Keren Karmel. Na severozápadě od obce jsou to hory Har Šokef a Har Arkan. Vzhledem k poloze na nejvyšším bodě krajiny vedou od města na všechny strany četná vádí. Na severním okraji obce je to vádí Nachal Oren, na západ od města Nachal Bustan, k jihozápadu vedou Nachal Hod, Nachal Me'arot a Nachal Charuvim na jih Nachal Maharal, na jihovývhod Nachal Rakefet, na východ vádí Nachal Elroj.\n\nDalijat al-Karmel obývají arabsky mluvící izraelští Drúzové stejně jako sousední obec Isfija. V okolní krajině ale převažuje židovské osídlení. Město je na dopravní síť napojeno pomocí místní silnice číslo 672.\n\nJde o nejlidnatější a nejjižněji situované drúzské sídlo v Izraeli. Vzniklo před cca 400 lety. Podle jiného zdroje počátkem 18. století. Zdejší Drúzové sem přišli z kopcovité krajiny v okolí města Aleppo v dnešní Sýrii. Tento původ se dodnes projevuje v místním arabském dialektu a také ve faktu, že nejpočetnější místní rodina se jmenuje Halabí. V obci se nachází drúzská svatyně Abú Ibrahím.\n\nPo roce 1948 se Dalijat al-Karmel rozrůstal a roku 1951 získala dosavadní vesnice status místní rady (menšího města). Roku 2003 byly obce Dalijat al-Karmel a sousední Isfija sloučeny do města Ir Karmel. Šlo o jediné drúzské město v Izraeli. Vytvoření města bylo součástí programu izraelské vlády, v jehož rámci mělo dojít ke slučování obcí a tím k zefektivnění místní správy a samosprávy. Unie se ale neosvědčila. Město dlouhodobě čelilo špatné finanční situaci a dluhům. V roce 2009 byla například do obou jeho částí kvůli nespláceným účtům přerušena společností Mekorot dodávka vody. Na přání místních obyvatel bylo rozhodnuto město Ir Karmel rozpustit. 5. listopadu 2008 s tím souhlasil Kneset a v srpnu 2009 se obě původní historické obce, jež ho tvořily, osamostatnily.\n\nMěsto je centrem obchodu a turistického ruchu. Stojí tu pomník drúzských vojáků, kteří padli ve službě v izraelské armádě. Pochází odtud izraelský drúzský politik a člen strany Likud Ajub Kara.\n\nDalijat al-Karmel je město s ryze arabskou populací, ve které převládají izraelští Drúzové. Jde o středně velké sídlo městského typu s trvalým růstem. K 31. prosinci 2017 zde žilo 17 200 lidí.\n\"* údaje za roky 1955, 2000, 2002, 2010 a od roku 2011 zaokrouhleny na stovky\"\n\n"}
{"id": "579632", "url": "https://cs.wikipedia.org/wiki?curid=579632", "title": "Buffalo Memorial Auditorium", "text": "Buffalo Memorial Auditorium\n\nBuffalo Memorial Auditorium (známé také jako The Aud) byla aréna v centru města Buffalo, ve státě New York. Mezi lety 1940 a 1970 zde hráli AHL Buffalo Bisons a poté je nahradili Buffalo Sabres, kteří stále hrají NHL.\n\nAuditorium bylo otevřeno 14. září 1940, renovováno v letech 1970 a 1990 a po skončení sezony v roce 1996 bylo zavřeno a zůstalo nevyužívané až do roku 2008, kdy začala jeho demolice.\n\nV červnu 1938 poslalo vedení města do Washingtonu žádost o dotaci na novou arénu. Washington nejprve povolil 1,2 milionu dolarů a stavba začala 30. listopadu 1939.\n\n14. září 1940 se konalo slavnostní otevření arény postavené za 2,7 milionu dolarů. Původní kapacita byla 12 280 fanoušků pro hokej s dalšími dvěma až třemi tisíci místy v přízemí pro basketball a jiné události. Mezi prvními událostmi, které se v Auditoriu konaly byl autosalon a kolečkové bruslení.\n\nV sedmi měsících od otevření navštívilo Auditorium skoro milion lidí, po roce se číslo vyšplhalo na 1,3 milionu dolarů.\n\nV aréně se konaly také cirkusy nebo politické události. Auditorium bylo také památníkem Španělsko-americké války.\n\nRozšíření a renovace za 8,7 milionu dolarů přišly krátce po potvrzení faktu, že v Auditoriu začali hrát Buffalo Sabres z NHL a Buffalo Braves (nyní Los Angeles Clippers) z NBA. Střecha arény byla zvýšena a tak se udělalo místo pro nové poschodí. To zvýšilo kapacitu arény na 17 tisíc pro basketball a 15 858 pro hokej, takže NHL i NBA se zde mohly hrát. Nový, a také poslední, ukazatel skóre byl nainstalován, přidělány byly také nové schody a eskalátory. Bylo zbouráno i pár východů, na jejichž místo byly posazeny další sedačky.\n\nV létě 1974 přibylo dalších 575 míst. Aby Sabres ve městě zůstali, starosta města James Griffin začal průběžně arénu renovovat. Vlastníci Sabres, rodina Knoxů, nakonec obdržela návrh, který by stál hodně milionů a proto se raději přiklonili k možnosti vystavět novou, multifunkční arénu. V roce 1990 tak proběhly pouze drobné úpravy, bylo přidáno pár míst pro vozíčkáře, výtahy a klimatizace, aby mohla aréna fungovat, dokud nebude nová aréna postavená.\n\nAuditorium bylo zavřeno v roce 1996 a tak se Sabres a další týmy přestěhovaly pár bloků na jih do nové Marine Midland Areny. Od té doby bylo Auditorium zavřené a používalo ho pouze jedno buffalské divadlo na kresbu pozadí pro vlastní produkci. V sezoně 2001-02 byly z Auditoria přemístěno několik věcí do nové arény.\n\nV roce 2003 se začalo rozbíjet potrubí. Město se o budovu nestaralo a navíc ho ani nesledovalo, což způsobilo vandalismus uvnitř arény a mnoho věcí bylo také ukradeno či zničeno. Hlavní části arény zůstaly s podivem neporušené. Když CBC vysílala pořad Hockey Night in Canada při příležitosti Winter Classic v roce 2008, interiér arény byl v jedné z přestávek ukázán divákům a bylo vidět, že sedačky jsou stále na svém místě, zem v přízemí je neporušená a dokonce byly poznat reklamy z posledního utkání Sabres v roce 1996 a světelná tabule nad ledem.\n\nV polovině prvního desetiletí jedenadvacátého století se objevily plány, že se Auditorium předělá a zrenovuje a později bude využíváno jako pobočka obchodu s potřebami na turistiku, rybaření a lov Bass Pro Shops, nicméně na konci března 2007 plánování skončilo a rozhodlo se, že Bass Pro Shops vystaví novou budovu na stejném místě poté, co bude Auditorium zbouráno. V prosinci 2007 prodalo město, doufající v urychlení demolice, arénu společnosti Erie Canal Harbor Development Corporation za jeden dolar. Všechny věci, které mohly být v budoucnosti využitelné byly prodány ještě před startem demolice. Peníze z prodeje jsou nyní určeny k postavení památníku pro Buffalo Memorial Auditorium.\n\nOdstranění azbestových věcí a dalších věcí, které by mohly ovlivnit životní prostředí proběhlo v přípravě na demolici na konci roku 2008. Samotná demolice začala v lednu 2009. Na konci června 2009 se konal loučící ceremoniál a poslední části Auditoria byly zbourány na začátku července. Demolice stála deset milionů dolarů.\n\nNež NBA a NHL dorazily do Buffala, univerzitní basketball byl nejoblíbenějším sportem, který se v Auditoriu hrál. V prosinci 1940 se zde hrál první zápas mezi Canisius College a University of Oregon.\n\nPrvním profesionálním basketballovým týmem v Auditoriu byli Buffalo Bisons hrající NBL. Ti se po třinácti zápasech v první sezoně přestěhovali do Molinu a poté hráli také v Milwaukee a St. Louis a skončili v Atlantě, kde nyní hrají NBA jako Atlanta Hawks.\n\nDalším týmem byli Buffalo Braves hrající NBA. Tým zde vydržel osm let a pak se přestěhoval do San Diega. Nyní jsou známí jako Los Angeles Clippers.\n\nMezi lety 1940 a 1970 zde odehráli třicet let v AHL hráči Buffalo Bisons. Pětkrát vyhráli Calder Cup, ten poslední přišel v posledním zápase před zánikem. Bisons byli zrušeni kvůli novému týmu NHL, který se přistěhoval do města - Buffalo Sabres.\n\nSabres svůj první zápas odehráli 15. října 1970. V Auditoriu setrvali až do roku 1996, kdy se přestěhovali do nedaleké Marine Midland Areny. Poslední regulérní gól v aréně vstřelil Mike Peca. Hodně hráčů si arénu pochvalovalo kvůli atmosféře. Bývalý obránce a současný trenér Sabres, Lindy Ruff, řekl, že zvláštní na aréně bylo to, že všechno bylo tak blízko. Fanoušci pak byli prý vtaženi do hry a byli jako opravdová součást týmu.\n\nV květnu 1973 zde vyhrál Calder Cup farmářský tým Sabres, Cincinnati Swords. Pár zápasů zde odehrála další bývalá farma Sabres, Rochester Americans.\n\nV lednu 1978 se zde hrálo Utkání hvězd NHL. Dva členové legendární lajny Sabres, Francouzské spojky, Gilbert Perreault a Rick Martin hráli za Východní konferenci. Martin vyrovnal zápas minutu a 39 sekund před koncem a v prodloužení o výsledku 3:2 rozhodl Perreault.\n\nAuditorium je také významnou částí hokejové historie. Za Edmonton Oilers zde legendární Wayne Gretzky vstřelil hattrick a překonal rekord Phila Esposita v počtu vstřelených gólů v základní části sezony.\n\nV šedesátých letech se v Auditoriu hrál také wrestling. Čtyři roky se tu hrál lakros, působily tu dva fotbalové týmy, jeden rok ho využíval i in-line hokej a tenis.\n\nV Auditoriu se často konaly koncerty. Buffalo je jedno z velkých amerických měst a tak tu k vidění byli The Rolling Stones, Elvis Presley, U2, Queen, Led Zeppelin, The Who nebo třeba Aerosmith.\n"}
{"id": "579633", "url": "https://cs.wikipedia.org/wiki?curid=579633", "title": "Isfija", "text": "Isfija\n\nIsfija (hebrejsky עספיא, arabsky عسفيا, v oficiálním přepisu do angličtiny Isifya, přepisováno též Ussefiya) je místní rada (malé město) v Izraeli, v  distriktu Haifa, které bylo v letech 2003-2009 součástí města Ir Karmel.\n\nLeží v nadmořské výšce 520 metrů v kopcovité a zalesněné krajině v pohoří Karmel, cca 75 kilometrů severovýchodně od centra Tel Avivu a cca 13 kilometrů jihovýchodně od Haify (nedaleko okraje její aglomerace).\n\nMěsto je situováno na hlavní hřbet Karmelu, z nějž na obě strany spadají strmá údolí se sezónními vodními toky (vádí). Přímo u obce takto na jihozápad tečou vádí Nachal Nec, Nachal Chejk a Nachal Alon, která pak ústí do vádí Nachal Oren, na severovýchod vedou vádí Nachal Sevach a Nachal Jagur, na sever Nachal Nešer a na východ do Zebulunského údolí vede Nachal Chusejfa. Vzhledem k poloze v centrální části Karmelu se v okolí města rozkládají nejvyšší vrcholy celého pohoří. Zejména jde o horu Rom Karmel (546 m n. m.) na severozápadním okraji obce, se sousedními vrcholy Har Alon či Har Ela. Na severovýchodním okraji města stojí návrší Micpe Chusejfa.\n\nIsfiji obývají arabsky mluvící izraelští Drúzové stejně jako sousední obec Dalijat al-Karmel. V okolní krajině ale převažuje židovské osídlení. Město je na dopravní síť napojeno pomocí místní silnice číslo 672.\n\nVznikla na místě staršího byzantského osídlení. Našly se tu i stavební pozůstatky z křižáckého období. Kromě toho zde roku 1930 byly objeveny i zbytky židovského osídlení z 5. století zvaného Husifa. Nynější drúzská vesnice byla založena počátkem 18. století. Obyvatelé se živili pěstováním oliv, citrusů a produkcí medu. V obci se nachází drúzská hrobka Abú Abdaláha.\n\nPo roce 1948 se Isfija rozrůstala a roku 1951 získala dosavadní vesnice status místní rady (menšího města).\n\nRoku 2003 byly obce Dalijat al-Karmel a Isfija sloučeny do města Ir Karmel. Šlo o jediné drúzské město v Izraeli. Vytvoření města bylo součástí programu izraelské vlády, v jehož rámci mělo dojít ke slučování obcí a tím k zefektivnění místní správy a samosprávy. Unie se ale neosvědčila. Město dlouhodobě čelilo špatné finanční situaci a dluhům. V roce 2009 byla například do obou jeho částí kvůli nespláceným účtům přerušena společností Mekorot dodávka vody. Na přání místních obyvatel bylo rozhodnuto město Ir Karmel rozpustit. 5. listopadu 2008 s tím souhlasil Kneset a v srpnu 2009 se obě původní historické obce, jež ho tvořily, osamostatnily.\n\nIsfija je město s ryze arabskou populací, ve které převládají ze 78 % izraelští Drúzové. 17 % obyvatel jsou arabští křesťané, 5 % arabští muslimové. Uvádí se tu i několik Židů. K 31. prosinci 2015 zde žilo 11 800 lidí.\n\"* údaje za roky 1955, 2000, 2002 a od roku 2010 zaokrouhleny na stovky\"\n\n"}
{"id": "579640", "url": "https://cs.wikipedia.org/wiki?curid=579640", "title": "Commerce Square", "text": "Commerce Square\n\nCommerce Square je komplex dvou stejných kancelářských mrakodrapů v pensylvánském městě Filadelfie. Budovy nesou název One Commerce Square a Two Commerce Square. Oba mají 41 pater a výšku 172 metrů. Byly navrženy architektonickou firmou IM Pei & Partners (dnešní Pei Cobb Freed & Partners) a výstavba 1. věže probíhala v letech 1985–1987 a druhé věže v letech 1990–1992. Celý komplex disponuje pordlahovou plochou o rozloze asi 200 000 m, z toho přibližně 170 000 m zabírají kancelářské prostory.\n\n"}
{"id": "579641", "url": "https://cs.wikipedia.org/wiki?curid=579641", "title": "Sokolnice (zámek)", "text": "Sokolnice (zámek)\n\nZámek v Sokolnicích byl jako renesanční tvrz postaven roku 1560 tehdejším majitelem Petrem Sadovským ze Sloupna. Roku 1705 jej koupil Walter Xaver z Ditrichštejna, jehož nástupce František Xaver jej přestavěl na dvoupodlažní barokní zámek s kaplí. Roku 1843 zámek zakoupili Mitrovští z Mitrovic a Nemyšle, kteří z něj učinili své rodové sídlo a v polovině 19. století jej přebudovali do novogotické podoby. Na zámku byla i ústřední kancelář statků Mitrovských.\n\nPo roce 1945 se stal zámek majetkem státu, sloužil jako domov pro běžence, domov odpočinku a domov důchodců, dnes je v něm umístěn domov pro seniory. K zámku přiléhá veřejně přístupný park v anglickém stylu, na něj pak navazuje bývalá zámecká obora.\n\nZámek včetně parku a obory je chráněn jako kulturní památka České republiky.\n\n\n"}
{"id": "579642", "url": "https://cs.wikipedia.org/wiki?curid=579642", "title": "Seznam vysokých škol na Slovensku", "text": "Seznam vysokých škol na Slovensku\n\nTento článek obsahuje seznam vysokých škol na Slovensku.\n\n\n\n\nZahraniční vysoké školy poskytující vzdělání na Slovensku:\n\n\n"}
{"id": "579643", "url": "https://cs.wikipedia.org/wiki?curid=579643", "title": "Jan Rája", "text": "Jan Rája\n\nJan Rája (*12. června 1972, Kyjov) je český dostihový jezdec, dvojnásobný vítěz šampionátu rovinových jezdců z let 2004 a 2005, vítěz 91. Českého derby v roce 2011. V rovinových dostizích mu náleží titul žokej, v překážkových jezdec.\n\nJan Rája získal první jezdecké zkušenosti v jezdeckém oddíle v Kyjově. Posléze absolvoval různé brigády u plnokrevníků a po vyučení ve Velké Chuchli nastoupil do svého prvního působiště ve Slušovicích, kde tehdy působil jako trenér Ing. Václav Chaloupka, čtyřnásobný vítěz Velké pardubické steeplechase. Také díky němu se Jan Rája rozhodl pro povolání dostihového jezdce.\n\nPrvního významného vítězství v kariéře dosáhl Ceně zimní královny v roce 1992 v sedle koně Superb Investment. Zlomové pro něj ovšem bylo vítězství v pardubickém St. Legeru v roce 1996 v sedle anglického koně Set the Fashion. Trenér Williams jej vzápětí pozval do Anglie, kde odjel jeden rovinový a jeden překážkový dostih a startoval v jednom poli se špičkovými jezdci Richardem Dunwoodym a Normanem Williamsem. Působil také u trenéra O'Neila, kde se zaměřoval na překážkové dostihy. V roce 2004 získal sté vítězství ve své kariéře a se třiceti šesti vyhranými dostihy poprvé zvítězil v šampionátu rovinových jezdců. Získal tehdy navíc historicky druhou příčku v počtu vítězství v jednom roce hned za rekordem jedenačtyřiceti vítězství Vlastimila Smolíka z roku 1990. V roce 2005 Jan Rája prvenství v šampionátu obhájil. Pozornosti médií také neuniklo Rájovo „jubilejní“ vítězství ve Velké květnové ceně 2006 s Mastmanem, které bylo jeho v pořadí 175. vítězstvím, jubilejním třicátým ze startů v nejvyšší kategorii a také desátým v sezóně 2006.\n\nVedle rovinových dostihů jezdí také dostihy překážkové, kde pro něj byl nejúspěšnější rok 2003. Tehdy získal prvenství hned ve dvou kvalifikacích na Velkou pardubickou, které se také několikrát zúčastnil (například s anglickým koněm Most Harper nebo s běloušem Sordem).\n\nV roce 2010 přijal švýcarské angažmá u trenéra Schörera, ovšem do České republiky dál dojížděl k vybraným startům. 4. dubna 2010 tak ve Velké Chuchli s koněm Heat Set získal prvenství v 85. Gomba Handicapu. Ze švýcarského angažmá se vrátil měsíc před Českým derby.\n\nV neděli 12. června 2011 byl přímo ze závodiště ve Velké Chuchli po pádu při zkušebním cvalu v Červnovém poháru (ze sedla koně I Will Do It) odvezen se zlomeninou klíční kosti do plzeňské nemocnice, kde byl operován. Čtrnáct dní poté, 26. června 2011, zvítězil v 91. Českém derby v sedle irského Roches Cross, kterého trénuje Josef Váňa.\n\nKe 6. říjnu 2013 odjel celkem 2361 rovinových a 109 překážkových dostihů, přičemž má na svém kontě 13 vítězství na překážkách a 353 na rovinách.\n\n\n"}
{"id": "579649", "url": "https://cs.wikipedia.org/wiki?curid=579649", "title": "PNC Bank Building", "text": "PNC Bank Building\n\nPNC Bank Building (známý také jako \"PNC Bank Center\") je mrakodrap v pensylvánském městě Filadelfie. Má 41 pater a výšku 150 metru, je tak 14. nejvyšší ve městě. Byl dokončen v roce 1983 podle návrhu architektonické firmy Skidmore, Owings and Merrill.\n\n"}
{"id": "579651", "url": "https://cs.wikipedia.org/wiki?curid=579651", "title": "Black Box (hudební skupina)", "text": "Black Box (hudební skupina)\n\nBlack Box (později \"Blackbox\") byla italská hudební skupina hrající house music koncem 80. a začátkem 90. let 20. století.\n\n\n"}
{"id": "579653", "url": "https://cs.wikipedia.org/wiki?curid=579653", "title": "Na stromě", "text": "Na stromě\n\nNa stromě (orig. \"Sur un arbre perché\") je francouzská filmová situační komedie Serge Korbera v hlavní roli s Louisem de Funèsem z roku 1971.\n\nPodnikatel a stavitel dálnic Henri Roubier cestuje autem jižní Francií, aby uzavřel další obchod. Během dopravní zácpy se k němu díky výhrůžkám do auta nacpe stopař (Roubier ho předtím u silnice málem srazil) a navíc s sebou přivede ještě madam Müllerovou, která nemůže pokračovat v jízdě ve svém původním autě. Když se vydají na cestu, posádka auta se hádá a Roubier nezvládne rychlou jízdu a auto spadne z pobřežního útesu. Naštěstí spadne do koruny pinie, jež ze skály vyrůstá. Všichni tři tam ale zůstávají uvězněni. Roubier doufá, že je brzy někdo objeví - je totiž veřejně známým podnikatelem. Potíž je ale v tom, že nikdo o jeho cestě nevěděl. V televizi se mezitím začínají šířit spekulace o Roubierově zmizení.\n\nTrojice se pokouší dostat z auta několika způsoby. Ze svého šatstva vytvoří provaz, po němž by se mohli dostat z útesu dolů k moři, ale ten se začne trhat, když po něm začne Roubier sestupovat. Výsledkem je tedy pouze to, že zůstávají v autě polonazí. K osvobození jim pomůže vzkaz v láhvi na padáku, která přistane v restauraci v nedalekém městě a nakonec se dostane až k policii. Ta se k útesu vydá a zahajuje záchranné práce.\n\nKdyž se vše rozkřikne, na místo přijedou také média a zvědavci. Záchranáři vytvoří několik plánů, jak skupinu zachránit. Ale o všech tvrdí, že je zabije. Auto nakonec odnese vrtulník, který pošlou Roubierovi obchodní konkurenti. Skupinu ale neodvezou do bezpečí, ale na opuštěný ostrov.\n\n"}
{"id": "579654", "url": "https://cs.wikipedia.org/wiki?curid=579654", "title": "Lucerna (architektura)", "text": "Lucerna (architektura)\n\nLucerna nebo též laterna (lat. \"svítilna\") je okrouhlý nebo polygonální věžovitý nástavec s okny nebo sloupky na vrcholku kupole nebo věže s bání. U kupole slouží jako zdroj přírodního světla a zároveň jako zastřešení okulu (středního otvoru na vrcholu kupole). U věží s bání má spíše dekorativní význam.\n\nV románské a gotické architektuře se vyskytuje jen velmi zřídka. Rozšířily se současně s kupolemi v italské renesanci a v baroku. Báň s lucernou je běžná podoba kostelní věže v českých zemích. V pražské Loretě, která má dvě lucerny nad sebou, je ve spodní z nich umístěna zvonkohra. Také světské centrální stavby na zámcích a při palácích (například rondel v Jindřichově Hradci) byly opatřeny lucernami.\n\n\n"}
{"id": "579656", "url": "https://cs.wikipedia.org/wiki?curid=579656", "title": "Richard Garriott", "text": "Richard Garriott\n\nRichard Garriott (* 4. července 1961, Cambridge, Anglie, Spojené království) je americký autor a producent počítačových her. Podílel se na vývoji her série Ultima, Lineage a Tabula Rasa. Roku 2008 se v 15. návštěvní expedici vydal na týden do vesmíru na Mezinárodní vesmírnou stanici (ISS) jako „kosmický turista“.\n\nRichard Garriott se narodil v Cambridgi v Anglii, vyrůstal v Nassau Bay v Texasu. Jeho otec, Owen Garriott, byl v letech 1965–1986 astronautem NASA, který dvakrát vzlétl na oběžnou dráhu Země (v misích Skylab 3 a STS-9). Richard se už na střední škole zajímal o programování a počítačové hry, patrně proto i studium na \"University of Texas\" nedokončil.\nPrvní svou hru – \"\" – vytvořil roku 1980. Začátkem 80. let byl autorem her série Ultima (Ultima I, Ultima II, Ultima III...). Roku 1983 založil s otcem a bratrem Robertem vlastní firmu zabývající se vývojem her, kterou nazvali Origin Systems. Roku 1992 ji Garriottové prodali společnosti Electronic Arts, zůstali však v ní do roku 2000, kdy na zrušení dalšího vývoje reagovali odchodem a založením nového podniku Destination Games, který se záhy stal součástí jihokorejské NCsoft.\n\nV éře Origin Systems se jeho nejznámějšími díly staly série Ultima, Wing Commander, Crusader a od roku 1997 MMORPG Ultima Online, společnost Destination Games roku 2007 vydala MMORPG Tabula Rasa.\n\nKoncem září 2007 oznámila společnost Space Adventures, že Richard Garriott obsadí místo vesmírného turisty v Sojuzu TMA-13 startujícím v říjnu 2008 k Mezinárodní vesmírné stanici (ISS), do kosmu měl letět jako člen 15. návštěvní expedice na ISS. Garriott prošel výcvikem ve Středisku přípravy kosmonautů (CPK) v Hvězdném městečku, cesta jej stála 30 miliónů dolarů.\n\nDo vesmíru odstartoval 12. října 2008 na palubě Sojuzu TMA-13 společně se členy Expedice 18 Jurijem Lončakovem a Michaelem Finckem. Na stanici se věnoval lékařsko-biologickým experimentům prováděným pro Evropskou kosmickou agenturu (ESA) a NASA a dále popularizačním a vzdělávacím aktivitám. Na Zem se vrátil 24. října 2008 v Sojuzu TMA-12 se Sergejem Volkovem a Olegem Kononěnkem.\n\n"}
{"id": "579657", "url": "https://cs.wikipedia.org/wiki?curid=579657", "title": "Okulus", "text": "Okulus\n\nOkulus nebo oculus (latinsky \"oko\") též opaion (z řeckého ὀπαῖον - \"kouřovod\") je kulatý otvor v nejvyšším bodě kupole. Slouží jako okno k osvětlení prostoru i k větrání a je známý již z antiky. Od dob renesanční architektury bývá na kupoli přistavěna malá věžička zvaná lucerna, která zčásti zakrývá otvor a chrání tak interiér před nepřízní počasí.\n\nOkulus v klenbě ve středověku též sloužil ve zvonicích k obsluze svisle zavěšených zvonů.\n\nOtvor v kupoli sloužil u kostelů (tzv. \"himmelloch\" - otvor Ducha) také pro spouštění různých soch při liturgii.\n\n"}
{"id": "579661", "url": "https://cs.wikipedia.org/wiki?curid=579661", "title": "1818 Market Street", "text": "1818 Market Street\n\n1818 Market Street je mrakodrap v pensylvánském městě Filadelfie. Má 37 pater a výšku 152 metrů, je tak 11. nejvyšší ve městě. Byl dokončen v roce 1974 podle návrhu architektonické firmy Ewing Cole Cherry Brott. V budově jsou převážně kancelářské prostory, které obsluje celkem 19 výtahů. Mezi nájemníky patří firmy Merrill Lynch, Northwestern Mutual, Booz Allen Hamilton, ABN Amro, Swiss Re a několik dalších firem.\n\n"}
{"id": "579662", "url": "https://cs.wikipedia.org/wiki?curid=579662", "title": "Volské oko (architektura)", "text": "Volské oko (architektura)\n\nVolské oko, též oeil de boeuf (\"œil-de-bœuf\", [öj d böf]), je v architektuře kulaté nebo oválné okno. Tento tvar okna je známý již z antiky, používal se v románském slohu i v gotice, velkého rozšíření se dočkal v baroku a secesi, kdy byla kulatá nebo oválná okna používána na ozdobné portály nebo ve štítech či vikýřích. Také slepá okna mají často tuto podobu. Kulatá a oválná okna byla oblíbená i v moderní architektuře (kruhové především ve funkcionalismu jako tzv. nautické okno), o to více v architektuře postmoderní.\n\nPojem se používá též pro malý vikýř s plynule přetaženou krytinou (s oválným ale i obdélným otvorem)\n\n"}
{"id": "579663", "url": "https://cs.wikipedia.org/wiki?curid=579663", "title": "Volské oko (rozcestník)", "text": "Volské oko (rozcestník)\n\nVolské oko může mít více odlišných významů:\n\n"}
{"id": "579664", "url": "https://cs.wikipedia.org/wiki?curid=579664", "title": "Take It Off", "text": "Take It Off\n\nTake It Off je píseň americké popové zpěvačky Keshy. Píseň pochází z jejího debutového alba \"Animal\". Produkce se ujal producent Dr. Luke.\n"}
{"id": "579665", "url": "https://cs.wikipedia.org/wiki?curid=579665", "title": "DAMAC Heights", "text": "DAMAC Heights\n\nDAMAC Heights je projekt supervysokého mrakodrapu, jenž má stát v Dubaji, ve čtvrti Dubai Marina. Původně pojmenovaný Ocean Heights 2 coby druhý mrakodrop Damac Properties po prvním mrakodrapu \"Ocean Heights\", taktéž situovaném v Dubai Marina, ale později byl přejmenován podle jeho developera. Mrakodrap má být vysoký 420 m (což je, pro srovnání, o 3 m výše než budovy někdejšího newyorského WTC) a má shora shlížet na Palm Jumeirah skupiny Jumeirah Group. Plocha v jejích plánovaných 85 patrech má sloužit k obytným účelům.\n\n\n\n"}
{"id": "579668", "url": "https://cs.wikipedia.org/wiki?curid=579668", "title": "Úkladná vražda", "text": "Úkladná vražda\n\nÚkladná vražda (orig. \"Mini's First Time\") je americký komediálně-dramatický film z roku 2006 v hlavních rolích s Alecem Baldwinem a Nikki Reed.\n\nMini Drogues je chytrá ale znuděná studentka posledního ročníku střední školy, která si cení svých unikátních zážitků (\"poprvé\"). Jednou se rozhodne stát se \"společnicí\" - její první klient má kvůli tomu ale nakonec špatné svědomí, což Mini rozčílí. Druhým klientem se ale stane její otčím Martin. Ten je nejdřív šokován, ale brzy se s nevlastní dcerou milostně zaplete. Aby mohli být spolu, začnou plánovat, jak prohlásit Miniinu matku Diane za duševně nemocnou. Jednou, když se společně vrátí domů, naleznou ji, jak se předávkovala prášky. Rozhodnou se, že nic nepodniknou. V době, která by pro policii byla jako poslední věrohodná ohledně jejich návratu domů, Diane ale stále žije, a tak se rozhodnou ji zavřít do auta v garáži, kde se měla navíc ještě otrávit výfukovými plyny.\n\nDianina \"sebevražda\" brzy přiláká pozornost vlezlého souseda a televizního producenta Mike Rudella, který potká Mini a Martina na dovolené a pak jim začne posílat anonymní dopisy, a hlavně detektiva Garsona, jemuž je divné, že Dianin neobvyklý postup při sebevraždě - nezanechala dopis na rozloučenou a navíc kombinovala dva způsoby zabití. Aby se Mini ujistila, že Mike proti nim nic nepodnikne, jednou ho navštíví a dá najevo, že je ochotná s ním mít sex. Když se to dozví Martin, rozčílí se a Mikea napadne. Martin je kvůli tomu zatčen policií a nakonec i odsouzen za Dianinu vraždu. Na konci filmu Mini navštíví Martina ve vězení a řekne mu, že anonymní dopisy, které měly být od Mikea, posílala ve skutečnosti ona.\n\n"}
{"id": "579672", "url": "https://cs.wikipedia.org/wiki?curid=579672", "title": "Bakteriémie", "text": "Bakteriémie\n\nBakteriémie (též bakteriemie) je přítomnost bakterií v krvi. Krev je normálně sterilním prostředím, proto je zjištění bakterií v krvi (nejčastěji její kultivací) vždy abnormální situací.\n\nBakterie se mohou do krevního řečiště dostat jako vážná komplikace infekcí (např. pneumonie nebo meningitidy), při chirurgických výkonech (hlavně na sliznicích, např. v trávicím traktu), prostřednictvím katétrů nebo jiných cizích těles vsouvaných do tepen a žil (včetně nitrožilní aplikace drog).\n\nBakteriémie má několik důsledků. Imunitní odpověď na bakterie může způsobit sepsi nebo septický šok s poměrně vysokou mortalitou. Bakterie se také mohou krví rozšířit do jiných částí těla (hematogenní šíření) a způsobovat infekce mimo původní lokalizaci. Příkladem je třeba endokarditida nebo osteomyelitida. Léčí se antibiotiky; v situacích, kdy lze očekávat takové problémy, lze použít preventivní antibiotickou profylaxi.\n\n\n"}
{"id": "579676", "url": "https://cs.wikipedia.org/wiki?curid=579676", "title": "AC Sparta Praha 2010/11", "text": "AC Sparta Praha 2010/11\n\nTento článek se podrobně zabývá sestavou a zápasy týmu AC Sparta Praha v sezoně 2010–2011. V této sezóně se Spartě nepodařilo obhájit ligový titul, postoupit do Ligy mistrů, ani výrazněji uspět v domácím poháru, postoupila nicméně do 2. kola Evropské ligy, kde se střetla s Liverpoolem. Trenérem mužstva byl Jozef Chovanec. Domácí návštěvy byly nejvyšší v lize, co se počtu diváků týče, průměrná návštěvnost však nedosáhla ani poloviny kapacity stadionu. Z hlediska návštěvnosti byla Sparta také nejatraktivnějším týmem pro diváky na hřištích soupeřů.\n\n\n (1. zástupce kapitána)\n\n\nSparta během sezóny vyzkoušela několik sestav a rozestavení. Sezónu začala v rozestavení používaném v jarní části předchozího ročníku. Obrana zůstala nepozměněná, jedinou drobnou změnou byl záskok Jiřího Kladrubského na postu pravého obránce za dlouhodobě zraněného Ondřeje Kušníra. Několik zápasů odehrál na tomto postu také Bondoa Adiaba, to když byl i Kladrubský zraněný, disciplinárně potrestaný, nebo když hrál v záloze.\n\nNa postu stopera zaskakoval v začátku podzimu Lukáš Hejda, neboť Tomáš Řepka byl disciplinárně potrestaný nejprve za vyloučení v zápase Superpoháru a následně za plivnutí na Ladislava Volešáka v zápase se Slováckem. Na levém kraji obrany v předkolech Ligy mistrů proti lotyšské Liepaje hrál Jan Krob, protože Manuel Pamič byl vyloučen v posledním zápase předchozího ročníku Evropské ligy proti Kodani. Krob nahradil Pamiče i v několika ligových zápasech, když jej trenér nechal odpočívat před utkáními kvalifikace Ligy mistrů.\n\nDefenzivního záložníka hrál Niklas Hoheneder, střední záložníky Juraj Kucka a posila Marek Matějovský. Šanci na tomto postu dostal v předkole ligy mistrů proti lotyšskému šampionovi také Kamil Vacek, ale přivodil si dlouhodobé zranění. Na křídlech měli ofenzivní úkoly Libor Sionko (pravá strana) a Václav Kadlec (levá strana).\n\nPo vyloučení Sionka a Matějovského v odvetě kvalifikace na Ligu mistrů v Poznani dostali šanci Jiří Jeslínek (pravý ofenzivní záložník) a nová posila Štěpán Vachoušek (tvořivý záložník). Oba se ale neprosadili a ze sestavy postupně vypadli.\n\nZlom nastal při prvním zápase Evropské ligy proti Palermu. Do sestavy byl z juniorky zapracován Jakub Podaný, který se do konce podzimu prosadil na post levého záložníka. Nejdříve o post ovšem bojoval s Václavem Kadlecem (když Sparta nastupovala v rozestavení 4-1-2-2-1 jako během jara 2010) a na konci podzimu potom s Martinem Zemanem, který se do sestavy vrátil po absenci způsobené nedisciplinovaností hráče a špatnou prací v tréninku.\nOd ligového utkání s Libercem začala Sparta definitivně přecházet na rozestavení 4-4-2, v tomto zápase poprvé za Spartu skóroval kamerunský útočník Léonard Kweuke a Sparta začala sázet na dva hrotové útočníky původem z Afriky Wilfried - Kweuke. Díky čemuž ze sestavy vypadl útočník Václav Kadlec, který pak koncem podzimu již většinou jen střídal (popřípadě nastoupil na jednom z krajů zálohy).\n\nZe zálohy v průběhu podzimu vypadli Libor Sionko a Marek Matějovský. Matějovský kvůli zranění třísel, Sionko kvůli špatné formě. V záložní řadě hráli Kladrubský, Kucka a Vacek, přičemž Kladrubský či Vacek většinou na pravém kraji. Všichni tři navíc střídali defenzivní úkoly a ofenzivní. Niklas Hoheneder v průběhu podzimu ze sestavy vypadl zcela, vrátil se jen v několika zápasech coby střídající hráč.\n\n\n\n\"Více informací v článku Český Superpohár 2010\"\n\n"}
{"id": "579681", "url": "https://cs.wikipedia.org/wiki?curid=579681", "title": "Medaile cti", "text": "Medaile cti\n\nMedaile cti (: \"Medal of Honor\") je nejvyšší vojenské vyznamenání udělované jménem Kongresu prezidentem Spojených států amerických. Je udělována příslušníkům amerických ozbrojených sil, kteří riskovali život vysoko nad rámec svých povinností během akce proti nepřátelům Spojených států. Vzhledem k velice přísným podmínkám udělení je velice často předávána posmrtně. Existují tři varianty medaile. Jedna se uděluje členům Armády Spojených států amerických, druhá příslušníkům Letectva Spojených států amerických a třetí členům Námořnictva Spojených států amerických. Příslušníci Námořní pěchoty a Pobřežní stráže Spojených států amerických získávají verzi určenou pro námořnictvo. \n\nVznikla v roce 1861 jako Medaile za chrabrost pro příslušníky námořnictva. O rok později vznikla armádní verze nazvaná Medaile cti. Později se oba názvy sloučily v jeden. První předávání medailí se uskutečnilo v roce 1863. Do poloviny roku 2016 ji obdrželo celkem 3515 osob, přičemž více než polovina celkového počtu udělených medailí byla rozdělena v 19. stol. Jelikož je medaile udílena jménem Kongresu, často se jí proto říká \"Kongresová Medaile cti\". O výjimečnosti medaile svědčí i zvyk salutovat jejímu držiteli jako první bez ohledu na hodnost. Nejvíce medailí obdrželi příslušníci Armády (2449 oceněných), nejméně členové Pobřežní hlídky (1 oceněný).\n"}
{"id": "579682", "url": "https://cs.wikipedia.org/wiki?curid=579682", "title": "Seznam moravských zemských hejtmanů", "text": "Seznam moravských zemských hejtmanů\n\nSeznam moravských zemských hejtmanů obsahuje jména moravských zemských hejtmanů, nejvyšších zemských úředníků na Moravě, kteří v době nepřítomnosti zastupovali panovníka, později stáli v čele předních úřadů v zemi.\n\n\n\n\n\n\n\n\n\n"}
{"id": "579686", "url": "https://cs.wikipedia.org/wiki?curid=579686", "title": "Jiří Pavlov", "text": "Jiří Pavlov\n\nJiří Pavlov (2. dubna 1943 – 19. července 2008) byl český politik a učitel, bývalý senátor za obvod č. 56 – Břeclav a bývalý člen ODS.\n\nPracoval jako učitel na ZŠ Slovácká v Břeclavi. Po roce 1990 působil jako zástupce přednosty Okresního úřadu v Břeclavi, kterého později ve funkci vystřídal. Byl jím až do svého zvolení senátorem v roce 1996.\n\nNejdříve se angažoval v Občanském fóru, patřil mezi zakladatele břeclavské ODS. Ve volbách 1996 se stal členem horní komory českého parlamentu, když v obou kolech porazil sociálního demokrata Tomáše Křejčiříka. V senátu zasedal v Ústavně-právním výboru, působil v předsednictvu senátorské frakce ODS. V letech 1998-2000 zastával funkci místopředsedy Mandátového a imunitního výboru. V dubnu 2000 vystoupil z ODS. Ve volbách 2000 svůj mandát neobhajoval.\n\n"}
{"id": "579687", "url": "https://cs.wikipedia.org/wiki?curid=579687", "title": "Baka al-Garbija", "text": "Baka al-Garbija\n\nBaka al-Garbija (hebrejsky בָּקַה אל-עַ'רְבִּיָּה, doslova „\"Západní Baka\"“, arabsky باقة الغربية, v oficiálním přepisu do angličtiny Baqa al-Gharbiyye) je město v Izraeli, v  distriktu Haifa, které bylo v letech 2003-2011 sloučeno se sousední obcí Džat do města Baka-Džat, ale následně se opětovně osamostatnilo.\n\nLeží v nadmořské výšce 50-105 metrů na pomezí pobřežní nížiny a pahorků v předpolí Samařska, cca 45 kilometrů severovýchodně od centra Tel Avivu, cca 45 kilometrů jihojihovýchodně od Haify a cca 12 kilometrů východně od Chadery. Město je situováno na dotyku se Zelenou linií, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století bylo ale od Západního břehu území Izraele v tomto regionu odděleno pomocí bezpečnostní bariéry. Na západě bylo obklopeno zemědělsky obhospodařovanou krajinou. Jižně od města protékala Nachal Chadera. Společně se sousedním městem Džat vytvářelo souvisle zastavěnou aglomeraci.\n\nBaka al-Garbija je situována v oblasti nazývané Trojúhelník, obývané izraelskými Araby. Jižně odtud se nachází například další arabské město Zemer (mezi nimi ovšem stojí židovská vesnice Magal). Na severu pak arabská sídla pokračují v regionu Vádí Ara. Osídlení na západní straně je převážně židovské.\n\nMěsto je na dopravní síť napojeno pomocí místní silnice číslo 574. Na západním okraji míjí obec nová dálnice číslo 6 (takzvaná \"Transizraelská dálnice\").\n\nV roce 1949 se po podepsání dohod o příměří, které ukončily první arabsko-izraelskou válku stala tato oblast součástí státu Izrael, přičemž ale místní arabská populace byla zachována. Nová hranice, respektive linie příměří (Zelená linie) ovšem v této oblasti rozdělila dosavadní vesnici Baka, která se pak rozdělila na západní část (Baka al-Garbija) kontrolovanou Izraelem a východní část (Baka al-Šarkija), jež byla začleněna pod jordánskou správu na Západním břehu Jordánu. Po šestidenní válce v roce 1967 se sice i východní díl dostal pod kontrolu Izraele, ale administrativně jde nadále o dvě samostatné obce se zcela jiným správním režimem, počátkem 21. století navíc fyzicky oddělené pomocí izraelské bezpečnostní bariéry.\n\nPo roce 1949 se Baka al-Garbija rozrůstala a roku 1952 byla povýšena na místní radu (malé město). V roce 1996 pak získala status městské rady (velkého města).\n\nRoku 2003 bylo sloučením dvou historických obcí Baka al-Garbija a Džat utvořeno město Baka-Džat. Vytvoření města bylo součástí programu izraelské vlády, v jehož rámci mělo dojít ke slučování obcí a tím k zefektivnění místní správy a samosprávy. V roce 2011 se ovšem obě bývalé obce osamostatnily a společné město Baka-Džat bylo rozpuštěno.\n\nV obci se narodil Faras Chamdan (1910-1966), izraelský arabský politik a člen Knesetu.\n\nBaka al-Garbija je město s ryze arabskou populací, téměř zcela tvořenou arabskými muslimy. Jde o středně velké sídlo městského typu s trvalým růstem. K 31. prosinci 2002 (před sloučením do Baka-Džat) zde žilo 19 800 lidí. K 31. prosinci 2017 zde žilo 29 000 lidí.\n\"* údaje za roky 1955, 2000, 2002 a od roku 2011 zaokrouhleny na stovky\"\n\n"}
{"id": "579690", "url": "https://cs.wikipedia.org/wiki?curid=579690", "title": "Kleinova čtyřgrupa", "text": "Kleinova čtyřgrupa\n\nKleinova čtyřgrupa (také prostě Kleinova grupa, často značená V podle německého ) je grupa formula_1, direktní součin dvou kopií cyklické grupy řádu 2. \n\nNázev jí dal Felix Klein ve své práci z roku 1884.\n\nJedná se o nejmenší necyklickou grupu. Jediná další čtyřprvková grupa (až na izomorfismus) je cyklická grupa formula_2. Všechny prvky kromě neutrálního mají řád 2. Jedná se o komutativní (abelovskou) grupu.\n\nJejí Cayleyova tabulka je:\n\nKleinova grupa je grupou symetrie obdélníka nebo kosočtverce (které nejsou zároveň čtverce), skládá se z totožnosti, dvou osových souměrností a středové souměrnosti. Někdy se jí říká i grupa matrace, protože také určuje všechny způsoby, jak obrátit (obdélníkovou) matraci.\n\nKleinova čtyřgrupa se také vyskytuje jako normální podrgupa alternující grupy formula_3. Jejich faktor je tříprvková cyklická grupa formula_4, co souvisí s řešitelností rovnic 4. stupně pomocí radikálů (viz Galoisova teorie).\n"}
{"id": "579692", "url": "https://cs.wikipedia.org/wiki?curid=579692", "title": "Jan Nepomuk Mitrovský", "text": "Jan Nepomuk Mitrovský\n\nJan Nepomuk hrabě Mitrovský z Mitrovic a Nemyšle (20. ledna 1757 Brno – 20. května 1799 Brno>) byl český přírodovědec, mecenáš přírodovědného bádání, zakladatel moravské vědecké mineralogie, spisovatel, hudební skladatel a jeden z nejvýznamnějších představitelů osvícenství v našich zemích.\n\nByl jedním z čelných představitelů zednářské lóže \"„U pravých sjednocených přátel“\". Věnoval se i vědecké činnosti v oblasti geologie, mineralogie, balneologie a filosofie dějin. Jeho knihovna v Dolní Rožínce, přenesená v 19. století na hrad Pernštejn, je jednou z nejzajímavějších osvícenských knihoven na Moravě. Roku 1788 se oženil s Antonií (\"Tony\") Žerotínovou (1765-1804) a tak se spříznil s nejznámějšími rody Moravy. Měl s ní 3 děti: Adelheid (†1796), Viléma (1789-1857), a Onufrii Emmu (1799-1801). V Dolní Rožínce přestavěl zámek v klasicistním stylu, v tamním anglickém parku postavil anglické lázně, osvícenský chrámek (\"Templ\"), který se měl stát hrobkou rodu. V lese Jívina dal zbudovat umělou zříceninu \"gotické\" kaple.\n\nPo smrti byl pohřben i se svou ženou v rožínském Templu, ale po založení hrobky v Doubravníku byla jejich těla převezena tam.\n\n\n"}
{"id": "579694", "url": "https://cs.wikipedia.org/wiki?curid=579694", "title": "Ježovský lom", "text": "Ježovský lom\n\nJežovský lom je přírodní památka ev. č. 1950 v katastru obce Osvětimany v okrese Uherské Hradiště. Nachází se necelý 1 km od obce Ježov poblíž další přírodní památky zvané Losky, která již leží v okrese Hodonín. Jedná se o opuštěný pískovcový lom s kolmými stěnami tvořenými sedimenty ze středního eocénu. Těžba zde byla ukončena v 80. letech 20. století. Přírodní památka je v péči Krajského úřadu Zlínského kraje.\n\nLom je geologickou ukázkou flyšové sedimentace luhačovického souvrství. Jsou zde patrné sedimentologické znaky, jako například erozní podmořská koryta. Lokalita je významná i po stránce výskytu vzácných živočichů a rostlin. Žijí zde například modrásek vikvicový, saranče modrokřídlá či kudlanka nábožná. Rostou zde například zvonek okrouhlolistý, radyk prutnatý, jetel rolní, mateřídouška Kosteletzkyho, mochna stříbrná, pelyněk ladní, tařice kališní nebo čekanice porýnská. Horní partie lomu je porostlá borovicí lesní.\n\n\n"}
{"id": "579695", "url": "https://cs.wikipedia.org/wiki?curid=579695", "title": "Refrakční vada", "text": "Refrakční vada\n\nRefrakční vada je oční vada, při které dochází k chybné lomivosti dopadajících paprsků, které se v důsledku toho nezobrazí na sítnici, jak by bylo žádoucí a tím pádem se nevytvoří ostrý obraz. Mezi refrakční vady řadíme krátkozrakost (myopii), dalekozrakost (hypermetropii), astigmatismus a do jisté míry i vetchozrakost (presbyopii). Refrakční vady, zejména dalekozrakost, popřípadě ještě astigmatismus, provázejí i šilhání (strabismus) u dětí. Šilhání samo o sobě však refrakční vadou není. \n\nRefrakční vady se korigují (napravují) buď konzervativně - brýlemi nebo kontaktními čočkami nebo operativně. Někdy refrakční vada vzniká jako komplikace u celkových onemocnění, onemocnění či úrazu očí, apod.\n\nKaždý, kdo zpozoruje zhoršení zraku, by se měl co nejdříve nechat vyšetřit očním lékařem a dbát přesně jeho pokynů. Pokud člověk již refrakční vadu má, je pravidelná návštěva očního lékaře samozřejmostí.\n"}
{"id": "579697", "url": "https://cs.wikipedia.org/wiki?curid=579697", "title": "Džat", "text": "Džat\n\nDžat (hebrejsky ג'ת, arabsky جت, v oficiálním přepisu do angličtiny Jatt) je místní rada (malé město) v Izraeli, v  distriktu Haifa, které bylo v letech 2003–2011 sloučeno se sousední obcí Baka al-Garbija do města Baka-Džat.\n\nLeží v nadmořské výšce 50–110 metrů na pomezí pobřežní nížiny a pahorků v předpolí Samařska, cca 45 kilometrů severovýchodně od centra Tel Avivu, cca 45 kilometrů jihojihovýchodně od Haify a cca 12 kilometrů východně od Chadery. Město je situováno na dotyku se Zelenou linií, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století bylo ale od Západního břehu území Izraele v tomto regionu odděleno pomocí bezpečnostní bariéry. Na západě je obklopeno zemědělsky obhospodařovanou krajinou. Severně od města protéká Nachal Chadera. Společně se sousedním městem Baka al-Garbija vytváří souvisle zastavěnou aglomeraci.\n\nDžat je situován v oblasti nazývané Trojúhelník, obývané izraelskými Araby. Jižně odtud se nachází například další arabské město Zemer (mezi nimi ovšem stojí židovská vesnice Magal). Na severu pak arabská sídla pokračují v regionu Vádí Ara. Osídlení na západní straně je převážně židovské.\n\nMěsto je na dopravní síť napojeno pomocí místní silnice číslo 574. Na západním okraji míjí obec nová dálnice číslo 6 (takzvaná \"Transizraelská dálnice\").\n\nVesnice Džat byla založena roku 1782. V roce 1949 se po podepsání dohod o příměří, které ukončily první arabsko-izraelskou válku stala tato oblast součástí státu Izrael, přičemž ale místní arabská populace byla zachována.\n\nPo roce 1949 se Džat rozrůstal a roku 1959 byl povýšen na místní radu (malé město).\n\nRoku 2003 bylo sloučením dvou historických obcí Baka al-Garbija a Džat utvořeno město Baka-Džat. Vytvoření města bylo součástí programu izraelské vlády, v jehož rámci mělo dojít ke slučování obcí a tím k zefektivnění místní správy a samosprávy. Aliance se ovšem neosvědčila a k roku 2011 se obě historická sídla opětovně osamostatnila.\nDžat je město s ryze arabskou populací, zcela tvořenou arabskými muslimy. Jde o menší sídlo městského typu s trvalým růstem. K 31. prosinci 2017 zde žilo 11 600 lidí.\n\"* údaje za roky 1955, 2000, 2002 a od roku 2011 zaokrouhleny na stovky\"\n\n"}
{"id": "579699", "url": "https://cs.wikipedia.org/wiki?curid=579699", "title": "Horní náměstí (Brno)", "text": "Horní náměstí (Brno)\n\nHorní náměstí je od prosince 2015 nově uznané náměstí v městské části Brno-Bystrc, v centru oválného sídliště vymezeného zejména ulicemi Kuršova a Foltýnova. Do té doby šlo jen o místní název pro tento trojúhelník tvořený ulicemi Kamechy, Lýskova a Kuršova.\n\nNa náměstí se nachází budova polikliniky, pizzerie, dětské hřiště, několik menších obchodů a ekumenické centrum Archa, zaměřující se svou činností především na obyvatele bystrckého sídliště.\n\nV prosinci 2012 odmítli radní brněnského magistrátu schválit Horní náměstí jako oficiální název lokality. Městská část Bystrc však pojmenování Horní náměstí dále prosazovala. Spor byl ukončen 8. prosince 2015, kdy zastupitelstvo města Brna schválilo návrh městské části a název Horní náměstí učinilo oficiálním.\n"}
{"id": "579700", "url": "https://cs.wikipedia.org/wiki?curid=579700", "title": "Oldřich Dočekal", "text": "Oldřich Dočekal\n\nOldřich Dočekal (* 22. února 1946) je český politik, bývalý senátor za obvod č. 57 – Vyškov, starosta obce Hrušky a člen KDU-ČSL.\n\nPřed zvolením do senátu pracoval jako úředník VZP.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Karel Slezák v poměru 30,39 % ku 22,35 % hlasů. Ve druhém kole křesťanský demokrat obdržel 59,19 % hlasů a byl zvolen do Senátu, kde se angažoval ve Výboru pro zahraniční věci, obranu a bezpečnost, kde v letech 1998–2000 zastával post místopředsedy. V roce 2002 předsedal Podvýboru pro boj s korupcí. Ve volbách 2002 chtěl mandát obhajovat, ale v primárkách KDU-ČSL prohrál Františkem Adamcem a tudíž se voleb nezúčastnil.\n\nVe funkčním období 2006-2010 vykonává funkci starosty obce Hrušky.\n\n"}
{"id": "579703", "url": "https://cs.wikipedia.org/wiki?curid=579703", "title": "Kunerad", "text": "Kunerad\n\nKunerad je obec na Slovensku v okrese Žilina. Nachází se na jihovýchodním okraji Rajecké doliny, na úpatí Lúčanské Fatry, 5 km na jihovýchod od Rajeckých Teplic a 20 km na jih od Žiliny.\n\nPrvní zmínka o obci s názvem \"Hunyarad\" pochází z roku 1490. Osada vznikla v údolí potoka Bystrička jako zemanská obec. Patřila k zemanským rodinám Práznovských a Athalmyovců. V roku 1990 zde byl vybudován kostel Povýšení svatého Kříže.\n\nV Kuneradu se nachází lovecký zámek (kaštel) postavený v roce 1916 v secesním stylu podle vzoru francouzské architektury. Je ozdoben věžmi, arkádami, terasami a vnějšími schodišti. V minulosti sloužil jako příležitostné sídlo hraběcí rodiny Ballestrémovců. Během SNP zde sídlil štáb druhé partyzánské brigády Milana Rastislava Štefánika. Německá armáda jej proto v průběhu bojů dne 25. září 1944 vypálila. Byl renovován v roce 1974, avšak v roce 2010 opět vyhořel.\n\n"}
{"id": "579708", "url": "https://cs.wikipedia.org/wiki?curid=579708", "title": "Dolní Rožínka (zámek)", "text": "Dolní Rožínka (zámek)\n\nZámek Dolní Rožínka je zámek obci Dolní Rožínka v okresu Žďár nad Sázavou, pocházející ze 16. století. V současné době je užíván jako místní základní škola, městský úřad a knihovna. Je chráněn jako kulturní památka České republiky.\n\nV roce 1459 je poprvé připomínána místní tvrz. Ta byla koncem 16. století přestavěna Pernštejny na zámek. Renesanční zámek měl čtvercový půdorys s nárožními věžemi, byl dvoupodlažní: tuto strukturu si zachoval dodnes. V letech 1781–1799 jej hrabě Jan Nepomuk Mitrovský z Mitrovic a Nemyšle rozšířil o druhé podlaží a objekty v nádvoří a klasicistně přestavěl. Roku 1808 zámek vyhořel, pak byl přebudován Nepomukovým synem hrabětem Vilémem Mitrovským. \n\nObjektu dominuje barokní věžička s cibulí, erb Mitrovských z Nemyšle v průčelí do parku a jejich rodové heslo na stejném místě – \"Aeternus, quia purus\" (= Věčný, protože čistý). V přízemí a prvním patře zámku se dochovaly křížové hřebínkové klenby. Do roku 1945 zámek sloužil jako letní sídlo Mitrovských. Dnes je v něm umístěna základní škola. \n\nNepomukova zámecká knihovna, přenesená v 19. století na hrad Pernštejn, je jednou z nejzajímavějších osvícenských knihoven na Moravě.\n\nNa konci 18. století založil hrabě Jan Nepomuk Mitrovský vedle zámku klasicistní anglický park se skleníkem, vodopády, bazény, glorietem, obeliskem a jinými stavbami. Na informační tabuli na okraji parku Templ (obnoven v roce 1993), jak bývá zámecký anglický park nazýván, je uvedeno, že ve své době patřil k nejkrásnějším na Moravě. Nejvýznamnějšími dřevinami v parku jsou modřín opadavý, borovice limba, lípa velkolistá a jilm lysý. Z původních budov se ovšem zachovaly jen některé. Hlavní pozornost přitahuje „chrámek Osvícenství“ – růžová klasicistní kaple Tempel (odtud označení parku). Stojí na křížovém půdoryse a vznikla jako budoucí hrobka Mitrovských. Nedaleko se tyčí empírový egyptský obelisk z přelomu 18. a 19. století. V dezolátním stavu nalezneme budovu anglických lázní, blízký rybníček je vypuštěný a zarostlý. Poblíž se nacházejí zbytky dvou umělých návrší, na jejichž vrcholcích stávaly altánky, po kterých dnes již nejsou žádné stopy. Při podrobném pátrání v parku můžeme nalézt další zbytky anglických lázní – možná pozůstatky kaskád na potůčku. V lesíku Jivina byla vytvořena umělá zřícenina kaple.\n\n"}
{"id": "579709", "url": "https://cs.wikipedia.org/wiki?curid=579709", "title": "Hidden &amp; Dangerous", "text": "Hidden &amp; Dangerous\n\nHidden & Dangerous je počítačová videohra vyvinutá firmou Illusion Softworks, vydaná roku 1999 a distribuovaná firmou Take-Two Interactive a TalonSoft pro Windows, Dreamcast, a PlayStation. PlayStationový port hry byl vyvinut firmou Tarantula Studios.\n\nHráč ovládá čtyřčlenný tým britských Special Air Service (SAS), provádějící důležité sabotážní a záchranné mise během druhé světové války. Hráč musí zůstat skryt, po většinu mise, k úspěšnému dokončení úkolu. Hráč má také veliký výběr zbraní a vybavení, které zahrnuje položky od odstřelovačských pušek, přes bazooky (protipancéřové zbraně) až po samopaly. Hráč také může řídit vozidla.\n\nPřed každou musí si hráč mohl vybrat z několika vojáků do svého týmu. Vojáci se odlišovali jednotlivými vlastnostmi (např. rychlost, přesnost střelby, nosnost ...). Poté je mohl vybavit vybavením na jednotlivý druh mise. V misích je pak mohl poslat na určitá místa na mapě, to bylo spojeno ale s tím, že vojáci kvůli špatné AI zbytečně umírali v řekách.\n\nHidden and Dangerous pravděpodobně nastavila směr taktických realistických stříleček a obdržela hodně pozitivních recenzí.\n\nRozšíření s názvem ve Spojených státech a ve Velké Británii. Rozšíření přidávalo nové mise v nových lokacích, co-operaci pro více hráčů a nové zbraně. Celkem devět misí v Polsku, jižním Řecku a ve městě Bastogne v Belgii.\n\nPlně opravená a vylepšená verze hry, Hidden & Dangerous Deluxe, konkrétně Hidden & Dangerous + Hidden & Dangerous: Fight for Freedom (), byla nabízena zdarma jako reklama pro pokračování hry Hidden & Dangerous 2.\n"}
{"id": "579713", "url": "https://cs.wikipedia.org/wiki?curid=579713", "title": "Seznam oper Daniela Aubera", "text": "Seznam oper Daniela Aubera\n\nToto je seznam oper francouzského hudebního skladatele \"Daniela-Françoise-Esprita Aubera\" (1782–1871).\n\n"}
{"id": "579721", "url": "https://cs.wikipedia.org/wiki?curid=579721", "title": "Sheikh Muszaphar Shukor", "text": "Sheikh Muszaphar Shukor\n\nSheikh Muszaphar Shukor Al Masrie bin Sheikh Mustapha (v české transkripci Šejch Muszafar Šukor Al Masri bin Šejch Mustafa) (* 27. července 1972 Petaling Jaya, Selangor, Malajsie) je malajsijský lékař a zároveň první a jediný občan Malajsie, který letěl do vesmíru. Roku 2007 byl malajsijskou vládou v 13. návštěvní expedici vyslán na týden do vesmíru na Mezinárodní vesmírnou stanici (ISS).\n\nSheikh Muszaphar Shukor Al Masrie se narodil v Petaling Jaya v malajsijském státě Selangor, vyrostl v Serembanu, hlavním městě státu Negri Sembilan. Studoval medicínu na \"Kasturba Medical College\" v indickém Manipalu, zde roku 1997 získal bakalářský titul, a na \"Universiti Kebangsaan Malaysia\", specializoval se na ortopedickou chirurgii. Od roku 1998 pracoval v malajsijských nemocnicích, v letech 2002 a 2003 se účastnil misí malajsijské humanitární agentury MERCY v Afghánistánu a Kambodži.\n\nRoku 2003 se Malajsie a Rusko dohodly na návštěvním letu malajsijského kosmonauta na Mezinárodní vesmírnou stanici (ISS). Malajsijská kosmická agentura ANGKASA neprodleně zahájila výběr kandidátů, Sheikh Muszaphar Shukor se přihlásil, prošel úspěšně všemi koly výběru a v březnu 2006 odletěl do Moskvy k závěrečným testům, v září 2006 společně s Faizem Khaleedem zahájil výcvik ve Středisku přípravy kosmonautů (CPK) v Hvězdném městečku, v červnu 2007 absolvoval stáž v Johnsonovu vesmírném středisku v Houstonu.\n\nDo vesmíru odstartoval 10. října 2007 na palubě Sojuzu TMA-11 společně se členy Expedice 16 Jurijem Malenčenkem a Peggy Whitsonovou. Na stanici se věnoval experimentům připraveným agenturou ANGKASA a také Evropskou kosmickou agenturu (ESA) a dále popularizačním aktivitám pro malajsijské studenty. Na Zem se vrátil 21. října 2007 v Sojuzu TMA-10 se Olegem Kotovem a Fjodorem Jurčichinem.\n"}
{"id": "579723", "url": "https://cs.wikipedia.org/wiki?curid=579723", "title": "Tiberius Gemellus", "text": "Tiberius Gemellus\n\nTiberius Iulius Caesar Nero (asi 19 – konec 37) byl synem Drusa mladšího, syna císaře Tiberia, a Livilly, dcery Antonie mladší a Drusa staršího. Byl tedy vnukem císaře Tiberia, bratrancem císaře Caliguly a synovcem císaře Claudia. Gemellus je přezdívka znamenající \"dvojče\". Jeho bratr-dvojče Germanicus Iulius Caesar zemřel v dětství, roku 23.\n\nGemellův otec Drusus zemřel za nejasných okolností, když byly jeho synovi tři nebo čtyři roky. Má se za to, že byl zavražděn prefektem pretoriánů Luciem Aeliem Seianem. Jeho matka Livilla byla také zavražděna, prý proto, že spolu se Seianem plánovala spiknutí s cílem odstranit Tiberia a byla podezřelá, že otrávila svého muže.\n\nO Gemellově životě je toho známo málo, většina císařské rodiny ho ignorovala, a to natolik, že mu toga virilis byla udělena až v osmnácti letech – obvykle to bylo o čtyři roky dříve. Ve věku dvanácti let byl Gemellus s Caligulou povolán na ostrov Capri, kde od dvacátých let žil císař Tiberius. Ten je oba učinil svými dědici, bylo ale zjevné, že favorizuje Caligulu před vlastním vnukem. \n\nPo Tiberiově smrti 16. března 37 se Caligula stal císařem. Gemella sice formálně adoptoval a udělil mu titul předák mládeže (\"princeps iuventutis\"), již koncem roku 37 ho ale dal zavraždit. Důvodem byla jeho údajná snaha využít Caligulovy nemoci a zosnovat komplot.\n\n\n"}
{"id": "579725", "url": "https://cs.wikipedia.org/wiki?curid=579725", "title": "Biebersteinia", "text": "Biebersteinia\n\nBiebersteinia je jediný rod čeledi Biebersteiniaceae z řádu mýdelníkotvarých. Jsou to jednoleté nebo vytrvalé byliny, rozšířené od východního Středomoří po střední Čínu.\nNachází se velice vzácně v sušších, kamenitých, jen zřídka zalesněných oblastech Řecka, Blízkého východu, Íránu, Tibetu a střední Číny.\n\nStarší morfologické studie zařazovaly rod \"Biebersteinia\" do čeledě kakostovitých, i když s určitými výhradami. Po novém fylogenetickým prozkoumáním se toto zařazení stalo neúnosným a v taxonomickém systému APG III byla pro rod Biebersteinia vytvořena čeleď \"Biebersteiniaceae\" umístěná do řádu mýdelníkotvarých.\n\nJe to bylina s dřevnatějícím stonkem a nápadné žlutými, na dotek lepkavými chloupky a silným zápachem. Vytváří oddenky nebo hlízy kterými se také může vegetativně rozmnožovat. Stonky jsou vztyčené, polehlé nebo jsou rostliny téměř bez stonků. Listy jsou se řapíky i přisedlé, listová čepel je mnohočetně zpeřená.\n\nKvěty jsou oboupohlavné, žluté až načervenalé, hmyzosnubné, jsou uspořádány do květenství laty nebo hroznu. Plody jsou poltivé, vznikly z více plodolistových srostlých pestíků, mají po jednom velkém semenu, se zaobleným poutcem, se skromným endospermem.\n\nVzhledem k vzácnosti výskytu této rostliny nelze o brzkém praktickém využívání uvažovat, přesto bylo vědecky zkoumáno používání v lidovém lékařství. V kořenu byly zjištěny látky mírnící otoky a vyvolávající analgetické účinky na úrovni morfinu.\n\n\"Biebersteinia\" je většinou rozdělována do těchto čtyř druhů s nejčastějším místem výskytu:\n\n"}
{"id": "579728", "url": "https://cs.wikipedia.org/wiki?curid=579728", "title": "Lucius Caesar", "text": "Lucius Caesar\n\nLucius Iulius Caesar (mezi 14. červnem a 15. červencem 17 př. n. l. – 20. srpna 2 n. l., Massilia) byl prostřední syn Marka Vipsania Agrippy a Iulie starší, dcery císaře Augusta. Jeho bratry byli Gaius Caesar a Agrippa Postumus.\n\nLucia ihned po narození adoptoval spolu s bratrem Gaiem císař Augustus, který sám neměl mužského dědice. Jeho vychovatelem se stal známý gramatik Marcus Verrius Flaccus. V roce 2 př. n. l. přijal Lucius \"togu virilis\" a obdržel titul předák mládeže (\"princeps iuventutis\"); zároveň ho zasnoubili s Aemilií Lepidou. Mladík, který patřil k možným Augustovým následníkům, měl převzít nejvýznamnější římské úřady, avšak dříve než k tomu došlo, zemřel na cestě do Hispánie roku 2 n. l. na nemoc. Někteří antičtí autoři podezřívají Augustovu manželku Livii, že měla v jeho úmrtí prsty. Pohřben byl v Augustově mauzoleu.\n\n\n"}
{"id": "579732", "url": "https://cs.wikipedia.org/wiki?curid=579732", "title": "Encefalitida", "text": "Encefalitida\n\nEncefalitida je souhrnné označení pro zánětlivé onemocnění mozku (většinou infekční povahy), projevující se bolestmi hlavy, zvýšenou tělesnou teplotou, únavností, často ztuhlostí šíje (nuchální rigidita). V pokročilých případech příznaky zahrnují i křeče, poruchy chování, třes, poruchy hybnosti a paměti, poruchy vědomí (delirium, somnolence, až kóma), halucinace, či afázii. Možná bolestivá smrt.\n\nPrůběh může být ovšem velmi mírný, někdy i zcela asymptomatický. Příčinou poté bývají nejčastěji bakteriální, virové, nebo parazitické (prvoci – mozková malárie, atd.) onemocnění. Encefalitida je často také doprovázena zánětem mozkových blan – meningitidou – meningoencefalitida, nebo zánětem míchy – myelitidou – encefalomyelitida, meningoencefalomyelitida, aj.\n\n\n\n\n\nZákladním krokem ke správné diagnóze je především pečlivý rozbor likvoru, včetně mikroskopického, sérologického vyšetření a vyšetření řetězové polymerázové reakce. Následuje využití elektroencefalografické, rentgenové techniky, CT a magnetická rezonance. Je rovněž doporučeno opakovat lumbální punkce a pravidelně ověřovat likvorové testy.\n\nAnalýza mozkomíšního moku obvykle vykazuje přítomnost pleiocytózy (mononukleární, v časném stádiu i polynukleární), zvýšený obsah bílkoviny, běžnou, nebo mírně sníženou (TBC, mykózy, bakteriózy, amébové encefalitis) hladinu glukózy. \n\n\nMírnější encefalitidy, mezi kteréž umisťujeme, např. klíšťovou meningoencefalitidu většinou nezanechávají očividná rezidua, ačkoliv mohou zapříčinit neurastenické obtíže se spánkem, soustředěním, nebo pohybovou koordinací, ve zřídkavých případech, mohou být i letální. Chronické, progresivní, herpetické, či jiné akutní formy encefalitis (rubeola, spalničky) občas vyúsťují v rozličná neurodegenerativní onemocnění, nejčastěji demenci, a poruchy hybnosti, jakými jsou např. paréza, paralýza, či chorea.\n\n\n\n\n\n"}
{"id": "579733", "url": "https://cs.wikipedia.org/wiki?curid=579733", "title": "Symetrická grupa", "text": "Symetrická grupa\n\nSymetrická grupa je termín z matematiky, z teorie grup. Jedná se o grupu permutací, jejímž nosičem je množina všech permutací množiny, neboli všechny bijekce této množiny na sebe samu a operací je skládání těchto zobrazení. Symetrická grupa \"n\"-prvkové množiny se značí formula_1.\n\nSymetrická grupa \"n\"-prvkové množiny formula_1 má \"n\"! (n faktoriál) prvků.\n\nPodle Cayleyovy věty o reprezentaci je každá grupa G isomorfní podgrupě symetrické grupy na G.\n\nSymetrická grupa formula_1 je nekomutativní pro \"n>2\". Obsahuje normální podgrupu formula_4 všech sudých permutací, která je jednoduchá pro formula_5.\n\nPočet konjugačních tříd formula_1 je \"Par(n)\", tj. počet možností, jak číslo \"n\" napsat jako součet přirozených čísel. Stejný je počet jejích ireducibilních reprezentací. Studium těchto reprezentací má souvislost s reprezentacemi obecné lineární grupy formula_7.\n\nSymetrická grupa formula_1 nemá žádné vnější automorfismy s výjimkou formula_9. Grupa formula_10 má grupu vnějších automorfizmů formula_11.\n\nSymetrická grupa formula_12 je isomorfní grupě symetrie rovnostranného trojúhelníka, kterou tvoří shodnosti zobrazující tento trojúhelník na sebe sama. Je to tedy zároveň dihedrální grupa formula_13. Má 6 prvků (3 zrcadlení a 3 otočení) a je nekomutativní. Je to nekomutativní grupa s nejmenším možným počtem prvků, neisomorfní šestiprvkové grupy jsou komutativní.\n\n"}
{"id": "579740", "url": "https://cs.wikipedia.org/wiki?curid=579740", "title": "Oblastní rada Mate Jehuda", "text": "Oblastní rada Mate Jehuda\n\nOblastní rada Mate Jehuda ( , \"mo'aca ezorit Mate Jehuda\") je oblastní rada v Jeruzalémském distriktu v Izraeli.\n\nRozkládá se v kopcovité a přitom hustě osídlené krajině na pomezí pahorkatiny Šefela a Judských hor. Její území vyplňuje prakticky celý takzvaný Jeruzalémský koridor, který začíná na zalesněných kopcích na západním okraji Jeruzalému a pokračuje odtud směrem k západu do okolí města Bejt Šemeš (které ovšem pod jurisdikci rady nespadá) a dál, až na okraj zemědělsky intenzivně využívané pobřežní nížiny. Úřady oblastní rady Mate Jehuda sídlí v komplexu na jižním okraji vesnice Nacham. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nJméno oblastní rady je odvozeno od kmene Juda, který zde sídlil v biblických dobách. Novověké židovské osidlování zde začalo vznikat už v době mandátní Palestiny. Tehdy ale šlo o izolované židovské osady na západním předpolí Jeruzalému, vlastní prostor nynějšího Jeruzalémského koridoru zůstával v naprosté většině arabský. Teprve po válce za nezávislost v roce 1948, kdy zdejší region dobyly izraelské síly a zároveň jej zcela opustila arabská populace, zde došlo k dotvoření židovské sídelní sítě. Na jihozápadním okraji oblasti bylo osidlování prováděno po roce 1957 v rámci plánovitého regionálního programu Chevel Adulam.\n\nOblastní rada Mate Jehuda vznikla roku 1964 sloučením dosavadních několika dosavadních menších oblastních rad (Harej Jehuda, Even ha-ezer, Gizo a ha-Ela). Vzniklo tak regionální sdružení, které je počtem členských obcí (přes 60) největší oblastní radou v Izraeli.\n\nOblastní rada Mate Jehuda sdružuje celkem 64 sídel. Z toho je 8 kibuců, 41 mošavů, 3 společné osady, 3 židovské vesnice, 2 arabské vesnice a 7 dalších sídel.\n\n<mapframe text=\"Oblastní rada Mate Jehuda\" latitude=31.74 longitude=35.02 width=640 height=540 zoom=11 align=center>\n</mapframe>\n\n\n\n\n\n\n\nK 31. prosinci 2014 žilo v oblastní radě Mate Jehuda 51 500 obyvatel. Z celkové populace bylo  Židů. Včetně statistické kategorie „ostatní“ tedy nearabští obyvatelé židovského původu, ale bez formální příslušnosti k židovskému náboženství jich bylo . Obyvatelstvo je tedy převážně židovské, zbytek tvoří zejména izraelští Arabové.\n\n"}
{"id": "579743", "url": "https://cs.wikipedia.org/wiki?curid=579743", "title": "Hidden &amp; Dangerous 2", "text": "Hidden &amp; Dangerous 2\n\nHidden & Dangerous 2 je taktická akční počítačová hra. Vyvinula ji společnost Illusion Softworks (dnes 2K Czech) a vydali ji Gathering of Developers a Take-Two Interactive. Hra vyšla 21. října 2003 jako pokračování Hidden & Dangerous z roku 1999. Hráč ovládá až čtyřčlenný britský tým SAS, který provádí rozličné operace na bojištích druhé světové války, od Barmy po Norsko.\n\nHra běží na enginu jménem \"LS3D engine\". Důraz je kladen na realističnost prostředí a podrobné zpracování zbraní i vozidel. Hra má velmi realistickou fyziku chování předmětů, kulky jsou tak schopny se odrazit od stěn či prostřelit dřevěné dveře. Hra obsahuje prvky RPG, rozlehlé lokality a relativní volnost při plnění misí. Krom několika multiplayerových režimů nabízí i kampaň, oproti prvnímu dílu ji však nelze hrát kooperativně, ale pouze v režimu pro jednoho hráče.\n\nRozšíření \"Sabre Squadron\" bylo vydáno v říjnu 2004. Obsahovalo devět nových singleplayerových map, osm nových multiplayerových map a několik nových zbraní. Byl také přidán kooperativní režim multiplayer.\n\nExistuje však také řada neoficiálních map a dalších doplňků vytvořených samotnými hráči. Část jejich tvůrců se rekrutovala z komunity kolem hry .\n\nV roce 2012 přestal GameSpy, provozovatel multiplayerových serverů, podporovat jejich vyhledávání, hráči tak začali používat Qtracker. O dva roky později pak došlo k úplnému vypnutí oficiálních serverů, část hráčů se tak přesunula na neoficiální komunitní servery. V roce 2017 stále běželo asi 20 takových serverů.\n\nVe hře jsou přítomny odkazy na tvorbu českého velikána Járy Cimrmana. Konkrétně v misi Operace Liberator je umístěna budova železniční stanice Liptákov s hospodou U Sirotků, včetně dobových nápisů.\n"}
{"id": "579753", "url": "https://cs.wikipedia.org/wiki?curid=579753", "title": "Mitotický jed", "text": "Mitotický jed\n\nMitotický jed, též vřeténkový jed, je chemická látka, která se váže na buněčné mikrotubuly a brání jejich polymeraci nebo depolymeraci, čímž narušuje proces dělení buňky. Takové látky se označují také jako anti-tubulinové látky nebo inhibitory mikrotubulů. Mnohé takové látky jsou produkovány živými organismy (mikroorganismy, rostlinami a živočichy) a jsou příčinou toxicity těchto organismů. Některé mitotické jedy jsou velmi toxické, například kolchicin. Mitotické jedy lze využívat pro léčbu nádorových onemocnění.\n"}
{"id": "579758", "url": "https://cs.wikipedia.org/wiki?curid=579758", "title": "Sníh aneb Nový Einhard", "text": "Sníh aneb Nový Einhard\n\nSníh aneb Nový Einhard, v Česku uváděn jen jako Sníh (ve francouzském originále Le Neige ou le Nouvel Éginhard), je komická opera (opéra comique) o čtyřech jednáních francouzského skladatele Daniela-Françoise-Esprita Aubera na libreto Eugèna Scriba (1791-1861) a Germaina Delavigne (1790-1868). Poprvé byla uvedena v pařížském Théâtre de l'Opéra-Comique (Salle Feydeau) dne 9. října 1823.\n\nPo ne zcela podařeném \"Leicesterovi\" poskytl Eugène Scribe Auberovi libreto lépe odpovídající jeho i svému talentu a fakticky tím zahájil mnohaletou spolupráci. Přes rozsah čtyř aktů — poměrně krátkých — jde o lehký, svižný děj, jehož zápletka se točí okolo tajného manželství hlavních hrdinů a situačního humoru vyplývajícího z nedorozumění, ke kterým tato situace vede. Sníh — přesněji řečeno led — je pomocným motivem, záminkou k romantickým dekoracím. Podtitul \"Nový Einhard\" odkazuje na životopisce Karla Velikého Einharda, konkrétně na pověst o tom, že byl tajným manželem jedné z dcer Karla Velikého.\n\nVýznamným Auberovým úspěchem na jevišti Opéry-Comique byla již \"Pastýřka hradní paní\" (1820), \"Sníh\" byl ale jeho prvním skutečným triumfem, a to nejen na domácí scéně (první nastudování 145 představení do roku 1831, 34 dalších při novém nastudování v letech 840-41), ale i v evropském kontextu. Předehra hudebně naznačující sněžení a rondo o sněhu (pro tenor) byly nejpopulárnějšími čísly.\n\n\"Sníh\" se nedlouho po pařížské premiéře dostal (prostřednictvím Vídně) i do českých zemí jako první z dlouhé řady Auberových oper; Auber se brzy stal jedním z nehranějších autorů. Premiéru měl \"Sníh\" 7. června 1824 ve Stavovském divadle v německém překladu I. F. Castelliho a stal se velmi oblíbeným kusem. 18. listopadu 1827 měl na téže scéně premiéru v češtině v překladu Josefa Krasoslava Chmelenského. Mezi nejoblíbenější komické opery patřil rovněž v brněnské Redutě (brněnská premiéra 26. října 1824, do roku 1838 celkem 22 představení).\n\nOd poslední třetiny 19. století však \"Sníh\" prakticky není uváděn.\n\nDěj se odehrává v současném (tj. začátek 19. století) Německu (Švábsku), na velkovévodském letohrádku, v lednu.\n\nHrabě Linsberg je tajně ženat s princeznou Louisou. Po delší nepřítomnosti se vrací ke dvoru, kde mu mladá dvorní dáma slečna de Wendel vypráví o princeznině nápadníkovi, bodrém ale nešikovném knížeti Neubourgovi, kterého musí slečna de Wendel učit dvorské etiketě (jak popisuje v kupletech \"Je suis fière de ses progrès\"). Ostatně Linsberg právě zachránil princeznu Luisu i s doprovodem, když se kočár řízený knížetem řítil k prolomenému ledu. Kníže Linsbergovi děkuje (árií \"J'honore avant tout le courage\"). Slečna de Wendel sama sobě (árii \"Tendre amitié, ton flambeau tutélaire\") přiznává, že její dávné přátelství k Linsbergovi je možná láskou. Linsberg ale prudce žárlí, když vidí, jak se kníže — s velkovévodovým požehnáním — pokouší dvořit jeho tajné manželce, a vyvolá scénu, po které mu velkovévoda zakáže přístup ke dvoru na šest měsíců. Linsberg tedy musí odejít, aniž by vůbec stihl s Louisou promluvit (finále \"Il faut partir!\").\n\nSbor služebnictva v čele s pomocným zahradníkem Wilhelmem chystá květinovou výzdobu (\"De fleurs et de festons\"). Dobromyslný kníže Neubourg vyprosí na velkovévodovi milost pro Linsberga, pokud se princezně omluví. Za tuto službu Neubourg Linsberga požádá, aby napsal princezně Louise milostný dopis (kníže Neubourg se k tomu necítí nadán). Linsberg toho využije a domluví si s manželkou v dopise noční schůzku. Jako posel poslouží zahradník Wilhelm. (Tato intrika je dokonána v komickém triu zmíněných tří mužů \"Voici ce que je viens d'écrire\".) Louise pozná manželův rukopis a při přijímání omluvy před nastoupeným dvorem dá smluvené znamení, že souhlasí. Ale kníže Neubourg obsah dopisu zná a domnívá se, že Linsberg žádal schůzku jeho jménem a že i znamení patřilo jemu. (Scéna odprošení - finále \"C'est par vous, aimable princesse... D'un insensé, d'un téméraire\".)\n\nPrincezna nechala poslat po zahradníkovi klíč od svého pavilónu „tomu, kdo jí poslal onen dopis“. Domnívá se totiž, že to byl její manžel, ale zahradník klíč předá knížeti. Nyní je sama ve své komnatě a zpívá o své situaci (\"Dans ce palais on m'entoure, on m'adore\"). Přichází návštěvník, ale je to její otec. Princezna se obává, že teď přijde i její manžel a tajemství bude prozrazeno. Otec se ptá na původ jejího neklidu (\"O ciel! - Quelle frayeur t'agite?\"), situaci zachrání svým příchodem slečna de Wedel. Po odchodu velkovévody princezna konečně své důvěrnici prozradí své tajemství. Přichází i Linsberg, ale nikoli dveřmi (klíč nedostal), ale oknem přes zamrzlé jezero. Co ale s knížetem, který rovněž přichází? Linsberg a princezna se ukryjí a knížete přijme slečna de Wedel. Při příležitosti nenadálého setkání si kníže Neubourg uvědomí, že vlastně o princeznu nestojí a že jeho srdce patří dvorní dámě (duet \"Oui, je le vois, oui, je vous aime\"). Kníže odchází, ale stráže jsou nyní ve střehu, a tak manželé i slečna de Wendel prchají z komnaty zpět na saních po zamrzlém jezeře (trio \"O toi, notre ange tutélaire... Tendre amour, favorise notre entreprise\").\n\nHrabě Linsberg ve vzpomínce na noční dobrodružství blahořečí zimě (árie \"Ce deuil de la nature\"). Přichází ale Wilhelm, který chce velkovévodovi podat svědectví o tom, co zahlédl v noci na jezeře. Linsbergovi se sice dost dlouho daří naivního zahradníka mást (komické trio \"Entre, Wilhelm; parle sans peur\"), ale velkovévoda se nakonec přece jen dovtípí pravdy a chystá malou pomstu. Dá si přivolat všechny zúčastněné a vysvětluje Louise, proč byl hraběti Linsbergovi vždy nakloněn — je to totiž ve skutečnosti jeho syn. Tajné manžele toto prohlášení vyděsí, než velkovévoda k jejich úlevě dodá „...jakožto manžel mé dcery“. Čímž je tajný sňatek ke všeobecné úlevě veřejně posvěcen (ansámbl \"Je veux savoir dans ton cœur\"). Poslední slovo však náleží slečně de Wendel, která dává knížeti Neubourgovi podmíněnou naději na svou lásku (\"Pas encore, monseigneur, pas encore\").\n\n\n\n\n"}
{"id": "579761", "url": "https://cs.wikipedia.org/wiki?curid=579761", "title": "Zápas na Letních olympijských hrách 1992", "text": "Zápas na Letních olympijských hrách 1992\n\nZápas na Letních olympijských hrách 1992 v Barceloně nabídl souboje o dvacet sad medailí a to v deseti váhových kategoriích ve volném stylu a v deseti v řecko-římském.\n\nDo bojů o medaile zasáhlo 370 zápasníků z 59 zemí.\n"}
{"id": "579762", "url": "https://cs.wikipedia.org/wiki?curid=579762", "title": "Alternující grupa", "text": "Alternující grupa\n\nAlternující grupa je pojem z teorie grup, kterým se označuje grupa sudých permutací na konečné množině. Je dána počtem prvků dané množiny a pro \"n\"-prvkovou množinu ji označujeme formula_1. Má \"n\"!/2 prvků.\n\nPlatí, že formula_1 je komutativní pouze pro formula_3.\n"}
{"id": "579764", "url": "https://cs.wikipedia.org/wiki?curid=579764", "title": "Plážový volejbal na Letních olympijských hrách 2008", "text": "Plážový volejbal na Letních olympijských hrách 2008\n\nTurnaj v plážovém volejbale na Letních olympijských hrách 2008 probíhal od 9. srpna do 22. srpna 2008. Ženy odehrály finálový zápas 21. srpna, muži o den později. Do turnaje se kvalifikovalo shodně 24 párů v každé kategorii (muži, ženy). Páry byly rozděleny do šesti skupin po čtyřech. Zápasy se hrály jednokolově systémem každý s každým. Dva nejlepší páry z každé skupiny postupovaly do vyřazovací části. Páry na třetích místech byly seřazeny do tabulky. Dva nejlepší páry postoupily do čtvrtfinále přímo, zbylé čtyři sehrály předkolo vyřazovací části.\n\nZápasy se hrály v areálu Chaoyang Park v Pekingu.\n\nNejúspěšnější zemí se staly Spojené státy americké, které dokázaly získat obě zlaté medaile. Česká republika neměla v tomto sportu zastoupení. Na letních olympijských hrách se hrál plážový volejbal počtvrté (poprvé v roce 1996). S celkovou délkou turnaje 14 dnů byl historicky nejdelším turnajem v plážovém volejbale pořádaném na Olympijských hrách (1996 – 6 dnů, 2000 – 10 dnů, 2004 – 12 dnů).\n\n<nowiki>*</nowiki> Matteo Varnier byl nahrazen Eugeniem Amorem z důvodu zranění.\n<nowiki>**</nowiki> Juliana Felisberta byla nahrazena Anou Paulou Connelly z důvodu zranění.\n<nowiki>***</nowiki> Rakouský pár Sara Montagnolli – Sabine Swoboda byl nahrazen švýcarským párem ze zdravotních důvodů.\n\nPřímo do vyřazovací části postoupil gruzínský pár Gomes – Terceiro a ruský pár Barsouk – Kolodinsky, po předkole vyřazovací části postoupily i páry Gosch – Horst z Rakouska a Klemperer – Koreng z Německa.\n\nPřímo do vyřazovací části postoupil kubánský pár Ribalta – Crespo a řecký pár Koutroumanidou – Tsiartsiani, po předkole vyřazovací části postoupily i páry Van Breedam – Mouha z Belgie a Håkedal – Tørlen z Norska.\n\n"}
{"id": "579765", "url": "https://cs.wikipedia.org/wiki?curid=579765", "title": "Nový velký ilustrovaný slovník naučný", "text": "Nový velký ilustrovaný slovník naučný\n\nNový velký ilustrovaný slovník naučný (NVISN) bylo encyklopedické dílo vzniklé v Československu mezi lety 1929–1934. Dohromady vyšlo dvacet svazků, sedmnáct standardních (I–XVII) a tři doplňkové (1–3). Hlavní redaktor díla byl Antonín Dolenský a redaktor Alois Jaša. Pravopis se řídil Pravidly českého pravopisu z roku 1926.\n\nSeznam přispěvatelů je uveden na začátku prvního svazku dodatků, sám Dolenský děkuje v předmluvě tohoto dílu jmenovitě Bibliografickému ústavu (Bibliographisches Institut) v Lipsku. Ze známých přispěvatelů lze uvést jména jako Rudolf Adámek, Valentin Bulgakov, Jindřich Chalupecký, Jiří Karásek ze Lvovic, Jindřich Štyrský, Václav Vladivoj Tomek, Jindřich Vaněk, Quido Maria Vyskočil, nebo Čeněk Zíbrt. V posledním díle dodatků byla jako příloha publikována Dolenského studie o pseudonymech a jejich seznam \"Slovník pseudonymů a kryptonymů v československé literatuře\".\n\nEncyklopedie si nikdy nezískala velkou oblibu. Zajímavost encyklopedie je značka pro odkazování (kroužek s šipkou dolu doprava).\n\nDílo bez doplňků vyšlo v nakladatelství Gutenberg (Gutenberg Verlag), které zároveň vydávalo v Krakově polskou encyklopedii \"Wielka ilustrowana encyklopedja powszechna\" (1929–1938) a v Berlíně \"Gutenberg\" (\"Neues deutsches\") \"Konversations-Lexikon\" a chystalo se na encyklopedický projekt v maďarštině. Tuto část slovníku vytiskla Pražská akciová tiskárna.\n\nZbylé tři díly doplňků dokončilo Nakladatelství Nebeský a Beznoska v tiskárně M. Knappa v Karlíně. Kvalitnější barevné mapové přílohy vytiskly samostatně grafický závod V. Neubert a synové na Smíchově.\n\n"}
{"id": "579766", "url": "https://cs.wikipedia.org/wiki?curid=579766", "title": "Myxobakterie", "text": "Myxobakterie\n\nMyxobakterie (Myxococcales) jsou skupina převážně půdních δ-proteobakterií. Myxobakterie mají v porovnání s ostatními bakteriemi velmi velký genom obsahující přibližně 9–10×10 párů nukleotidů (podle dat z roku 2008 má největší bakteriální genom myxobakterie \"Sorangium cellulosum\" se svými 13×10 páry nukleotidů).\n\nMyxobakterie se po substrátu pohybují klouzavým pohybem. Typicky tvoří buněčný val obsahující mnoho buněk, které spolu komunikují pomocí chemických signálů. Tato velká koncentrace buněk je třeba pro zajištění dostatečné koncentrace extracelulárních enzymů využívaných při trávení potravy. Myxobakterie produkují mnoho průmyslově i medicínsky významných chemických látek (některá antibiotikum).\n\nJestliže myxobakterie trpí nedostatkem potravy, shlukují se do plodniček, které mohou mít různé tvary a barvy. Uvnitř plodniček dochází k přeměně tyčkovitých vegetativních buněk na oblé tlustostěnné myxospory. Tyto myxospory jsou analogické sporám ostatních organizmů a slouží pro přečkání nepříznivých podmínek.\n"}
{"id": "579769", "url": "https://cs.wikipedia.org/wiki?curid=579769", "title": "Charles Bell", "text": "Charles Bell\n\nSir Charles Bell (listopad 1774, Edinburgh – 28. dubna 1842, North Hallow, Worcestershire) byl skotský anatom, chirurg a přírodní teolog. Jeho otec byl duchovní skotské biskupské církve, který zemřel, když Bell byl malé dítě. Jeden z jeho tří starších bratrů byl John Bell (1763–1820), lékař a spisovatel.\n\nKdyž se po roce 1840 objevily se první teorie portrétu, Marcus Aurelius Root se inspiroval dílem švédského vědce Emanuela Swedenborga a anatomickými studiemi Charlese Bella. Požadoval, aby portrét ukazoval duši zobrazeného. Bostonský daguerrotypista Albert Sands Southworth (1811–1894) v roce 1871 jeho myšlenku ještě rozšířil: požadoval, aby byl charakter člověka patrný hned při prvním pohledu na fotografii, v níž by měl být zachycen nejlepší výraz, jakého je portrétovaný schopen.\n"}
{"id": "579773", "url": "https://cs.wikipedia.org/wiki?curid=579773", "title": "InventorCAM", "text": "InventorCAM\n\nInventorCAM je CAM, tedy software pro obrábění řízené počítačem. InventorCAM funguje jako součást CAD systému Autodesk Inventor. Díky tomu poskytuje funkce pro řízení obráběcího stroje přímo v CAD systému. Kompletní integrací funkcí pro definici drah nástrojů pro CNC stroje do prostředí Autodesk Inventor ziskávají uživatelé nejrozšířenějšího CAD software výkonný CAD/CAM systém.\n\nHistorie InventorCAM je spojena se společností SolidCAM. Ta vznikla v roce 1984 a u jejího zrodu stál Dr. Emil Somekh. Důležitým datem je rok 2003, kdy byl CAM zapracován do CAD systému SolidWorks. Integrace do Autodesk Inventor přišla ke slovu o čtyři roky později. Od roku 2007 tak existuje samostatný InventorCAM.\n\nFunkce má InventorCAM pro frézování, soustružení a drátořez. Spolupracovat by měl se všemi běžnými obráběcími stroji. Velmi silné je zejména frézování, které podporuje až v pěti osách. Základní vlastností InventorCAM je propojení CAD aplikace Inventor s CAM funkcemi InventorCAM na úrovni práce ve společném grafickém okně resp. s využitím jednotného uživatelského rozhraní. Uživatel tak může přímo z prostředí CAD aplikace po vytvoření 2D nebo 3D návrhu produktu zahájit přípravu technologie pro CNC obrábění. Tvorba technologie se odehrává přímo v prostředí CAD modeláře, takže uživatel má trvale k dispozici všechny konstrukční nástroje včetně pokročilé tvorby výkresové dokumentace a analytických funkcí. Při použití dat v nativním formátu Autodesk Inventor jako zdrojových dat pro tvorbu CNC technologie obrábění InventorCAM disponuje důležitou vlastností běžně označovanou jako asociativita. Asocivita přináší uživateli InventorCAM možnosti řešení modifikací a změn již jednou vytvořené technologie. V důsledku je možné využít automatické funkce regenerace obráběcích operací na základě změny zdrojových dat tj. 3D modelu nebo sestavy Autodesk Inventor. 3D data mohou sloužit uživateli InventorCAM nejen k definici obrobku, ale také k definici polotovaru, technologických zařízení a přípravků a také k definici tvaru nástrojů. Definice objemových těles v projektu InventorCAM je zvlášť důležitá pro vyzualizaci samotného procesu obrábění, kdy se simulací kinematiky obráběcího stroje kontroluje proces obrábění na kolizní stavy. Funkce verifikace vygenerovaného obráběcího procesu je základní vlastností CAD/CAM systému InventorCAM.\n\nVyužitím nativních dat Autodesk Inventor je uživateli InventorCAM zpřístupněna nejen celá historie tvorby modelu. Vypínáním jednotlivých prvků modelu nebo sestavy lze usnadnit přípravu CNC technologie. Pomocí funkce iSoučást uživatel InventorCAM může definovat vlastnosti CAM projektu.\n\nAutomatické funkce rozpoznání technologických prvků dávají uživateli InventorCAM nástroj pro tvorbu CNC technologie a NC dat. Víceúrovňové možnosti šablonování jednotlivých obráběcích operací nebo dokonce celých obráběcích procesů přináší možnost opakovaně aplikovat a znovupoužít hotové technologie obrábění na nové součásti.\n\nInventorCAM je modulárně postavený systém, který poskytuje možnost programování CNC frézovacích strojů různé kinematiky včetně frézovacích strojů umožňujících soustružení a CNC soustruhů a soustružnicko/frézovacích center.\n\nObráběcí moduly a strategie pro frézování dokáží pomocí InventorCAMu obrobit jednoduché 2D technologické prvky přes 3D tvary forem, lisovacích nástrojů apod. až po tvarově velmi složité a přesné součásti jako lopatky turbín atd. Pro obrábění na jedno upnutí potovaru nebo na tvarově složité plochy InventorCAM obsahuje modul souvislého pětiosého obrábění. Modul soustružení mimo základních 2D soustružnických operací obsahuje definice frézovacích oprací za použití os Y,B,C. InventorCAM obsluhuje také protivřeteno, podavače, paletové systémy atd...\n\n"}
{"id": "579777", "url": "https://cs.wikipedia.org/wiki?curid=579777", "title": "Douglas Dean Osheroff", "text": "Douglas Dean Osheroff\n\nDouglas Dean Osheroff (* 1. srpen 1945 Aberdeen, Washington, USA) je americký fyzik. Jeho otec byl syn židovských imigrantů původem z Ruska, jeho matka byla dcera slovenských imigrantů. \n\nJe nositelem Nobelovy ceny z roku 1996 za fyziku, kterou dostal společně s Davidem Morrisnem Leem a Robertem Colemanem Richardsnem za objev supertekutosti hélia III.\n\nOsheroff, narozený v Aberdeenu, získal bakalářský titul v roce 1967 na Caltechu, kde navštěvoval přednášky Richarda Feynmana a dělal studentský výzkum pro Gerryho Neugebauera.\n\nPo promoci nastoupil do Laboratoře atomové fyziky a fyziky pevných látek na Cornell University, kde dělal výzkum ve fyzice nízkých teplot. Spolu s Davidem Lee, vedoucím laboratoře, a Robertem C. Richardsonem, Osheroff použil Pomerančukův článek k vyšetření chování He při teplotách pár tisícin stupně nad absolutní nulou. Ve svých měřeních v roce 1972 objevili nečekané účinky, které vysvětlovali jako fázové přeměny na supratekutou fázi He. Lee, Richardson a Osheroff za tento objev získali v roce 1996 Nobelovu cenu za fyziku.\n\nOsheroff získal Ph.D. na Cornell University v roce 1973. Poté pracoval v Bellových laboratořích v Murray Hill, kde pracoval 15 let, kdy pokračoval ve výzkumu nízkoteplotních jevů v He. V roce 1987 se přesunul na Katedru fyziky a aplikované fyziky na Univerzitě ve Stanfordu, kde také zastával funkci vedoucího katedry v letech 1993-1996. Jeho výzkum je zaměřen na jevy nastávající za extrémně nízkých teplot.\n\nOsheroff byl vybrán do komise, která vyšetřovala havárii raketoplánu Columbia, kde zastával stejnou funkci jako Feynman při vyšetřování havárie Challengeru.\n\nV současnosti je členem skupiny poradců Scientists and Engineers for America, organizace zaměřené na zlepšování zvuku vědy v americké vládě.\n"}
{"id": "579781", "url": "https://cs.wikipedia.org/wiki?curid=579781", "title": "Josef Bartoš (žokej)", "text": "Josef Bartoš (žokej)\n\nJosef Bartoš (* 19. února 1981 Česká Lípa) je český dostihový jezdec, trojnásobný vítěz Velké pardubické steeplechase (2006, 2008, 2019), dvojnásobný vítěz šampionátu překážkových jezdců a vítěz rovinového šampionátu amatérů (1997) i žáků (1998). Kromě České republiky jezdí dostihy v Itálii, v Německu a ve Francii. V překážkových i rovinových dostizích mu náleží titul žokej.\n\nJosef Bartoš vyrostl v dostihové rodině. Na koni jezdí od devíti let. Vyzkoušel si i jiné sporty (cyklotrial, tenis, fotbal), ale nakonec se rozhodl pro dostihy. Začínal u svého otce, poté jako amatér a žák jezdil pro trenéra Ing. Karla Dvořáka, působil také u trenéra Miroslava Kašpara a absolvoval několik zimních stáží v Německu u trenérů Theilkuhla, Seilera a Hirschbergera a ve Francii u trenéra Jacka Barbea. Po vyučení nastoupil u trenérů Františka a Romana Vítků a později působil v novém tréninkovém středisku stáje Pegas Znojmo ve Zhoři u Jihlavy. Krátce pobyl v Německu u trenéra Pavla Vovčenka a po návratu do České republiky pracoval u trenéra Filipa Neuberga. V prosinci roku 2004 mu nabídl spolupráci trenér Josef Váňa, u kterého působí od roku 2005 dodnes (údaj k roku 2010). Josef Bartoš má jezdeckou licenci pro překážkové i rovinové dostihy. Je ženatý a má dvě děti. \n\nV letech 1990–1995 jezdil jako většina začínajících jezdců z „dostihových“ rodin dostihy poníků a získal 35 vítězství. První start v běžných dostizích si odbyl 1. května 1996 s klisnou Chris v tréninku svého otce. První start v kariéře byl zároveň jeho prvním vítězstvím. V roce 1997 byl již šampiónem amatérských jezdců na rovinách a o rok později šampiónem jezdců žáků na rovinách. Roku 1999 zvítězil poprvé v dostihu I. kategorie s běloušem Yokomem. Téhož roku odmaturoval na obchodní akademii v Mladé Boleslavi a složil závěrečné zkoušky na Středním odborném učilišti zemědělském ve Velké Chuchli. Vítězstvím v Jarní ceně klisen roku 2000 s klisnou Havana Cuba získal první triumf v klasických dostizích. O rok později získal první velké vítězství i na překážkách, když s Iraklionem zvítězil v Memoriálu kpt. Rudolfa Poplera. V roce 2000 získal titul žokej v rovinových dostizích, v roce 2005 také v dostizích překážkových. To již patřil k našim špičkovým jezdcům a získal například druhé místo ve Velké pardubické s koněm Decent Fellow. S tímto koněm příští rok, tedy v roce 2006, ve Velké pardubické steeplechase poprvé zvítězil. Podruhé se mu to podařilo roku 2008 s bělkou Sixteen. K 13. červenci 2010 měl tento na první pohled spíš překážkový než rovinový jezdec odjeto 944 rovinových a 1231 překážkových dostihů a na svém kontě 88 rovinových a 214 překážkových vítězství. V případě tohoto jezdce je ovšem třeba spíše než na množství hledět na kvalitu vyhraných dostihů. Vedle již zmíněných třech Velkých pardubických (v roce 2006 se mu povedl v den Velké pardubické hattrick Cena Vltavy – Cena Labe – Velká pardubická), několika kvalifikací na Velkou pardubickou a také klasických rovinových dostihů (Jarní cena klisen, OAKS, St. Leger) zvítězil v listed dostizích ve Francii i v Meranu a v několika zahraničních grupových dostizích.\n\n\n\n\n"}
{"id": "579786", "url": "https://cs.wikipedia.org/wiki?curid=579786", "title": "Pasquale Passarelli", "text": "Pasquale Passarelli\n\nPasquale Passarelli (* 14. března 1957 Gambatesa, Itálie) je bývalý německý reprezentant v zápasu, specializující se na zápas řecko-římský. V roce 1984 vybojoval zlatou olympijskou medaili v kategorii do 57 kg na hrách v Los Angeles. V roce 1981 vybojoval zlato a v roce 1978 bronz na mistrovství světa. V roce 1979 a 1984 vybojoval stříbro na mistrovství Evropy.\n\nZápasu se věnoval také jeho bratr Claudio.\n\n"}
{"id": "579789", "url": "https://cs.wikipedia.org/wiki?curid=579789", "title": "Cova", "text": "Cova\n\nCova někdy též Cuba ( צוֹבָה, v oficiálním přepisu do angličtiny Zova, přepisováno též Tzova nebo Tzuba) je vesnice typu kibuc v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 724 metrů na zalesněných svazích Judských hor. Jižně od vesnice spadá terén do hlubokého údolí vodního toku Nachal Cuba, který pak vede k západu, kde vtéká do potoku Sorek. Na protější straně kaňonu Nachal Cuba se zvedá hora Har Ejtan.\n\nObec se nachází 44 kilometrů od břehu Středozemního moře, cca 45 kilometrů jihovýchodně od centra Tel Avivu a cca 10 kilometrů západně od historického jádra Jeruzalému. Covu obývají Židé, přičemž osídlení v tomto regionu je etnicky převážně židovské. Pouze 3 kilometry severozápadně odtud ale leží město Abu Goš, které obývají izraelští Arabové. Další arabské vesnice Ajn Nakuba a Ajn Rafa leží bezprostředně na sever od kibucu.\n\nCova je na dopravní síť napojena pomocí lokální silnice číslo 395.\n\nCova byla založena v roce 1948 na místě vysídlené arabské vesnice Suba, jejíž zbytky jsou dosud uchovány na návrší \"Tel Cuba\" východně od nynějšího kibucu a jejíž jméno navazovalo na starověké židovské osídlení. V Bibli se tato osada nazývala \"Soba\" nebo \"Sobetha\". Od středověku tu pak bylo arabské osídlení. Stála tu muslimská svatyně al-Šajch Ibrahim. Ve středověku tu dočasně stávala rovněž křižácká pevnost Belmont dobytá Saladinem roku 1191. Tu pak přestavěla místní vlivná rodina Abu Ghawsh. Pevnost byla zničena v roce 1832 během tažení Ibrahima Pašy v Palestině. Roku 1931 zde žilo 434 lidí v 110 domech (společně s arabskou osadou Dejr Amr). Izraelci byla vesnice dobyta v červenci 1948. Její zástavba pak byla z větší části zbořena.\n\nKe zřízení současné židovské vesnice zde došlo 19. října 1948, tedy ještě během války za nezávislost, kdy Jeruzalémský koridor ovládla izraelská armáda a kdy došlo k vysídlení většiny arabské populace v této oblasti. Zpočátku se vesnice nazývala Palmach Cova (פלמח צובא). Zakladateli byla skupina 75 vojáků jednotek Palmach. Ty později doplnili i Židé z Evropy přeživší holokaust a židovští imigranti z Turecka.\n\nV obci funguje ulpan, tedy školící středisko pro nové přistěhovalce a turisty. Místní ekonomika je založena na zemědělství (pěstování oliv, révy a ovoce). Počátkem 80. let 20. století přibyla i průmyslová výroba. Rozvíjí se turistický ruch (hotel s 64 lůžky).\n\nPodle údajů z roku 2014 tvořili naprostou většinu obyvatel v Cově Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 653 lidí. Během roku 2014 populace stoupla o 2,5 %.\n\n\n"}
{"id": "579791", "url": "https://cs.wikipedia.org/wiki?curid=579791", "title": "Nicolae Zamfir", "text": "Nicolae Zamfir\n\nNicolae Zamfir (* 26. června 1958 Picior de Munte, Rumunsko) je bývalý rumunský reprezentant v zápasu, specializující se na zápas řecko-římský. Jeho největším sportovním úspěchem byl zisk stříbrné medaile na mistrovství světa v roce 1982. V roce 1984 vybojoval čtvrté místo v kategorii do 57 kg na hrách v Los Angeles.\n\n"}
{"id": "579794", "url": "https://cs.wikipedia.org/wiki?curid=579794", "title": "Anssi Jaakkola", "text": "Anssi Jaakkola\n\nAnssi Jaakkola (* 13. březen 1987, Kemi, Finsko) je finský fotbalový brankář, který momentálně působí ve jihoafrickém klubu Ajax Cape Town.\n\nProfesionální fotbalovou kariéru začal v roce 2004 ve finském klubu TP-47. Po třech sezonách si ho pak vyhlédla italská Siena, kde působil až do léta 2010, mezitím také půl roku hostoval v Colligianě. V létě 2010 přišel na testy do pražské Slavie, na kterých uspěl a podepsal dvouletou smlouvu s opcí. Ve Slavii však odchytal pouze dvě ligová utkání a po chybě v zápase Gambrinus ligy proti SK Sigma Olomouc na něj trenér Jarolím zanevřel. V zimním přestupovém období 2011 proto odešel do skotského Kilmarnock FC, který v té době trénoval jeho krajan a pozdější finský reprezentační trenér Mixu Paatelainen. 29. srpna 2013 odešel do jihoafrického klubu Ajax Cape Town.\n\nAnssi byl členem finského národního týmu do 21 let, za kterou odchytal 11 utkání. V roce 2010 byl pozván k utkáním kvalifikace na mistrovství Evropy 2012 proti Nizozemsku a Moldavsku, nicméně v těchto zápasech nenastoupil. Byl tak až u vysoké prohry 0-5 v zápase kvalifikace se Švédskem v Malmö.\n\n"}
{"id": "579795", "url": "https://cs.wikipedia.org/wiki?curid=579795", "title": "Frank Famiano", "text": "Frank Famiano\n\nFrank Steve Famiano (* 22. dubna 1961 Schenectady, USA) je bývalý americký reprezentant v zápase, specialista na zápas řecko-římský. V roce 1991 vybojoval 3. místo na Panamerických hrách a v roce 1984 na olympijských hrách v Los Angeles vybojoval 5. místo v kategorii do 57 kg.\n\n"}
{"id": "579797", "url": "https://cs.wikipedia.org/wiki?curid=579797", "title": "Miroslav Ševčík", "text": "Miroslav Ševčík\n\nMiroslav Ševčík (* 15. června 1958 Zlín) je český ekonom a vysokoškolský učitel, proděkan a bývalý děkan Národohospodářské fakulty Vysoké školy ekonomické v Praze. Působil také jako ředitel Liberálního institutu.\n\nNarodil se v roce 1958 ve Zlíně. Základní školu a gymnázium navštěvoval v Otrokovicích, kde v roce 1977 složil maturitní zkoušku. Následně maturoval v roce 1979 i v Praze, v oboru zahraniční obchod na Střední ekonomické škole. Absolvoval Národohospodářskou fakultu (1983 – titul Ing.) a na stejné fakultě získal v roce 1993 titul kandidáta věd (v oboru obecná ekonomická teorie) a v roce 2010 docenturu (v oboru hospodářská politika). V roce 1989 byl na zahraničním studijním pobytu na Vídeňské univerzitě.\n\nOd roku 1983 působí na Vysoké škole ekonomické, nejprve jako asistent (do roku 1986) a poté jako odborný asistent. V souvislosti se změnami v roce 1989 se angažoval v akademickém životě na Vysoké škole ekonomické. V roce 1990 kandidoval na funkci rektora, zde byl ovšem poražen Věňkem Šilhánem, ovšem pod tímto rektorem vykonával funkci prorektora pro pedagogiku, výstavbu a přestavbu. Po roce 1991 se opět vrací na Národohospodářskou fakultu, kde postupně působí na katedrách ekonomických teorií, hospodářské politiky a hospodářské a sociální politiky. Na jaře roku 2010 byl zvolen děkanem Národohospodářské fakulty a v roce 2014 byl znovuzvolen na další čtyřleté období. V roce 2013 získal ocenění Zlaté koruny Nejaktivnější akademik roku.\n\nNa Vysoké škole ekonomické působil taktéž jako člen celoškolského akademického senátu (1997–2000) a předseda akademického senátu Národohospodářské fakulty (2003–2010). Ve funkci jej nahradil Ján Pavlík.\n\nPůsobil také v Radě vysokých škol (RVŠ), kterou v roce 1989 spoluzakládal a kde především podporoval vznik Studentské komory. V roce 1991 se stal předsedou pracovní komise pro záležitosti studentů, která se zabývala sociálním zajištěním studentů (ve funkci byl do roku 1995). V Radě Vysokých škol byl také v letech 1991–1996 členem předsednictva.\n\nV roce 1989 spoluzakládal Liberální institut, jehož byl ředitelem a předsedou správní rady. V roce 2013 byl ze všech funkcí odvolán členskou schůzí. Důvodem mělo být zásadní selhání při řízení Liberálního institutu, v jehož hospodaření docházelo k systematickým chybám v účetnictví. Jeho nástupcem se stal Petr Koblovský. V roce 2015 Obvodní soud pro Prahu 1 rozhodl, že odvolání Ševčíka z postu předsedy správní rady Liberálního institutu z důvodu manažerských selhání a machinací v účetních dokladech, bylo platné.\n\nZároveň je ředitelem atletického mítinku Memoriál Josefa Odložila a předsedou disciplinární komise Českého atletického svazu. Je synovcem Josefa Odložila, jeho matka Miloslava Ševčíková je Odložilova sestra.\n\nRoku 2011 spolupracoval na publikaci \"Učíme ekonomii 90 let\".\n\nV letech 1985 až 1989 byl členem Komunistické strany Československa. Z „polistopadové“ politiky si nejvíce váží Václava Klause.\n\nV současnosti je skeptický v otázce udržení Eurozóny a Eura. Poukazuje na neblahé důsledky nepřiměřeného dotování Řecka. Evropskou unii obviňuje z přílišného socialismu a podléhání politiků zájmové lobby. Také je kritikem politické unie. Věří, že korupci by omezila forma soutěžení o veřejné zakázky na internetu. Ze současné finanční situace v ČR viní politiky, kteří jednali a jednají populisticky, a kteří v minulosti odkládali důležité reformy.\n\nV roce 2019 začal spolupracovat s hnutím Trikolóra Václava Klause mladšího, stal se garantem programu hnutí pro resort finance.\n\nJeho působení ve funkci děkana Národohospodářské fakulty je spojeno s mnoha kontroverzemi a skandály. Je obviňován z cílené likvidace svých oponentů a neetického vystupování vůči studentům a akademikům. Za svoje praktiky byl českou akademickou obcí hojně kritizován. Jako jediný děkan v historii Vysoké školy ekonomické byl oficiálně pokárán Akademickým senátem VŠE za své chování a vystupování. Ševčík veškerá svá pochybení odmítá a považuje je za manipulativní kampaň, kterou vyvolali vyučující falšující cestovní doklady.\n\nV roce 2015 Obvodní soud pro Prahu 3 nepravomocně rozhodl, že propuštění jednoho z revoltujících vyučujících, prof. Josefa Šímy, bylo protiprávné. Šíma rozhodnutí komentoval: „Rozhodnutí soudu představuje významnou zprávu pro vedení Národohospodářské fakulty VŠE a potvrzuje, že konání děkana Ševčíka není jen v hrubém rozporu s akademickými standardy, ale představuje též porušení práva.“ Fakulta se však odvolá. Mluvčí fakulty Daniel Váňa k tomu uvedl: „Výpověď byla více než oprávněná, co je závažným porušením pracovní kázně, když ne to, že nechodil do práce v čase, kdy měl?“\n\nŠevčíka podporuje Akademický senát Národohospodářské fakulty, vedoucí kateder a administrativní pracovníci. V roce 2014 navrhla Akreditační komise ČR omezit akreditaci čtyřem magisterským oborům vyučovaným na Národohospodářské fakultě. Důvodem mělo být nedostatečné personální zabezpečení výuky a uvádění nepravdivých informací v žádosti. Ševčík rozhodnutí rozporoval. Akreditační komise v únoru 2015 konstatovala, že došlo k zlepšení a od svého návrhu v únoru 2015 ustoupila.\n\nMiloš Zeman tvrdil, že na VŠE zkoušel marxismus-leninismus. Roku 2012 to Ševčík popřel v pořadu \"Hyde park\" stanice ČT24 a Zemana označil za lháře.\n\nMiroslav Ševčík byl Danielem Münichem kritizován za nedostatečnou vědeckou publikační činnost. Dle databáze publikační činnosti VŠE má Ševčík přibližně 300 publikačních záznamů, avšak většina z nich jsou jen novinové články a pouze pár publikací je impaktovaných.\n\nVěra Čáslavská jej kritizovala za kampaň, kterou vedl proti jejímu synovi v souvislosti s úmrtím jejího manžela Josefa Odložila.\n\nMiroslav Ševčík byl opakovaně přistižen při nebezpečné jízdě. V roce 2014 vyvolala mediální odezvu jízda v protisměru po dálnici D5 s použitím modrého majáku. Ševčík svoji jízdu omlouval přítomností nemocné osoby ve svém voze. Posléze však svědek upozornil, že může jít o lež.\n"}
{"id": "579798", "url": "https://cs.wikipedia.org/wiki?curid=579798", "title": "Bassirou Dembélé", "text": "Bassirou Dembélé\n\nBassirou Dembélé (* 28. leden 1990, Bamako, Mali) je malijský fotbalový záložník.\n\nV mládežnických letech vystřídal několik malijských klubů, jakými byli Djoliba AC nebo Centre Salif Keita, než v roce 2008 přišel do mládežnické základny Paris SG. Zde působil až do léta 2010, kdy si ho na testy pozvala pražská Slavia. Na testech uspěl a podepsal dvouletou smlouvu. Za Slavii odehrál 9 utkání. V průběhu sezony sezony 2010/11 se ovšem dostal do sporu s vedením klubu, načež byl vyřazen z prvního týmu. Podzim 2011 tak strávil hledáním nového zaměstnavatele, ale v zimním přestupovém období se následně do týmu vrátil.\n\n"}
{"id": "579799", "url": "https://cs.wikipedia.org/wiki?curid=579799", "title": "Even Sapir", "text": "Even Sapir\n\nEven Sapir ( , doslova \"„Safírový Kámen“\", v oficiálním přepisu do angličtiny Even Sappir) je vesnice typu mošav v Izraeli, v Jeruzalémském distriktu, v oblastní radě Mate Jehuda.\n\nLeží v nadmořské výšce 623 metrů na zalesněných svazích Judských hor. Severně od vesnice spadá terén do hlubokého údolí potoka Sorek. Na jihu od mošavu se zvedá východozápadní hřbet tvořený horami Har Ora, Har Aminadav a Har Salmon.\n\nObec se nachází 46 kilometrů od břehu Středozemního moře, cca 48 kilometrů jihovýchodně od centra Tel Avivu a cca 9 kilometrů západně od historického jádra Jeruzaléma. Even Sapir obývají Židé, přičemž osídlení v tomto regionu je etnicky převážně židovské. Pouze 4 kilometry severozápadně odtud ale leží vesnice Ajn Nakuba a Ajn Rafa a dál k severozápadu i město Abu Goš, které obývají izraelští Arabové.\nEven Sapir je na dopravní síť napojen pomocí lokální silnice číslo 396.\n\nEven Sapir byl založen v roce 1950. Pojmenován je podle rabína Jacoba Saphira, který v 19. století působil v Jeruzalému a který napsal knihu nazvanou \"Even Sapir\".\n\nKe zřízení mošavu došlo 6. května 1950 a jeho zakladateli byli Židé z Jemenu, Maroka a Kurdistánu. Později byla na pozemcích východně od vesnice zbudována velká nemocnice Hadasa.\n\nPodle údajů z roku 2014 tvořili naprostou většinu obyvatel v Even Sapir Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 722 lidí. Během roku 2014 populace stoupla o 2,1 %.\n\n\n"}
{"id": "579801", "url": "https://cs.wikipedia.org/wiki?curid=579801", "title": "Marta Prokopová", "text": "Marta Prokopová\n\nMarta Prokopová (* 7. února 1988 Prostějov) je česká divadelní herečka. Vyrůstala v hudební rodině. Odmalička zpívala a tancovala. Do Brna přišla až roku 2003. Nastoupila do prvního ročníku konzervatoře.\n\n\n"}
{"id": "579802", "url": "https://cs.wikipedia.org/wiki?curid=579802", "title": "Jan Zákostelský", "text": "Jan Zákostelský\n\nJan Zákostelský (* 25. listopad 1991, Benešov, Československo) je český fotbalový útočník, momentálně působící v klubu SK Benešov.\n\nSyn bývalého fotbalisty Luboše Zákostelského začínal s fotbalem v pěti letech v klubu Liberce. Prošel několika mládežnickými celky, a to nejen v Liberci, ale později i v pražské Slavii. Tam si ho v roce 2010 vybral do A-týmu trenér Cipro. Zákostelský nastoupil do dvou utkání závěru jara a dokázal hned v prvním vstřelit branku. V sezoně 2011/2012 absolvoval letní přípravu s týmem a nastoupil také k jednomu zápasu Gambrinus ligy, nicméně v zimní přestávce odešel do konce sezóny na hostování do druholigového týmu FC Graffin Vlašim.\n\n"}
{"id": "579803", "url": "https://cs.wikipedia.org/wiki?curid=579803", "title": "Martin Hurka", "text": "Martin Hurka\n\nMartin Hurka (*20. duben 1993, Praha) je český fotbalový útočník či záložník, působící v klubu FK Viktoria Žižkov.\n\nFotbalově začínal v Libuši v 4 letech, o rok později už kopal za mládežnické celky pražské Slavie. V roce 2010 se poprvé podíval do A-týmu Slavie, když ho povolal trenér Cipro. Na opravdovou šanci si musel počkat až do sezony 2011/12, kdy se stal členem základní sestavy.\n\n26. května 2013 v předposledním ligovém kole sezóny 2012/13 přispěl gólem k výhře Slavie 3:0 nad Hradcem Králové, jenž se tak stal jistým sestupujícím.\n\nNa jaře 2014 nejprve neuspěl na testech v FK Viktoria Žižkov a následně odchází na půlroční hostování do SK Dynamo České Budějovice. Do Slávie se vrátil před sezonou 2014/2015, ale opět se nevešel do kádru prvního týmu a trenér Miroslav Beránek jej uvolnil pro další hostování v týmu FK Kolín. S týmem sestoupil do ČFL. V létě 2015 odešel hostovat do FK Viktoria Žižkov.\n\nHurka byl členem reprezentačních týmů České republiky v mládežnických kategoriích od 16 do 19 let. S národním týmem do 17 let se probojoval na Mistrovství Evropy ve fotbale hráčů do 17 let v roce 2010, na kterém tým skončil na šestém místě.\n"}
{"id": "579804", "url": "https://cs.wikipedia.org/wiki?curid=579804", "title": "Kateřina Krejčová", "text": "Kateřina Krejčová\n\nKateřina Krejčová (* 8. ledna 1983 v Praze) je česká divadelní herečka. Už od pěti let se věnovala baletu. Vystudovala gymnázium Jana Nerudy s hudebním zaměřením – hlavní obor klasický zpěv a poté JAMU, obor muzikálové herectví. Od roku 2008 má stálé angažmá v Městském divadle Brno.\n\n\n"}
{"id": "579806", "url": "https://cs.wikipedia.org/wiki?curid=579806", "title": "Giv'at Je'arim", "text": "Giv'at Je'arim\n\nGiv'at Je'arim ( , doslova „\"Lesní Vrch\"“, v oficiálním přepisu do angličtiny Giv'at Ye'arim) je vesnice typu mošav v Izraeli, v Jeruzalémském distriktu, v oblastní radě Mate Jehuda.\n\nLeží v nadmořské výšce 703 metrů na zalesněných svazích Judských hor v Jeruzalémském koridoru. Severně od vesnice spadá terén do hlubokého údolí vodního toku Nachal Ksalon, který pak vede k západu, kde vtéká do potoku Sorek. Na jižní straně od obce je obdobně hluboce zaříznuté údolí vádí Nachal Tajasim, na jehož protější straně se zvedá hora Har Tajasim.\n\nObec se nachází 41 km od břehu Středozemního moře, přibližně 44 km jihovýchodně od centra Tel Avivu a přibližně 13 km západně od historického jádra Jeruzaléma. Giv'at Je'arim obývají Židé, přičemž osídlení v tomto regionu je etnicky převážně židovské. Pouze 3 km severovýchodně odtud ale leží město Abú Ghoš, které obývají izraelští Arabové. Další arabské vesnice Ajn Nakuba a Ajn Rafa leží východně od mošavu.\n\nGiv'at Je'arim je na dopravní síť napojen pomocí lokální silnice číslo 395.\n\nGiv'at Je'arim byl založen v roce 1950. Jménem navazuje na starověké sídlo \"Gibeat\" zmiňované zde v bibli v Knize Jozue 18, 28\n\nŽidovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Mošav byl zřízen 1. června 1950 a jeho zakladateli byli Židé z Jemenu. Zpočátku šlo o ryze zemědělskou osadu.\nV obci se nachází pomník obětem letecké havárie, ke které tu došlo v roce 1948 během války za nezávislost. Místní ekonomika je založena na zemědělství (chov drůbeže, pěstování ovoce a polních plodin) a mošav patří v tomto regionu k jedněm z mála, které nebyly navzdory ekonomickým těžkostem nikdy opuštěny. V okolí se nacházejí turisticky využívané lesy s četnými výhledy na krajinu Judských hor.\n\nPodle údajů z roku 2014 tvořili naprostou většinu obyvatel v Giv'at Je'arim Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1372 lidí. Během roku 2014 populace klesla o 0,3 %.\n\n\n"}
{"id": "579811", "url": "https://cs.wikipedia.org/wiki?curid=579811", "title": "Mehmet Karadağ", "text": "Mehmet Karadağ\n\nMehmet Serhat Karadağ (* 10. července 1956) je bývalý turecký reprezentant v zápase. V roce 1984 na olympijských hrách v Los Angeles vybojoval 7. místo v kategorii do 57 kg.\n\n"}
{"id": "579814", "url": "https://cs.wikipedia.org/wiki?curid=579814", "title": "Ramat Razi'el", "text": "Ramat Razi'el\n\nRamat Razi'el ( רָמַת רָזִיאֵל, doslova „\"Razi'elova výšina\"“, v oficiálním přepisu do angličtiny Ramat Razi'el) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 743 metrů na zalesněném hřbetu Judských hor v Jeruzalémském koridoru. Severně od vesnice spadá terén do hlubokého údolí vodního toku Nachal Ksalon s přítokem Nachal Razi'el, který do Nachal Ksalon vybíhá západním směrem od vesnice, na jihu je rovněž hluboké údolí s potokem Sorek. Východně od mošavu stojí hora Har Tajasim, západně od vesnice Har Šefi.\n\nObec se nachází 40 kilometrů od břehu Středozemního moře, cca 44 kilometrů jihovýchodně od centra Tel Avivu a cca 15 kilometrů západně od historického jádra Jeruzalému. Ramat Razi'el obývají Židé, přičemž osídlení v tomto regionu je etnicky převážně židovské. Pouze 5 kilometrů severovýchodně odtud ale leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nRamat Razi'el je na dopravní síť napojen pomocí lokální silnice číslo 395. Údolím Soreku vede železniční trať Tel Aviv-Jeruzalém, která tu ale nestaví.\n\nRamat Razi'el byl založen v roce 1948. Pojmenován je podle Davida Raziela, který byl velitelem židovských jednotek Irgun a byl zabit při bojové akci v Iráku roku 1941.\n\nKe zřízení mošavu došlo 10. října 1948, tedy ještě během války za nezávislost, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Zakladateli vesnice byli členové jednotek Irgun. Ti byli později nahrazeni skupinou židovských přistěhovalců z Evropy. V 90. letech 20. století prošla vesnice stavební expanzí.\n\nPodle údajů z roku 2014 tvořili naprostou většinu obyvatel v Ramat Razi'el Židé (včetně statistické kategorie \"ostatní\", která zahrnuje nearabské obyvatele židovského původu, ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 638 lidí. Během roku 2014 populace stoupla o 0,5 %.\n\n\n"}
{"id": "579821", "url": "https://cs.wikipedia.org/wiki?curid=579821", "title": "Kasik", "text": "Kasik\n\nKasik je termín označující indiánského náčelníka v období conquisty a španělského koloniálního panství v karibské oblasti a v Novém Španělsku. V latinskoamerických zemích a ve Španělsku je v současnosti označením pro vlivné regionální politiky. \nVýraz pochází z taínštiny (jazyk indiánů na Hispaniole), v mayské oblasti se používal termín batab, v Jižní Americe kuraka, nebo lonco.\n\nTermín se poprvé objevuje v Kolumbově lodním deníku v záznamu ze 17. prosince 1492. Indiáni na Hispaniole tak nazývali své náčelníky. Španělští autoři raného novověku užívali jako synonyma výrazy \"seňor\", \"pán\", \"král\".\n\nSlovo kasik (stejně jako řada dalších výrazů z jazyka Taínů, žijících na Hispaniole a na Kubě, například \"bahío\" - chatrč, chýše, \"hamaka\" - závěsná bavlněná síť na spaní aj.) se brzy vžilo a Španělé ho začali používat k označení indiánských náčelníků na celé americké pevnině.\n\nNa Yucatánu a v dalších oblastech Mayské civilizace se těmto zprostředkovatelům kontaktů s kolonizátory říkalo také mayským termínem batab, kterýžto termín původně označoval správního úředníka v předkolumbovských mayských státech. Batabové zodpovídali za prosazování španělských zákonů, za vybírání tributů a zajišťování pracovních sil.\n\nV Peru se nižší a vyšší náčelníci (státní funkcionáři) nazývali kečujským slovem kuraka. Politickosprávní struktura říše byla založena na desítkovém systému: 10 dělníků kontroloval předák, 10 předáků řídil dohlížitel (pakaka kuraka), 10 dohlížitelů, jimž podléhalo 1000 lidí, kontroloval „pán“, který byl zároveň jakýmsi starostou obce. Tímto způsobem pokračovala úřednická hierarchie přes náčelníka kmene (hono kuraka) k správci oblasti, k místodržícímu jednoho ze čtyř dílů říše až k panovníkovi, nazývanému inka.\n\nDalší z kmenů Andské oblast jižní Ameriky Mapučové (Araukánci), obývající jižní polovinu Chile a jihozápadní Argentinu, měli také své vlastní označení kmenového vůdce. Výraz lonco označoval hlavu jednotlivých rodinných skupin, mající pravděpodobně společného předka a které si vzájemně vypomáhají. V dobách ohrožení se scházel sněm všech předáků (lonků) a volil si jednoho vojenského velitele, jakého si „imperátora“, kterého nazývali označením toqui.\n"}
{"id": "579830", "url": "https://cs.wikipedia.org/wiki?curid=579830", "title": "Gaius Caesar", "text": "Gaius Caesar\n\nGaius Iulius Caesar (mezi 14. srpnem a 13. zářím 20 př. n. l. – 21. nebo 22. února 4 n. l. Limyra, Lýkie) byl nejstarší syn Marka Vipsania Agrippy a Iulie starší, dcery císaře Augusta. Jeho rodné jméno není známo, jméno Gaius Iulius Caesar je jménem adoptivním.\n\nGaia a jeho bratra Lucia adoptoval roku 17 př. n. l. císař Augustus, který sám neměl mužského dědice. Jeho učitelem se stal Verrius Flaccus. V roce 13 př. n. l. se Gaius zúčastnil trojských her a o pět let později byl představen vojsku v Galii. Augustovým přáním bylo, aby zastával co nejvíce čestných funkcí, takže se množila jeho reprezentační veřejná vystoupení (předsedání hrám). V letech 6 a 5 př. n. l. byl porůznu činný v kněžských úřadech (\"pontifex\") a obdržel i titul předák mládeže (\"princeps iuventutis\"); zároveň se stal designovaným konzulem.\n\nJakožto Augustův dědic měl získat i vojenské zkušenosti. Příležitost k tomu se naskytla poté, co byl z Arménie vypuzen prořímsky orientovaný král Artavasdés a jeho místo zaujal Tigranés III., straník Parthů. V doprovodu význačných vojevůdců a vybaven mimořádnými prokonsulskými pravomocemi vytáhl Gaius roku 1 př. n. l. na východ, předtím však ještě uzavřel sňatek Livillou, dcerou Drusa staršího. Cesta ho vedla přes Athény a Samos do Egypta a Sýrie, kde 1. ledna 1 n. l. nastoupil svůj řádný konzulát. Koncem roku byl již v Arménii a s pomocí římského expedičního sboru tam dosadil na trůn nejprve Ariobarzana a po jeho brzké smrti Artavasda. Setkal se také s parthským králem Fraatem, který nové poměry u svých hranic uznal.\n\nPřes tento slibný vývoj se objevily komplikace, neboť také Artavasdés poměrně brzy zemřel. Protiřímská strana v Arménii se pustila s Římany do tuhého zápasu, ačkoli Gaius obratně uznal za krále opět Tigrana III. Při obléhání města Artagiva, když se chtěl sejít s místním velitelem Addonem, byl Gaius 9. září 3 n. l. těžce raněn. Na zpáteční cestě zemřel v únoru příštího roku v lýkijském pobřežním městě Limyře. Pohřben byl v Augustově mauzoleu.\n\n\n"}
{"id": "579832", "url": "https://cs.wikipedia.org/wiki?curid=579832", "title": "Maltese Premier League 1967/68", "text": "Maltese Premier League 1967/68\n\nStatistika Maltese Premier League v sezoně 1967/68.\n\nHrálo osm týmů, šampionem se stal tým Floriana FC.\n"}
{"id": "579836", "url": "https://cs.wikipedia.org/wiki?curid=579836", "title": "Maltese Premier League 1968/69", "text": "Maltese Premier League 1968/69\n\nStatistika Maltese Premier League v sezoně 1968/1969.\n\nHrálo osm týmů, šampionem se stal tým Hibernians FC.\n"}
{"id": "579837", "url": "https://cs.wikipedia.org/wiki?curid=579837", "title": "Maltese Premier League 1969/70", "text": "Maltese Premier League 1969/70\n\nStatistika Maltese Premier League v sezoně 1969/70.\n\nHrálo osm týmů, šampionem se stal tým Floriana FC.\n"}
{"id": "579839", "url": "https://cs.wikipedia.org/wiki?curid=579839", "title": "Maltese Premier League 1970/71", "text": "Maltese Premier League 1970/71\n\nStatistika Maltese Premier League v sezoně 1970/71.\n\nHrálo osm týmů, šampionem se stal tým Sliema Wanderers FC.\n\nPlay-off\n"}
{"id": "579840", "url": "https://cs.wikipedia.org/wiki?curid=579840", "title": "Maltese Premier League 1971/72", "text": "Maltese Premier League 1971/72\n\nStatistika Maltese Premier League v sezoně 1971/72.\n\nHrálo deset týmů, šampionem se stal tým Sliema Wanderers FC.\n\nPlay-off\n"}
{"id": "579841", "url": "https://cs.wikipedia.org/wiki?curid=579841", "title": "Maltese Premier League 1972/73", "text": "Maltese Premier League 1972/73\n\nStatistika Maltese Premier League v sezoně 1972/73.\n\nHrálo deset týmů, šampionem se stal tým Floriana FC.\n"}
{"id": "579843", "url": "https://cs.wikipedia.org/wiki?curid=579843", "title": "Siligo", "text": "Siligo\n\nSiligo je italská obec (\"comune\") ležící v sardinské provincii Sassari. Nachází se přibližně 160 km severně od města Cagliari a 25 km jihovýchodně od města Sassari. V roce 2008 zde žilo 962 obyvatel.\n\nV okolí se nachází pravěké archeologické naleziště Monte sant'Antoni a archeologické naleziště Mesumundu z období Starověkého Říma a středověku společně s několika kostely.\n\n"}
{"id": "579846", "url": "https://cs.wikipedia.org/wiki?curid=579846", "title": "Wolfgang Muff", "text": "Wolfgang Muff\n\nWolfgang Muff (15. března 1880 – 17. května 1947) byl vysoce vyznamenaný veterán první světové války a pozdější generál nacistického Německa za druhé světové války. Nejvíce známý je svým působením jako vojenský atašé ve Vídni během anšlusu Rakouska. Mezi jeho vyznamenání patřil např. Německý kříž ve stříbře nebo Rytířský kříž královského pruského řádu Hohenzollernů s meči.\n\nWolfgang Muff se narodil 15. března roku 1880 v bádenském městě Ulm jako syn armádního důstojníka a pozdějšího generála pěchoty Karla Ludwiga Muffa (1846 – 1935) a jeho ženy Anny Luise, (rozené Eisenbach). Po dokončení základního vzdělání nastoupil na vojenskou školu, kde mu byla po dokončení k 5. červenci roku 1899 udělena armádní hodnost praporčíka (\"Fähnrich\"). Zároveň byl zařazen ke pěšímu pluku velkovévody Fridricha Bádenského (\"Infanterie-Regiment \"Großherzog Friedrich von Baden\" Nr. 126\"), který měl v tu dobu kasárna ve Štrasburku.\n\nO rok později na podzim byl Muff u této jednotky povýšen do hodnosti poručíka (\"Leutnant\"). K počátku října roku 1908 nastoupil na vojenskou akademii a studoval zde až do roku 1911. Po dokončení byl již v hodnosti nadporučíka (\"Oberleutnant\") zařazen k hlavnímu generálnímu štábu armády generálplukovníka Helmutha von Moltkeho, kde zůstal až do počátečních let první světové války.\n\nS vypuknutím války zůstal Muff nadále u hlavního generálního štábu armády, nyní již pod velením generála Ericha von Falkenhayna. Následně však bylo rozhodnuto, že bude Muff převelen na západní frontu, aby zde v bojových liniích sloužil jako velitel praporu od pěšího pluku.\n\nS praporem se účastnil mnoha bitev včetně bitvy u Verdunu a roku 1916 byl převelen do Vídně, kde sloužil jako zmocněnec na různých štábních postech.\n\nBěhem války byl jednou raněn a vysloužil si mnoho vojenských vyznamenání, včetně cenněného Rytířského kříže královského pruského řádu Hohenzollernů s meči nebo železného kříže obou tříd. Válku zakončil v hodnosti majora.\n\nPo válce se Muff vyhnul nucenné demobilizaci, která byla vynucena Versailleskou smlouvou a následně byl převelen k V. okresnímu vojenskému velitelství (\"Wehrkreiskommando V\"), kde sloužil jako štábní důstojník. Při následné výstavbě nové 100 000 německé armády byl Muff převelen do štábu 5. divize Reichswehru pod velením generálporučíka Walthera Reinhardta. Zde sloužil pod náčelníkem štábu divize, pozdějším polním maršálem, podplukovníkem Wernerem von Blombergem.\n\nRoku 1924 Muff opět změnil svou funkci a to když byl jmenován velitelem II. praporu od 14. bádenského pěšího pluku, nositele vojenského řádu Pour le Mérite, plukovníka Alberta von Rotberga od 5 divize v Tübingenu. K počátku února následujícího roku byl rovněž povýšen do hodnosti podplukovníka (\"Oberstleutnant\").\n\nNa podzim roku 1926 byl Muff od divize odvelen do Berlína, kde byl dosazen na ministerstvo obrany (\"Reichswehrministerium\"). Zde se stal členem oddělení pro Společnost národů za skupinu pozemního vojska. V této funkci byl počátkem února roku 1928 povýšen do hodnosti plukovníka (\"Oberst\").\n\nKoncem téhož roku byl Muff převelen k 3. jízdní divizi Reichswehru, kde se pod velením generálporučíka Curta von Gienantha stal náčelníkem štábu. K počátku března roku 1930 byl Muff odvelen zpět k 5. divizi Reichswehru, kde dříve sloužil na vícero postech, aby se zde stal novým velitelem 13. würrtemberského pěšího pluku po plukovníku Hansi Schmidtovi, který byl čerstvě povýšen a převelen.\n\nAni v této funkci se Muff dlouho nezdržel, neboť byl na podzim následujícího roku povýšen do hodnosti generálmajora (\"Generalmajor\") a byl jmenován ve Stuttgartu do funkce nového V. pěšího velitele (\"Infanterieführer V\") po generálu Hansi Halmovi. Zde měl za úkol výcvik několika tisícové vojenské jednotky. Na tomto postu zůstal až do konce srpna následujícího roku, kdy byl penzionován s propůjčenou hodností generálporučíka ve výslužbě (\"Generalleutnant a. D.\").\n\nPo dvou letech strávených v penzi povolalo velení Muffa zpět do aktivní vojenské služby. Jeho novým působištěm se mu k počátku dubna roku 1934 stalo místo vojenského atašé ve Vídni, kde sloužil pod německým velvyslancem Franzem von Papenem. Zde byl o dva roky později, přesněji k počátku srpna, povýšen do hodnosti generálporučíka (\"Generalleutnant\").\n\nPodle pozdější výpovědi Franze von Papen existovaly dokumenty, schválené Rudolfem Hessem, podle kterých říšský vůdce a kancléř Adolf Hitler uvažoval na počátku roku 1938 o odstranění právě von Papena nebo Muffa. Následně by z jejich smrti nařkl rakouskou stranu a měl by tak záminku k zásahu do rakouských záležitostí. Tento plán se však v obou případech neuskutečnil.\n\nDne 11. března roku roku 1938, tedy den před anšlusem Rakouska, předložil Muff německé ultimátum rakouskému prezidentovi Wilhelmu Miklasovi, v kterém bylo žádáno předání veškeré moci do rukou rakouské nacionálně socialistické strany, nebo vypukne německá invaze. Prezident Miklas se však odmítl vzdát funkce a vydat zemi nacistickému Německu. Následující den překročila německá vojska státní hranice.\n\nPo anšlusu byl Muff jmenován předsedou tzv. \"Muffovy komise\", která měla na starost rozhodovat, kteří rakouští důstojníci budou přeloženi z rakouského Bundesheeru do Wehrmachtu. K počátku srpna téhož roku byl Muff oficiálně odvelen z pozice vojenského atašé.\n\nNásledně byl převelen ke štábu XI. armádního sboru, kde sloužil až do počátku září následujícího roku různých vyšších štábních pozicích. Jeho poslední pozicí se mu stala funkce velitele XI. vojenského okresu (\"Wehrkreis XI\") v Hannoveru. Na této pozici zůstal Muff až do 30. dubna roku 1943, kdy byl penzionován a ve funkci nahrazen generálem Albrechtem Schubertem. Za zásluhy během velení XI. vojenského okresu mu byl následně udělen Německý kříž ve stříbře.\n\nWolfgang Muff přežil válku a zemřel ve věku 67 let 17. května roku 1947 v dolnosaském městě Bad Pyrmont.\n\n\n\n"}
{"id": "579852", "url": "https://cs.wikipedia.org/wiki?curid=579852", "title": "2K Games", "text": "2K Games\n\n2K je globální vývojář, obchodník, distributor a publisher interaktivních zábavních softwarových her. 2K Games je dceřiná společnost Take-Two Interactive, který také vlastní Rockstar Games, jenž jsou známí pro svoji sérii Grand Theft Auto. 2K Games vznikl 25. ledna 2005, po tom co Take-Two získalo vývojářskou firmu Visual Concepts a zcela vlastnil dceřinou firmu Kush Games od Segy za 24 milionů amerických dolarů.\n\nJméno \"2K Games\" je od sportovní série 2K, kterou vyráběl Visual Concepts, která byla původně vydávána exkluzivně pro konzoli Dreamcast. Vedení 2K Games leží v Novato, v Kalifornii, v USA. Label vydává širokou paletu počítačových a konzolových titulů, vyvíjených interně i externě.\n\nPro hry vydávané společností Segou pro Visual Concepts před odkupem firmou Take-Two, navštivte článek 2K Sports.\n"}
{"id": "579853", "url": "https://cs.wikipedia.org/wiki?curid=579853", "title": "Azande", "text": "Azande\n\nAzande či Azandové (přídavné jméno Zande, zandský) jsou kmen obývající sever centrální Afriky. Jejich populace je podle různých zdrojů odhadována na jeden až čtyři milióny. Žijí především v severovýchodní části Demokratické republiky Kongo, v Jižním Súdánu a v jihovýchodní části Středoafrické republiky.\n\nVětšina Azande stále praktikuje své tradiční náboženství, ve velké míře je však překryto křesťanstvím, přetrvává především víra v magii. Magie obecně je u Azandů nazývána \"ngua\" a její nejběžnější formou je čarodějnictví. Informace o tradičním pohledu Azande na svět pochází především z práce britského antropologa Evanse-Pritcharda \"Witchcraft, Oracles and Magic among the Azande\" (Čarodějnictví, věštby a magie u Azandů).\n\n\"Mangu\", čarodějnictví, je považováno za duševní sílu zděděnou po rodiči stejného pohlaví. Po smrti čaroděje lze pak v jeho těle najít zvláštní substanci. Čarodějnictvím se může škodit úmyslně či bezděčně pomocí vyslání nebo aktivace této čarodějné substance. Čarodějové jsou nazýváni \"boro mangu\" nebo \"ira mangu\". Čarodějnictví se přisuzuje prakticky jakákoliv negativní událost nebo nezdar. Když má příslušník kmene Azande podezření na to že mu bylo uškozeno čarodějnictvím reaguje zlostně a snaží se aktivně bránit. Pokud je mužem tak sám, pokud ženou tak musí požádat svého manžela nebo jiného mužského příbuzného. Pomocí věštby zjistí jestli je skutečně očarován a kdo je za to zodpovědný a poté ochladí substanci čaroděje. Nejváženějším druhem věštce je \"benge\", věštící pomocí strychninu a kuřete kterému je jed podán. Při potvrzení čarodějnictví je obviněnému předáno ptačí křídlo a může být předvolán před náčelníka aby se zodpovídal.\n\nKouzelnictví, nazývané \"ghebere ngua\", \"gbigbita ngua\" nebo \"kitikiti ngua\", se dá naučit a používá se jako výraz pro zlovolnou magii praktikovanou skrze magické síly a léčiva. Kouzelník je nazýván \"ira gbegbere ngua\" nebo \"ira kitikiti ngua\".\n"}
{"id": "579854", "url": "https://cs.wikipedia.org/wiki?curid=579854", "title": "Jim Hall (kytarista)", "text": "Jim Hall (kytarista)\n\nJames Stanley Hall (* 4. prosince 1930 Buffalo, New York − 10. prosince 2013) byl americký jazzový kytarista.\n\nJim Hall začal hrát na kytaru nejdříve jako samouk, později ji studoval soukromě a už od 13 let hrával po barech v rodném městě Cleveland a jeho okolí.\nPozději nastoupil na studium na Cleveland Institut of Music. Roku 1955 tuto školu opustil a přestěhoval se do Los Angeles, kde začal studovat klasickou kytaru u lektora Vincente Gomeze. Již při studiu na sebe začal přitahovat pozornost jazzových posluchačů a to nejen na území USA.\n\nK jazzu přičichnul díky seskupení Chico Hamilton Quintet, ve kterém působil jako sólista (1955–1956). Roku 1956 nastoupil do tria založeného Jimmym Giuffrem (1956–1959) a rok po odchodu začal zahájil spolupráci se zpěvačkou Ellou Fitzgerald (1960–1961). Z dalších muzikantských kontaktů stojí za zmínku např. Ben Webster, Hampton Hawes, Bob Brookmeyer, John Lewis, Zoot Sims, Paul Desmond, Lee Konitz a Bill Evans.\n\nPo příjezdu do New Yorku (1960) pracoval se Sonny Rollinsem a Art Farmerem a dalšími. V roce 1965 vedl vlastní trio (spoluhráči Red Mitchell a Colin Bailey), a dále se začal angažovat coby studiový hráč. Kromě toho se stále více věnoval výuce na Berklee College of Music. Mezi nejlegendárnější a kritiky dobře hodnocené hudební zážitky patří koncerty či záznamy s Billem Evansem.\n\nPrvního oficiálního uznání se mu dostalo roku 1997, kdy byl oceněn cenou za nejlepšího jazzového skladatele a aranžéra. Cenu udílela obec Newyorských kritiků.\n\nZajímavost: Jako prvního žáka učil jazzové kytaře světového kytaristu českého původu Rudyho Linku.\n\n\n\n\n\n\n"}
{"id": "579855", "url": "https://cs.wikipedia.org/wiki?curid=579855", "title": "Alberto Giacometti", "text": "Alberto Giacometti\n\nAlberto Giacometti (10. října 1901 – 11. ledna 1966) byl švýcarský sochař, malíř a grafik, jeden z nejvýznamnějších sochařů 20. století. \n\nNarodil se v Borgonovu, v italsky mluvící části Švýcarska. Pocházel z uměleckého prostředí. Jeho otec Giovanni Giacometti patřil mezi známé postimpresionistické malíře. Alberto byl nejstarší ze čtyř dětí a byl si velmi blízký se svým podobně starým bratrem Diegem. Už od nejútlejšího dětství měl zájem o umění a navštěvoval výtvarnou školu v Ženevě. V lednu roku 1922 odešel do Paříže, kde studoval u Antoina Bourdelleho. Tam experimentoval s kubismem a surrealismem a stal se jedním z předních surrealistických sochařů. Tři roky po ukončení studia měl svou první velkou výstavu v Salonu des Tuileries v centru Paříže. Mezi jeho spolupracovníky patřili Joan Miró, Max Ernst, Pablo Picasso a Balthus. Mezi lety 1936 a 1940 se soustředil na vyřezávání lidských postav ze dřeva. Koncem roku 1941 Giacometti přesídlil do Ženevy, kde pracoval na zakázkách pro svého bratra Bruna, který byl architektem. V Ženevě se také seznámil s Annette Armovou, která se později stala jeho manželkou. \nV roce 1962 mu byla udělena hlavní cena za sochařství na bienále v Benátkách. Díky této ceně se mu dostalo světového věhlasu. V pozdějších letech byly jeho obrazy vystavovány na řadě světových výstav po celé Evropě. I přes nepříliš dobré zdraví se vydal v roce 1965 do Spojených států, kde se konala výstava jeho prací v newyorském Muzeu moderního umění.\n\nAlberto zemřel v roce 1966 na onemocnění srdce a bronchitidu. Byl pohřben v rodném Borgonovu v blízkosti svých rodičů.\n\nMalby a kresby byly důležitou součástí umělcovy tvorby. Je známý především svými portréty, avšak v mládí vytvořil i hodně zátiší či krajin. V letech 1920 až 1930 namaloval také několik abstraktních obrazů.\n\nJeho dílem se detailně zabývala slovenská historička umění Iva Mojžišová.\n\n\n\nNejrozsáhlejší sbírky Giacomettiho děl jsou v Kunsthausu v Curychu, významné sbírky jsou též v Muzeu moderního umění v New Yorku a ve Fondation Maeght v Saint-Paul-de-Vence.\n\n\n\n"}
{"id": "579862", "url": "https://cs.wikipedia.org/wiki?curid=579862", "title": "Uhranutí", "text": "Uhranutí\n\nZlý pohled, uřknutí či uhranutí je rozšířená víra v to, že lidé mají moc dobrovolně či nedobrovolně škodit druhému nebo jeho majetku pomocí toho, že se na něj dívají nebo jej chválí. Často je tato schopnost přisuzována čarodějnicím. Působenou škodou může být nemoc, smrt nebo zničení neživých objektů nebo zvířat a úrody. Víra v uhranutí existuje především u indoevropských národů a Semitů, přetrvává i v moderní západní společnosti. K typickým příznakům nemoci ze zlého pohledu patří nechutenství, časté zívání, škytání, zvracení a horečka. Jako ochrana se používají amulety, specifické posunky nebo plivání před chválením či lichocením, případně skrývání či popírání, že se člověku vede dobře.\n\nFenomén zlého pohledu souvisí s vírou v magickou škodlivou moc závisti. Jako ochrana před magickým účinkem závisti je některými badateli chápán i zvyk přípitku nebo dávání spropitného. V některých jazycích, například v latině nebo angličtině, spolu slova pro zlý pohled a závist souvisí. Dále souvisí s představou konečného množství dobra ve světě, což vede k víře, že existence zdravých a bohatých způsobuje existenci nemocných a chudých.\n\nZlým pohledem se zabývá především etnografie a antropologie, ale také psychologie. Psychologický výklad upozorňuje na to, že upřený pohled je u savců pokládán za agresivní chování a že lidé dokáží vycítit, že se na ně někdo dívá, a to i pokud pozorovatele nevidí, dokonce v případě, že nejsou sledováni člověkem, ale pouze bezpečnostní kamerou.\n"}
{"id": "579864", "url": "https://cs.wikipedia.org/wiki?curid=579864", "title": "Smrt obchodního cestujícího", "text": "Smrt obchodního cestujícího\n\nSmrt obchodního cestujícího (: ) je drama o dvou dějstvích od Arthura Millera a premiéra hry se odehrála roku 1949. Hra byla oceněna Pulitzerovou cenou. Do češtiny přeložili Luba a Rudolf Pellarovi.\nVe hře se střídá několik časových linií, které se vzájemně proplétají.\n\nWilly Loman se navrací domů do Brooklynu, je znechucený z neúspěšných obchodních cest. Setkává se s manželkou Lindou a svými dospělými syny. Starší, 34letý Biff se právě vrátil z cest. Stále nemá trvalé zaměstnání, neustále střídá bydliště, netouží po kariéře obchodníka. Rád by pracoval na farmě na Západě. Happy, jeho 32letý mladší bratr, na rozdíl od Biffa, má svůj byt a zaměstnání. Zdá se být sice spokojenější než Biff, ale také sní o lepší budoucnosti. Stejně jako Biff není ženatý, stále střídá ženy.\n\nDo děje jsou vloženy „flashbacky“, tedy náhledy do Willyho minulosti. Biff dříve byl významným hráčem amerického fotbalu a Willy na něj hrdý. Přehlížel tedy Biffovy špatné výsledky ve škole i arogantní jednání se spolužáky i bratrancem Bernardem (později právník). Biff neuspěl u závěrečných zkoušek, odjel za otcem do Bostonu, a zastihl ho s milenkou. Po této příhodě přestal Biff Willyho obdivovat.\n\nWilly, který už svým cestováním a prodejem téměř nevydělává, požádá ředitele Howarda Wagnera o jinou práci. On ho ale propustí. Willy navštíví svého souseda Charleyho, který mu nabídne zaměstnání, Willy z hrdosti odmítá. Biff chtěl rozjet velký obchod. Večer se schází Biff, Happy a Willy na večeři a vše oslavit. Ale bratři se pohádají. Happy se seznámí s dvěma krásnými dívkami a s Biffem odcházejí, otce opouštějí.\n\nNa druhý den se vracejí oba bratři domů, Linda je nešťastná z toho, že odešli, zatímco jejich otec blouznil v restauraci. Nechce je vidět. Biff však si chce promluvit s otcem. Willy sází na dvorku zeleninu a opět blouzní. Biff se mu pokouší domluvit, ale Willy je rozzuřen a znovu se hádají. Teprve když Biff začíná plakat, tak Willy nabude pocitu, že ho Biff má přece jen rád. Biff se přiznává, že byl na Západě ve vězení. Willy chce spáchat sebevraždu, aby rodina získala dvacet tisíc z jeho pojistky. Zjeví se mu i jeho starší bratr Ben, který mu sebevraždu schválí. Willy spáchá sebevraždu v autě. Hra končí Willyho pohřbem, na který přichází jen nejbližší příbuzní, Willyho zákazníci a přátelé nepřicházejí.\n"}
{"id": "579866", "url": "https://cs.wikipedia.org/wiki?curid=579866", "title": "Space dyeing", "text": "Space dyeing\n\nSpace dyeing je technologie barvení resp. potiskování částí textilie za účelem vytváření efektů v různých odstínech a druzích barev.\n\nPro označení space dyeing není známý žádný překlad z angličtiny ani v češtině ani v jiných jazycích.\n\n\nTento způsob je výhodný pro barvení filamentů, u staplových přízí může dojít k potížím při rozplétání (chlupacení).\n\n\nTaké tato metoda se často používá u přízí na tufting.\n\n\n\nPříze barvené v přadenech se používají na ruční pletení, strojní pletení aj.\n"}
{"id": "579873", "url": "https://cs.wikipedia.org/wiki?curid=579873", "title": "Ombré", "text": "Ombré\n\nOmbré (franc.:\"odstíněný\") je označení pestrých tkanin nebo přízí s duhovitým odstíněním sousedních tónů barev. \n\nBarvení na způsob ombré bylo vyvinuto ve 40. letech 19. století ve Francii. \n\nStínování se dá docílit:\n- pozvolným přechodem z keprové nebo atlasové útkové vazby do vazby osnovní\n\n- žakárovou vazební technikou \nPříze se barví nebo potiskují technologií space dyeing. Části přaden se postupně namáčí v několika barvicích lázních za sebou (\"dip dyeing\") nebo se části přaden před barvením přikrývají plastikovým obalem (\"clip dyeing\") \nRozsah použití ombré je značně závislý na vývoji módy. \n\n\n\nOmbré se stalo populární i v úpravě vlasů. Ombré vlasy znamenají zesvětlení konečků vlasů tmavších odstínů. Tento efekt vzniká v létě přirozeně.\n"}
{"id": "579874", "url": "https://cs.wikipedia.org/wiki?curid=579874", "title": "Catella Swedish Open 2010", "text": "Catella Swedish Open 2010\n\nTenisový turnaj ATP Swedish Open 2010 se konal ve dnech 12. - 18. července ve švédském Båstadu venku na antukových dvorcích. Odměny činily 450 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n\n"}
{"id": "579876", "url": "https://cs.wikipedia.org/wiki?curid=579876", "title": "Jim Hall", "text": "Jim Hall\n\nJméno Jim Hall nese více osob:\n\n\n"}
{"id": "579878", "url": "https://cs.wikipedia.org/wiki?curid=579878", "title": "ECM Prague Open 2010", "text": "ECM Prague Open 2010\n\nTenisový turnaj WTA ECM Prague Open 2010 se konal ve dnech 12. – 18. července v hlavním městě České republiky Praze venku na antukových dvorcích klubu I. ČLTK Praha. Odměny činily 220 000 USD.\n\nJednalo se o poslední ročník turnaje. Důvodem byl nedostatek financí na eventuální další ročníky.\n\n\nNásledující hráči obdrželi do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\nNásledující hráčky postoupily do hlavní soutěže jako tzv. šťastné poražené:\n\n\n\n"}
{"id": "579882", "url": "https://cs.wikipedia.org/wiki?curid=579882", "title": "Tokyo Police Club", "text": "Tokyo Police Club\n\nTokyo Police Club je kanadská indie rocková skupina. Mezi její členy patří Dave Monks (basová kytara,zpěv), Graham Wright (klávesy), Josh Hook (kytara), Greg Alsop (bicí).\n\nSkupina vznikla v roce 2005. V roce 2006 kapela vydala své debutové EP, A Lesson in Crime. Natož další rok vydali Smith EP.Během 20. července 2007 na show v Nebrasce kapela oznámila, že podepsala dohodu s Saddle Creek Records aby mohli vydat své debutové album, které vyšlo 22. dubna 2008 po názvem Elephant Shell. Nejaktuálnějším a zároveň druhým albem je Champ, které vyšlo 8. června 2010.\n"}
{"id": "579883", "url": "https://cs.wikipedia.org/wiki?curid=579883", "title": "Hooligans (rozcestník)", "text": "Hooligans (rozcestník)\n\nHooligans může znamenat:\n\n"}
{"id": "579886", "url": "https://cs.wikipedia.org/wiki?curid=579886", "title": "Komeniologie", "text": "Komeniologie\n\nKomeniologie je věda, kterou založil slovenský historik Ján Kvačala, zabývající se studiem života a díla Jana Amose Komenského, jeho bádání v zájmu vědeckém a konferenčním. Hlavním výzkumným pracovištěm komeniologie je komeniologické oddělení Filozofického ústavu Akademie věd České republiky.\n\n"}
{"id": "579893", "url": "https://cs.wikipedia.org/wiki?curid=579893", "title": "Maurice Tabard", "text": "Maurice Tabard\n\nMaurice Tabard (12. července 1897 - 23. února 1984) byl francouzský portrétní fotograf.\n\nZačal studovat jako hudebník, ale nebyl příliš úspěšný, v sedmnácti letech jej otec vzal s sebou do USA, kde jej nechal zapsat na Institut Fotografie v New Yorku, kde začal také pracovat.\nBěhem pobytu ve Washingtonu pořídil portrét prezidenta Calvina Coolidgeho v Bílém domě. Po smrti svého otce roku 1922 pořídil několik portrétů v ateliéru fotografa Louise Fabiana Bachracha, který pracoval na Páté Avenue a poskytl mu přístup ke klientele.\n\nV roce 1928 se vrátil do Paříže a věnoval se módní fotografii, pracoval pro časopisy jako The Garden, Le Jardin des Modes, Vu, Vogue a Bifur. Během těchto let se seznámil s Magrittem a z roku 1931 pochází jeho nejslavnější obraz s názvem \"Composition (surimpression)\". V roce 1933 uskutečnil svou první samostatnou výstavu a setkal se s Brassaïem, André Kertészem a Man Rayem, kterého velmi obdivoval. Jeho práce byla ovlivněna Novým viděním a využitím technik, jako je solarizace (Sabatierův efekt, objevený již v roce 1862, ale o kterém Man Ray tvrdil, že jej vynalezl on), skládání jednotlivých políček filmu podobně jako při chronofotografii a podobné techniky.\n\nV roce 1938 se zúčastnil výstavy \"Fotografie 1839-1937\" v Muzeu moderního umění v New Yorku. Po druhé světové válce se vrátil do Spojených států a pracoval pro Harper's Bazaar a Vogue a také vyučoval fotografii na University of Hudson, odkud odešel v roce 1966.\n\nV roce 1942 fotograf pro Gaumont, doprovázel etnografickou misi Decharma do Afriky a spolupracoval na dokumentárních filmech a fotografiích z Alžírska, Nigeru a Francouzského Súdánu (nyní Mali).\n\nZemřel v Nice dne 23. února 1984.\n\nPo návratu do Francie založil vlastní fotoateliér v Boulogne-Billancourt. Snažil se definovat svůj čistý fotografický jazyk. Projevil velký zájem o kompozici obrazu, která se mu v jeho práci stala zásadou. Tabard se zaměřil na studium složek fotografie: objekty, jejich tvary, jejich materiál, jejich osvětlení, jejich formální vztahy, a to vše spíše než jejich vzhled.\n\nPodstata jeho příspěvku fotografii, spočívá v teoretii fotografické kompozice: \"fotograf vytváří obraz, nejde o realitu vnějšího světa\". Hodně lpěl na pojmu „umělecká fotografie“ a dokonce i v rámci svých komerčních prací, v módní fotografii a reklamě se snažil být vždy v souladu s pevně danými pravidly.\n\nJeho obrazy ukazují silný vliv Bauhausu, což se hodně projevilo během pobytu v Německu a měl hodně společného se surrealismem.\n\nKdyž se kolem roku 1932 seznámil se solarizací a prohloubil si znalosti o této technice, kterou Man Ray nechtěl zveřejnit. Tabard napsal v roce 1933 na toto téma článek do magazínu „Art et Métiers graphiques“ (Grafická umění a řemesla), což byla příčina nesmiřitelného sváru mezi těmito dvěma muži. Man Ray nesnesl, aby jeho vynález byl takto odhalen každému. Naopak Tabardovy výzkumy, ať již formální, nebo technické, byly předmětem mnoha přednášek a konferencí, především v USA.\n\nV pozdních 40. letech působil hlavně v USA. Setkal se s Alexejem Brodovičem, který se ho zeptal, zda by se nepřipojil k prestižnímu týmu fotografů z časopisu \"Harper's Bazaar\" jako byli Irving Penn, Richard Avedon a Erwin Blumenfeld. Tabard svůj čas rozděloval mezi práci pro \"Bazaar\" a \"Harper\".\n\nPo roce 1960 ve Francii postupně upadl v zapomnění, jeho elegantní design a kompozice ve fotografii, které vybudoval, již ztěžka odrážely názory nových generací fotografů. To se změnilo až roku 1975, kdy došlo k Tabardovu znovuobjevení a dodatečného uznání.\n\n\n"}
{"id": "579894", "url": "https://cs.wikipedia.org/wiki?curid=579894", "title": "Ksalon", "text": "Ksalon\n\nKsalon ( כְּסָלוֹן, v oficiálním přepisu do angličtiny Kesalon) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 584 metrů na zalesněných svazích Judských hor v Jeruzalémském koridoru. Severně od vesnice spadá terén do hlubokého údolí vodního toku Nachal Ksalon respektive do jeho přítoku Nachal Razi'el, na jihu je rovněž hluboké údolí s potokem Sorek. Okraj srázu do kaňonu Soreku lemují dílčí vrchy. Jižně od vesnice je to Har Šefi a Har Šimšon, na jihovýchodě Šluchat Bohen.\n\nObec se nachází 37 kilometrů od břehu Středozemního moře, cca 42 kilometrů jihovýchodně od centra Tel Avivu a cca 17 kilometrů západně od historického jádra Jeruzalému. Ksalon obývají Židé, přičemž osídlení v tomto regionu je etnicky převážně židovské. Pouze 7 kilometrů severovýchodně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nKsalon je na dopravní síť napojen pomocí lokální silnice číslo 395. Údolím Soreku vede železniční trať Tel Aviv-Jeruzalém, která zde ovšem nemá stanici.\n\nKsalon byl založen v roce 1952. Jménem navazuje na starověké židovské sídlo \"Kesalón\" zmiňované zde v bibli v Knize Jozue 15,10 Toto jméno pak ve středověku uchovávala arabská vesnice Kasla. Ta stávala nedaleko severního okraje dnešního mošavu a navazovala na biblický Kesalón. Stála v ní muslimská svatyně al-Šajch Ahmad. Roku 1931 žilo v Kasle 298 lidí v 72 domech. Izraelci byla Kasla dobyta v červenci 1948. Zástavba pak zcela zbořena.\n\nNovověké židovské osidlování tohoto regionu začalo po válce za nezávislost, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Už roku 1948 se v této lokalitě usadili izraelští vojáci. Roku 1950 byl v prostoru dnešního mošavu zbudován přistěhovalecký tábor Ksalon určený pro provizorní ubytování židovských imigrantů z Jemenu. 9. prosince 1952 se proměnil v trvalé sídlo, jehož populaci posílili Židé z Rumunska. Ti zde ale nevydrželi a v letech 1954–1956 byla vesnice znovu osídlena židovskými přistěhovalci z Maroka a severní Afriky.\nV obci se nachází pomník obětem holokaustu.\n\nPodle údajů z roku 2014 tvořili naprostou většinu obyvatel v Ksalonu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 447 lidí. Během roku 2014 populace stoupla o 1,4 %.\n\n\n"}
{"id": "579896", "url": "https://cs.wikipedia.org/wiki?curid=579896", "title": "Windows 3.x", "text": "Windows 3.x\n\nWindows 3.x může označovat několik různých verzí operačního systému Microsoft Windows:\n\n16bitové verze (nadstavby systému DOS):\n\n32bitové verze z řady Windows NT:\n"}
{"id": "579898", "url": "https://cs.wikipedia.org/wiki?curid=579898", "title": "Jardin de Reuilly-Paul-Pernin", "text": "Jardin de Reuilly-Paul-Pernin\n\nJardin de Reuilly (česky \"Zahrada Reuilly\") je veřejný park, který se nachází v Paříži ve 12. obvodu. Park byl dokončen v roce 1995 a jeho rozloha činí 12000 m. Zahrada je pojmenována po bývalé osadě Reuilly, která zanikla při rozšíření pařížského předměstí Faubourg Saint-Antoine.\n\nPark vznikl v bývalém prostoru železniční stanice (původní nádražní budova stojí východně od parku), která ležela na trati z města Vincennes na Place de la Bastille v Paříži. Spolu se zahradou vznikl i park Promenade plantée, který je umístěn na bývalém viaduktu, který byl přestavěn na Viaduc des Arts. Zahrada nabízí velké trávníky, umělý potok a nedaleký krytý městský bazén. Na západním okraji parku na ulici \"Rue Jacques Hillairet\" se nacházejí sluneční hodiny.\n\n"}
{"id": "579899", "url": "https://cs.wikipedia.org/wiki?curid=579899", "title": "Bohuš Stejskal", "text": "Bohuš Stejskal\n\nBohuš Stejskal (14. března 1896, Brno – 18. května 1955, Řevnice u Prahy) byl český divadelní režisér.\nNarodil se v Brně, zde spoluzaložil v roce 1921 „Literární skupinu Brno“.\n\nPůsobil jako herec a režisér v Národním divadle v Brně.\n\nV roce 1923 jej přizval do Městského divadla na Král. Vinohradech v Praze Jaroslav Kvapil a Bohuš Stejskal zde pak až do roku 1948 působil jako režisér, později šéfrežisér a šéf činohry. Na scénách patřících k Vinohradskému divadlu režíroval téměř 200 inscenací. Do divadla přivedl například architekta Bedřicha Feuersteina, malíře Františka Muziku a Jindřicha Štyrského, herečku Jiřinu Štěpničkovou.\n\nV roce 1937 se stal Bohuš Stejskal po rezignaci Dr. Jana Bora šéfem činohry a tuto funkci vykonával až do sezóny 1941/1942, kdy byl v období heydrichiády zbaven funkce a později přeřazen do funkce skladníka a archiváře. Do funkce šéfa činohry se vrátil krátce v roce 1945. V letech 1950 až 1955 pracoval jako režisér a umělecký ředitel v Krajském oblastním divadle v Karlových Varech.\n\nByl manželem divadelní a filmové herečky Marie Brožové - Lhotové (1901–1987), působící postupně v Národním divadle v Brně, Městském divadle v Plzni a v letech 1931–1963 ve Vinohradském divadle v Praze.\n\n\n\n"}
{"id": "579900", "url": "https://cs.wikipedia.org/wiki?curid=579900", "title": "Hooligans (film, 2005)", "text": "Hooligans (film, 2005)\n\nHooligans (orig. \"Green Street Hooligans\" nebo jen \"Green Street\") je americko-britský nezávislý film o fotbalových hooligans v Anglii z roku 2005. Hlavní postavou je americký student v podání Elijah Wooda, který se zaplete s \"fotbalovou firmou\" West Hamu vedenou bratrem jeho švagra. Příběh a scénář napsal bývalý příslušník hooligans Dougie Brimson.\n\nMatt Buckner je vyloučen ze studia žurnalistiky na Harvardu poté, co je v jeho pokoji nalezen kokain jeho spolubydlícího Jeremyho Van Holdena. Kvůli moci rodiny Van Holdenových se Matt bojí říci pravdu, a tak se přestěhuje do Londýna za svou sestrou Shannon a jejím mužem Stevem. Tam se seznámí se Stevovým bratrem Petem, který vede místní fotbalovou firmu Green Street Elite (GSE) (skupinu hooligans fandící West Hamu) a učí na místní škole. Na Steveovo požádání vezme Pete neochotně Matta na zápas mezi West Hamem a Birmingham City.\n\nMatt se seznámí s Peteovými přáteli, členy firmy. Všichni ho přijmou mimo Peteovy pravé ruky Magora. Po několika pivech se vydají na stadion. Po zápase jde Matt sám pryč na metro, ale je napaden fanoušky Birminghamu, ale naštěstí je zachráněn členy GSE. Přestože je Birminghamských více, GSE se rozhodne jim postavit. Matt ve své první opravdové bitce přispěje a je přijat mezi GSE. Po hádce se Stevem se Matt přestěhuje k Peteovi. Matt se brzy dozví, že úhlavními nepřáteli GSE jsou fanoušci Millwallu, které vede Tommy Hatcher.\n\nJeden ze členů GSE jednou uvidí Matta s jeho otcem, známým novinářem, v redakci The Times, a proto si začne myslet, že je Matt novinářem taky. Když se o tom, že studoval žurnalistiku, dozví Steve, jde Matta varovat. Vyjde najevo, že Steve je \"Major\" GSE. Tu ale opustil po posledním zápase mezi West Hamem a Millwall před deseti lety, kdy při bitce zemřel dvanáctiletý syn Tommyho Hatchera. Od té doby Hatcher obviňuje GSE a Stevea z jeho smrti. Pak dojde k hádce mezi Magorem a Petem kvůli Mattově novinařině. Magor o tom informuje Hatchera a Millwallští pak napadnou bar GSE, dokonce za pomoci zápalné lahve. Hatcher pořeže Steveovi krk rozbitou lahví a ten je převezen do nemocnice. Tam obviní Pete Magora ze zrady.\n\nPozději se GSE s Millwalskými sejde u Millennium Dome na další rvačku. Pete, Matt i Magor se perou za GSE, ale na místo přijede Mattova sestra Shannon se synem a jsou napadeni Millwallskými. Matt a Magor je brání. Když si Pete všimne, že za nimi jde Hatcher, odláká jeho pozornost. Rozčílený Hatcher na již zraněného Petea zaútočí a zabije ho. Tím boj skončí a všichni se šokovaní shromáždí okolo mrtvého Petea.\n\nMatt se pak vrátí do USA a na toaletě v restauraci se setká s Jeremym Van Holdenem, který zrovna šňupe kokain. Jeremy Mattovi řekne, aby odešel. Matt pak pustí diktafon a přehraje to, co Jeremy zrovna řekl – přiznal se ke svému činu na Harvardu. Jeremy se pokusí Mattovi diktafon vzít, ale ten se lehce ubrání a chystá se Jeremyho udeřit, ale místo toho s úsměvem odejde. Film končí záběrem na Matta, jak jde po ulici a zpívá si hymnu West Hamu \"I'm Forever Blowing Bubbles\".\n\n"}
{"id": "579901", "url": "https://cs.wikipedia.org/wiki?curid=579901", "title": "Cinémathèque française", "text": "Cinémathèque française\n\nCinémathèque française (česky \"Francouzská filmotéka\") je muzeum věnované kinematografii, které sídlí v Paříži v parku Bercy ve 12. obvodu v bývalém American Center. Jedná se o soukromou společnost z velké části financovanou státem. Její náplní je uchovávání, restaurování a rozšiřování filmového kulturního dědictví. S více než 40 000 filmy a dalšími tisíci dokumenty a předměty souvisejících s kinematografií se řadí k největším institucím svého druhu na světě.\n\nV roce 1935 Henri Langlois a Georges Franju, kteří po léta shromažďovali kopie filmů, založili filmový klub s názvem „Filmový kroužek“ (\"Cercle du cinéma\"), aby podpořili a veřejnosti zpřístupnili starší filmy. Následujícího roku 2. září 1936 s morální a finanční podporou Paula Augusta Harlého vznikla Cinémathèque française, aby pod vedením Henriho Langloise uchovávala a restaurovala filmy a promítala je při vzdělávání nových generací. Kromě filmů instituce začala sbírat všechno, co s výrobou filmů souvisí: kamery, plakáty, publikace, kostýmy a dokonce i dekorace.\n\n26. října 1948 byl otevřen promítací sál s kapacitou 60 míst jako první muzeum filmu ve třech podlažích domu č. 7 na \"Avenue de Messina\" v 8. obvodu. V tomto sále se setkávali významní umělci jako François Truffaut, Jean-Luc Godard, Jacques Rivette, Éric Rohmer nebo Suzanne Schiffman. 1. prosince 1955 Cinémathèque přesídlila do nového sálu (260 míst) na \"Rue d'Ulm\" č. 29 v 5. obvodu. 5. června 1963 muzeum získalo sál v Palais de Chaillot díky důvěře ministra kultury Andrého Malrauxe. V únoru 1968 André Malraux pod tlakem ministerstva financí žádal změny ve vedení muzea a odvolal Henriho Langloise. Vznikl výbor na obranu, jehož členy byli filmaři Abel Gance, François Truffaut, Alain Resnais, Georges Franju, Jean-Luc Godard, Chris Marker, Jacques Rivette, Alexandre Astruc, Claude Chabrol, Pierre Kast, Claude Berri, Jacques Doniol-Valcroze, Jean Eustache, André Cayatte, Éric Rohmer, Jean Rouch, Joris Ivens, Robert Bresson a herci Jean-Pierre Léaud, Claude Jade, Françoise Rosay a Jean Marais, který svolával demonstrace, takže Henri Langlois byl znovu postaven do čela 22. dubna. Tyto demonstrace probíhaly během studentských nepokojů. Dne 2. dubna 1974 Henri Langlois obdržel za svou činnost čestného Oscara a posléze i Césara.\n\nV roce 1980 byl slavnostně otevřen promítací sál v Centre Georges Pompidou. V roce 1984 ministr kultury Jack Lang zahájil projekt, ve kterém pokračovali i jeho nástupci až do roku 1996, když zřídil velký promítací sál v nedalekém Palais de Tokyo. Zde proběhly velké retrospektivy filmařů jako Ingmar Bergman, Ernst Lubitsch, Fritz Lang nebo Robert Bresson. Kromě toho zde běžely i tematické programy (např. westerny...).\n\nCinémathèque byla dočasně přesunuta do Palais de Tokyo, když 24. července 1997 vypukl oheň na střeše Palais de Chaillot. Sbírky muzea evakuované během jediné noci zůstaly neporušeny, ale instituce musela opustit palác Chaillot. Promítací místnost byla uzavřena více než rok. 7. listopadu téhož roku byl otevřen nový promítací sál na \"Grands Boulevards\".\n\nDne 30. června 1998 bylo rozhodnuto opustit plánovaný projekt přestavby Palais de Tokyo a ministryně kultury Catherine Trautmannová oznámila přesun Cinémathèque do bývalého Amerického kulturního centra v ulici \"Rue de Bercy\" ve 12. obvodu.\n\nDne 29. října 2002 ministr kultury Jean-Jacques Aillagon oznámil, že k Cinémathèque française se připojí Bibliothèque du Film, která se rovněž přesune do nového sídla. Ke sloučení došlo od 1. ledna 2007.\n\nDne 28. února 2005 byly sály v Palais de Chaillot a na \"Grands Boulevards\" zavřeny a Cinémathèque se přestěhovala do nového sídla. Pro veřejnost byla otevřena 28. září téhož roku.\n\n"}
{"id": "579905", "url": "https://cs.wikipedia.org/wiki?curid=579905", "title": "Sylvia Plischkeová", "text": "Sylvia Plischkeová\n\nSylvia Plischkeová (* 20. července 1977 Plzeň, Československo) je bývalá rakouská profesionální tenistka českého původu, která zahájila svou profesionální kariéru v roce 1992 a ukončila ji roku 2002. Během aktivního hraní odehrála 11 zápasů za národní tým ve Fed Cupu, z toho 5 vítězných. Rovněž se zúčastnila Letních olympijských her 2000 v Sydney, na kterých prohrála v 1. kole dvouhry s Italkou Ritou Grandeovou 2–6, 2–6.\n\nNa žebříčku WTA pro dvouhru byla nejvýše klasifikována na 27. místě (1999). Na okruhu WTA vyhrála jeden turnaj ve čtyřhře, na okruhu ITF pak dva ve dvouhře a dva ve čtyřhře.\n\nNarodila se v Plzni roku 1977 Lubomíru a Aleně Plischkeovým. Matka (svobodným jménem Alena Prosková) je bývalou československou výškařkou, která se účastnila Letních olympijských her 1972 v Mnichově. Rodina odjela ze země do Rakouska, když bylo Sylvii Plischke šest let.\n\nS tenisem začala již ve třech letech, později ji trénoval bratr Robert Plischke. Nejsilnějšími údery byly podání a volej. Začala reprezentovat svou novou zemi Rakousko. Postupně se stala mistryní republiky žákyň, juniorek i žen. V roce 1993 získala titul mistryně Evropy ve čtyřhře v kategorii juniorek, ve dvouhře skončila na 3. místě.\n\nV roce 1996 absolvovala střední ekonomickou školu v Innsbrucku. Hovoří německy, anglicky a španělsky.\n\n\n"}
{"id": "579906", "url": "https://cs.wikipedia.org/wiki?curid=579906", "title": "Palais de Chaillot", "text": "Palais de Chaillot\n\nPalais de Chaillot (\"Palác Chaillot\") je stavba, která se nachází na návrší Chaillot v Paříži v 16. obvodu na náměstí \"Place du Trocadéro-et-du-11-Novembre\". Palác byl postaven jako výstavní pavilon pro světovou výstavu roku 1937 namísto bývalého Palais du Trocadéro.\n\nDnes zde sídlí muzea, divadlo a další kulturní instituce. Valné shromáždění OSN zde 10. prosince 1948 přijalo Všeobecnou deklaraci lidských práv. Z terasy je dobrý výhled na Eiffelovu věž.\n\nMezi historické památky byl palác zařazen 24. prosince 1980.\n\nNa vrcholku Chaillot se od roku 1651 nacházel klášter Navštívení Panny Marie, který byl zbořen během Francouzské revoluce. Na uvolněném prostranství se během 19. století plánovalo postavit několik staveb.\n\n\"Palác římského krále\" (Palais du Roi de Rome) nechal navrhnout císař Napoleon I. pro svého syna. Měl zde vzniknout rozsáhlý komplex správních a vojenských budov. V únoru 1811 se Napoleon rozhodl postavit tuto budovu, tedy krátce před narozením svého syna. Realizací stavby byli pověřeni architekti Charles Percier a Pierre-François-Léonard Fontaine. K výstavbě nakonec nedošlo kvůli pádu Napoleona.\n\n\"Villa Trocadéro\" byl zamýšlený projekt v roce 1824, jehož autorem byl architekt Antoine Marie Peyre. Jednalo se o stavbu na polokruhovém náměstí. Název Trocadéro byl přijat jako upomínka na vítězství vévody d'Angoulême v bitvě u Trocadera ve Španělsku v roce 1823. Ani tato stavba nebyla uskutečněna. Ujal se pouze její název.\n\nV roce 1839 Camille Moret navrhl projekt hrobky Napoleona I. na vrchu Chaillot a v roce 1841 Hector Horeau navrhl na kopci postavit monumentální sochu Napoleona 30 m vysokou. Napoleonův hrob se nakonec nachází v Invalidovně a jeho socha byla vztyčena na vrcholku sloupu Vendôme na stejnojmenném náměstí.\n\nSochař Antoine Étex zde navrhl v roce 1848 pomník svobody, v roce 1858 pak navrhoval maják nebo monumentální fontánu uprostřed kruhového náměstí, obklopeném císařským palácem a budovami ministerstev. V roce 1868 Hector Horeau navrhl nový projekt mohutné sochy „Inteligentní Francie osvětluje svět“ (\"France intelligente éclairant le monde\"). Ale žádný z těchto návrhů nebyl doveden do konce.\nNakonec byl na kopci, jehož vrcholek byl uměle snížen o několik metrů, postaven \"Palais du Trocadéro\" jako výstavní pavilon pro světovou výstavu 1878. Jeho architekty byli Gabriel Davioud a Jules Bourdais, které doplnil krajinářský architekt Jean-Charles Alphand.\n\nPři přípravách na světovou výstavu 1937 byla budova stržena a nahrazena současným Palais de Chaillot, který uchoval část struktury a konfigurace ve formě dvou půlkruhových křídel.\n\nAutory stavby jsou architekti a držitelé ceny Římské ceny Léon Azéma, Jacques Carlu a Louis-Hippolyte Boileau. Palác se skládá ze dvou zaoblených křídel kolem ústředního prostoru (\"Parvis des Libertés et des Droits de l'Homme\" – Náměstí svobody a lidských práv), které jsou otočené směrem k Seině. Mezi dvěma křídly nazvanými „Passy“ (východní) a \"Paříž\" (západní) se nachází terasa, od níž sestupuje po úbočí park Jardins du Trocadéro, odkud je výhled na Eiffelovu věž a Martovo pole na protějším břehu.\n\nCelá budova je charakteristická bohatou sochařskou výzdobou, na které se podíleli umělci jako Paul Belmondo, Léon-Ernest Drivier nebo Marcel Gimond. Na obou pavilonech jsou monumentální sochy, jejichž autory jsou Raymond Delamarre a Carlo Sarrabezolles. Nápisy na fasádě paláce jsou dílem básníka Paula Valéryho.\n\nV paláci dnes sídlí několik kulturních institucí. Především je to Musée de l'Homme a Musée national de la Marine (v západním křídle), dále divadlo Théâtre national de Chaillot a rovněž Musée des monuments français, které je součástí Cité de l'architecture et du patrimoine. Jeho součástí je též École de Chaillot a Institut français d'architecture (sídlí ve východním křídle). V letech 1963-2005 zde sídlila i Cinémathèque française, která se však přestěhovala do nové budovy v parku Bercy.\n"}
{"id": "579907", "url": "https://cs.wikipedia.org/wiki?curid=579907", "title": "Jardin du Regard-de-la-Lanterne", "text": "Jardin du Regard-de-la-Lanterne\n\nJardin du Regard-de-la-Lanterne (česky \"Zahrada Pohledu lucerny\") je veřejný park, který se nachází v Paříži v 19. obvodu v ulici \"Rue Augustin-Thierry\" u náměstí \"Place des Fêtes\". Park vznikl v roce 1975 a jeho rozloha činí 994 m.\n\nZahrada byla zřízena v roce 1975. Za svůj neobvyklý název vděčí historické památce Regard de la Lanterne, kolem které byl park vybudován. Jedná se o starý vstup do pařížských stok.\n\nZahrada je sevřena mezi obytnými domy, které byly postaveny kolem \"Place des Fêtes\". Součástí zahrady je i dětské hřiště.\n\n"}
{"id": "579908", "url": "https://cs.wikipedia.org/wiki?curid=579908", "title": "Bejt Me'ir", "text": "Bejt Me'ir\n\nBejt Me'ir ( בֵּית מֵאִיר, doslova „\"Me'irův dům\"“, v oficiálním přepisu do angličtiny Bet Me'ir, přepisováno též Beit Me'ir) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 572 metrů na zalesněných svazích Judských hor v Jeruzalémském koridoru. Jižně od vesnice spadá terén do hlubokého údolí vodního toku Nachal Ksalon, podél kterého stojí Les Mučedníků. Směřuje tam podél hory Har Karmila, která stojí jižně od obce, i boční vádí Nachal Karmila. Severně od vesnice se zvedá hřbet Šluchat Šajarot s horou Har Arna, na jehož protější straně se nachází vádíNachal Nachšon, které dál po proudu uzavírá strategická soutěska Ša'ar ha-Gaj. Po jižních úbočí tohoto hřbetu vede k západu vádí Nachal Derech Burma.\n\nObec se nachází 35 kilometrů od břehu Středozemního moře, cca 40 kilometrů jihovýchodně od centra Tel Avivu a cca 18 kilometrů západně od historického jádra Jeruzalému. Bejt Me'ir obývají Židé, přičemž osídlení v tomto regionu je etnicky převážně židovské. Pouze 7 kilometrů východně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nBejt Me'ir je na dopravní síť napojen pomocí lokální silnice číslo 3955, která ústí do dálnice číslo 1, jež probíhá severně od obce a spojuje Jeruzalém a Tel Aviv.\n\nBejt Me'ir byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nMošav je pojmenován podle rabína Meira Bar Ilana. Jméno zároveň částečně upomíná na velkou arabskou vesnici Bajt Mahsir, jež tu stála do roku 1948. V této arabské vesnici stávaly tři školní budovy (základní chlapecká, základní dívčí a střední chlapecká), mešita a dvě další muslimské svatyně. Roku 1931 žilo v Bajt Mahsir 1920 lidí v 445 domech. Izraelci byl Bajt Mahsir dobyt v květnu 1948. Zástavba pak byla z větší části zbořena, s výjimkou dvou domů. Místní Arabové zčásti zůstali v regionu, z větší části ale opustili teritorium dnešního Izraele a mnoho z nich žije v současnosti v jordánském Ammánu.\n\nPoblíž dnešní židovské vesnice probíhala v roce 1948 takzvaná Barmská cesta - provizorní dopravní spojení umožňující zásobovat obklíčený Jeruzalém. Ke zřízení mošavu došlo 15. března 1950. Zakladateli byli židovští přistěhovalci z Rumunska a Maďarska, napojení na náboženskou sionistickou organizaci ha-Po'el ha-Mizrachi.\n\nV obci působí ješiva Or Jerušalajim (אור ירושלים). malá ješiva Pisgat Jicchak (ישיבת פסגת יצחק) a dále dva ústavy vyššího náboženského vzdělávání (takzvaný kolel) a to Kolel Harej Jehuda (כולל הרי יהודה) a Kolel ha-Rav Adler (כולל הרב אדלר). Kromě toho se část populace nadále zabývá zemědělstvím.\n\nPodle údajů z roku 2014 tvořili naprostou většinu obyvatel v Bejt Me'ir Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 784 lidí. Během roku 2014 populace klesla o 1,6 %.\n\n\n"}
{"id": "579911", "url": "https://cs.wikipedia.org/wiki?curid=579911", "title": "Hrobařík malý", "text": "Hrobařík malý\n\nHrobařík malý \"(Nicrophorus vespilloides)\" je nevelký brouk z čeledi hrobaříkovitých popsaný v roce 1784 Johannem Friedrichem Wilhelmem Herbstem.\nPestrý a vzhledný brouk je dlouhý 12-22 mm, hlava a štít jsou černé, přední okraj štítu však není brvitý na rozdíl od hrobaříka obecného. Na černých zkrácených krovkách je zdobení v podobě dvou příčných oranžových (někdy též žlutočervených) klikatých pruhů. Nohy jsou tlusté, černé a způsobilé k hrabání.\nKrátká tykadla a tykadlové paličky jsou hlavním sídlem velmi jemného čichu a zásadně černé, čímž se liší od příbuzného hrobaříka obecného (Necrophorus vespillo), který má tykadlové paličky oranžovočervené. Hrobaříci již na velkou vzdálenost ucítí drobnou mršinu (myš, pták, aj.) a slétají se k ní ze širokého okolí. Je-li mršina na sypkém podkladě, dokáží ji úplně podhrabat, takže ve velmi krátké době zmizí pod povrchem.\n\nProbíhá na jaře a v létě, oba partneři se potkávají na mršině. Orientace je čichová, podpořená feromony vylučovanými na mršině samcem. Po mnohonásobné kopulaci s různými partnery zůstává po boji na mršině jediný pár, který ji za několik hodin pohřbí do šikmé půdní krypty. Poté vesměs po páření zůstává u mršiny jen samička. Ostatní brouci mršinu opustí a odletí. Samička pak vyhrabe komůrky – krypty, do kterých naklade vajíčka. Vylíhlé larvy se stěhují k mršině, lákány čichově a zvukem stridulujících imag. Zprvu jsou krmeny samičkou, později žerou do koule upravenou mršinu samy. Samička setrvává s larvami dokud nejsou sama schopná přijímat potravu (obvykle přibližně do 5 hodin). O nezávadnost zahrabané potravy se také starají draví roztoči z rodu Parasitus (Gamasus), které si na svém těle přenáší téměř každý brouk. Roztoči takto donesení na tělech brouků se dostávají i na zahrabanou mršinu a chrání ji před nežádoucím napadením jiným hmyzem.\n\nOd dubna do září především na mršinách malých zvířat. Ke kladení vajíček dochází na jaře a v létě. Kuklí se v zemi v okolí krypty. Přezimují vylíhlí brouci (imaga).\n\nPřevážně zahrady, parky, smíšené lesy.Dává však přednost otevřené krajině. Podobně jako ostatní druhy tohoto rodu má vysoce vyvinutou péči o potomstvo, na které se podílejí obě pohlaví.\n\npalearktická oblast od Evropy přes Rusko až do Asie – Írán, Kazachstán, Kyrgyzstán až po Mongolsko\n\nNení zákonem chráněný.\n\n"}
{"id": "579915", "url": "https://cs.wikipedia.org/wiki?curid=579915", "title": "Regard de la Lanterne", "text": "Regard de la Lanterne\n\nRegard de la Lanterne (česky \"Pohled lucerny\") je barokní vstup do pařížských stok, který se nachází v Paříži v 19. obvodu mezi ulicemi \"Rue Augustin-Thierry\", \"Rue Compans\" a \"Rue de Belleville\". Jedná se o historickou památku. Vnitřek stavby je veřejnosti přístupný pouze ve Dnech evropského dědictví.\n\nJedná se o malou kamennou stavbu s okrouhlým půdorysem ve tvaru kopule. Je zakončená malou kamennou lucernou. Uvnitř je dvouramenné schodiště, kterým se sestupuje do podzemí.\n\nStavba se nachází ve stejnojmenném parku, kterému dala své jméno.\n\nVstup byl postaven v letech 1583-1613, aby sloužil jako hlavní přístup k tehdejšímu vodovodu Belleville, který přiváděl vodu z vrchu Belleville k pařížským budovám na pravém břehu.\n\nStavba byla 4. listopadu 1899 zařazena mezi historické památky.\n\n"}
{"id": "579919", "url": "https://cs.wikipedia.org/wiki?curid=579919", "title": "Projekt 1135", "text": "Projekt 1135\n\nProjekt 1135 Burevestnik (v kódu NATO třída Krivak) je lodní třída raketových fregat sovětského námořnictva z doby studené války. Hlavním úkolem lodí této třídy byl protiponorkový boj. Celkem bylo postaveno 40 fregat ve verzích \"Krivak I\", \"II\" a \"III\". Jeden kus nebyl dostavěn. Po rozpadu SSSR připadla většina plavidel ruskému námořnictvu a pobřežní stráži, přičemž několik jich získalo tako ukrajinské námořnictvo. Ve službě zůstává několik posledních kusů.\n\nDalším vývojem fregat této třídy vznikla třída \"Talwar\" (\"Krivak IV\") pro indické námořnictvo. Na základě třídy \"Talwar\" byly vyvinuty ruské fregaty projektu 11356 (\"Krivak V\").\n\nCelkem bylo postaveno 21 fregat projektu 1135 (\"Krivak I\"). Postavily je tři sovětské loděnice – Jantar v Kaliningradu, Zaliv v Kerči a loděnice A. A. Žďanova v Leningradu. Následujících 11 fregat projektu 1135M (\"Krivak II\") stavěla už pouze loděnice Jantar. Loděnicí Zaliv bylo rozestavěno celkem devět fregat projektu 1135.1 Nerej (\"Krivak III\") určených pro pohraniční vojska. Poslední dva kusy ale po rozpadu SSSR zůstaly Ukrajině. Zatímco fregatu \"Hetman Sahajdačnyj\" se podařilo dokončit, rozestavěný \"Krasny Vympel\" byl sešrotován.\n\nJednotky třídy Krivak:\n\nFregaty nesly dva dvojité 76mm kanóny AK-726 ve věžích na zádi. K obraně proti vzdušným cílům sloužily dva výsuvné dvojnásobné protiletadlové raketové komplety 9K33 Osa-M (v kódu NATO SA-N-4) se zásobou 40 střel. K boji proti ponorkám sloužily čtyři raketová torpéda Metel (v kódu NATO SS-N-14 Silex), umístěné v rozměrném boxu na přídi. Doplňovaly je dva raketové vrhače hlubinných pum RBU-6000 a dva čtyřhlavňové 533mm torpédomety.\n\nPohonný systém byl koncepce COGAG. Pro plavbu cestovní rychlostí sloužily dvě plynové turbíny M62, přičemž v bojové situaci se připojily ještě dvě hlavní plynové turbíny M8K. Lodní šrouby byly dva. Nejvyšší rychlost dosahovala 32 uzlů.\n\nHlavní odlišností bylo použití dvou 100mm kanónů AK-100 v jednodělových věžích a jiný typ sonaru s měnitelnou hloubkou ponoru.\n\nNa zádi byla namísto dělových věží instalována přistávací plocha pro vrtulník s hangárem. Plavidla nesla vrtulník Ka-25, nebo Ka-27. Příďové střely Metel nahradila dělová věž se 100mm kanónem.\n\n\nModerní deriváty třídy \"Krivak\":\n"}
{"id": "579921", "url": "https://cs.wikipedia.org/wiki?curid=579921", "title": "Litex Loveč", "text": "Litex Loveč\n\nPFK Litex Loveč je bulharský fotbalový klub sídlící ve městě Loveči. Byl založen roku 1921. Od roku 1997 hraje bulharskou nejvyšší soutěž. Dosud získal čtyři ligové tituly a čtyřikrát bulharský fotbalový pohár.\n\nTým byl založen v roce 1921 pod názvem Hisarja. Do dnešní doby se jeho název několikrát změnil. Od roku 1957 hrál pod názvem Karpačev a v roce 1979 změnil název na Osăm. Další změna názvu přišla v roce 1990 se sponzorem, firmou LEX. Klub se přejmenoval na LEX Football Club. Pod tímto názvem klub vyhrál druhou nejvyšší soutěž v sezóně 1993/94 a poprvé v historii postoupil do první ligy, kde vydržel dvě sezóny, než opět sestoupil. Poté klub koupil petromagnát Griša Gančev a přejmenoval ho na Litex. Po jedné sezoně strávené ve druhé lize se klub opět vrátil mezi elitu a hned následující rok slavil první mistrovský titul. Ten se mu podařilo také obhájit a třetí triumf přidal v sezoně 2009/10.\n\n"}
{"id": "579923", "url": "https://cs.wikipedia.org/wiki?curid=579923", "title": "Šoreš", "text": "Šoreš\n\nŠoreš ( , doslova „\"Kořen\"“, v oficiálním přepisu do angličtiny Shoresh) je vesnice typu mošav v Izraeli, v Jeruzalémském distriktu, v oblastní radě Mate Jehuda.\n\nLeží v nadmořské výšce 673 metrů na zalesněných svazích Judských hor v Jeruzalémském koridoru. Jižně od vesnice spadá terén do hlubokého údolí vodního toku Nachal Ksalon, podél kterého stojí les Mučedníků a do kterého zde od východu ústí vádí Nachal Tajasim. Na severozápadní stranu od vesnice se do okolního terénu zařezává údolí vádí Nachal Nachšon, které dál po proudu uzavírá strategická soutěska Ša'ar ha-Gaj. Údolí na severní straně lemuje hřbet Šluchat Mišlatim, na jižní Šluchat Šajarot s horou Har Arna.\n\nObec se nachází 38 kilometrů od břehu Středozemního moře, cca 41 kilometrů jihovýchodně od centra Tel Avivu a cca 16 kilometrů západně od historického jádra Jeruzaléma. Šoreš obývají Židé, přičemž osídlení v tomto regionu je etnicky převážně židovské. Pouze 5 kilometrů východně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nŠoreš je na dopravní síť napojen pomocí lokální silnice číslo 3955, která ústí do dálnice číslo 1, jež probíhá severně od obce a spojuje Jeruzalém a Tel Aviv.\n\nŠoreš byl založen v roce 1948. Jménem navazuje na starověké sídlo \"Šoreš\" zmiňované zde v některých verzích bible (Septuaginta) v Knize Jozue 15, 59. Jméno této biblické lokality ve středověku uchovávala arabská vesnice Saris, jež stála do roku 1948 na východním okraji nynějšího mošavu. Stála v ní mešita a budova základní chlapecké školy. Roku 1931 žilo v Saris 470 lidí v 114 domech. Izraelci byl Saris dobyt v dubnu 1948. Místní obyvatelstvo již předtím uprchlo pod dojmem masakru v Dejr Jásin. Zástavba pak zcela zbořena, s výjimkou areálu hřbitova.\n\nNovověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Vesnice byla zřízena 28. září 1948. Jejími zakladateli byli Židé z Maďarska. Nejprve zde ustavili kolektivní kibuc nazývaný zpočátku Lehagšama (), po pěti letech jej proměnili na mošav a dali mu nynější název. Na vzniku osady se podíleli členové mládežnického hnutí ha-No'ar ha-cijoni.\n\nV 90. letech 20. století prošla vesnice stavební expanzí. Rozvinul se zde rovněž turistický ruch (hotel). V roce 1995 zničil velký požár velkou část okolních lesů.\n\nPodle údajů z roku 2014 tvořili naprostou většinu obyvatel v Šoreš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě výrazně rostoucí populací. K 31. prosinci 2014 zde žilo 1003 lidí. Během roku 2014 populace stoupla o 21,9 %.\n\n\n"}
{"id": "579926", "url": "https://cs.wikipedia.org/wiki?curid=579926", "title": "Nosohltan", "text": "Nosohltan\n\nNosohltan (lat. \"pars nasalis pharyngis\" nebo \"nasopharynx\") je horní část hltanu, ve kterém se kříží trávicí a dýchací soustava. Jde o dutinu válcovitého tvaru. Z nosohltanu vede do středního ucha Eustachova trubice, přes kterou je vyrovnáván tlak ve středním uchu. Na zadní stěně nosohltanu jsou nosní mandle. Někteří lidé, kteří mají zvětšené nosní mandle, trpí na záněty nosohltanu.\n"}
{"id": "579927", "url": "https://cs.wikipedia.org/wiki?curid=579927", "title": "Hokejová síň slávy", "text": "Hokejová síň slávy\n\nHokejová síň slávy (NHL), ležící v Torontu, v kanadské provincii Ontario, je muzeum a síň slávy věnovaná historii ledního hokeje. Nachází se zde výstavy o hráčích, týmech, rekordech a trofejích NHL včetně Stanley Cupu. Síň slávy byla založena Jamesem T. Sutherlandem původně v Kingstonu. První skupina významných osobností do ní byla uvedena v roce 1945. V roce 1958 se pak musela stěhovat do Toronta, protože ji NHL odmítla podporovat, kdyby zůstala v Kingstonu. V roce 1961 našla své první permanentní prostory v torontském Exhibition Place. V roce 1993 byla přemístěna do bývalé budovy Bank of Montreal na Yonge Street, kde setrvává dodnes.\n\nKaždý červen se osmnáctičlenná komise hráčů, trenérů a dalších setkává aby vybrala další oceněné osobnosti a ty pak rozdělí do kategorií hráči, budovatelé a rozhodčí. V roce 2010 byla vytvořená nová kategorie pro hokejistky. Do kategorie budovatelů jsou zařazováni úspěšní trenéři, manažeři, komentátoři, vlastníci a další, kteří pomohli proslavit hokej. Ocenění lidé jsou pak uvedeni do síně slávy na každoročním ceremoniálu v Hokejové síni slávy v listopadu, který je následován zápasem Toronto Maple Leafs. V roce 2009 už bylo v síni slávy 244 hráčů, 98 budovatelů a 15 rozhodčích. Kritizována je Hokejová síň slávy za to, že se soustředí především na hráče z NHL a téměř ignoruje hráče z ostatních amerických nebo ostatních lig.\n\nHokejovou síň slávy založil v roce 1943 bývalý prezident Kanadské amatérské hokejové asociace (CAHA), James T. Sutherland. V domnění že Kingston je rodištěm hokeje, usiloval o založení síně slávy právě tam. V roce 1943 se tedy CAHA s NHL dohodly na Kingstonu. Původně zvaná Mezinárodní hokejová síň slávy se soustředila na oceňování legendárních hráčů a také na charitativní činnost. Na konci dubna 1945 bylo vybráno prvních jedenáct členů i přes fakt, že se v Kingstonu musela často stěhovat. Po smrti Sutherlanda v roce 1955 ztratil Kingston hlavního bojovníka a nemohl se ubránit NHL, která chtěla síň slávy v Torontu.\nA protože se do roku 1958 nepodařilo vybrat dostatečnou částku peněz na postavení permanentní budovy pro síň slávy v Kingstonu, prezident NHL Clarence Campbell ztratil trpělivost a podporu, kterou dříve liga Kingstonu nabídla, stáhl. Ještě ve stejný rok se NHL dohodla s CNE, vlastníkem torontského Exhibition Place a síň slávy byla tak přesunuta do Síně slávy kanadského sportu, která je právě tam umístěna. Hokejová síň slávy fungovala jako část Síně slávy kanadského sportu a při každoročně konaném festivalu Canadian National Exhibition, v roce 1958, ji navštívilo 350 tisíc lidí. Díky tomuto úspěchu se NHL a CNE dohodly na tom, že Hokejová síň slávy bude mít svou vlastní permanentní budovu na Exhibiton Place, jejíž výstavbu bude NHL plně dotovat. První permanentní budova se začala stavět v roce 1960 a o rok později už byla otevřena. Ve svém prvním roce přilákala 750 tisíc lidí. Až do roku 1980, kdy byla síň slávy rozšířena, bylo vstupné dobrovolné.\nV roce 1986 už začínalo scházet místo a vedení síně slávy začalo hledat nové místo. Budova na Exhibition Place byla v roce 1992 uzavřena a krátce poté začalo stěhování do bývalé budovy Bank of Montreal. Budova, která je nyní částí Brookfield Place, byla oficiálně otevřena jako Hokejová síň slávy 18. června 1993 a je sedmkrát větší než budova na Exhibition Place. Síň slávy navštíví ročně 300 tisíc lidí.\n\nV Hokejové síni slávy je 15 expozicí na celkové ploše 5 300 m². Návštěvníci zde mohou spatřit trofeje, sběratelské věci nebo věci použité v zápasech NHL. MCI Great Hall, známá také jako „hokejová katedrála“ obsahuje fotky a životopisy všech oceněných členů. Hlavní částí je bezesporu Stanley Cup. Ten je, stejně jako ostatní trofeje, zobrazen v trezoru ve výklenku Great Hall. Když je Stanley Cup jinde, jako například na finále nebo na cestách s hráči, kteří ho vyhráli, je zde vystavena replika. V Great Hall se taky pořádá každoroční uváděcí ceremoniál.\n\nNHL Zone je velký prostor o NHL. Současné týmy a současní hráči jsou soustředěni v sekci NHL Today, zatímco sekce NHL Retro nabízí sběratelské věci a informace o každém bývalém i současném týmu NHL. Sekce NHL Legends obsahuje rotující expozice soustřeďující se na všechny oceněné členy, sekce NHL Milestones se soustředí na všechny významné rekordy. The Stanley Cup Dynasties je sekce, která se soustředí na devět týmů, kterým se říká „dynastie“, protože dlouhou dobu vládly v kuse. Je zde také replika šatny Montreal Canadiens, ještě z haly Montreal Forum. Panasonic Hometown Hockey je sekce zaměřující se na nepříliš významné ligy v Severní Americe včetně ženského hokeje a již zaniklých lig. V roce 2000 zde také existovala expozice se sběratelskými věcmi na tematiku Wayna Gretzkyho.\n\nInteraktivní obrazovky jsou používány v zóně NHLPA Be A Player Zone. V sekci Source For Sports Shoot Out střílejí návštěvníci opravdové puky na počítačovou simulaci brankáře Eda Belfoura. V sekci Lay's Shut Out zase chytají střely od dvou hokejových legend v počítačové simulaci, Wayna Gretzkyho a Marka Messiera. TSN/RDS Broadcast Zone zase poskytuje možnost podívat se jak to chodí s hokejovými komentátory a umožňuje i hostům něco okomentovat a nahrát a později to zobrazit na webové stránce síně slávy nebo ve vysílaní jedné z televizí, které jsou sponzory.\n\nJe tu také hodně expozicí o hokeji mimo Severní Ameriku. V roce 1998 byla otevřena World Of Hockey Zone věnovaná mezinárodnímu hokeji, mistrovství světa a Olympijským hrám. Každá členská země IIHF pak má zde svůj vlastní profil.\n\n\n"}
{"id": "579928", "url": "https://cs.wikipedia.org/wiki?curid=579928", "title": "Šo'eva", "text": "Šo'eva\n\nŠo'eva ( שׁוֹאֵבָה‎, v oficiálním přepisu do angličtiny Sho'eva) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 613 metrů na zalesněných svazích Judských hor v Jeruzalémském koridoru. Jižně od vesnice spadá terén do hlubokého údolí vodního toku Nachal Ksalon. Na severozápadní stranu od vesnice se do okolního terénu zařezává údolí vádí Nachal Nachšon, které dál po proudu uzavírá strategická soutěska Ša'ar ha-Gaj. Údolí na severní straně lemuje hřbet Šluchat Mišlatim.\n\nObec se nachází 38 kilometrů od břehu Středozemního moře, cca 42 kilometrů jihovýchodně od centra Tel Avivu a cca 15 kilometrů západně od historického jádra Jeruzalému. Šo'evu obývají Židé, přičemž osídlení v tomto regionu je etnicky převážně židovské. Pouze 3 kilometry východně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nŠo'eva je na dopravní síť napojena pomocí lokální silnice číslo 3955, která zde ústí do dálnice číslo 1, jež probíhá po severním okraji obce a spojuje Jeruzalém a Tel Aviv.\n\nŠo'eva byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Západně od nynějšího mošavu se do roku 1948 rozkládala arabská vesnice Saris. Nacházela se tu také jedna z přečerpávacích stanic, které vedly vodu z oblasti u dnešního města Roš ha-Ajin do Jeruzalému. V arabské vesnici Saris stála mešita a budova základní chlapecké školy. Roku 1931 žilo v Saris 470 lidí v 114 domech. Izraelci byl Saris dobyt v dubnu 1948. Místní obyvatelstvo již předtím uprchlo pod dojmem masakru v Dejr Jásin. Zástavba pak zcela zbořena, s výjimkou areálu hřbitova.\n\nKe zřízení mošavu došlo 13. března 1950. Jeho zakladateli byli Židé z Íránu. Podle jiného zdroje Židé z Jemenu. Ti se zde ale neudrželi a roku 1952 byla vesnice opuštěna. Nově byla osídlena roku 1959 stoupenci hnutí me-ha-Ir le-kfar (מהעיר לכפר) - „\"Z města na vesnici\"“.\n\nV 90. letech 20. století prošla vesnice stavebním rozšířením.\n\nPodle údajů z roku 2013 tvořili naprostou většinu obyvatel v Šo'evě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2013 zde žilo 609 lidí. Během roku 2013 populace klesla o 1,9 %.\n\n\n"}
{"id": "579932", "url": "https://cs.wikipedia.org/wiki?curid=579932", "title": "Invaze Spojených států amerických do Panamy", "text": "Invaze Spojených států amerických do Panamy\n\nInvaze Spojených států amerických do Panamy s krycím názvem Operace Just Cause byla zahájena v prosinci 1989. K invazi došlo během úřadu amerického prezidenta George H. W. Bushe a deset let po smlouvě Torrijos – Carter, při které byla přijata změna statutu kontroly nad Panamským kanálem z výsostného území USA na neutrální území pod panamskou správou a s USA jako garantem jeho vnější obrany, s platností od roku 2000. Během invaze byl panamský diktátor Manuel Noriega sesazen, zvolený prezident Guillermo Endara složil prezidentskou přísahu a Panamská obranná síla (Panamanian Defense Force - PDF) byla rozpuštěna.\n\nOficiální americké ospravedlnění invaze bylo vysloveno prezidentem Georgem H. W. Bushem ráno 20. prosince 1989, několik hodin po začátku operace. Prezident vyjmenoval následující důvody pro invazi:\n\n"}
{"id": "579934", "url": "https://cs.wikipedia.org/wiki?curid=579934", "title": "Malajsijská národní kosmická agentura", "text": "Malajsijská národní kosmická agentura\n\nMalajsijská národní kosmická agentura (zkráceně ANGKASA; ) byla založena roku 2002 s úkolem zdokonalení technických dovedností země v oblasti osvojení vesmíru. Agentura v letech 2003–2007 organizovala kosmický let malajsijského občana na Mezinárodní vesmírnou stanici (ISS).\n\nPrvním ředitelem byl Mazlan Binti Othman, v letech 1999–2002 a od roku 2007 vedoucí Úřadu OSN pro vesmírné záležitosti. Od roku 2007 stojí v čele agentury Mustafa Din Subari.\n\nMalajsie využívá jak umělé družice Země zakoupené v zahraničí, tak výrobky domácí společnosti \"Astronautic Technology Sdn. Bhd.\" (\"ATSB\").\n\nPrvní malajsijský mikrosatelit TiungSat byl vyroben ve spolupráci \"ATSB\" a britské \"Surrey Satellite Technology Ltd\". Start TiungSatu proběhl 26. září 2000 z kosmodromu Bajkonur, vynesla jej raketa Dněpr. Družice je používána pro mapování, meteorologická měření, registraci kosmického záření a komunikaci.\n\nTelekomunikační služby poskytuje série družic MEASAT () vyrobená americkou firmou \"Hughes Space and Communications\" (nyní \"Boeing Satellite Systems\") a provozovaná malajsijskou společností \"Measat Satellite Systems Sdn. Bhd\". První dvě družice byly vypuštěny roku 1996 z kosmodromu Kourou, třetí roku 2006 z Bajkonuru, stejně tak čtvrtý MEASAT 3a o tři roky později.\n\nDne 14. července 2009 z atolu Kwajalein raketa Falcon 1 vynesla družici RazakSAT určenou pro dálkový, především fotografický, průzkum Země.\n\nPoprvé dostala Malajsie nabídku na kosmický let od Sovětského svazu v Sojuzu roku 1987, tehdy ještě na stanici Mir. Ze sovětského návrhu nakonec nic nebylo. Po mnoha letech bylo během návštěvy ruského prezidenta Putina v Malajsii v srpnu 2003 oznámeno dosažení dohody o letu Malajsijce v Sojuzu na Mezinárodní vesmírnou stanici (ISS) a zahájení procesu výběru malajsijského kosmonauta. Dne 4. září 2006 předseda vlády Malajsie oznámil jména dvou vítězů výběru – byli jimi lékaři Sheikh Muszaphar Shukor Al Masrie a Faiz Khaleed. V říjnu 2006 oba zahájili přípravu ve Středisku přípravy kosmonautů (CPK) v Hvězdném městečku, výcvik zahrnoval i stáž v Johnsonovu vesmírném středisku v Houstonu. Vlastní let proběhl od 10. října do 24. října 2007, malajsijský kosmonaut tvořil jednočlennou 13. návštěvní expedici na ISS, startoval v Sojuzu TMA-11, přistál v Sojuzu TMA-10.\n\n"}
{"id": "579937", "url": "https://cs.wikipedia.org/wiki?curid=579937", "title": "Roquefort", "text": "Roquefort\n\nRoquefort má různé významy:\n\n"}
{"id": "579938", "url": "https://cs.wikipedia.org/wiki?curid=579938", "title": "Windows NT 3.51", "text": "Windows NT 3.51\n\nWindows NT 3.51 je v informatice název operačního systému z řady Windows NT od firmy Microsoft, který byl vydán v roce 1995. K dispozici byla verze pro firemní počítače (workstation) a serverová verze. Podpora systému byla ukončena v roce 2001. Nástupcem byl systém Windows NT 4.0.\n\nPoslední aktualizační balíček ( ) pro Windows NT 3.51 s označením SP5 byl vydán 19. září 1996. Podpora systému byla ukončena 31. prosince 2001.\n"}
{"id": "579940", "url": "https://cs.wikipedia.org/wiki?curid=579940", "title": "Windows NT 3.5", "text": "Windows NT 3.5\n\nWindows NT 3.5 je v informatice název operačního systému z řady Windows NT od firmy Microsoft, který byl vydán v roce 1994. K dispozici byla verze pro firemní počítače (workstation) a serverová verze. Podpora systému byla ukončena v roce 2001. Nástupcem byl systém Windows NT 3.51.\n\nPředchůdcem byl systém Windows NT 3.1. Poslední aktualizační balíček ( ) pro Windows NT 3.51 s označením SP3 byl vydán 21. června 1995. Podpora systému byla ukončena 31. prosince 2001.\n"}
{"id": "579942", "url": "https://cs.wikipedia.org/wiki?curid=579942", "title": "Neve Ilan", "text": "Neve Ilan\n\nNeve Ilan ( נְוֵה אִילָן, doslova „\"Ilanova oáza\"“, v oficiálním přepisu do angličtiny Newe Ilan) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 669 metrů na zalesněných svazích Judských hor v Jeruzalémském koridoru. Jižně od vesnice spadá terén do hlubokého údolí vodního toku Nachal Ksalon. K západu směřuje od vesnice vádí Nachal Ilan. Severně od vesnice protéká hlubokým údolím vádí Nachal Jitla, na jehož protější straně se zvedá vrch Har Haruach.\n\nObec se nachází 38 kilometrů od břehu Středozemního moře, cca 42 kilometrů jihovýchodně od centra Tel Avivu a cca 15 kilometrů západně od historického jádra Jeruzalému. Neve Ilan obývají Židé, přičemž osídlení v tomto regionu je etnicky převážně židovské. Pouze 3 kilometry východně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nNeve Ilan je na dopravní síť napojen pomocí lokální silnice číslo 4115, která ústí do dálnice číslo 1, jež probíhá jižně od obce a spojuje Jeruzalém a Tel Aviv.\n\nNeve Ilan byl založen v roce 1946. Šlo tedy o jedno z prvních židovských sídel v tomto regionu, jehož novověké židovské osidlování začalo až po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nKe zřízení vesnice došlo 27. října 1946. Jejími zakladateli byla skupina 31 mladých Židů z Francie. Šlo tehdy o kolektivně hospodařící kibuc, jehož úkolem bylo posílit židovskou kontrolu nad přístupy k Jeruzalému. Potřebné pozemky získal Židovský národní fond od arabského vlastníka z nedalekého Abu Goš, jehož kamenný dům sloužil jako společenská budova s jídelnou, kuchyní a ošetřovnou. Koncem 40. let měl kibuc Neve Ilan rozlohu katastrálního území 1 500 dunamů (1,5 kilometrů čtverečních) a 43 obyvatel.\n\nBěhem války za nezávislost se osadníkům podařilo vytrvat navzdory arabskému obklíčení. 8. května 1948 sem dorazila skupina bojovníků jednotek Palmach. Koncem května byla vesnice ostřelována Arabskou legií. Teprve poté, co Operace Nachšon dosáhla izraelské kontroly nad okolním regionem, se vesnice začala znovu rozvíjet. Posílili ji další židovští přístěhovalci z Alžírska a Francie. V roce 1956 se ale kibuc rozpadl a byl opuštěn.\n\nPokus o obnovu trvalého osídlení z roku 1958 iniciovaný skupinou izraelské mládeže nebyl úspěšný. Až roku 1970 byla vesnice opětovně obydlena, tentokrát skupinou Židů z USA. Šlo o osadnickou skupinu tvořenou sekulárními i nábožensky orientovanými Židy, která se zformovala ve Spojených státech již koncem 60. let 20. století. První rodiny se do Izraele nastěhovaly v letech 1970-1971. Většina z nových osadníků ale až do března roku 1974 pobývala v nedalekém Mevaseret Cijon a čekala na dokončení nových domů v Neve Ilan. Menší část se mezitím nastěhovala do starých objektů opuštěného kibucu.\n\nNeve Ilan byl po roce 1970 cíleně budován jako sídlo orientované nikoliv na zemědělství ale na průmysl. Navzdory tomu, že již nešlo o kibuc, zůstala ale vesnice členem Kibucového hnutí (Takam). V letech 1972–2006 vesnice provozovala chov krocanů, v letech 1972-1990 tu fungovala pěstírna sazenic. Krátce se také experimentovalo s pěstováním hub. V letech 1980–1995 byly v okolí švestkové sady, později nahrazené vinicemi. V letech 1971–1987 působila v Neve Ilan umělecká škola, v letech 1971-1982 elektronická firma Ilatronics, v letech 1972-1984 softwarová firma Gamma a v letech 1975–1982 rekreační středisko, které bylo pak v letech 1982-2002 nahrazeno hotelovým centrem, jež bylo roku 2002 prodáno a funguje i nadále. Obec prochází stavební expanzí.\n\nPodle údajů z roku 2014 tvořili naprostou většinu obyvatel v Neve Ilan Židé - cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 873 lidí. Během roku 2014 populace stoupla o 6,5 %.\n\n\n"}
{"id": "579944", "url": "https://cs.wikipedia.org/wiki?curid=579944", "title": "Karel Jarůšek", "text": "Karel Jarůšek\n\nKarel Jarůšek (* 2. prosince 1952 , Blansko) je český politik, bývalý senátor za obvod č. 58 – Brno-město, člen ODS a bývalý předseda představenstva FC Zbrojovka Brno.\n\nProslavil se jako fotbalista (reprezentant Československa) a trenér, jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nSpolu s rodiči a bratrem bydlel v Blansku a Rudici. V blanenském učilišti se vyučil strojním zámečníkem. V průběhu své hráčské kariéry odmaturoval na SEŠ v Brně. S manželkou Janou má syny Karla a Ondřeje a dcery Gabrielu a Jolanu.\n\nZačínal jako útočník, ale stal se záložníkem. Nejdříve defenzivního, později ofenzivního zaměření, prošel kluby: TJ ČKD Blansko, TJ Zbrojovka Brno, VTJ Dukla Tábor, Panseraikos Serres (Řecko), SV Stockerau, FAC Vídeň a Wiener Neustadt (Rakousko). Po skončení aktivní fotbalové kariéry působil jako trenér mužstev: Stavo Artikel Brno, Drnovice, Opava a opět 1. FC Brno. Od jara 2012 trénoval třetiligový Slovan Rosice.\nOd 28. srpna 2012 do 13. listopadu 2012 byl hlavním trenérem svého mateřského klubu FK Blansko, po podzimu vedoucího celku KP j. Moravy 2012/13. V dubnu 2013 se stal držitelem Ceny Václava Jíry za přínos našemu fotbalu. Na podzim 2014 se vrátil k trénování v divizním Blansku po odešedším trenérovi Ludevítu Grmelovi, který se stal trenérem Znojma. V sezoně 2016/17 se po dvouleté přestávce vrátil k trénování, vedl Moravskou Slavii Brno v nejvyšší jihomoravské soutěži. Od sezony 2017/18 je trenérem TJ Tatran Bohunice.\n\nV první lize odehrál 236 zápasů, ve kterých vstřelil 51 branek, první z nich dal Ivu Viktorovi. Jeho největším úspěchem se stal zisk mistrovského titulu poháru se Zbrojovkou Brno v ročníku 1977/78. Mezi lety 1987–1996 hrál a později pracoval jako trenér v Rakousku. V letech 1976–1980 absolvoval také 15 reprezentačních zápasů, ve kterých vsítil jeden gól proti Itálii. Jeden start si připsal za B-mužstvo ČSSR a 6 startů za reprezentaci do 18 let.\n\nDne 8.11.2018 byl na zasedání VV Jihomoravského KFS ustanoven předsedou Komise rozhodčích a delegátů Jihomoravského KFS.\n\nV nejvyšší soutěži odehrál 236 utkání, vsítil 51 branku, ve druhé nejvyšší soutěži odehrál 42 utkání a vsítil 8 branek, vše za Zbrojovku Brno. Na vojně hrál za VTJ Tábor.\n\nVe doplňovacích volbách 2003, které se konaly po jmenování Dagmar Lastovecké ústavní soudkyní, se stal členem horní komory českého parlamentu, když v obou kolech porazil křesťanského demokrata Rostislava Slavotínka. V senátu zasedal ve Výboru pro evropskou integraci. V řádných volbách 2004 opět svedl souboj se Slavotínkem, a přestože brněnský fotbalista první kolo vyhrál v poměru 32,87 % ku 22,06 % hlasů, tak ve druhém kole obdržel 47,22 % hlasů a nebyl zvolen.\n\nVe volbách 2010 kandidoval na listině ODS v Jihomoravském kraji, ale nebyl zvolen. Ve volbách 2010 neúspěšně kandidoval do senátu za obvod č. 49 – Blansko, když se ziskem 13,31 % hlasů obsadil 3. místo.\n\n"}
{"id": "579946", "url": "https://cs.wikipedia.org/wiki?curid=579946", "title": "Jad ha-Šmona", "text": "Jad ha-Šmona\n\nJad ha-Šmona ( נְוֵה אִילָן, doslova „\"Památník osmi\"“, v oficiálním přepisu do angličtiny Yad HaShemona, přepisováno též Yad HaShmona) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 686 metrů na zalesněných svazích Judských hor v Jeruzalémském koridoru. Jižně od vesnice spadá terén do hlubokého údolí vodního toku Nachal Ksalon. Severně od vesnice protéká hlubokým údolím vádí Nachal Jitla, na jehož protější straně se zvedá vrch Har Haruach.\n\nObec se nachází 40 kilometrů od břehu Středozemního moře, cca 42 kilometrů jihovýchodně od centra Tel Avivu a cca 13 kilometrů západně od historického jádra Jeruzalému. Jad ha-Šmona obývají Židé, přičemž osídlení v tomto regionu je etnicky převážně židovské. Pouze 2 kilometry východně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa.\n\nJad ha-Šmona je na dopravní síť napojen pomocí lokální silnice číslo 4115, která ústí do dálnice číslo 1, jež probíhá jižně od obce a spojuje Jeruzalém a Tel Aviv.\n\nJad ha-Šmona byl založen v roce 1978. Jméno je připomínkou osmi Židů, které Finsko během druhé světové války vydalo gestapu. Vznik osady byl snahou finských křesťanských dobrovolníků odčinit toto provinění finské vlády.\n\nZakladatelská skupina se zformovala již během 60. let 20. století, kdy její členové pracovali jako dobrovolníci v izraelských kibucech. Sdružení usilující o výstavbu nové vesnice bylo založeno 10. července 1971. Po třech letech jeho členové přesídlili do nynější lokality a začali budovat vesnici. Živili se hlavně jako turističtí průvodci pro cestovatele ze Skandinávie. Populace se postupně proměňovala. Několik zakladatelů z řad finských křesťanů zde stále žije, ale většinu obyvatelstva již tvoří Židé. Podstatnou součástí populace jsou také zahraniční dobrovolníci, kteří tu dočasně pracují. V obci působí turistické ubytování ve finském stylu, které je hlavním zdrojem příjmů, a biblická vesnice s ukázkami starověkých řemesel.\n\nPodle údajů z roku 2014 tvořili naprostou většinu obyvatel v Jad ha-Šmona Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o malou obec vesnického typu s dlouhodobě stagnující populací. K 31. prosinci 2014 zde žilo 114 lidí. Během roku 2014 populace klesla o 1,7 %.\n\n\n"}
{"id": "579952", "url": "https://cs.wikipedia.org/wiki?curid=579952", "title": "Mistrovství světa v basketbalu žen 1967", "text": "Mistrovství světa v basketbalu žen 1967\n\n5. mistrovství světa v basketbalu žen proběhlo ve dnech 14. – 23. dubna v československých městech Praha, Brno, Bratislava a Gottwaldov (Zlín).\n\nTurnaje se mělo zúčastnit dvanáct družstev. Po odstoupení Kuby do bojů zasáhlo jedenáct týmů rozdělených do dvou čtyčlenných a jedné tříčlenné skupiny, z nichž první dva postoupily do finálové skupiny, kde se hrálo o medaile. Týmy, které v základních skupinách skončily na třetím a čtvrtém místě, hrály ve skupině o 7. - 11. místo. Mistrem světa se stalo družstvo Sovětského svazu.\n\n USA - Austrálie 42:38 (21:15)\n\n15. dubna 1967 – Brno\n\n15. dubna 1967 – Brno\n\n16. dubna 1967 – Brno\n\n16. dubna 1967 – Brno\n\n17. dubna 1967 – Brno\n\n17. dubna 1967 – Brno\n\n Jižní Korea - Itálie 76:56 (38:19)\n\n15. dubna 1967 – Bratislava\n\n16. dubna 1967 – Bratislava\n\n16. dubna 1967 – Bratislava\n\n Japonsko - Brazílie 67:63 (39:23)\n\n15. dubna 1967 – Gottwaldov\n\n15. dubna 1967 – Gottwaldov\n\n16. dubna 1967 – Gottwaldov\n\n16. dubna 1967 – Gottwaldov\n\n17. dubna 1967 – Gottwaldov\n\n17. dubna 1967 – Gottwaldov\n\n Jižní Korea - NDR 64:59 (33:28)\n\n19. dubna 1967 – Praha\n\n19. dubna 1967 – Praha\n\n19. dubna 1967 – Praha\n\n20. dubna 1967 – Praha\n\n20. dubna 1967 – Praha\n\n20. dubna 1967 – Praha\n\n21. dubna 1967 – Praha\n\n21. dubna 1967 – Praha\n\n21. dubna 1967 – Praha\n\n22. dubna 1967 – Praha\n\n22. dubna 1967 – Praha\n\n22. dubna 1967 – Praha\n\n Bulharsko - Itálie 63:31 (31:12)\n\n19. dubna 1967 – Praha\n\n19. dubna 1967 – Praha\n\n20. dubna 1967 – Praha\n\n20. dubna 1967 – Praha\n\n21. dubna 1967 – Praha\n\n21. dubna 1967 – Praha\n\n22. dubna 1967 – Praha\n\n22. dubna 1967 – Praha\n1. SSSR\n\n\n2. Jižní Korea\n\n\n3. ČSSR\n\n4. NDR\n\n5. Jugoslávie\n\n\n6. Jugoslávie\n\n\n7. Bulharsko\n\n\n8. Brazílie\n\n\n9. Itálie\n\n\n10. Austrálie\n\n\n11. USA\n\n\n"}
{"id": "579956", "url": "https://cs.wikipedia.org/wiki?curid=579956", "title": "Ma'ale ha-Chamiša", "text": "Ma'ale ha-Chamiša\n\nMa'ale ha-Chamiša ( מַעֲלֵה הַחֲמִישָּׁה, doslova „\"Svah pěti\"“, v oficiálním přepisu do angličtiny Ma'ale HaHamisha) je vesnice typu kibuc v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 797 metrů na zalesněných svazích Judských hor v Jeruzalémském koridoru. Vesnice je situována na vyvýšenou terasu, která na jižním okraji obce vybíhá ve vrch Har ha-Hagana a dál k jihu prudce spadá do údolí v povodí vádí Nachal Ksalon. Severozápadně od vesnice stojí hora Har Rafid.\n\nObec se nachází 41 kilometrů od břehu Středozemního moře, cca 42 kilometrů jihovýchodně od centra Tel Avivu a cca 12 kilometrů severozápadně od historického jádra Jeruzalému. Ma'ale ha-Chamiša obývají Židé, přičemž osídlení v tomto regionu je etnicky převážně židovské. Necelé 2 kilometry jižně odtud ovšem leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa. Kibuc je situován necelý kilometr od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské oblastí Západního břehu od Izraele odděleny pomocí bezpečnostní bariéry.\n\nMa'ale ha-Chamiša je na dopravní síť napojen pomocí lokální silnice číslo 425. V 2. dekádě 21. století byla pod obcí trasována nová vysokorychlostní železniční trať Tel Aviv – Jeruzalém, která tu ovšem probíhá v hlubokém a dlouhém tunelovém komplexu (tunel 3, s délkou 11,5 km nejdelší tunel v Izraeli) a na místní dopravní vztahy tak nemá vliv.\n\nMa'ale ha-Chamiša byl založen v roce 1938. Jméno kibucu je připomínkou pěti členů zakladatelské osadnické skupiny, kteří byli nedaleko odtud (poblíž Kirjat Anavim) 9. listopadu 1937 zabiti Araby. Za zřízením vesnice stály dvě skupiny mladých Židů z Polska napojené na sionistickou organizaci Gordonia. Ke zřízení kibucu došlo 17. července 1938. Šlo o opevněnou osadu typu Hradba a věž.\n\nBěhem války za nezávislost v roce 1948 se v okolí vesnice odehrávaly těžké boje o nedalekou strategickou výšinu Radarový vrch (Radar Hill, Giv'at HaRadar - גִּבְעַת הָרָדָאר - dnes židovská osada Har Adar). Vesnice byla během války jednou ze základen jednotek Palmach. Koncem 40. let měl kibuc rozlohu katastrálního území 720 dunamů (0,72 kilometrů čtverečních).\n\nV roce 2005 prošel kibuc privatizací a odměňuje své členy podle vykonané práce. Funguje zde turistický hotel Sekvoja (סקוויה) s 230 pokoji. V obci působí mateřské školy. Obec se stále zčásti zabývá zemědělstvím.\n\nPodle údajů z roku 2014 tvořili naprostou většinu obyvatel v Ma'ale ha-Chamiša Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 604 lidí. Během roku 2014 populace stoupla o 11,9 %.\n\n\n"}
{"id": "579960", "url": "https://cs.wikipedia.org/wiki?curid=579960", "title": "Typ internetového média", "text": "Typ internetového média\n\nTyp internetového média, původně označovaný jako typ MIME podle MIME (\"Multipurpose Internet Mail Extensions\", česky „víceúčelová rozšíření internetové pošty“) a někdy také Content-type podle hlavičky některých protokolů, jejíž hodnotou je právě takový typ, je dvoudílný identifikátor formátu souboru na Internetu. Identifikátory byly původně definovány v RFC 2046 pro použití v e-mailových zprávách posílaných přes SMTP, jejich použití však expandovalo i do jiných protokolů, například HTTP, RTP nebo SIP.\n\nTyp média je složen nejméně ze dvou částí: typu, podtypu a jednoho čí více nepovinných parametrů. Například podtypy typu codice_1 (textová data) mají nepovinný parametr codice_2, který lze uvést pro informaci o kódování znaků. Podtypy typu codice_3 (data složená z více částí) často definují parametr codice_4 popisující znakovou sekvenci ohraničující jednotlivé části dat.\n\nTypy a podtypy, které začínají codice_5, jsou nestandardní (nejsou registrovány organizací IANA). Podtypy začínající codice_6 jsou specifické pro konkrétního tvůrce (dodavatele). Podtypy v osobním stromě začínají codice_7.\n\nMIME je zkratka pro Multipurpose Internet Mail Extensions, specifikaci pro formátování ne-ASCII zpráv do podoby, aby mohly být posílány přes Internet. Mnoho e-mailových klientů nyní MIME podporuje, mohou tak posílat grafiku, zvukové soubory a videosoubory přes internetový poštovní systém.\n\nExistuje mnoho předdefinovaých typů MIME, například pro grafické soubory GIF nebo postscriptové soubory. Lze si také nadefinovat své vlastní typy MIME.\n\nKromě e-mailových aplikací je mnoho typů MIME podporováno také webovými prohlížeči. To umožňuje zajistit, aby prohlížeče zobrazovaly nebo zpracovávaly soubory, které nejsou ve formátu HTML.\n\nTechnologie MIME byla definována v roce 1992 v Internet Engineering Task Force (IETF). Nová verze, nazvaná S/MIME, podporuje šifrované zprávy.\n\nIANA spravuje registr typů médií a kódování znaků - a zveřejňuje také jejich seznam. Některé významné typy jsou uvedeny níže:\n\n"}
{"id": "579965", "url": "https://cs.wikipedia.org/wiki?curid=579965", "title": "Luděk Zahradníček", "text": "Luděk Zahradníček\n\nLuděk Zahradníček (* 11. prosince 1945, Brno) je český politik a diplomat, bývalý senátor za obvod č. 58 – Brno-město, bývalý chargé d’affaires v Harare a člen US-DEU.\n\nV roce 1967 vystudoval biochemii na Přírodovědecké fakultě Univerzita Jana Evangelisty Purkyně v Brně. V roce 1971 získal titul doktora na stejné fakultě. Mezi lety 1970-1977 pracoval jako klinický biochemik ve Fakultní nemocnici Brno. V letech 1977-1984 pracoval v Pasteurově ústavu v Tunisu a vyučoval na univerzitě v Sidi Bel Abbès v Alžírsku. V období 1985-1999 přednášel na Masarykově univerzitě jako externí spolupracovník.\n\nVe funkčním období 1990-1994 působil jako náměstek primátora města Brna za Klub angažovaných nestraníků.\n\nVe volbách 1996 se stal členem horní komory českého parlamentu, když v obou kolech porazil sociálního demokrata Viléma Buriánka. V Senátu zasedal ve Výboru pro zahraniční věci, obranu a bezpečnost a přesedal Mandátovému a imunitnímu výboru až do září 1998, kdy na nátlak ODS odstoupil. V roce 1998 vystoupil z ODS a stal se členem nově vzniklé Unie svobody. Ve volbách 1998 svůj mandát obhajoval, ovšem se ziskem 24,02 % skončil třetí a nedostal se ani do druhého kola. Ve volbách Ve volbách 2000 uvažoval, že bude kandidovat za nějaký brněnský senátní obvod, ale nakonec z toho sešlo.\n\nV letech 1999-2004 pracoval na ministerstvu zahraničních věcí, kde se věnoval především přípravě vstupu České republiky do Evropské unie. Mezi lety 2004-2008 působil jako chargé d’affaires v Singapuru. V září až do listopadu 2008 se stal velvyslancem se zvláštním posláním (Ambassador-at-Large) pro vědu a technologie. Od prosince 2008 do září 2012 zastupoval opět jako chargé d'affaires Českou republiku na velvyslanectví v Harare, které sloužilo společně pro Zimbabwskou republiku, Malawiskou republiku, Mosambickou republiku a Zambijskou republiku. Od roku 2013 je v důchodu a žije v Brně. V obecních volbách byl v říjnu 2018 zvolen zastupitelem městské části Brno-Útěchov.\n\n"}
{"id": "579966", "url": "https://cs.wikipedia.org/wiki?curid=579966", "title": "Kirjat Anavim", "text": "Kirjat Anavim\n\nKirjat Anavim ( קִרְיַת עֲנָבִים, doslova „\"Město hroznů\"“, v oficiálním přepisu do angličtiny Qiryat Anavim, přepisováno též Kiryat Anavim) je vesnice typu kibuc v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 664 metrů na zalesněných svazích Judských hor v Jeruzalémském koridoru. Vesnice je situována pod vyvýšenou terasu, která severně od obce vybíhá ve vrch Har ha-Hagana. Na jižní straně se krajina sklání do údolí v povodí vádí Nachal Ksalon.\n\nObec se nachází 42 kilometrů od břehu Středozemního moře, cca 43 kilometrů jihovýchodně od centra Tel Avivu a cca 11 kilometrů severozápadně od historického jádra Jeruzalému. Kirjat Anavim obývají Židé, přičemž osídlení v tomto regionu je etnicky převážně židovské. Necelé 2 kilometry jižně odtud ovšem leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa. Kibuc je situován necelé 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské oblastí Západního břehu od Izraele odděleny pomocí bezpečnostní bariéry.\n\nKirjat Anavim je na dopravní síť napojen pomocí lokální silnice číslo 425. Na jihu vesnici míjí dálnice číslo 1 z Tel Avivu do Jeruzalému.\n\nKirjat Anavim byl založen v roce 1920. Jméno je překladem původního názvu nedaleké arabské obce Abu Goš (Karjat el-Anab) do hebrejštiny. Do židovského vlastnictví se půda v této lokalitě dostala již roku 1914 díky výkupu pozemků od arabského statkáře z Abu Goš. První osadníci se tu ale neudrželi a lokalitu opustili. Ke zřízení trvalé osady zde došlo až 4. dubna 1920. Zakladateli byla skupina šesti Židů z Ukrajiny, ke kterým se pak přidali židovští imigranti z Polska, Německa a Argentiny.\n\nŽidovský národní fond obyvatelům vypomohl výstavbou teras a přímou finanční dotací. Šlo o jednu z prvních židovských osad situovaných v hornaté krajině. Dlouho se potýkala s nedostatkem vody (přírodní pramen v létě vysychal). Teprve roku 1937 sem byl zaveden vodovod. Obyvatelé se zaměřovali na pěstování ovoce a chov drůbeže. Jako první kibuc v Palestině také spustili ubytování pro turisty.\n\n9. listopadu 1937 bylo pět členů kibucu zabito Araby. Následujícího roku pak poblíž vyrostl nový kibuc Ma'ale ha-Chamiša (\"Svah pěti\"), který je připomíná. Během války za nezávislost v roce 1948 se v okolí vesnice odehrávaly těžké boje o nedalekou strategickou výšinu Radarový vrch (Radar Hill, Giv'at ha-Radar - גִּבְעַת הָרָדָאר - dnes židovská osada Har Adar). Sídlily tu jednotky Palmach (Brigáda Harel), které se podílely na bojích o přístupy k Jeruzalému. Je tu i vojenský hřbitov této jednotky.\n\nKoncem 40. let měl kibuc rozlohu katastrálního území 582 dunamů (0,582 kilometrů čtverečních).\n\nPodle údajů z roku 2014 tvořili naprostou většinu obyvatel v Kirjat Anavim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 451 lidí. Během roku 2014 populace stoupla o 2,7 %.\n\n\n"}
{"id": "579977", "url": "https://cs.wikipedia.org/wiki?curid=579977", "title": "Kirkia", "text": "Kirkia\n\nKirkia je strom nebo keř, je jediným rodem čeledě Kirkiaceae z řádu mýdelníkotvarých.\n\nRod \"Kirkia\" byl dříve umístěn v čeledi simarubovitých v podčeledi \"Kirkioideae\". S novým fylogenetickým taxonomickým systémem APG III byl rod \"Kirkia\" z této čeledi vyjmut a byla pro něj vytvořena nová čeleď \"Kirkiaceae\". Zkoumáním vzájemných vztahů bylo zjištěno, že \"Kirkia\" má mnohem blíže k čeledím ledviníkovitých a \"Burseraceae\" než k čeledi simarubovitých.\nSoučasně byl s rodem \"Kirkia \" sloučen i bývalý, velice blízký rod \"Pleiokirkia\", vyskytující se endemicky na Madagaskaru.\n\nRod \"Kirkia\" je rozšířen na dobře odvodněných půdách ve východní subtropické a tropické Africe v nadmořských výškách do 1200 m ve formě stromu, výše jako keře. Roste nad rovníkem od Etiopie a Somálska přes Keňu, Ugandu a Tanzanii do Zambie, Zimbabwe, Mosambiku a Jihoafrické republiky. Roste také na ostrově Madagaskar.\n\nZástupci rodu \"Kirkia\" jsou opadavé stromy, dorůstající výšky až 16 metrů, nebo keře.\nV mládí je kůra hladká, později má jasné stopy po zaschlých větvičkách nebo listech. Rostliny jsou jednodomé nebo mnohomanželné. Dřevo nemá vnitřní floém, nejsou v něm žádné sekreční dutiny. Lichozpeřené listy, dlouhé 10 až 45 cm, má úzce vejčité až kopinaté, střídavé, uspořádané do spirály a jsou nahloučené na konci větviček.\n\nMalé (menší než 1 cm) čtyřčetné květy v úžlabních květenstvích jsou krémově zeleně zbarvené. Jsou morfologicky oboupohlavé, ale funkčně jednopohlavné, hmyzosnubné. Krátké kališní lístky má až skoro k bázi laločné a mnohem větší korunní lístky jsou úzké a volné. Má 4 tyčinky, v samičích květech jsou sterilní. Synkarpní gyneceum je tvořeno 4 srostlými plodolisty, semeníky jsou čtyřdílné. Plody jsou hranaté, dřevnatějící tobolky. Suchá semena jsou štíhlá, na jednom konci zaoblená a na druhé straně ostrá, trojúhelníkového průřezu, obsahují minimum endospermu.\n\nJak se vyvíjí zařazení rodu \"Kirkia\", tak se postupně mění i počet jeho druhů, lze nalézt čtyři až osm. V poslední době je nejvíce prosazováno toto rozdělení:\n\n"}
{"id": "579980", "url": "https://cs.wikipedia.org/wiki?curid=579980", "title": "Just Cause (rozcestník)", "text": "Just Cause (rozcestník)\n\nJust Cause může znamenat:\n\n"}
{"id": "579981", "url": "https://cs.wikipedia.org/wiki?curid=579981", "title": "Mercedes-Benz Conecto", "text": "Mercedes-Benz Conecto\n\nMercedes-Benz Conecto (typové označení O 345) je autobus vyráběný od roku 1996 společností EvoBus (kterou vlastní koncern Daimler AG) v Turecku. Je určen převážně pro východoevropský trh. Obchodní označení Conecto je používáno do roku 2002; tehdy se jednalo o středněpodlažní autobusy. Od roku 2007 je vyráběna nová, nízkopodlažní generace těchto vozidel.\n\n\n\n"}
{"id": "579983", "url": "https://cs.wikipedia.org/wiki?curid=579983", "title": "The Daily Telegraph", "text": "The Daily Telegraph\n\nThe Daily Telegraph je britský deník, který byl založen v červnu roku 1855. Od roku 1961 vychází jako nedělník sesterské noviny \"The Sunday Telegraph\". Jejich společnou elektronickou mutací je \"Telegraph.co.uk\".\n\n\n"}
{"id": "579990", "url": "https://cs.wikipedia.org/wiki?curid=579990", "title": "Fraňo Štefunko", "text": "Fraňo Štefunko\n\nFraňo Štefunko (4. srpna 1903 v Dudváh-Vlčkovce – 6. dubna 1974 v Martině) byl slovenský sochař, řezbář a medailér 20. století a vlastivědný spisovatel.\n\nUmělecké vzdělání získal v Praze a v roce 1932 se vrátil do Martina. Působil jako redaktor umělecké rubriky \"Slovenských pohľadů\". Instruoval řezbářský kurz Ústavu pre zveľaďovanie činností a pracoval jako konzervátor v Slovenském národním muzeu. Z jeho díla jsou známy především sochy osobností slovenského kulturního života, vedle toho také vytvořil sochy zachycující okamžiky slovenských dějin. Navrhl také odznaky řádů a vyznamenání z doby Slovenského státu.\n\n\n\n"}
{"id": "579993", "url": "https://cs.wikipedia.org/wiki?curid=579993", "title": "Julie starší", "text": "Julie starší\n\nIulia, známá jako \"Julie starší\" či latinsky \"Iulia maior\" (konec 39 př. n. l. – druhá polovina 14 n. l. Rhegium), byla dcera císaře Augusta a jeho druhé manželky Scribonie. Narodila se v týž den, kdy se její otec rozvedl s matkou, aby si mohl vzít Livii Drusillu. Spolu se svými dětmi hrála významnou roli v římské politice, neboť Augustus už další potomky neměl.\n\nV době dceřina narození ještě otec neobdržel titul \"Augustus\" a byl znám pod jménem Octavianus, popř. Caesar. Julie, kterou brzy odebrali matce, žila se svou nevlastní matkou Livií a začala se vzdělávat jako aristokratická římská dívka. Výchova byla zřejmě přísná a staromódní. Kromě studií se podle Suetonia učila příst a tkát. Její společenský život byl pod přísnou kontrolou, mohla se stýkat a bavit pouze s lidmi prověřenými otcem. Octavianus měl svou dceru velmi rád a dal ji k dispozici nejlepší učitele.\n\nV roce 37 př. n. l. Octavianovi přátelé Gaius Maecenas a Marcus Vipsanius Agrippa dohodli s Octavianovým velkým rivalem, Markem Antoniem, že si jeho desetiletý syn Marcus Antonius Antyllus vezme za ženu dvouletou Julii. Sňatek nikdy nebyl uzavřen v důsledku vypuknutí občanské války. Octavianus a Agrippa porazili Antonia a jeho milenku Kleopatru roku 31 př. n. l. v bitvě u Actia a Octavianus Augustus se stal jediným vládce římské říše.\n\nPo ztroskotání námluv s Antyllem byl Julii vybrán za manžela její bratranec Marcus Claudius Marcellus, jehož si Augustus zvolil za dědice. Byl zhruba o tři roky starší a také on měl za sebou jedno politické zasnoubení – s dcerou Sexta Pompeia. Sňatek se konal v Augustově nepřítomnosti roku 25 př. n. l., samotnému obřadu předsedal Agrippa. Marcellus však nečekaně zemřel, když bylo Julii šestnáct, v srpnu roku 23 př. n. l. Neměli spolu žádné děti.\n\nDruhým Juliiným manželem se stal roku 21 př. n. l. Agrippa, Augustův důvěrný přítel. Byl o téměř dvacet pět let starší než ona a jednalo se o typické politické manželství, v němž city nehrály roli. Z tohoto období máme první zprávy o její nevěře – měla prý poměr se Semproniem Gracchem.\n\nOd června 20 př. n. l. až do jara roku 18 př. n. l. působil Agrippa v Galii a Hispánii (kantabrijská válka) a je pravděpodobné, že s ním jela i Julie. V té době porodila syna Gaia a roku 19 př. n. l. dceru Vipsanii Iulii (známou jako Julie mladší). Po Agrippově návratu do Itálie následovalo třetí dítě, syn Lucius. Na podzim roku 17 př. n. l. nebo jaře roku příštího odjeli manželé do východních provincií, kde se jim dostalo četných poct. Na ostrově Kós Augustovu dceru oslavovali jako novou Artemidu. Již bez manžela dorazila Julie přes Lesbos, Mytiléné, Tróju, Priéné, Pergamon a Efesos roku 14 př. n. l. do Athén, kde porodila čtvrté dítě, Agrippinu. Setkala tu znovu s Agrippou a spolu se vrátili roku 13 př. n. l. do Říma.\n\nKdyž Agrippa roku 12 př. n. l. zemřel, byla Julie opět v jiném stavu (pohrobek Agrippa Postumus se narodil téhož roku). O vzdělání dětí převzal osobně péči Augustus, který již roku 17 př. n. l. adoptoval Gaia a Lucia.\n\nRoku 11 př. n. l. byla Julie z politických důvodů provdána za Tiberia, syna Augustovy ženy Livie z prvního manželství. Kvůli sňatku se Tiberius musel rozvést s Vipsanií Agrippinou (dcerou Agrippy z předchozího manželství), kterou vroucně miloval. Svazek s Julií byl nešťastný již od počátku a jediný syn, Tiberillus, zemřel brzy po narození. Roku 6 př. n. l., ne-li dříve, odešel Tiberius na Rhodos a dvojice se rozešla.\n\nJulie začala střídat milence z urozených kruhů (vedle Sempronia Graccha k nim patřili Iullus Antonius, Quinctius Crispinus, Claudius Pulcher a Cornelius Scipio) a pravděpodobně spřádala plány, jak odstranit Tiberia. Počáteční Augustova shovívavost skončila koncem roku 2 př. n. l., kdy pohár přetekl – císař poslal dceři list, v němž bylo manželství s Tiberiem prohlášeno za neplatné, a rozhodl se poslat ji do vyhnanství na ostrov Pandateria. Měla tam žít zcela bez mužů, a dokonce ji bylo zakázáno pít víno. Ostrov sám měl méně než 1,75 km². Byly jí zakázány jakékoli návštěvy. Scribonia, její biologická matka, ji do vyhnanství doprovázela. Augustus po zbytek života zřídkakdy vyslovil dceřino jméno a byl vůči ní silně zahořklý.\n\nNa pevninu se směla se vrátit roku 3 n. l. a dostala i roční rentu, ale otec jí nikdy neodpustil a nařídil jí, aby zůstala v Rhegiu. Dal výslovně pokyn, že nesmí být pohřbena v Augustově mauzoleu. Oba její starší synové mezi lety 2 a 4 n. l. rychle za sebou zemřeli. Ona sama zemřela na podvýživu nějaký čas po Augustovi. Okolnosti její smrti jsou nejasné, jedna verze říká, že ji Tiberius nenáviděl a dal ji vyhladovět k smrti. Podle jiné verze podlehla zoufalství po zavraždění svého posledního žijícího syna Agrippy Postuma.\n\nPrameny\n\nBibliografie\n\n"}
{"id": "579995", "url": "https://cs.wikipedia.org/wiki?curid=579995", "title": "Sandy Casar", "text": "Sandy Casar\n\nSandy Casar (* 2. února 1979, Mantes-la-Jolie) je francouzský silniční profesionální cyklista jezdící od roku 2000 za ProTour stáj La Française des Jeux. Mezi jeho největší úspěchy patří tři vyhrané etapy na Tour de France, 6. místo celkově na Giro d'Italia 2006 a 2. místo na Paříž-Nice 2002.\n\n"}
{"id": "580002", "url": "https://cs.wikipedia.org/wiki?curid=580002", "title": "Bejt Nekofa", "text": "Bejt Nekofa\n\nBejt Nekofa ( בֵּית נְקוֹפָה, v oficiálním přepisu do angličtiny Bet Neqofa, přepisováno též Beit Nekofa) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 675 metrů na zalesněných svazích Judských hor v Jeruzalémském koridoru. Jižně od vesnice terén klesá do údolí vodního toku Nachal Ksalon. Na severu stoupá k hoře Har ha-Hagana.\n\nObec se nachází 42 kilometrů od břehu Středozemního moře, cca 45 kilometrů jihovýchodně od centra Tel Avivu a cca 10 kilometrů severozápadně od historického jádra Jeruzalému. Bejt Nekofa obývají Židé, přičemž osídlení v tomto regionu je etnicky převážně židovské. Necelé 2 kilometry západně odtud ovšem leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa. Mošav je situován necelé 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské oblastí Západního břehu od Izraele odděleny pomocí bezpečnostní bariéry.\n\nBejt Nekofa je na dopravní síť napojen pomocí dálnice číslo 1 z Tel Avivu do Jeruzalému, jež probíhá po jižní straně vesnice.\n\nBejt Nekofa byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Na místě nynějšího mošavu stávala do roku 1948 arabská vesnice Bajt Nakuba, která zase navazovala na starověké židovské sídlo Nukveta (נוּקְבְתָא) zmiňované v Talmudu. Roku 1931 žilo v Bajt Nakuba 177 lidí v 41 domech. Izraelci byl Bajt Nakuba dobyt v dubnu 1948. Zástavba pak byla z větší částí zbořena, s výjimkou několika domů, dodnes zčásti obývaných současnými židovskými obyvateli lokality.\n\nNynější vesnice byla zřízena 10. srpna 1949. Jejími zakladateli byli Židé z Jugoslávie, k nimž se později přidali i židovští přistěhovalci z Maroka a dalších zemí. V 90. letech 20. století prošel mošav stavební expanzí.\n\nPodle údajů z roku 2014 tvořili naprostou většinu obyvatel v Bejt Nekofa Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 597 lidí. Během roku 2014 populace stoupla o 0,8 %.\n\n\n"}
{"id": "580004", "url": "https://cs.wikipedia.org/wiki?curid=580004", "title": "Franc Snoj", "text": "Franc Snoj\n\nFranc Snoj (28. ledna 1902, Zagorje ob Savi – 1962, Lublaň) byl slovinský politik.\n\nPo absolvování lidové školy v rodné Zagorji, nastoupil v roce 1913 na lublaňské gymnázium. O rok později vypukla první světová válka a Snoj se musel jako nejstarší syn vrátit domů, aby nahradil otce, který byl odvelen na frontu. Po návratu otce v roce 1918 se již na gymnázium nevrátil, neboť rodina poslala na studia jeho mladšího bratra. V období první světové války začala jeho politická angažovanost. Zapojil se také hnutí, které vzniklo k podpoře Májové deklarace jihoslovanských poslanců. V roce 1923 nastoupil k osmnáctiměsíční povinné vojenské službě. Nejprve byl v Záhřebu, poté v Karlovacu a zbytek vojny odsloužil v Makedonii. Po návratu z vojny se aktivně angažoval v činnosti Slovinské lidové strany.\n\nV roce 1935 pozval premiér Milan Stojadinović do své vlády slovinského zástupce Antona Korošce a představitele bosenských muslimů Mehmeda Spahu. Následně vzniklo společné Jugoslávské radikální společenství. Na kandidátce společenství kandidoval Snoj ve volbách v roce 1938. Byl zvolen, ale poslancem se nestal, neboť byl jmenován ministrem bez portfeje. Po podpisu dohody Maček-Cvetković v srpnu 1939 vznikla nová jugoslávská vláda, jejímž členem již Snoj nebyl.\n\nPo návratu do Slovinska měla Jugoslávie zásadní problém: byla malá úroda pšenice, a tu navíc země vyvážela do Německa. Důsledkem situace byl růst cen. Snoj navrhl sérii opatření, která by byla ve Slovinsku realizována bez ohledu na Bělehrad. Snoj pak přijal nabídku bána Marka Natlačena, aby situaci řešil. 5. října 1940 vznikl Potravinový institut bánoviny, který fungoval až do října 1945. Snoj se přestěhoval do Lublaně, kde žil až do počátku války. Mimo to zastával Snoj funkci předsedy Svazu hasičů Jugoslávie. V této funkci zastihl Snoje počátek dubnové války v Bělehradě. Při náletu na Bělehrad byl zabit předseda SLS Franc Kulovec, a tak funkci ministra bez portfeje ve vládě premiéra Simoviće převzal Snoj jako místopředseda SLS. V září 1941 se Snoj dostal přes Palestinu a Afriku do Washingtonu, kde byl jedním z ministrů zastupujících království Jugoslávie v USA. V exilové vládě setrval i po výměně premiéra. V New Yorku se podílel na činnosti tamějšího \"Jugoslávského informačního centra\". Po změnách ve vládě, které byly důsledkem názorového rozkolu, na konci roku 1942 přestal být ministrem. Snoj se pak v Londýně pokoušel agitovat u jugoslávských politických reprezentantů proti partyzánům, resp. proti komunistům. V srpnu 1944 se Snoj vrátil do Jugoslávie, kde se na osvobozených územích Slovinska k partyzánům připojil. Na změnu jeho názorů měli patrně vliv někteří slovinští exulanti v Londýně, především Izidor Cankar a Alojzij Kuhar. V roce 1943 předpovídal Snoj rozdělení Rakouska mezi Československo a Jugoslávii.\n\nPo válce se stal ministrem první slovinské republikové vlády. V roce 1947 byl Snoj obžalován ze špionáže. Souzen byl v rámci Nagodeho procesu. V rámci tohoto procesu Snoj popřel, že by se v říjnu 1945 pokoušel podílet na vytvoření protikomunistické opozice, jak uváděly zápisy v deníku hlavního obviněného Črtomira Nagodeho. Snoj byl odsouzen k sedmiletému trestu. Propuštěn byl již po čtyřech letech.\n"}
{"id": "580006", "url": "https://cs.wikipedia.org/wiki?curid=580006", "title": "Nataf", "text": "Nataf\n\nNataf ( נָטָף‎, v oficiálním přepisu do angličtiny Nataf) je vesnice typu společná osada (\"jišuv kehilati\") v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 498 metrů na zalesněných svazích Judských hor v Jeruzalémském koridoru. Západně od vesnice terén spadá do povodí vodního toku Nachal Ajalon a Ajalonského údolí. Jižně od vesnice tam směřuje vádí Nachal ha-Chamiša, na severní straně Nachal Kfira s přítokem Nachal Sumir. Severovýchodně od obce se zvedá vrch Har Uzrar.\n\nObec se nachází 36 kilometrů od břehu Středozemního moře, cca 38 kilometrů jihovýchodně od centra Tel Avivu a cca 16 kilometrů severozápadně od historického jádra Jeruzalému. Nataf obývají Židé, přičemž osídlení v tomto regionu je etnicky převážně židovské. Pouze 5 kilometrů jihovýchodně odtud leží město Abu Goš, které obývají izraelští Arabové stejně jako nedaleké vesnice Ajn Nakuba a Ajn Rafa. Obec je situována necelé 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské oblastí Západního břehu od Izraele odděleny pomocí bezpečnostní bariéry, přičemž byl výběžek Západního břehu v okolí Latrunu s židovskou demografickou převahou (například vesnice Mevo Choron) fakticky anektován k Izraeli.\n\nNataf je na dopravní síť napojen pomocí místní komunikace, která vede k jihovýchodu, kde u vesnice Ma'ale ha-Chamiša ústí do lokální silnice číslo 425. V 2. dekádě 21. století byla pod obcí trasována nová vysokorychlostní železniční trať Tel Aviv – Jeruzalém, která tu probíhá v hlubokém a dlouhém tunelovém komplexu (tunel 3, s délkou 11,5 km nejdelší tunel v Izraeli) a na místní dopravní vztahy nemá vliv.\n\nNataf byl založen v roce 1982. Někteří obyvatelé se věnují zemědělství (například produkce kozích sýrů), většina jsou jen rezidenti, kteří za prací dojíždějí mimo obec.\n\nNa severozápadním okraji nynější židovské obce se do roku 1948 rozkládala arabská vesnice Nitaf. Stála v ní muslimská svatyně al-Šajch Masud. Roku 1945 žilo v Nitaf 45 lidí. Izraelci byl Nitaf dobyt v dubnu 1948. Zástavba pak zcela zbořena, s výjimkou jednoho domu.\n\nPodle údajů z roku 2014 tvořili naprostou většinu obyvatel v Nataf Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 379 lidí. Během roku 2014 populace stoupla o 9,9 %.\n\n\n"}
{"id": "580007", "url": "https://cs.wikipedia.org/wiki?curid=580007", "title": "Albert Grisar", "text": "Albert Grisar\n\nAlbert Grisar (25. prosince 1808 Antverpy - 15. června 1869, Asnières-sur-Seine, Francie) byl belgický operní skladatel činný zejména v Paříži v oboru opéra comique.\n\nAlbert Grisar pocházel z bohaté obchodnické rodiny v Antverpách; jeho otec pocházel z Německa (Nasavska), matka z francouzského Rouenu. V Antverpách získal i první hudební vzdělání u (Jeana-Françoise-)Josepha Janssense (1801-1835, žáka Jeana-Françoise Lesueura); jeho idolem byl již tehdy skladatel komických oper François-Adrien Boieldieu. Současně se však jako nejstarší syn zaučoval v rodinném podniku, ačkoli postrádal obchodního ducha. Roku 1829 jej otec vyslal na zkušenou ke svému obchodnímu partnerovi v Liverpoolu, když však ve Francii vypukla Červencová revoluce, opustil své místo a odešel do Paříže a s francouzskými dobrovolníky se vydal i do revolučního Bruselu. Otec si však tuto aktivitu nepřál a nechal syna poslat raději zpátky do Paříže, kde mu povolil studium u Antonína Rejchy. Od té doby se Grisar věnoval jen hudbě; případné výpadky příjmů mu po celý život hradili jeho čtyři mladší bratři, kteří pokračovali v úspěšném podnikání.\n\nPrvní hudební úspěch zažil Grisar poté, co na návštěvě v rodných Antverpách roku 1832 byla na soukromé oslavě provedena jeho romance \"La Folle\" (na slova Porreta de Morvan). Její ohlas přesvědčil Grisara, aby melodii nechal vydat a nabídl ji slavnému tenoristovi Adolphu Nourritovi, který tehdy pobýval v Bruselu. Nourrit ji provedl s velkým úspěchem a do svého repertoáru ji zařadily i jiné pěvecké osobnosti. Úspěch přinesl Grisarovi zakázku na první komickou operu \"Nemožná svatba\" (\"Le Mariage impossible\"), kterou uvedlo bruselské a antverpské divadlo roku 1833. Grisar získal první oficiální uznání a stipendium od belgické vlády.\n\nPoté se Grisar opět usadil v Paříži, kde roku 1836 uvedl svou první pařížskou operu \"Sarah\" (v Opéra-Comique) a následovalo několik dalších děl, z nichž největší přízeň zaznamenala \"Zázračná voda\" (\"L'Eau merveilleuse\") v Théâtre de la Renaissance. Na řadě děl spolupracoval se svým celoživotním přítelem Friedrichem von Flotowem. Roku 1840 však odešel na osm let do Itálie, kde se věnoval především studiu hudby, zejména italské opery buffy. Nějakou dobu byl v Neapoli žákem Saveria Mercadanta. \nTam i na jiných italských místech také z pověření belgické vlády zkoumal hudbu belgických autorů v italských církevních archivech. Po svém pobytu v Neapoli se definitivně usadil v Paříži. Ještě před jeho návratem uvedla v únoru 1848 Opéra-Comique první plod Grisarova italského studia a rovněž jeho první trvalejší divadelní úspěch, operu s názvem \"Gille únoscem\" (\"Gille\" je belgická karnevalová postava) inspirovanou commedií dell'arte.\n\nPrvní polovina 50. let 19. století byla Grisarovým nejplodnějším obdobím a vrcholem jeho kariéry. Tehdy vznikly jeho nejhranější opery \"Les Porcherons\" (1850), \"Dobrou noc, pane Pantalone\" (\"Bonsoir, Monsier Pantalon\", 1851), \"Ďábelské lásky\" (\"Les Amours du diable\", 1853) a \"Zahradníkův pes\" (\"Le chien du jardinier\", 1855). Ty měly i značný mezinárodní úspěch. Nejpopulárnější z nich, jednoaktovky \"Pana Pantalona\" a \"Zahradníkova psa\", hrálo s úspěchem i pražské Prozatímní divadlo a Národní divadlo. Naproti tomu pokus o vážnější obor (\"Bruggský zvoník\" - \"Le carilloneur de Bruges\", 1852) ukázal meze jeho talentu.\n\nPo roce 1855 Grisar čím dále tím více upadal do depresí. Přestože stále usilovně pracoval, stával se nespolehlivým a nesoustředěným; řada jeho projektů z této doby nebyla nikdy dokončena. Z jeho pozdějších děl zaujala jen pohádková \"Kouzelná kočka\" (\"La Chatte merveilleuse\", 1862). Zemřel náhle 15. června 1869 na letním bytě v Asnières u Paříže.\n\nGrisarova hudba se vyznačuje humorem, lehkostí a gracií, většinou však nedosahuje psychologické hloubky, hudební motivy jsou jen minimálně rozvíjeny a zejména ranější díla trpí problémy v instrumentaci.\n\nOd počátku 20. století upadla Grisarova jevištní díla prakticky v zapomnění, což je osud většiny děl klasické opéry comique. Dnes jsou uváděna velmi zřídka a spíše menšími divadly, pro která jsou vhodná svými menšími hudebními nároky. V roce 2007 například hrálo obě Grisarovy nejznámější aktovky divadlo v Neuburgu an der Donau.\n\nKomické opery:\nMezi nedokončenými partiturami jsou \"Riquet à la houppe\", \"Rigolo\", \"Afraja\", \"Le Parapluie enchanté\".\n\nVedle svých jevištních děl publikoval Grisar kolem 50 písní, které označoval jako „romance“, z nichž nejpopulárnější byly \"Šílená\" (\"La Folle\"), \"Klášterní pradleny\" (\"Laveuses du Couvent\"), \"Sbohem, krásné břehy Francie\" (\"Adieu, beau rivage de France\").\n\n\n"}
{"id": "580013", "url": "https://cs.wikipedia.org/wiki?curid=580013", "title": "Božský pokrm", "text": "Božský pokrm\n\n\"Božský pokrm\" (anglicky \"The Food of the Gods\") je sci-fi povídka spisovatele Arthura C. Clarka, která vyšla v Československu ve sbírce \"Zpráva o třetí planetě\" z roku 1982 a v ČR ve sbírce \"Devět miliard božích jmen\" z roku 2002.\n\nV angličtině vyšla např. ve sbírce s názvem \"The Wind from the Sun\".\n\nPovídka popisuje soudní přelíčení, při kterém jsou zkoumány morální aspekty syntetického pokrmu s obchodním názvem \"Ambrosie Extra\".\nV době, kterou povídka popisuje, je veškerá potrava syntetizována ze základních prvků a přestože tak vznikají i zcela autentické masné výrobky, společnost si již nedovede představit, že suroviny na jejich výrobu byly dříve získávány zabíjením zvířat.\n\nV době gastronomické rozmanitosti, jakou lidstvo do té doby nepoznalo, se na trhu objevuje \"Ambrosie Extra\" a okamžitě získává celosvětovou popularitu.\nJako obvykle jde o čistě syntetický produkt. Problém je jen morální, protože maso, o kterém labužníci tvrdí, že ve své chuti nemá konkurenci, je lidské.\n\n"}
{"id": "580016", "url": "https://cs.wikipedia.org/wiki?curid=580016", "title": "Juraj Štefánik", "text": "Juraj Štefánik\n\nJuraj Štefánik (* 2. července 1971) je člen slovenské kapely Horkýže Slíže z Nitry, která vznikla v roce 1992, je ženatý a má dva syny. Původním povoláním je cukrář.\n\nVětšinou hraje na kytaru typu SG ale i na jiné typy.\n\nZpívá doprovodný zpěv ale např. skladbu \"Kam? Tam, či tam?\" zazpíval celou sám.\n\nKe kapele Horkýže Slíže se přidal až v roce 1995 do té doby byla kapela pouze s jedním kytaristou a tím byl (a stále členem je) Mário Sabo, a hned v roce 1996 vychází první album z názvem \"V rámci oného\".\n"}
{"id": "580017", "url": "https://cs.wikipedia.org/wiki?curid=580017", "title": "Gramova matice", "text": "Gramova matice\n\nV lineární algebře se Gramovou maticí vektorů formula_1 v unitárním prostoru \"V\" rozumí matice jejich skalárních součinů, jejíž prvky jsou dány předpisem formula_2.\n\nJedním z hlavních použití Gramovy matice je zjištění lineární nezávislosti: dané vektory jsou lineárně nezávislé právě když je determinant Gramovy matice nenulový.\n\nGramova matice nese jméno Jørgena Pedersena Grama.\n\nGramova matice je vždy pozitivně semidefinitní a každá pozitivně semidefinitní matice je Gramovou maticí nějaké množiny vektorů. Tato množina vektorů nemusí být jednoznačně dána; například Gramova matice jakékoliv ortonormální báze je jednotková matice.\n"}
{"id": "580023", "url": "https://cs.wikipedia.org/wiki?curid=580023", "title": "Katolická univerzita Petra Pázmánye", "text": "Katolická univerzita Petra Pázmánye\n\nKatolická universita Petra Pázmánye ( ) je veřejná univerzita římskokatolické církve v Maďarsku. Byla založena v roce 1635 v Trnavě a je jednou z nejstarších a nejprestižnějších maďarských vysokých škol. Její hlavní centrum je Budapešť.\n\nJejí nejstarší fakultou je fakulta teologie založená v roce 1635.\n"}
{"id": "580027", "url": "https://cs.wikipedia.org/wiki?curid=580027", "title": "Sadowsky", "text": "Sadowsky\n\nSadowsky Guitars Limited je americká firma vyrábějící high-endové kytary, baskytary, kytarové zesilovače a předzesilovače. Byla založena v Brooklynu ve státě New York. Jméno společnosti nese příjmení jeho zakladatele Rogera Sadowsky.\n\nSadowsky je absolventem Suny Geneseo. Celá léta pracoval sám avšak díky zvýšené poptávce začal rozšiřovat firmu. V roce 2008 činil počet zaměstnanců 8 členů. Nejprve modifikoval v té době levný model Vintage bass od firmy Fender. Jeho cílem bylo zlepšit zvuk tím, že přidá technologii redukce šumu a nahradí původní elektroniku pasivní elektronikou s aktivním předzesilovačem, což zvyšuje odstup signálu od šumu. Jakmile se tento model ujal, začal Sadowsky vyrábět celé basové kytary a postupem času i modely na zakázku.\n\n\n"}
{"id": "580031", "url": "https://cs.wikipedia.org/wiki?curid=580031", "title": "Jean Domat", "text": "Jean Domat\n\nJean Domat (též Daumat) (30. listopadu 1625 – 14. března 1696) byl francouzský právník a jeden z nejvýznamnějších právních teoretiků své doby.\n\nJe znám zejména díky třísvazkovému spisu \"Lois civiles dans leur ordre naturel\" (1689). Čtvrtý svazek vyšel samostatně po autorově smrti pod názvem \"Le Droit public\" (1697).\n\nDomatovo dílo vychází z teologické koncepce přirozeného práva; sám autor choval sympatie k jansenismu. Učil že člověk je stvořen Bohem a pro Boha (\"L’homme est fait par Dieu et pour Dieu\"). Je též autorem pozoruhodné koncepce o vzájemné interakci přirozeného a pozitivního práva: Protože přirozené (věčné) právo zahrnuje dvojice principů, které spolu můžou být v konfliktu, je úkolem práva pozitivního oba principy nějakým rozumným způsobem omezit, aby oba dva mohly být aplikovány.\n\nDomatovo dílo bylo významným inspiračním zdrojem Napoleonova občanského zákoníku (1804).\n\n"}
{"id": "580036", "url": "https://cs.wikipedia.org/wiki?curid=580036", "title": "Mesilat Cijon", "text": "Mesilat Cijon\n\nMesilat Cijon ( מְסִלַּת צִיּוֹן, doslova „\"Cesta Siónu\"“, v oficiálním přepisu do angličtiny Mesillat Ziyyon, přepisováno též Mesilat Zion) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 298 metrů na zalesněných svazích na západním okraji Judských hor v Jeruzalémském koridoru. Západně od vesnice se rozkládá Ešta'olský les vysázený Židovským národním fondem, který je součástí rozsáhlejšího lesního komplexu zvaného Rabinův park. Severně od obce vede vádí Nachal Derech Burma a dál k severu stojí strategická soutěska Ša'ar ha-Gaj a u ní vrch Giv'at Chatul. Přímo vesnicí protéká vádí Nachal Me'ir s přítoky Nachal Cafran a Nachal Šachlat.\n\nObec se nachází 32 kilometrů od břehu Středozemního moře, cca 38 kilometrů jihovýchodně od centra Tel Avivu a cca 21 kilometrů západně od historického jádra Jeruzalému. Mesilat Cijon obývají Židé, přičemž osídlení v tomto regionu je etnicky převážně židovské. Mošav je situován 2 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále s severovýchodu ležící arabské (palestinské) oblasti Západního břehu fyzicky odděleny.\n\nMesilat Cijon je na dopravní síť napojen pomocí severojižní dálnice číslo 38, která na severu ústí do dálnice číslo 1, jež spojuje Jeruzalém a Tel Aviv a na jihu vede k městu Bejt Šemeš.\n\nMesilat Cijon byl založen v roce 1950. Jméno symbolicky odkazuje na strategickou polohu vesnice na přístupu k Jeruzalému. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Severně od dnešního mošavu probíhala takzvaná Barmská cesta, jež během války sloužila jako provizorní zásobovací linie pro obležený Jeruzalém. Nyní je využívána jako turistická trasa.\n\nKe zřízení mošavu došlo 14. března 1950. Jeho zakladateli byla skupina Židů z Jemenu. Ti ale osadu brzy opustili a byla roku 1954 nově osídlena Židy původem z jižní Indie (z okolí města Kočin). V 90. letech 20. století prošla obec stavebním rozšířením.\n\nPodle údajů z roku 2014 tvořili naprostou většinu obyvatel v Mesilat Cijon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1235 lidí. Během roku 2014 populace stoupla o 2,2 %.\n\n\n"}
{"id": "580040", "url": "https://cs.wikipedia.org/wiki?curid=580040", "title": "Přetvářka", "text": "Přetvářka\n\nPřetvářka je změna výrazu tváře nebo chování podle dané situace. Přetváříme se, jak chceme nebo si myslíme, že je to správné, slušné a vyžadované. Člověka, který předstírá své chování v dané situaci, označujeme za pokrytce.\n\nToto chování můžeme sledovat při verbální komunikaci (vytahování se), ale i při neverbální (přikyvování, i když nechápeme, o čem se mluví, zařazení do vyšší společnosti podle oblečení). V každodenním životě člověk prezentuje svůj obraz, který spíše odpovídá tomu, jakým by chtěl být, než tomu, jaký ve skutečnosti je.\n\n"}
{"id": "580043", "url": "https://cs.wikipedia.org/wiki?curid=580043", "title": "Three Faiths Forum", "text": "Three Faiths Forum\n\nThree Faiths Forum je v Londýně založené Abrahámovské fórum pro náboženský dialog mezi židy, křesťany a muslimy. Bylo založeno v roce 1997 na podporu přátelství, dobré vůle a porozumění mezi lidmi tří abrahámovských náboženství.\n\nJedním z oblastí působnosti Fóra praxe mezi zástupci je ustavování místních skupin, kde se zástupci islámu, křesťanství a židovského náboženství mohou setkávat a sdílet společné zájmy a zkušenosti. Vedle množství místních skupin existuje také sdružení právníků a lékařská pracovní skupina.\n\nMládežnická odnož '3ff', založená v roce 2006 za podpory vládního grantu, se zaměřuje na osvětu a rozšiřuje poznatky fóra do škol, mládežnických skupin a na univerzitách. Na textu založená vzdělávací práce přechází ve společnou činnost: čtení tetických pasáží ze Starého a Nového zákona Bible a z Koránu, což je následně doprovázeno společenskou činností, ztvárněno umělecky nebo při ekologických aktivitách. \n\n"}
{"id": "580044", "url": "https://cs.wikipedia.org/wiki?curid=580044", "title": "Fakoemulzifikace", "text": "Fakoemulzifikace\n\nFakoemulzifikace je operační postup, kdy je za pomoci ultrazvukové vlny a podtlakové pumpy destruována a odsáta oční čočka. Jde o rutinní miniinvazivní postup, který je součástí operativní léčby katarakty (šedého zákalu) metodou extrakapsulární extrakce (ECCE). Ultrazvuková vlna se přesně zaměří na zakalenou čočku, provede se boční vpich duté jehly, která se napojí na podtlakovou pumpu a emulze vzniklá po ultrazvukové destrukci oční čočky se odsaje. Prázdné čočkové pouzdro se vyčistí a vypláchne a je připraveno pro implantaci umělé nitrooční čočky. Soudobé umělé nitrooční čočky jsou schopny vložení minimálním řezem, takže oko je schopno vidět prakticky ihned po zákroku a hojení je rychlé a bezproblémové.\n"}
{"id": "580045", "url": "https://cs.wikipedia.org/wiki?curid=580045", "title": "Ešta'ol", "text": "Ešta'ol\n\nEšta'ol ( אֶשְׁתָּאוֹל, v oficiálním přepisu do angličtiny Eshta'ol) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 283 metrů na zalesněných svazích na západním okraji Judských hor v Jeruzalémském koridoru, v místech kde se terén začíná sklánět do pahorkatiny Šefela, do které tu vstupuje údolí vádí Nachal Ksalon s přítokem Nachal Karmila, který sem ústí od severovýchodu, od hory Har Karmila. Severozápadně od vesnice se rozkládá Ešta'olský les vysázený Židovským národním fondem, který je součástí rozsáhlejšího lesního komplexu zvaného Rabinův park.\n\nObec se nachází 33 kilometrů od břehu Středozemního moře, cca 40 kilometrů jihovýchodně od centra Tel Avivu a cca 21 kilometrů západně od historického jádra Jeruzalému. Ešta'ol obývají Židé, přičemž osídlení v tomto regionu je etnicky převážně židovské. Mošav je situován 4 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále s severovýchodu ležící arabské (palestinské) oblasti Západního břehu fyzicky odděleny.\n\nEšta'ol je na dopravní síť napojen pomocí severojižní dálnice číslo 38, která na jihu vede k městu Bejt Šemeš. U obce z ní k západu odbočuje dálnice číslo 44. K východu do Jeruzalému pak vede lokální silnice číslo 395.\n\nEšta'ol byl založen v roce 1949. Jménem navazuje na starověké sídlo \"Eštaól\" zmiňované zde v bibli v Knize Soudců 13,25\n\nNovověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Poblíž dnešního mošavu se do roku 1948 rozkládaly arabské vesnice Išva (přímo v prostoru dnešní židovské vesnice) a Islin (na severozápadním okraji dnešního mošavu). Išva jménem přímo navazovala na biblický Eštaól. Ve vesnici stávala mešita zasvěcená proroku Jozue. Pitnou vodu poskytoval zdejší pramen Ajn Išva severně od vesnice. Roku 1931 žilo v Išva 468 lidí v 126 domech. Roku 1948 719 v 193 domech. Islin měl roku 1931 186 obyvatel a 49 domů. Roku 1948 302 obyvatel a 79 domů. Izraelci byly obě vesnice dobyty v červenci 1948. Zástavba v Islin pak byla zcela zbořena. Ve vesnici Išva z větší části zbořena, s výjimkou několika domů využívaných nadále současnou židovskou obcí.\n\nKe zřízení současného mošavu došlo 9. prosince 1949. Zakladateli byla skupina Židů z Jemenu. Osadníci se zabývali převážně výsadbou lesů v okolí vesnice. Kromě toho se rozvíjelo zemědělství (zejména chov drůbeže). V 90. letech 20. století prošla obec stavebním rozšířením.\n\nPodle údajů z roku 2014 tvořili naprostou většinu obyvatel v Ešta'ol Židé - cca 1100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1200 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1160 lidí. Během roku 2014 populace stoupla o 1,4 %.\n\n\n"}
{"id": "580053", "url": "https://cs.wikipedia.org/wiki?curid=580053", "title": "Tarum", "text": "Tarum\n\nTarum ( תָּרוּם, v oficiálním přepisu do angličtiny Tarum) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 288 metrů na zalesněných svazích na západním okraji Judských hor v Jeruzalémském koridoru, v místech kde se terén začíná sklánět do pahorkatiny Šefela. Severně od vesnice se rozkládá Ešta'olský les vysázený Židovským národním fondem, který je součástí rozsáhlejšího lesního komplexu zvaného Rabinův park.\n\nObec se nachází 31 kilometrů od břehu Středozemního moře, cca 37 kilometrů jihovýchodně od centra Tel Avivu a cca 24 kilometrů západně od historického jádra Jeruzalému. Tarum obývají Židé, přičemž osídlení v tomto regionu je etnicky převážně židovské. Mošav je situován 4 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále s severovýchodu ležící arabské (palestinské) oblasti Západního břehu fyzicky odděleny.\n\nTarum je na dopravní síť napojen pomocí dálnice číslo 44.\n\nTarum byl založen v roce 1950. Jméno je inspirováno citátem z Bible z Knihy žalmů 89,14: „\"V své paži máš bohatýrskou sílu, tvá ruka je mocná, tvá pravice pozdvižená\"“\n\nNovověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Zhruba jeden kilometr jižně od dnešní obce se nacházela v lokalitě Tel Cor'a do roku 1948 arabská vesnice Sar'a se zbytky starého osídlení. V Bibli se nazývala \"Sur'a\" nebo \"Zora\", později \"Danite\". Římané ji nazývali Sarea. Od středověku tu pak bylo arabské osídlení. Stály tu dvě muslimské svatyně, jedna z nich se nazývala al-Nabi Samat. Roku 1931 zde žilo 271 lidí v 65 domech, roku 1948 394 v 94 domech. Izraelci byla vesnice dobyta v červenci 1948. Její zástavba zpočátku sloužila pro ubytování židovských osadníků, v roce 1949 byla zbořena.\n\nKe zřízení mošavu došlo 19. května 1950. Zakladateli byla skupina Židů z Jemenu, kteří se do Izraele dostali v rámci Operace Létající koberec, napojená na organizaci ha-Po'el ha-Mizrachi. Po několika letech populaci vesnice posílila i skupina Židů z jižní Indie (z okolí města Kočin).\n\nPodle údajů z roku 2014 tvořili naprostou většinu obyvatel v Tarum Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 772 lidí. Během roku 2014 populace stoupla o 6,6 %.\n\n\n"}
{"id": "580056", "url": "https://cs.wikipedia.org/wiki?curid=580056", "title": "Židé na Moravě ve středověku", "text": "Židé na Moravě ve středověku\n\nŽidé se na Moravě ve středověku začali podle dochovaných pramenů usazovat v 2. polovině 11. století. Intenzivnější rozvoj židovského osídlení ovšem nastal zejména poté, co Přemysl Otakar II. poskytl Židům v 2. polovině 13. století ochranné privilegium \"Statuta Judaeorum\", které z Židů učinilo \"servi camerae\" (služebníky panovnické komory), kdy král získal jurisdikci nad Židy, jimž garantoval ochranu. Opatření zároveň stanovovalo pravidla židovského zastavárenství. Na konci vlády Přemyslovců již Židé bydleli ve všech čtyřech nejdůležitějších moravských královských městech (Olomouc, Brno, Znojmo, Jihlava) i některých městech vrchnostenských.\n\nV politicky nestabilním období na přelomu 12. a 13. století se rozvoj moravského židovského osídlení zpomalil, nový impuls ovšem představoval nástup Lucemburků na český trůn, a zejména pak ustanovení Karla IV. moravským markrabětem. Karel velmi podporoval usazování Židů na Moravě, neboť se tím snažil rozmnožit zdroje příjmů, které mu z židovského zastavárenství plynuly. Kvůli hospodářskému přínosu židovských obchodníků a peněžníků potlačil své předsudky vůči Židům nejen panovník, ale také světská i duchovní vrchnost. Za těchto příznivých podmínek se Židé usadili ve všech královských městech i na některých významných vrchnostenských statcích. Měšťané a poddaní sice byli k toleranci motivováni méně, museli však respektovat, že Židé jsou pod ochranou panovníka.\n\nZ židovského peněžního podnikání plynuly králi nemalé příjmy, zároveň však tato pro Židy charakteristická činnost měla svou odvrácenou stránku: peníze odevzdávané králi totiž nepocházely od Židů samotných, nýbrž od křesťanů, kterým židé půjčovali. Rostoucí zadlužení širokých vrstev obyvatelstva panovník dlouho neřešil, neboť regulací židovského zastavárenství by omezil také své příjmy. U židovských peněžníků se nakonec zadlužila i královská města, duchovenstvo, a dokonce i samotný markrabě. K řešení problému přikročil až Václav IV., který roku 1411 zrušil staré dluhy u židovských zastavárníků.\n\nHusitská revoluce sice Moravu nezasáhla tolik jako Čechy, přesto však měla pro moravské židovské osídlení mnohem dramatičtější důsledky než pro Židovstvo v Čechách. Nespokojení měšťané, pro něž Židé představovali vymahače dluhů a nepříjemnou konkurenci, využili oslabení moci panovníků v 15. století a vymohli si na nich souhlas s vyhnáním Židů z moravských královských měst (1426 z Jihlavy, 1454 z Brna, Olomouce a Znojma, 1514 z Uherského Hradiště). Panovník tak sice uspokojil přání královských měst, jejichž podporu potřeboval, zároveň se však tímto krokem na poměrně dlouhou dobu zbavil významného zdroje příjmů. Na další čtyři staletí se tak změnila struktura židovského osídlení na Moravě: namísto královských měst Židé pobývali na vrchnostenských statcích.\n\nPrvní nepochybná písemná zmínka o přítomnosti Židů na Moravě se zachovala v \"Kosmově kronice\", kde je roku 1067 zmíněn jakýsi pokřtěný Žid Podiva, který založil hrad v Podivíně. Z Kosmova textu ovšem není jasné, kdy byl Podiva pokřtěn, takže existuje možnost, že na Moravu přišel již jako křesťan. Dřívější údajné zmínky o židech na Moravě (zejména Raffelstettenský celní řád) nejsou dostatečně průkazné.\n\nDalší nesporná zpráva o židovském osídlení na Moravě pochází až z následujícího století. Na samém počátku 12. století dokončil Simcha bar Šmuel knihu o židovských náboženských zvyklostech \"Machzor Vitry\". V několika následujících desetiletích byl text obohacován o dodatky, z nichž mnohé sepsal Jicchak bar Dorbelo, jenž svých znalostí různých židovských obyčejů nabyl zejména při své cestě do českých zemí, Polska a na Rus okolo roku 1140. K pojednání o pohřbívání připojil následující text: \"„[Po odříkání kadiš] každý vezme prach nebo trs, přičichne k němu a řekne: ‚Pamatuj, že jsme prach.‘ A vrhne jej za sebe. Tak se to dělá třikrát, aby se přerušil [vztah] mezi nimi [pozůstalými] a oním mrtvým. I vytrhávají ze země trávu a říkají: ‚A kvésti budou měšťané jako byliny země.‘ A takto se to dělá v Olomouci [\"אלמיצא\", Olmica].“\" Dorbelo pak Olomouc zmínil ještě jednou, když popisoval určitý způsob výběru liturgického čtení (paraša), který odůvodňuje: „Tak jsem to slyšel v Olomouci, já, Jicchak bar Dorbelo.“\nPopis židovské náboženské tradice v Olomouci naznačuje existenci – těžko odhadnout jak velké – židovské komunity. Nelze vyloučit, že podobná židovská společenství přebývala i v jiných městech, zejména v Brně a ve Znojmě, písemné prameny však tuto skutečnost dokládají až v 13. století.\n\nRoku 1249 vydal český král Václav I. a moravský markrabě Přemysl Otakar listinu městských a horních práv určenou Jihlavě, jež se samozřejmostí předpokládala přítomnost židovského obyvatelstva v tomto městě. Předně bylo obchodníkům, kupcům, krčmářům a Židům zapovězeno přijímat do zástavy nebo do úschovy církevní předměty. Další ustanovení zakazovalo o Velkém pátku jakýkoli styk mezi židy a křesťany, nejspíš aby se předešlo protižidovským násilnostem, vedených touhou křesťanů pomstít se židům podle principu kolektivní viny za Ježíšovu smrt. Trest pohřbení zaživa měl nakonec stihnout žida a vdanou křesťanku usvědčené ze smilstva anebo křesťana a židovku usvědčené z pohlavního styku.\n\nZmínka o Židech ze Slavkova (německy \"Austerlitz\", hebrejsky אושטלריש \"Ostelris\") a pravděpodobně z Třeště (německy \"Triesch\", hebrejsky טריושט \"Trivišť\" ?), která pochází asi z roku 1255, se dochovala ve sbírce respons přední autority španělského Židovstva rabína Šloma ben Aderet. Dotaz poslaný z Moravy do Španělska vypovídá nejen o rozšíření židovského osídlení do moravských vrchnostenských měst, ale také o udržování kontaktů mezi moravskými Židy a předními evropskými židovskými autoritami. Přítomnost židovského obyvatelstva ve Znojmě dokazuje teprve náhrobní kámen z roku 1256 (byť ani tato datace není zcela jistá) a v Brně nedatovaná listina Přemysla Otakara II. vydaná mezi lety 1273–1278.\n\nKe konci vlády Přemysla Otakara II. je tedy židovské osídlení doloženo ve všech čtyřech nejdůležitějších královských městech na Moravě (v Olomouci, Brně, Jihlavě a ve Znojmě) a snad se také udrželo také ve dvou zmíněných vrchnostenských městech (ve Slavkově a v Třešti). V období mezi smrtí Přemysla Otakara II. a nástupem Lucemburků na český trůn není možné kvůli nedostatku zpráv sledovat další změny.\n\nPrávní postavení moravských Židů v druhé polovině 13. století vycházelo zejména ze dvou bul papeže Inocence IV. (1243–1254), potvrzených českým králem Přemyslem Otakarem II. (1253–1278), a pak z listiny nazývané \"Statuta Judaeorum\" vydané králem samotným. Papežská nařízení měla především zabránit opakování protižidovských násilností podobných té, jež se odehrála roku 1235 ve Fuldě po rozšíření zprávy o údajné rituální vraždě spáchané židy, při níž bylo zavražděno 34 Židů. Papež ve svých bulách především zdůraznil nesmyslnost obvinění z rituální vraždy a zakázal protižidovské násilnosti. Přemysl Otakar II. potvrzením těchto bul 23. října 1254 váhu papežských nařízení zdůraznil.\n\nPřemysl Otakar II. snad ještě stejného roku, snad až roku 1262, vydal privilegium nazývané \"Statuta Judaeorum\", které mělo právní postavení Židů ukotvit ještě přesněji. Židé se především dostali do postavení \"servi camerae\" (služebníků komory), což znamenalo, že se dostali pod královskou jurisdikci a ochranu. Ačkoli se třetina ustanovení \"Statut Judaeorum\" a také další dochované dokumenty obšírně věnují židovskému zastavárenství, živila se touto činností pouze část Židů. V pramenech se ovšem peněžnictví zmiňuje v souvislosti s Židy jednak proto, že se jednalo o podnikání typicky židovské (křesťané měli půjčování peněz na úrok zapovězeno), ale také proto, že se jednalo o činnost, jež vyvolávala nejvíce problémů: církevním představitelům vadilo zastavování náboženských předmětů a prosazovali zákaz přijímat věci tohoto druhu do zástavy; židovští věřitelé zase nezřídka obtížně vymáhali nesplácené dluhy, což vyvolávalo nevraživost křesťanského obyvatelstva vůči židům, která čas od času hrozila přerůst v otevřené násilí, takže panovník musel vydávat a obnovovat nařízení, jež měla židovské obyvatelstvo chránit. Přemysl Otakar II. potvrdil platnost \"Statut Judaeorum\" vydaných roku 1254 ve Vídni hned několikrát: roku 1255 v Kroměříži a roku 1268 v Brně, Václav II. tak učinil zřejmě na počátku své vlády na žádost znojemských Židů.\nAčkoli episkopát vystupoval proti násilí na Židech, nelze postoj církevních představitelů vůči Židům označit za přátelský. Olomoucký biskup Bruno ze Schauenburku sice ve své zprávě o církevních a politických poměrech ve Svaté říši římské nepopisuje přímo situaci na Moravě, z jeho textu ovšem jasně vysvítá, čemu chtěl ve své diecézi zamezit: zaměstnávání křesťanských kojných u Židů, účtování úroků židovskými věřiteli, vykonávání veřejných úřadů Židy anebo zastavování kradených věcí a posvátných rouch. Jakožto jinověrci zkrátka židé pro olomouckého biskupa představovali nedůvěryhodný a nespolehlivý živel.\n\nSnahu předcházet násilnostem vůči Židům ovšem nejenom na Moravě podmiňoval a často i omezoval pragmatismus (a v některých případech oportunismus) vládců. Navzdory tomu, že král Václav II. potvrdil Židům \"Statuta Judaeorum\", která měla Židy chránit, sám roku 1298 – tedy v roce, kdy se v Bavorsku odehrálo velké vraždění Židů – neváhal přivlastnit si majetek Židů v celé své zemi. Snad rovněž finanční přínos židovských peněžníků vedl řád německých rytířů k tomu, aby ve svém městě Slavkově (podle názoru olomouckého biskupa nespolehlivé) židovské obyvatelstvo toleroval.\n\nNemohli-li si být Židé jisti ani za vlády krále Václava II., jenž je okradl, ačkoli je slíbil ochraňovat, tím méně jistoty měli v dobách nevyjasněných mocenských poměrů po zavraždění Václava III., posledního přemyslovského krále. Nového českého krále Jana Lucemburského Židé při jeho cestě do Brna vyšli ve slavnostním procesí přivítat daleko naproti, protože si od něho nejen oni slibovali větší právní jistotu. Jan Lucemburský vzápětí 18. června 1311 skutečně dosavadní privilegia potvrdil; \"Statuta Judeorum\" sice explicitně zmíněna nebyla, panovníkovo konání ovšem vypovídá o tom, že židovské obyvatelstvo stejně jako jeho předchůdci považoval za \"servi camerae\" a předmět královského regálu, který mohl propůjčovat městům či vrchnosti. A tak roku 1322 odměnil olomouckého biskupa Konráda nejen tím, že mu dovolil usadit ve svých poddanských městech Svitavách, Mohelnici, Vyškově a Kroměříži po jedné židovské rodině, ale navíc mu přenechal také výkon práv nad těmito Židy. Byl-li ekonomický důvod tolerance Židů řádem německých rytířů ve Slavkově pouze domněnkou, je v tomto případě zcela jasné, že biskup překonal obecnou podezřívavost církevních představitelů vůči Židům proto, že výkon práv nad Židy neznamenal pouze případně trestat násilí páchané na Židech a rozsuzovat židovské spory, nýbrž především vybírat od židovského obyvatelstva poplatky.\n\nO Židech jakožto o majetku a zdroji příjmu se evidentně zmiňuje také listina z roku 1333, v níž se Jan Lucemburský zmínil o \"„našich [tj. svých] brněnských Židech [Judei nostri Brunnenses]“\", kteří se měli z jedné čtvrtiny podílet na výdajích spojených s opravou městského opevnění. Židé sotva mohli tvořit jednu čtvrtinu brněnské populace, spíše se však jednalo o zámožnější složku obyvatelstva tohoto města. Podobně moravský markrabě Karel (pozdější císař Karel IV.) listinou z roku 1342 přenechal roční výnos z poplatků, který mu odváděli Židé bydlící v Uherském Hradišti, tomuto městu opět na údržbu hradeb. Tato listina navíc představuje první doklad židovského osídlení v této lokalitě.\nPojímání Židů jako zdroje příjmů vysvětluje Karlovu snahu v roli moravského markraběte a později z pozice českého krále podporovat židovské osídlení, neboť se tímto měly rozmnožit zdroje jeho financí. Roku 1345 tedy Karel povolil svobodné usazování Židů v Brně a ustanovil osobu, která jediná měla právo vybírat od brněnských Židů dávky odváděné panovnické komoře. Stejného roku osvobodil Židy, kteří se přestěhují do Jihlavy, od jejich původních povinností. V obou případech uvedl Karel jako hlavní důvod těchto opatření snahu \"„zlepšit postavení naše a naší komory.“\" Roku 1356 pojistil práva všech Židů v českých zemích potvrzením \"Statuta Judaeorum\" a roku 1360 uzavřel spolu s moravským markrabětem Janem Jindřichem dohodu s rakouským vévodou Rudolfem IV. Habsburským, která měla fixovat dosavadní židovské osídlení znesnadněním migrace Židů přes rakousko-moravské hranice.\n\nTaké Karel IV. využíval své pravomoci nad Židy k odměňování za věrné služby, například formou odpuštění veškerých dluhů u židovských věřitelů, jako to učinil roku 1360 v případě pánů z Bítova.\n\nRovněž chápání Židů vládnoucími vrstvami především jako zdroje příjmů vysvětluje skutečnost, proč dochované prameny (zejména městské knihy) zachycují jako téměř výlučnou obživu Židů zastavárenství a půjčování peněz. Byla to také právě tato činnost, díky níž bylo židovské obyvatelstvo v českých zemích ne-li vítáno, pak určitě tolerováno. Peněžnictví ovšem mělo také svou odvrácenou stránku: král sice podporou židovského osídlení rozmnožoval své příjmy, získané peníze ovšem nepocházely od Židů samotných, nýbrž od stále více se zadlužujícího obyvatelstva. Židé představovali pouze mezičlánek. Podle zápisů brněnské městské knihy se většina dluhů pohybovala okolo jedné hřivny; za tuto cenu bylo tehdy možné koupit 11 ovcí nebo 4 sudy piva, nejednalo se tedy o částku nějak závratnou, přesto pro některé dlužníky dostatečně vysokou na to, aby ji nebyli spolu s nemalými úroky schopni splácet a aby kvůli nesplácení dluhů případně přišli i o svůj dům. Toto riziko nehrozilo pouze ojediněle. V případě vesnice Šatov dokonce nebezpečí neuvážených půjček vedoucí ke ztrátě střechy nad hlavou vedlo moravského markraběte Jošta k tomu, aby roku 1387 zakázal židovským zastavárníkům přijímat od obyvatelů této vesnice nemovitý majetek do zástavy. Zadlužování se ovšem netýkalo pouze nižších složek obyvatelstva, ale také měst, šlechty a církevních institucí, a dokonce i samotných markrabat. Například již roku 1372 dlužilo město Brno Židům 607 hřiven a dalších 938 hřiven křesťanům a jen tři roky na to si město od Židů půjčilo dalších 312 hřiven. Dluh markraběte Prokopa u Židů jen mezi lety 1383–1390 vzrostl z 54 na 431 hřiven.\nTento vývoj nepříznivě ovlivňoval postoj všech vrstev obyvatel vůči Židům a mezi obyvatelstvem nacházely opět mnohem více ozvěnu protižidovské náboženské argumenty, které v době prosperity ustupovaly do pozadí. Ještě roku 1338 se na jižní Moravu rozšířily z Dolních Rakous protižidovské nepokoje motivované zvěstmi o znesvěcení hostie Židy (dochovaly se zprávy o vraždění Židů v Jemnici, Hrádku u Znojma a ve Znojmě). Násilnosti se zopakovaly již pouze roku 1349, když byli Židé zabíjeni (upalováni) odvetou za údajné šíření morové nákazy, která tehdy postihla velkou část Evropy. Ve zjitřené atmosféře vydal Karel IV. roku 1348 nařízení, jímž židovským zastavárníkům zakázal přijímat jakékoli zástavy v nočních hodinách nebo od nedůvěryhodných lidí, aby se tak předešlo zastavování kradených věcí. Olomoucký biskup Jan Volek vypjaté atmosféry zase roku 1349 využil k prosazení odlišného odívání Židů. Brzy poté se však situace uklidnila a vládu českého krále Karla IV. a moravského markraběte Jana Jindřicha doprovázela ekonomická prosperita a náboženská nevraživost slábla.\n\nV poslední čtvrtině 14. století ovšem náboženské argumenty, předsudky či nepodložená obvinění Židů z rituální vraždy či ze zneuctění hostie opět rezonovaly ve stále širších vrstvách nespokojeného obyvatelstva. Markrabě Jošt nejenže nedokázal tuto nespokojenost utišit, ale naopak ji ještě více prohluboval svou ctižádostivou politikou, která vedla k nepokojům na Moravě, válečným konfliktům a zadlužování markraběcí pokladny. O řešení se sice roku 1393 pokusil po vizitaci olomoucké diecéze pražský arcibiskup Jan z Jenštejna, když nařídil, aby olomoucký biskup ze svého panství vypověděl židovské lichváře, z dlouhodobějšího hlediska ovšem tento zásah nepřinesl výraznějším změnu. Václav IV. se po Joštově smrti roku 1411 ujal na Moravě přímé vlády. Usoudil tehdy, že nenávist obyvatelstva vůči Židům, pramenící z neschopnosti splácet dluhy, je větší než hrozba trestu za násilí spáchané na Židech obsažená ve \"Statuta Judaeorum\", která roku 1393 potvrdil. Pokusil se tedy široké vrstvy obyvatelstva i moravskou vrchnost uspokojit tím, že prohlásil dluhy u Židů starší než deset let za neplatné, a to na žádost olomouckého biskupa Konráda II. a moravských pánů. Přitom sám ze své zkušenosti věděl, že situace si žádá komplexnější opatření – roku 1385 zrušil dluhy u Židů v Praze, a přesto se tam již roku 1389 rozbouřené davy dopustily vraždění Židů, jaké se v Praze předtím odehrálo naposledy před třemi staletími při křižáckých výpravách.\n\nZrušení dluhů představovalo pouze dočasné řešení, jež neřešilo podstatu problému, jelikož nedokázalo zabránit opětovnému neuváženému zadlužování, a navíc těžce dolehlo na židovské věřitele. Na nějaký čas ovšem přece jen dokázalo uvolnit napětí mezi židovským a křesťanským obyvatelstvem. Je důležité, že ve stejné době se na Moravu začalo z Čech šířit hnutí za reformu katolické církve, které sice ve větších městech, v nichž Židé většinou žili, mnoho přívrženců nenacházelo, dokázalo však odpoutat pozornost od židovského obyvatelstva a zaměřit vášně na otázku nápravy nešvarů v církvi. K vraždění Židů jako v Praze tedy na Moravě nedošlo.\n\nPodpora židovského osídlení vládnoucími vrstvami se projevila nejen vzrůstem členů stávajících židovských komunit, nýbrž také usazováním Židů na nových místech. Ačkoli zprávy o židovském osídlení ze 14. století existují v hojnějším počtu než ze 13. století, stále se jedná spíše o náhodné zmínky, které dovolují rekonstruovat podobu židovského osídlení za vlády Lucemburků jen v přibližných obrysech. Navíc u mnohých dokladů není jasné, jak staré židovské osídlení na dotyčném místě mohlo být. Z některých dokumentů sice jasně vyplývá, že se Židé v příslušné lokalitě usadili nově (jako například po roce 1322 ve zmíněných městech olomouckého biskupa: Svitavách, Mohelnici, Vyškově a Kroměříži, roku 1334 Židé žili zřejmě také v Osoblaze v moravské enklávě ve Slezsku), v dalších případech lze stáří židovského osídlení jen těžko odhadovat (to se týká například Židů v Jevíčku a Hrádku u Znojma, jmenovaných poprvé v souvislosti s protižidovskými násilnostmi na jižní Moravě roku 1338, nebo židovské komunity v Uherském Hradišti, zmíněné v listině z roku 1342).\n\nZprávy o existenci židovského osídlení nezřídka vznikly jen kvůli kriminalitě, soudním procesům anebo židovskému zastavárenství. Okolo roku 1343 je doloženo židovské osídlení v Podivíně, neboť tam došlo k vraždě židovského zastavárníka a jiný Žid byl zase obviněn z krádeže; v Boskovicích se přibližně ve stejné době vedl spor ohledně koně zastaveného u Žida. Další dokumenty se podobným způsobem zmiňují o Židech v Pohořelicích (1348), Moravských Budějovicích (\"Pudwicz\", 1362), snad ve Velké Bystřici (\"Bestroczicz\", zmíněn židovský hřbitov, 1363), v Zaječí (\"de Syetz\", tamní Židé vlastnili dům v Brně, 1366), ve Vratěníně (\"Freting\", 1368), v Novém Jičíně (1377), Uničově (1387), ve Šternberku (1387), v Hostěradicích (1390), a Třebíči (1411).\n\nAčkoli písemné prameny zcela jistě nezachytily všechna místa pobytu Židů, lze z uvedeného vypozorovat alespoň základní trendy: 1. zahušťování židovského osídlení na jihu Moravy a v oblasti severozápadně od Olomouce, 2. usazování Židů na vrchnostenských panstvích. Počet Židů v jednotlivých místech nebyl nijak vysoký, v menších městech se jednalo jen o několik rodin, ve velkých městech o maximálně dvě stě Židů.\nVětšina dochovaného materiálu zprostředkovává pohled na židovskou komunitu očima křesťanů, kteří v Židech viděli především zastavárníky, ale již nedokázali zprostředkovat hlubší pohled do náboženského nebo kulturního života Židů. Spíše jen výjimečně se křesťanské prameny zmiňují o Židech jinak než jako o \"servi camerae\" nebo jako o peněžnících, a to hlavně v těch případech, kde bylo potřeba předejít potenciálním problémům. Tak tomu bylo například roku 1343 v Brně, kde při zřízení nových jatek došlo ke změně dosavadních (nedochovaných) dohod mezi křesťanskými a židovskými řezníky. Podle nových ustanovení směli Židé zadní část zvířete, kterou nemohli kvůli náboženským předpisům jíst, vcelku prodat křesťanům, přední (\"košer\") část ovšem museli prodávat pouze Židům. Zmínky o dalších zaměstnáních Židů chybí, ačkoli v 15. století prameny zachytily značně různorodější způsoby jejich obživy. Rovněž zmínky o existenci synagog (Znojmo 1341, Uherské Hradiště 1370, Kroměříž 1389) a židovských hřbitovů nedovolují nahlédnout hlouběji do náboženského dění v židovské komunitě.\n\nAčkoli zrušení starých dluhů u Židů trochu zmírnilo nevraživost křesťanských dlužníků vůči Židům a husitské hnutí na sebe poutalo stále více pozornosti, sotva lze hovořit o zlepšení podmínek života Židů. Židé sice do reformního hnutí opatrně vkládali naděje, neboť některé hlasy (Matěj z Janova nebo Jakoubek ze Stříbra) jim slibovaly nábožensky smířlivější přístup – byť smířlivost se neměla týkat židovského zastavárenství, po jehož větší regulaci se volalo – brzy se však dočkali zklamání. Husitské hnutí totiž nedlouho poté, co se rozvinulo v revoluci, přineslo dramatickou změnu charakteru židovského osídlení na Moravě. Oslabilo totiž moc panovníka, díky jehož (jakkoli pragmatické) ochraně mohli Židé v královských městech vcelku nerušeně žít. Královská města mohla za zachování věrnosti panovníkovi v jeho boji proti husitským vojskům a odbojné moravské šlechtě vznášet vůči panovníkovi požadavky, na jejichž podobu měly stále větší vliv cechy. Ve válečné atmosféře se přirozeně šířila různá podezření ze spolupráce s protivníkem a rostla zejména nedůvěra vůči Židům, nejodlišnější skupině obyvatel. Jihlavští měšťané, z nichž mnozí měli od Židů vypůjčené peníze, využili obvinění Židů z údajné dohody s husity a s podporou Albrechta Habsburského je ze svého města roku 1426 vyhnali.\n\nTaké ostatní královská města využila potřebu krále uchovat si jejich přízeň a vymohla si roku 1454 na Ladislavu Pohrobkovi privilegium \"de non tolerandis Judaeis\", tj. o netrpění Židů. Sám král v listině vydané městu Olomouc svou slabost přiznává: \"„Učinili jsme [to] … ku větší přízni, že jsme jim [měšťanům] všechny židovské domy, jejich synagogu a hřbitov přenechali…“\" Vyvlastněním židovského majetku si dotyčná tři královská města bezpochyby dosti pomohla, materiální důvody ovšem nebyly jediné. Velký podíl na vyhnání Židů z Brna měl vášnivý kazatel Jan Kapistrán, jenž přišel na Moravu, aby horlil proti husitům, ale nakonec se obrátil i proti Židům. Brno musel opustit také velmi uznávaný rabín Jisra'el Bruna, jemuž se dostalo vzdělání v Řezně u předních aškenázských učenců. Jedině Uherské Hradiště se vyslovilo pro zachování židovského obyvatelstva ve svých hradbách.\nOkradených Židů se často ujala vrchnost, jež doufala využít židovského potenciálu v soupeření s královskými městy. Pro vrchnost příliv židovského obyvatelstva na jejich statky skutečně znamenal hospodářský přínos, jinak by se kvůli němu zejména roku 1541 sotva byli vzepřeli nařízení krále Ferdinanda I., jímž vypovídal všechny Židy ze země. Pro Židy samotné ovšem vyhnání představovalo strmý pád: z králem privilegované vrstvy žijící ve střediscích hospodářského a kulturního života se rázem ocitli v malých městech, jež s trochou štěstí ležela při nějaké obchodní trase, okradeni, zbaveni královské ochrany a vydáni na milost a nemilost vrchnosti.\n\nNaděje na změnu Židům postupně hasla: po smrti Ladislava Pohrobka se také Jiří z Poděbrad snažil zajistit si všemi prostředky přízeň královských měst. Rovněž dvojvládí Vladislava Jagellonského a Matyáše Korvína dokázala města šikovně využívat k získávání dalších privilegií a udržení stávajících. Vladislav Jagellonský nakonec roku 1514 dovolil vyhnat Židy i z posledního moravského královského města, Uherského Hradiště, byť tentokrát muselo město vyplatit Židům za opuštěné domy náhradu. Zlepšení nepřinesl ani nástup Habsburků na český trůn – již v prvním roce své vlády Ferdinand I. povolil vyhnat Židy z vrchnostenského města Třebíč, a ani jeho následovníci nedovolili návrat Židů do nejdůležitějších moravských měst.\n\nTento vývoj moravské Židy pouze utvrzoval v nutnost pevněji se přimknout k vrchnosti a získat její ochranu. Asi s největším úspěchem se setkalo vyjednávání s Vilémem z Pernštejna, nejvyšším hofmistrem Českého království, který přibližně roku 1490 moravským Židům za pravidelný poplatek slíbil ochranu, pokud by to \"„nebylo proti Bohu a zemi.“\" Úzké sepětí vrchnosti a Židů pak na Moravě přetrvalo celá čtyři století, než byla roku 1848, respektive roku 1867 zrušena veškerá omezení židovského osídlení.\n\n\n"}
{"id": "580058", "url": "https://cs.wikipedia.org/wiki?curid=580058", "title": "Alois Král (rektor)", "text": "Alois Král (rektor)\n\nAlois Král (1. prosince 1884 Dolní Studénky – 23. dubna 1969 Brno) byl český stavebník a pedagog, rektor Univerzity v Lublani.\n\nV roce 1905 odmaturoval na gymnáziu v Šumperku. Poté studoval na České vysoké škole technické v Brně, kterou absolvoval v roce 1911 a kde v roce 1915 získal doktorát technických věd. V letech 1912 až 1920 působil na státní stavební službě v Lublani. V letech 1920 až 1946 působil na Technické fakultě univerzity v Lublani, jejímž byl i čtyřikrát děkanem. Za druhé světové války byl zapojen v Osvobozenecké frontě. Již v roce 1945 se chtěl Král vrátit do Československa, ale návrat nakonec o rok odložil, když mu jeho kolegové vyjadřovali svou podporu pro volbu rektorem. 11. října 1945 byl zvolen 19. a prvním poválečným rektorem Univerzity v Lublani. V roce 1946 se vrátil do Brna, kde do roku 1958 působil jako řádný profesor stavební mechaniky a základů mostního inženýrství. V letech 1949–1950 a 1952–1953 byl děkanem tamního odboru architektury a pozemního stavitelství, resp. Fakulty architektury a pozemního stavitelství. V roce 1956 mu lublaňská Univerzita udělila čestný doktorát.\n\nZemřel v Brně v dubnu 1969.\n\n"}
{"id": "580061", "url": "https://cs.wikipedia.org/wiki?curid=580061", "title": "Zahradníkův pes (Grisar)", "text": "Zahradníkův pes (Grisar)\n\nZahradníkův pes (též Zahradnický pes, ve francouzském originále Le Chien du jardinier), je komická opera (opéra comique) o jednom dějství francouzského skladatele Alberta Grisara na libreto Lockroye (vl. jm. Joseph-Philippe Simon, 1803-1891) a Eugèna Cormona (vl. jm. Pierre-Étienne Piestre, 1811-1903). Poprvé byla uvedena v pařížském Théâtre de l'Opéra-Comique (Salle Favart 2) dne 16. ledna 1855.\n\nJednoaktovou komickou operu \"Zahradníkův pes\" složil Grisar na vrcholu své kariéry. Pes ve skutečnosti v opeře nevystupuje; povedené libreto z vesnického prostředí se zakládá na historce o zahradnickém psu, který se nemá k vlastní misce chutného žrádla, o cizí kost je však ochoten se poprat. (Není tedy žádná námětová souvislost se \"Zahradníkovým psem\" Lope de Vegy.)\n\nMezi Grisarovými operami má \"Zahradníkův pes\" největší míru hudební jednoty. Dílo mělo okamžitý úspěch; byl to poslední nesporný triumf Grisarovy kariéry. Nejoblíbenějším číslem byla titulní píseň (\"Le chien du jardinier est un chien bien particulier...\"), kterou uvedl ve známost zejména první představitel Justina Jean-Baptiste Faure.\n\nMimo Francii byl \"Zahradníkův pes\" hrán často v anglicky mluvícím prostředí, do střední Evropy jej uvedlo po autorově smrti až Prozatímní divadlo v Praze (premiéra 7. listopadu 1872) v překladu Josefa Jiřího Stankovského pod názvem \"Zahradnický pes\". Později byl v Národním divadle hrán v překladu Václava Judy Novotného (\"Zahradníkův pes\"). Až roku 1884 následovala německá premiéra ve Vídni.\n\nOpera \"Zahradníkův pes\" má předehru a 8 zpěvních čísel proložených mluvenými dialogy.\n\nDěj se odehrává v současnosti (tj., v polovině 19. století) na francouzské vsi.\n\nU selky Catherine slouží mladý a pohledný, ač nepříliš chytrý, čeledín François, který je zamilován do chudé Marcelly. I Marcelle je zamilována do něj a sňatek je na spadnutí (duet \"Le coq a chanté trois fois\"). Ale koketní Catherine, když vidí Françoisovo dvoření Marcelle, ze závisti nasadí všechen svůj um, aby Françoise svedla (duet \"De votre audace il faut vous rendre compte!\"). A protože François není schopen vysvětlit, v čem je Marcelle lepší než Catherine, není si najednou jist.\n\nPřichází sedlák Justin zeptat se Catherine, jak to vypadá s jejich slíbenou svatbou. Catherine se vytáčí, zatímco Marcelle nechápe, co se děje s Françoisem (kvartet \"Qu'on est bien au village\"). Catherine Justinovi se vším šarmem vysvětluje, jak se to se sliby týkajícími se milostných záležitostí má (kuplety \"Promettre hélas bientôt fait\").\n\nJustin a Marcellou ale nechtějí nechat situaci mimo svou kontrolu. Předstírají proto, že — jsouce uvolněni ze svých dosavadních závazků — mohou si tedy vzít jeden druhého. To ovšem mění pro Catherine situaci a ta je ochotna vrátit se k původnímu plánu. Ostatně Justin jí dává najevo, že ji prokouknul, písní o „zahradníkově psovi“ (\"Le chien du jardinier\"). Catherine musí ovšem sdělit změnu svého rozhodnutí Françoisovi, který si následně ještě musí vyslechnout výsměch Marcelly a Justina (tercet \"Ah! l'imbécile, ah! le nigaud\"), ale nakonec Justin oba milence usmíří.\n\nAčkoli Catherine snese Justinův triumf, ona a Marcelle si ještě musí vyřídit vzájemné účty (duet \"De mon absence il paraît qu'on profite\"). Nakonec se dohodnou, že budou o Françoise losovat, a Catherine vyhraje. Naposledy vychutnává svůj triumf, pak ale spojuje ruce Françoise a Marcelly a sama se vrací k Justinovi. Všichni jsou tedy s výslednou situací spokojeni a ve finále opery opakují ponaučení z příběhu (\"Le chien du jardinier... Ah! ah! comme on rira le jour où chacun se mariera\").\n\n"}
{"id": "580063", "url": "https://cs.wikipedia.org/wiki?curid=580063", "title": "Václav Kindl", "text": "Václav Kindl\n\nVáclav Kindl (25. srpna 1916, Dašice – 20. května 1944, Nasavrky) byl československý voják a velitel výsadku Intransitive.\n\nNarodil se 25. srpna 1916 v Dašicích. Jeho otec Václav byl instalatérem, matka Růžena, za svobodna Slabá byla v domácnosti. Měl pět sourozenců, dva bratry a tři sestry. V Dašicích absolvoval obecnou školu, maturitu získal v roce 1936 na gymnáziu v Pardubicích. \n\nPo získání maturity na podzim 1936 dobrovolně narukoval s rozhodnutím stát se vojákem z povolání. Nejprve sloužil u 52. dělostřeleckého pluku. V prosinci byl povýšen na svobodníka aspiranta. Koncem května 1937 byl přeložen k 54. dělostřeleckému pluku a povýšen na desátníka. Začátkem září byl povýšen na četaře a 30. září 1937 byl přijat na Vojenskou akademii v Hranicích.\n\nStudia dokončil 14. srpna 1938 v hodnosti podporučíka a následně byl povýšen na poručíka dělostřelectva. Nastoupil k 9. dělostřeleckému pluku v Bratislavě. Posléze se na vlastní žádost stal příslušníkem armády Slovenského státu, ale byl pro nespolehlivost propuštěn 6. června 1939. Domů, již do Protektorátu Čechy a Morava se vrátil s cílem dostat se do československé zahraniční armády.\n\nSpolu s dvěma přáteli, por. Křičenským a por. Špotem opustili 3. července 1939 protektorát směrem do Polska. Po prezentaci na československém konzulátu odplul Kindl 28. července lodí do Francie, kde vstoupil do Cizinecké legie. V řadách legie byl odvelen do Tunisu.\n\nPo zahájení války byl propuštěn z Cizinecké legie a následně v Agde vstoupil do čs. zahraniční armády. Jako velitel čety byl zařazen k 2. pěšímu pluku. K 1. lednu 1940 byl jmenován prvním důstojníkem v 1. dělostřeleckém pluku. Po pádu Francie (bojů o Francii se nezúčastnil) odplul do Anglie. Byl zařazen k 1. dělostřeleckému pluku a od 27. září 1940 byl přeřazen do velitelské zálohy. Od 21. února již byl opět u 1. dělostřeleckého pluku.\n\nV létě 1941 byl na vlastní žádost zařazen do výcviku pro plnění zvláštních úkolů. Od 25. října do 28. listopadu 1941 absolvoval sabotážní kurz a parakurz. Tyto kurzy dokončil v hodnosti nadporučíka. Dále prodělal střelecký kurz a další sabotážní kurz. V březnu 1942 byl jmenován velitelem výsadku Intransitive.\n\nSe členy svého výsadku čet. Bohuslavem Grabovským a des. Vojtěchem Lukaštíkem byl (společně s příslušníky výsadku Tin) vysazen 30. dubna 1942. Výsadek se nesešel. Kindl se skrýval v Bernarticích, kde se později sešel s Grabovským a Lukaštíkem. Neúspěšně se pokusili vyzvednout ukrytý materiál. Po atentátu na Heydricha se přesunul do Východních Čech. Díky odbojářům získal nové doklady a práci. Zároveň nadále pokračoval v ilegální práci. V březnu 1943 byl zatčen gestapem a následně získán pro spolupráci.\n\nJako konfident byl výkonný a později pracoval samostatně. Nasazován byl zejména do pátrání po dalších paraskupinách. 20. května při pátrání po veliteli skupiny Calcium byl omylem zasažen příslušníkem gestapa dávkou ze samopalu. V Chrudimi byl sice operován, ale na následky zranění zemřel.\n\nRodiče a sestra byli během okupace vězněni v koncentračních táborech. Po válce byli vyslýcháni a následně zničili všechny věci mající vztah k jejich synovi.\n\n\n"}
{"id": "580065", "url": "https://cs.wikipedia.org/wiki?curid=580065", "title": "Bohuslav Grabovský", "text": "Bohuslav Grabovský\n\nBohuslav Grabovský (19. ledna 1917, Kylešovice – 28. října 1944, Malá pevnost Terezín) byl československý voják a příslušník výsadku Intransitive.\n\nNarodil se 19. ledna 1917 v Kylešovicích u Opavy jako nemanželský syn (a jeden ze tří dětí) zemědělské dělnice Františky Grabovské. Čtyři třídy obecné školy absolvoval v Kylešovicích , čtyři roky měšťanské školy poté v Opavě. Matka se provdala za Františka Panáčka, spolu měli ještě syna a dceru. Po absolvování měšťanské školy se Bohuslav učil na strojního zámečníky, učení ale nedokončil a živil se pomocnými pracemi.\n\n1. října 1937 nastoupil základní službu u 15. pěšího pluku v Hranicích na Moravě. Na podzim 1938 měl být propuštěn a měl se vrátit domů, v té době již na území Německa. Na vlastní žádost v armádě zůstal. 1. dubna 1939 byl, v hodnosti svobodníka propuštěn do zálohy. Odjel do Moravské Ostravy, kde se u příbuzných na statku živil jako zemědělský dělník.\n\n18. června 1939 přešel do Polska a prezentoval se na československém konzulátu v Krakově. Již jako příslušník Cizinecké legie odplul 28. července do Francie a odtamtud 18. srpna do El Arichu. Po vypuknutí války vstoupil do čs. zahraniční armády a společně s příslušníky 1. pěšího pluku se zúčastnil bojů o Francii. Po pádu Francie, již jako desátník odplul 13. července 1940 do Anglie.\n\nV Anglii byl přidělen k 1. praporu čs. brigády. 5. března 1941 ukončil, již v hodnosti četaře dvouměsíční kurz pro rotmisty. V té době byl vybrán do programu výcviku pro plnění zvláštních úkolů. Od 15. srpna do 20. září 1941 prodělal sabotážní kurz a paravýcvik. Od 25. ledna 1942 prodělal další výcvik: šlo o výcvik v práci s trhavinami, střelecký kurz, kurz boje beze zbraně, radiovýcvik a stáž v rafinérii.\n\n30. dubna 1942, krátce po půlnoci byl vysazen společně s npor. Kindlem a des. Lukaštíkem. Po seskoku se členové výsadku nesešli. Grabovský se společně s Kindlem skrýval v Bernarticích a ve východních Čechách. Přes léto 1942 se zdržoval na Slovensku, ale již na podzim téhož roku pracoval jako zemědělský dělník v Mostku u Brandýsa nad Orlicí.\n\n17. března 1943 byl v Pardubicích zatčen gestapem. Přijal nabídku ke spolupráci, jako konfident byl ale bez zájmu a neaktivní. Proto byl 1943 znovu uvězněn. Z Pankrácké věznice se pokusil poslat moták s varováním londýnské exilové vládě, byl ale odhalen. Proto byl 3. prosince 1943 převezen do Terezína. V říjnu (pravděpodobně 28. října) 1944 byl bez soudu popraven.\n\n3. září 1945 byl jmenován podporučíkem pěchoty in memoriam. 2. října 1946 byl na žádost rodiny soudem prohlášen za mrtvého.\n\n\n"}
{"id": "580066", "url": "https://cs.wikipedia.org/wiki?curid=580066", "title": "Ta'oz", "text": "Ta'oz\n\nTa'oz ( תָּעוֹז, v oficiálním přepisu do angličtiny Ta'oz) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 227 metrů na zalesněných svazích na západním okraji Judských hor v Jeruzalémském koridoru, v místech kde se terén začíná sklánět do pahorkatiny Šefela. Východně od vesnice se rozkládá Ešta'olský les vysázený Židovským národním fondem, který je součástí rozsáhlejšího lesního komplexu zvaného Rabinův park.\n\nObec se nachází 30 kilometrů od břehu Středozemního moře, cca 35 kilometrů jihovýchodně od centra Tel Avivu a cca 25 kilometrů západně od historického jádra Jeruzalému. Ta'oz obývají Židé, přičemž osídlení v tomto regionu je etnicky převážně židovské. Mošav je situován 3 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále s severovýchodu ležící arabské (palestinské) oblasti Západního břehu fyzicky odděleny.\n\nTa'oz je na dopravní síť napojen pomocí dálnice číslo 44.\n\nTa'oz byl založen v roce 1950. Jméno je inspirováno citátem z Bible z Knihy žalmů 89,14: „\"V své paži máš bohatýrskou sílu, tvá ruka je mocná, tvá pravice pozdvižená\"“\n\nNovověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Poblíž dnešního mošavu stála do roku 1948 arabská vesnice Bajt Susin, která byla po dobu války jednou z hlavních opor arabských sil při blokádě Jeruzalému. Navazovala na starší osídlení. Křižáci ji nazývali \"Bezezin\". Roku 1931 žilo v Bajt Susin 70 lidí v 14 domech. Roku 1948 244 v 48 domech. Stála tu jedna mešita. Izraelci byl Bajt Susin dobyt v květnu 1948. Zástavba pak byla z větší části zbořena, s výjimkou jednoho domu.\n\nKe zřízení mošavu došlo 20. března 1950. Zakladateli byla skupina Židů z Jemenu, kteří se do Izraele dostali v rámci Operace Létající koberec, napojená na organizaci ha-Po'el ha-Mizrachi. Po několika letech ale vesnici opustili a nastěhovala se sem skupina Židů z jižní Indie (z okolí města Kočin). Budování vesnice probíhalo paralelně s výstavbou sousedního mošavu Tarum, který byl rovněž osídlen jemenitskými a indickými Židy.\n\nPodle údajů z roku 2014 tvořili naprostou většinu obyvatel v Ta'oz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 598 lidí. Během roku 2014 populace stoupla o 0,0 %.\n\n\n"}
{"id": "580072", "url": "https://cs.wikipedia.org/wiki?curid=580072", "title": "Indické námořnictvo", "text": "Indické námořnictvo\n\nIndické námořnictvo je součástí indických ozbrojených sil. Je pátým největším námořnictvem světa. Tvoří ho 67 000 aktivních námořníků, 5000 příslušníků námořního letectva, 2000 mariňáků a 1000 vojáků jednotek Sagar Prahari Bal. V současnosti provozuje více než 155 lodí, včetně letadlové lodě INS \"Vikramaditya\" a 250 letadel. Mezi jeho hlavní úkoly patří obrana indických vod, spolupráce na mezinárodních misích a pomoc při humanitárních katastrofách. V posledních letech námořnictvo prochází rozsáhlou modernizací a expanzí. Řada indických válečných lodí byla postavena v domácích loděnicích a rovněž do vývoje investuje Indie značné prostředky. Hlavní indické základny jsou Bombaj a Visakhapatnam.\n\nIndie má velice dlouhou námořní tradici, navíc zde od 16. století působila loďstva koloniálních zemí. Asi největší vliv přitom měli Britové, kteří subkontinent postupně ovládli a svou moc zde udrželi do poloviny 20. století. Pod jejich vlivem se zde postupně vytvořilo námořnictvo, které se zapojilo i do první a druhé světové války. Od roku 1934 až do zániku britské nadvlády neslo pojmenování Indické královské námořnictvo (\"Royal Indian Navy\"). Na počátku druhé světové války přitom mělo pouze osm lodí (z toho pět malých šalup) a méně než 2000 osob. Na konci války jeho síla narostla na 117 lodí a 30 000 osob.\n\nV roce 1947 Indie získala samostatnost a její námořnictvo přestalo být podřízeno britské koruně. Po vyhlášení Indické republiky v roce 1950 se z Indického královského námořnictva stalo Indické námořnictvo. Už v té době přitom Indie měla ambici stát se regionální námořní mocností. V roce 1950 přitom mělo lehký křižník \"Delhi\", tři torpédoborce, čtyři fregaty, jedno výzkumné plavidlo, 10 minolovek, výsadkovou tankovou loď a šest tankových výsadkových člunů. Až do poloviny šedesátých let si Indie pořizovala většinu lodí s pomocí Velké Británie. Poté však navázala kontakty se Sovětským svazem, který se stal jejím hlavním dodavatelem. Intenzivní spolupráce s Ruskem přitom probíhá dodnes.\n\nV polovině 90. let mělo indické námořnictvo přes 100 válečných lodí, včetně 2 starších letadlových lodí, 23 torpédoborců a fregat a 15 ponorek. Řada lodí však nebyla, pro nedostatek financí, bojeschopná.\n\n\n\n\n\n\n\n\n\n\n\n\n\n\n\n\n\n\n\n"}
{"id": "580073", "url": "https://cs.wikipedia.org/wiki?curid=580073", "title": "Antonín Bedřich I. Mitrovský", "text": "Antonín Bedřich I. Mitrovský\n\nAntonín Bedřich I. (starší) hrabě Mitrovský z Mitrovic a Nemyšle (20. května 1770 Brno - 1. září 1842 Vídeň) byl osvícenec, moravský gubernátor a nejvyšší český a první rakouský kancléř.\n\nPocházel z rodu Mitrovských z Nemyšle. Narodil se jako syn moravského nejvyššího komorníka a pozdějšího prezidenta moravskoslezského apelačního soudu hraběte Jana Křtitele Mitrovského a jeho první ženy hraběnky Josefy Pergenové. Bratr jeho nevlastní matky Marie Anny Ugartové byl nejvyšší český a první rakouský kancléř Alois Ugarte. Přírodovědec Jan Nepomuk Mitrovský byl jeho bratrancem.\n\nV roce 1797 se oženil s hraběnkou Leopoldinou Klebelsbergovou. Jejich syn Antonín Bedřich se stal prezidentem nejvyššího zemského soudu v Praze, Josef se stal generálem a rytířem maltézského řádu a dcera Leopoldina se provdala za barona Josefa Honrichse.\n\nPo studiích na Tereziánské akademii ve Vídni nastoupil v roce 1791 jako koncepční praktikant k české dvorské kanceláři, odkud po roce přešel jako krajský komisař do Brna a odtud v roce 1796 na stejnou pozici do Krakova. Téhož roku se stal jihlavským krajským hejtmanem, v roce 1797 poté hejtmanem znojemského kraje. V roce 1799 byl povolán jako městský hejtman do Vídně. V roce 1801 se stal radou u dvorského policejního úřadu. V roce 1802 byl jmenován tajným radou a místopředsedou dolnorakouské vlády a poté v roce 1804 českého gubernia. Po roce 1806 odešel na vlastní žádost do výslužby (z politických důvodů, kvůli aféře Christiána Karla Andrého). Roku 1815 se do veřejného života vrátil jako moravský zemský hejtman a guvernér. Byl jedním ze spoluzakladatelů Františkova muzea v Brně, kterému věnoval mu rozsáhlé mineralogické sbírky. Měl podíl i na rozšíření stavovského archivu a zahájení vydávání ediční řady Codex diplomaticus Moraviae. Podpořil také vydávání moravské topografie Řehoře Wolného. V Brně se zasloužil o vznik dnešních Denisových sadů, kde také byl odhalen dosud stojící obelisk na počest císaře Františka I. Zasadil se také o povýšení lycea v Olomouci na Františkovu univerzitu. Roku 1827 byl jmenován českým a rakouským dvorským kancléřem a prezidentem dvorské studijní komise. Od roku 1830 až do své smrti potom zastával úřad nejvyššího českého a prvního rakouského dvorského kancléře. Je pochován v rodinné hrobce v Doubravníku. Jeho velkou knihovnu zakoupili bratři Kleinové z Wiesenbergu a umístili ji na zámku v Loučné nad Desnou, který koupili od Mitrovského dědiců.\n\nVlastnil panství Loučná nad Desnou, Moravec a Mitrov na Moravě.\n\nV roce 1801 byl jmenován čestným občanem Vídně. Roku 1830 byl vyznamenán velkokřížem Leopoldova řádu, jehož se stal i kancléřem, roku 1836 mu byl udělen Řád zlatého rouna.\n\n\n\n"}
{"id": "580076", "url": "https://cs.wikipedia.org/wiki?curid=580076", "title": "Cizojazyčný slovníček", "text": "Cizojazyčný slovníček\n\nCizojazyčný slovníček je kniha František Soukupa z 1. poloviny 20. století Obsahuje terminologii založenou z části Marxem v Kapitálu a významnou pro počátky dělnického hnutí. Autor používá velmi zhuštěné formulace, které jsou srozumitelné i pro současného čtenáře. \"Socialismus\" definuje jako snahu po novém uspořádání lidské společnosti na základě společenství všech výrobních prostředků. \"Proletariát\" jako lid nemajetný, vyděděný. Autor na tomto díle pracoval dlouhodobě zřejmě pomocí malé kartotéky (odtud zhuštěné formulace) a vydával ho v Ústředním dělnickém knihkupectví a nakladatelství v Hybernské ulici v Praze nejméně do r. 1927. Dílo se během té doby utěšeně rozrostlo do různých oblastí a mohlo tak posloužit jako vzor pozdějších slovníků cizích slov.\n\nAutor používá často dvou metod. Jednak jde o definici přívlastkem a rovněž pak o využití zkratky, odkazující na již jednou použitý termín.\n\n\nStarší kniny obsahovaly výroky a fráze v cizích jazycích. Dnes bývají tyto pasáže přeloženy formou poznámek pod čarou. V době vydání Cizojazyčného slovníčku zůstávaly většinou nepřeloženy a proto jich tento slovníček obsahuje celou řadu s patřičným vysvětením.\n\n"}
{"id": "580077", "url": "https://cs.wikipedia.org/wiki?curid=580077", "title": "Umbrella", "text": "Umbrella\n\n„Umbrella“ je singl nazpívaný barbadoskou zpěvačkou Rihanna v roce 2007. Na tvorbě této písničky se také podílel raper a zpěvák Jay-Z. Písnička byla první z jejího sólového alba Good Girl Gone Bad. V překladu znamená píseň Umbrella „deštník“. Celková délka písničky je 4:18 minut.\n\nSkladba „Umbrella“ se stala po songu SOS druhá nejlepší v Billboard Hot 100 a také vůbec první písní, která dosáhla vrcholu v kanadské hitparádě Canadian Hot 100.\n"}
{"id": "580080", "url": "https://cs.wikipedia.org/wiki?curid=580080", "title": "Neve Šalom", "text": "Neve Šalom\n\nNeve Šalom ( נְוֵה שָׁלוֹם, doslova „\"Oáza míru\"“, واحة السلام, \"Vahat as-Salam\", v oficiálním přepisu do angličtiny Newe Shalom, přepisováno též Neve Shalom) je vesnice v Izraeli, v Jeruzalémském distriktu, v Oblastní radě Mate Jehuda, obývaná Židy i Araby.\n\nLeží v nadmořské výšce 284 metrů na zalesněných svazích na západním okraji Judských hor v Jeruzalémském koridoru, v místech kde se terén začíná sklánět do pahorkatiny Šefela. Jižně od vesnice se rozkládá Ešta'olský les vysázený Židovským národním fondem, který je součástí rozsáhlejšího lesního komplexu zvaného Rabinův park. Na sever od obce se terén sklání do údolí toku Nachal Ajalon.\n\nObec se nachází 29 kilometrů od břehu Středozemního moře, cca 35 kilometrů jihovýchodně od centra Tel Avivu a cca 25 kilometrů severozápadně od historického jádra Jeruzalému. Neve Šalom obývají Židé a izraelští Arabové, přičemž osídlení v okolním regionu je etnicky převážně židovské.\n\nVesnice je situována v nárazníkovém pásmu, které leží v oblasti Latrunu podél Zelené linie a odděluje Izrael v jeho mezinárodně uznávaných hranicích a Západní břeh Jordánu. Roku 1967 byla v šestidenní válce tato oblast ovládnuta Izraelem a počátkem 21. století fakticky anektována k Izraeli pomocí bezpečnostní bariéry, jež fyzicky oddělila dále k severovýchodu ležící arabské (palestinské) oblasti Západního břehu.\n\nNeve Šalom je na dopravní síť napojen pomocí místní komunikace, která na západní straně ústí do dálnice číslo 3.\n\nNeve Šalom byl založen v roce 1983. Podle jiného zdroje došlo k založení vesnice již roku 1969. Oficiálně byla uznána izraelskou vládou za administrativně samostatnou obec roku 1989. Vesnice byla zřízena jako unikátní projekt smíšeného židovsko-arabského sídla, které mělo přispět ke sblížení obou etnik. Myšlenku na zbudování takové osady inicioval Bruno Hussar, dominikánský kněz z Jeruzalému.\n\nJejí jméno je inspirováno citátem z Bible z Knihy Izajáš 32,18: „\"Můj lid bude sídlit na nivách pokoje, v bezpečných příbytcích, v klidných místech odpočinku\"“\n\nV obci funguje škola se smíšenou výukou v hebrejštině a arabštině. Dojíždějí do ní i některé děti z židovských vesnic v okolí. Chod vesnice je financován z darů od mezinárodních sponzorů. V čele je volená samospráva. Mezi arabskými a židovskými obyvateli se objevily některé rozpory, například v době druhé intifády nebo v hodnocení izraelského zásahu proti konvoji do Pásma Gazy v roce 2010.\n\nPodle údajů z roku 2014 tvořili obyvatelstvo v Neve Šalom z poloviny Židé (cca 100 osob) a Arabové (cca 100 osob). Jde o menší obec vesnického typu s dlouhodobě rostoucí populací. K 31. prosinci 2014 zde žilo 243 lidí. Během roku 2014 populace stoupla o 3,8 %.\n\n\n"}
{"id": "580086", "url": "https://cs.wikipedia.org/wiki?curid=580086", "title": "Har'el", "text": "Har'el\n\nHar'el ( הַרְאֵל, v oficiálním přepisu do angličtiny Har'el) je vesnice typu kibuc v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 203 metrů na pomezí zalesněných svahů Judských hor v Jeruzalémském koridoru a zemědělsky využívané pahorkatiny Šefela. Východně od vesnice se rozkládá Ešta'olský les vysázený Židovským národním fondem, který je součástí rozsáhlejšího lesního komplexu zvaného Rabinův park.\n\nObec se nachází 27 kilometrů od břehu Středozemního moře, cca 34 kilometrů jihovýchodně od centra Tel Avivu a cca 27 kilometrů západně od historického jádra Jeruzalému. Har'el obývají Židé, přičemž osídlení v tomto regionu je etnicky převážně židovské. Kibuc je situován 3 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále k severovýchodu ležící arabské (palestinské) oblasti Západního břehu fyzicky odděleny.\n\nHar'el je na dopravní síť napojen pomocí dálnice číslo 44.\n\nHar'el byl založen v roce 1948. Jméno obce připomíná Brigádu Harel, která se coby součást izraelské armády podílela během války za nezávislost v roce 1948 na dobývání tohoto regionu. Právě po ovládnutí Jeruzalémského koridoru v roce 1948 započalo masivní židovské osidlování této oblasti. Na místě kibucu se do roku 1948 rozkládala arabská vesnice Bajt Džiz. Roku 1931 žilo v Bajt Džiz 370 lidí v 67 domech. Roku 1948 638 v 115 domech. Stála v ní také budova školy postavená roku 1947 a jedna mešita. Izraelci byl Bajt Džiz dobyt v květnu 1948. Zástavba pak byla z větší části zbořena, s výjimkou objektu školy.\n\nK zřízení kibucu došlo 27. října 1948. Jeho zakladateli byli členové levicové mládežnické sionistické organizace ha-Šomer ha-ca'ir, kteří za sebou měli boje v Brigádě Harel. V roce 1954 byl ovšem kibuc kvůli ekonomickým potížím opuštěn a nově osídlen roku 1955 další skupinou členů ha-Šomer ha-Ca'ir. Kvůli další vlně neshod mezi členy kibucu byla vesnice opětovně opuštěna roku 1978 a následně ji obydlela nová skupina tvořená rodilými Izraelci i židovskými přistěhovalci. Vesnice se stále zčásti zabývá zemědělstvím, velká část obyvatel ale za prací dojíždí mimo obec.\n\nPodle údajů z roku 2014 tvořili naprostou většinu obyvatel v Har'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 236 lidí. Během roku 2014 populace stoupla o 7,8 %.\n\n\n"}
{"id": "580088", "url": "https://cs.wikipedia.org/wiki?curid=580088", "title": "Tokyo Marui", "text": "Tokyo Marui\n\nTokyo Marui je japonská firma zabývající se vývojem a výrobou airsoftových zbraní, modelů vlaků a RC helikoptér. \nVe světě airsoftu způsobila poprask díky vynálezu tzv. AEG zbraní. V současné době je označována za jednu z nejprestižnějších firem zabývající se tímto odvětvím a produkuje velké množství jednotlivých modelů airsoftových zbraní.\n\n"}
{"id": "580091", "url": "https://cs.wikipedia.org/wiki?curid=580091", "title": "Leokadie", "text": "Leokadie\n\nLeokadie (ve francouzském originále Léocadie) je opera (\"drame lyrique\", žánrově opéra comique) o třech jednáních francouzského skladatele Daniela-Françoise-Esprita Aubera na libreto Eugèna Scriba (1791-1861) a Mélesvilla (vl. jm. Anne-Honoré-Joseph baron de Duveyrier, 1787-1865) na Cervantesův námět. Poprvé byla uvedena v pařížském Théâtre de l'Opéra-Comique (Salle Feydeau) dne 4. listopadu 1824.\n\n\"Leokadie\" je pátou Auberovou operou vzniklou na Scribovo libreto a osmou, kterou uvedl na jevišti Opéra-Comique. Mezi komickými operami \"Koncert u dvora aneb Debutantka\" a \"Zedník a zámečník\" se Auber přiklonil opět k lyrickému (až melodramatickému či sentimentálnímu) námětu o zhýralosti a cti. Motiv chudé dívky svedené bohatým šlechticem předznamenává námět \"Němé z Portici\". Libretisté jej přejali z Cervantesovy novely \"La Fuerça del sangre\" ze sbírky \"Novelas ejemplarias\" vydané 1613, přenesli však děj do novější doby (18. století). Přes portugalské dějiště má hudba spíše španělský styl; již předehra (ve které pro Aubera netypicky vystupuje harfa) je založena na rytmu bolera. I dále vystupují španělské motivy, bolero a farandola. I kvůli svému relativně vážnému námětu se zde Auber ze svých raných děl nejvíce přibližuje stylu Luigiho Cherubiniho.\n\nOpera měla po svém uvedení slušný úspěch: v Opéra-Comique se hrála v letech 1824-1831 a dosáhla 120 představení. Brzy se dostala i na zahraniční jeviště, nejprve do Belgie (Gent 9. března 1825, Brusel 23. března 1825), poté na německá jeviště (Mnichov 12. července 1825, Vídeň 20. října 1827 pod názvem \"Anatolie\", Štýrský Hradec 30. listopadu 1831), na kterých byly náměty tohoto typu oblíbeny, v Londýně se hrála poprvé na Drury Lane 17. prosince 1825 v adaptaci Barhama Livia. Oproti Auberovým komediím se však na repertoáru neudržela tak dlouho.\n\nV českých zemích byla opera provedena poprvé 6. listopadu 1826 v brněnské Redutě (v němčině). Pražské nastudování ve Stavovském divadle v německém překladu Friederike Ellmenreichové (1775–1845) mělo premiéru o rok později 20. listopadu 1827.\n\nNa týž námět složili operu i skladatelé Lauro Rossi (1835) a Giuseppe Mazza (1844), bez většího úspěchu.\n\nDěj se odehrává v Portugalsku v hrabství Elvas, v 18. století.\n\nSanchette se v domě svého strýce a vesnického rychtáře Crespa připravuje na svatbu s vojákem Philippem (introdukce se sborem \"C'est aujourd'hui que l'hymen vous engage\" a ansámblem). Crespo v zásadě proti sňatku není, jenže Philippe je chudý a je třeba ještě prověřit, zda je z počestné rodiny. Jeho sestra Léocadie trpí ustavičnou melancholií (jak okamžitě prokazuje v romanci \"Pour moi, dans la nature, tout n'est plus que douleur\").\n\nPhilippe se vrací s povolením ke svatbě od svého plukovníka a s rodinnými dokumenty pro rychtáře Crespa. Ten je nadšen: Philippe a jeho dcera jsou ve skutečnosti šlechtického rodu, i když nemajetného. Současně zjistil, že se v pevnosti připravuje svatba — žení se snad sám plukovník? Ale kapitán Fernand vysvětluje, že nikoli: to on si bere plukovníkovu sestru, hraběnku Amélii (kavatina \"C'est moi qui suis son époux\").\n\nFernand se dále zmiňuje o tajemném sirotkovi, tříletém chlapci, který žije ve vesnici u jedné staré ženy, aniž by kdo znal jeho rodiče (tuto historku vypráví Sanchetta v kupletech \"Voilà trois ans qu'en ce village\"). Fernand by si jej rád odvedl do opatrování, ale dosavadní opatrovnice náhle dostane tajemný dopis, který jí to zakazuje. Crespo i Philippe poznají Léocadiin rukopis a uvědomí si, že se jedná o její nemanželské dítě. Tajemství si nechají pro sebe, ale toto je skvrna na Philippově rodinné cti a ze sňatku se Sanchettou musí sejít (finále \"Que j'ai vu? Du silence!... Venez, jeunes fillettes... Plus d'avenir, plus d'espérance\").\n\nLeocadie je ve svém a Philippově domě sama. Přichází plukovník don Carlos, zve ji na svatební oslavu (Léocadie odmítá), a sděluje jí, že se sám chce ženit (duet \"Dans une douce ivresse\"). Vrací se Philippe a udeří na Léocadii: zná její tajemství (duet \"Tu le demandes! Toi!\"). Léocadie vysvětluje, že ji před třemi lety unesl a znásilnil neznámý šlechtic; zanechal jí jen medailón s portrétem nějaké ženy. Philippe se hodlá pomstít na jejím svůdci. Don Carlos se vrací a je nyní konkrétnější: žádá Philippa o ruku jeho sestry. Mezitím ale přibíhá Sanchette se zprávou, že se chlapec topí, a zděšená Léocadie již neudrží své tajemství, veřejně se k němu přizná a běží mu na pomoc (ansámbl \"Grand dieu! — Malheureux que je suis!\"). Don Carlos a Philippe dávají průchod svým citům (\"La honte, la colère\").\n\nFernand ovšem dítě zachránil a po převlečení odchází na svatební obřad. Crespo a Philippe zjišťují, že žena z medailonu je hraběnka Amélie, a usoudí z toho, že jejím svůdcem byl Fernand. Philippe jej chce ještě dostihnout a přinutit jej, aby si vzal jeho sestru, ale je pozdě — Fernandovy oddavky již proběhly (finále \"Que dit-elle?... Vive Fernand! Ah! quelle ivresse!\").\n\nV městském domě dona Carlose probíhá svatební oslava (Sanchettiny kuplety \"Je viens de voir notre comtesse\"). Philippe přichází a chce vyzvat potají Fernanda na souboj a pak prchnout (\"Seul, sans témoins, la nuit... Et Carlos est mon bienfaiteur!\"). Fernand právě donu Carlosovi připomněl noční dobrodružství před čtyřmi lety, které Carlosovi tíží svědomí. Když se proto dopis s Philippovou výzvou k souboji dostane do rukou místo Fernandovi právě jemu, rozhodne se svého přítele a švagra zastoupit. Než ale Carlos stačí odejít, vchází Léocadie, která hledá svého bratra a nyní poznává místo, odkud kdysi prchla svému únosci. Carlos je zděšen a snaží se ji odprosit (duet \"O ciel! où suis-je\"). Léocadie nejprve jeho žádost o odpuštění a o sňatek odmítá, ale když přichází Philippe a je odhodlán dona Carlose zabít, nakonec svolí. V krátkém finále (\" Que faites-vous ici? c'est la dernière ronde\") se tedy vše vyřeší: Fernand si již vzal hraběnku Amélii a svatby dona Carlose s Léocadií a Philippa se Sanchettou na sebe nedají čekat.\n\n\n"}
{"id": "580093", "url": "https://cs.wikipedia.org/wiki?curid=580093", "title": "Gibson ES-175", "text": "Gibson ES-175\n\nGibson ES-175 je lubová kytara vyráběná firmou Gibson Guitar Corporation. V současné době se stále vyrábí. Je to jedna z nejslavnějších jazzových kytar v historii.\n\nPoprvé se objevila v roce 1949, jako Gibson střední úrovně. Byla alternativou k modelu L-5 a také elektrickou obdobou verze L-4. Její první verze obsahovala jeden snímač Single coil P-90 umístěný u krku. Začátkem února 1957 byl představen model s Humbuckery, který si pro svůj plný tón získal velikou oblibu. Mnoho jazzových kytaristů používá tento model aby se co nejblíže přiblížili zvuku Wese Montgomeryho. V roce byl vpuštěn do světa signature model kytaristy Herb Ellise ES-165 vycházející právě z ES-175.\n\nOznačení 175 pochází z původní ceny prvního ES, která byla stanovena na 175 dolarů.\n\nGibson ES-175 je vybaven knoflíkem hlasitosti a tónu a to pro každý snímač zvlášť.\n\nUmělci, kteří hráli na tento model kytary:\n\n"}
{"id": "580094", "url": "https://cs.wikipedia.org/wiki?curid=580094", "title": "Kfar Urija", "text": "Kfar Urija\n\nKfar Urija ( כְּפַר אוּרִיָּה, doslova „\"Urijova vesnice\"“, v oficiálním přepisu do angličtiny Kefar Uriyya, přepisováno též Kfar Uria) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 205 metrů na pomezí zalesněných svahů Judských hor v Jeruzalémském koridoru a zemědělsky využívané pahorkatiny Šefela.\n\nObec se nachází 27 kilometrů od břehu Středozemního moře, cca 35 kilometrů jihovýchodně od centra Tel Avivu a cca 27 kilometrů západně od historického jádra Jeruzalému. Kfar Urija obývají Židé, přičemž osídlení v tomto regionu je etnicky převážně židovské. Mošav je situován 4 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále k severovýchodu ležící arabské (palestinské) oblasti Západního břehu fyzicky odděleny.\n\nKfar Urija je na dopravní síť napojen pomocí dálnice číslo 44.\n\nKfar Urija byl založen v roce 1944. Už v roce 1912 se zdejší pozemky dostaly do židovského vlastnictví díky iniciativě Židů z Białystoku, kteří tu zamýšleli zbudovat zemědělskou vesnici Kirjat Moše. Fungovalo tu zemědělské cvičné středisko. Pobýval tu i Aharon David Gordon. Bylo zničeno a opuštěno při arabských nepokojích v tehdejší mandátní Palestině roku 1929. Znovu byla lokalita osídlena 2. srpna 1944. Zakladatelskou skupinu tehdy tvořilo 30 rodin Židů z Kurdistánu a židovských obyvatel Jeruzaléma. Během války za nezávislost v roce 1948 čelila vesnice útokům a byla opětovně opuštěna.\n\nTeprve ovládnutí Jeruzalémského koridoru v roce 1948 umožnilo masivní židovské osidlování této oblasti. 15. dubna 1949 byl Kfar Urija založen napotřetí. Tentokrát šlo o židovské imigranty z Bulharska a jižní Indie (okolí města Kočin). Koncem 40. let měl mošav rozlohu katastrálního území 4 240 dunamů (4,24 kilometrů čtverečních).\n\nV roce 2006 začal projekt stavebního rozšíření obce. Ve vesnici funguje 60 rodinných farem, ostatní populace se již nezabývá zemědělstvím.\n\nPodle údajů z roku 2014 tvořili naprostou většinu obyvatel v Kfar Urija Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rychle rostoucí populací. K 31. prosinci 2014 zde žilo 891 lidí. Během roku 2014 populace klesla o 0,4 %.\n\n\n"}
{"id": "580098", "url": "https://cs.wikipedia.org/wiki?curid=580098", "title": "Rahotep", "text": "Rahotep\n\nRahotep byl egyptský princ v době 4. dynastie a velekněz boha Rea v Heliopoli. Pravděpodobně byl synem faraona Snofru a bratra Chufua. Dochoval se sochařský dvojportrét Rahotepa s jeho manželkou Nefretou, významné dílo staroegyptského umění.\n"}
{"id": "580105", "url": "https://cs.wikipedia.org/wiki?curid=580105", "title": "Zdravotnická záchranná služba Zlínského kraje", "text": "Zdravotnická záchranná služba Zlínského kraje\n\nZdravotnická záchranná služba Zlínského kraje, příspěvková organizace (ZZS ZK, do 19. dubna 2006 \"Územní středisko zdravotnické záchranné služby Zlínského kraje, příspěvková organizace\") je příspěvková organizace a provozovatel záchranné služby ve Zlínském kraji. Hlavní náplní činnosti organizace je poskytování odborné přednemocniční neodkladné péče (PNP) podle zákona č. 374/2011 Sb. o zdravotnické záchranné službě. PNP je zajišťována na území o rozloze 3 964 km² pro téměř 600 000 obyvatel. V oblasti Zlínského kraje je k dispozici celkem 27 výjezdových skupin rozmístěných na 13 výjezdových stanovištích. Letecká záchranná služba není ve Zlínském kraji provozována.\n\nZdravotnická záchranná služba Zlínského kraje vznikla 1. ledna 2004. Zřizovatelem organizace je samotný Zlínský kraj, z jehož rozpočtu je hrazena. Od 1. ledna 2004 je jednou ze 14 krajských záchranných služeb.\n\nPočátky záchranné služby ve Zlíně sahají do roku 1927, kdy byla založena Baťova nemocnice. Ta měla k dispozici již od počátků činnosti sanitní vozidlo. Záchranná služba jako taková byla ve Zlíně v provozu od roku 1979, a to jako součást interního oddělení. Od roku 1985 byla pak součástí anesteziologicko-resuscitačního oddělení a jako úplně samostatné nemocniční oddělení fungovala od roku 1994. V roce 1996 vzniklo Okresní středisko zdravotnické záchranné služby Zlín a záchranná služba byla tak již zcela samostatná. Obdobný vývoj zasáhl záchrannou službu i v ostatních částech Zlínského kraje. Většina prvních záchranných služeb vznikala jako součást nemocničních oddělení a později jako organizace zřizované okresními úřady.\n\nK 31. prosinci 2003 zanikly okresní úřady a vzniklo tak Územní středisko zdravotnické záchranné služby Zlínského kraje jako nástupnická organizace všech samostatných záchranných služeb v okresech Zlín, Vsetín, Kroměříž a Uherské Hradiště. Všechna výjezdová stanoviště i jednotlivé dispečinky byly sloučeny pod jednu organizaci. 19. dubna 2006 byl změněn název organizace na Zdravotnická záchranná služba Zlínského kraje.\n\nZlínský kraj je pro potřeby záchranné služby rozčleněn do pěti oblastních středisek, která čítají dohromady 13 výjezdových stanovišť. Jednotlivá oblastní střediska respektují víceméně hranice okresů. Výjimkou je území okresu Vsetín, který je rozčleněn na samostatná oblastní střediska se sídlem ve Vsetíně a Valašském Meziříčí. Jednotlivé výjezdové skupiny jsou řízeny centralizovaně z krajského operačního střediska.\n\nV letech 2004 až 2007 vznikalo ve Zlíně nové krajské operační středisko (KOS), které mělo do budoucna sloučit všechna okresní operační střediska a středisko ve Valašském Meziříčí pod jedno. V roce 2009 proběhlo připojení posledního střediska v Kroměříži.\nV současné době je veškerá činnost zdravotnických posádek řízena ze zdravotnického operačního střediska (ZOS) ve Zlíně. Koordinace veškerých posádek a celého integrovaného záchranného systému je tak velice rychlá a na vysoké úrovni.\n\nZdravotnická záchranná služba Zlínského kraje disponuje 27 výjezdovými skupinami, jejichž počet se mění s pracovní a noční dobou. V mimopracovní dny a v nočních hodinách počet posádek snížen na 23. Většina skupin pracuje v režimu rychlá zdravotnická pomoc (RZP) ve složení řidič-záchranář a zdravotnický záchranář a rychlá lékařská pomoc (RLP) ve složení řidič-záchranář, lékař a zdravotnický záchranář. V roce 2006 byl ve Zlíně a ve Slavičíně spuštěn provoz výjezdových skupin v setkávacím systému RV s lékařem v osobním automobile. V průběhu roku 2010 byl setkávací systém spuštěn také v Otrokovicích, kde doposud sloužila standardní tříčlenná výjezdová skupina rychlé lékařské pomoci. Nově jsou na stanovišti připraveny k výjezdu dvě výjezdové skupiny. Zdravotnická záchranná služba Zlínského kraje získala v roce 2013 tři nová sanitní vozidla Škoda Yeti určena pro výjezdy v režimu rychlá lékařská pomoc v systému Rendez-Vous. Na rok 2014 je plánováno zavést tento setkávací systém trvale do dalších tří oblastí Zlínského kraje, a to do Kroměříže, Uherského Brodu a Rožnova pod Radhoštěm. Při sněhové kalamitě na počátku roku 2010 byla na každém oblastním výjezdovém stanovišti uvedena od provozu jedna skupina RZP navíc. Tento výjimečný stav trval několik dnů.\n\nV současnosti je Zlínský kraj pokryt sítí 13 výjezdových stanovišť, na kterých je k dispozici 27 výjezdových skupin. V mimopracovní době a v nočních hodinách je počet posádek snížen. Výjezdová stanoviště jsou rozmístěna tak, aby byl dojezd k pacientovi uskutečněn do 20 minut od přijetí výzvy. Prioritou je nyní výstavba nových výjezdových stanovišť, která jsou v nevyhovujícím stavu. Nejčastěji je problém v malé kapacitě pro sanitní vozidla nebo pro personál.\nSanitní vozidla na některých výjezdových stanovištích nemohou parkovat v garážích, což snižuje jejich životnost. V prosinci 2009 byla otevřená nově vybudovaná stanoviště ve Valašském Meziříčí a v Uherském Brodě.\n15. listopadu 2010 bylo slavnostně otevřeno nové výjezdové stanoviště v Bystřici pod Hostýnem.\nJiž dříve bylo přestěhováno středisko a ředitelství do nové budovy ve Zlíně, kde jsou nyní dvě stanoviště.\nVýrazně se tak zvýšila dostupnost zdravotnických prostředků v celé aglomeraci, která čítá přes 100 000 obyvatel. V březnu 2012 bylo slavnostně otevřeno nové výjezdové stanoviště v Uherském Hradišti. V březnu 2013 proběhlo otevření nového výjezdového stanoviště v Karolince, kde slouží trvale jedná výjezdová skupina rychlé zdravotnické pomoci. Výjezdové stanoviště sem bylo přemístěno z Nového Hrozenkova, kde bylo nevyhovující zázemí.\n\nV některých místech zajišťuje Zdravotnická záchranná služba Zlínského kraje také lékařskou pohotovostní službu (LPS).\n\nZlínský kraj na svém území leteckou záchrannou službu (LZS) neprovozuje. Ta je však v případě potřeby zajištěna provozovateli z Moravskoslezského, Olomouckého nebo Jihomoravského kraje. Ministerstvo zdravotnictví ČR v roce 2010 uvedlo, že neplánuje rošiřovat síť LZS na území České republiky. Podle vyjádření mluvčího je síť základen HEMS dostatečně hustá. S tímto tvrzením však nesouhlasí představitelé kraje. Po zrušení traumacentra ve Zlíně je doletová doba do jiných specializovaných pracovišť dlouhá. Provoz LZS ve Zlínském kraji by přišel ministerstvo zdravotnictví ročně na 25 až 30 milionů korun. Zlínský kraj je tak jeden ze tří krajů, který má tuto službu zajištěnou z jiných regionů. V roce 2013 byla ve Zlínském kraji podepsána petice pro zřízení stanoviště letecké záchranné služby ve Zlíně. Minimálně do roku 2016 touto službou Zlínský kraj disponovat nebude.\n\nZdravotnická záchranná služba Zlínského kraje disponuje rozsáhlým vozovým parkem. Nejstaršími vozidly jsou Praga V3S a Land Rover Defender. Obě tato vozidla jsou používána pro obtížně přístupný terén. Vůbec nejčastěji se vyskytujícím sanitním vozidlem je Volkswagen Transporter ve verzích T4 a T5. První větší dodávka vozidel VW T5 proběhla v roce 2006 společně se třemi vozidly pro systém RV, mezi nimiž byl jeden Nissan Pathfinder pro oblast Slavičínska a dvě vozidla Škoda Octavia Combi. Jedna z Octavií je nasazena v provozu na stanovišti ve Zlíně a druhá slouží jako záložní vozidlo. V roce 2008 obdržela ZZS ZK sedm nových sanitek VW T5.\nV prosinci 2009 byla dodána čtyři nová vozidla Volkswagen Transporter T5 Strobel.\nTato vozidla nejsou koncipována jako klasické dodávkové vozidlo, ale ambulantní část je skříňová (tzv. „bedna“). Nabízí větší prostor pro posádku v ambulantní části i modernější přístrojové vybavení. Největší změnou je však design vozidel. Vozidlo nemá klasické polepy, tedy červené pruhy, ale je opatřeno reflexní battenburskou šachovnicí. Rovněž majáky prošly změnou. Jsou použity LED diodové majáky, které jsou nově zabudovány také ve zpětných zrcátcích. Viditelnost je tedy zaručena i za přímého slunečního svitu. 11. ledna 2011 byly dodány další čtyři kusy se skříňovou nástavbou, již ve faceliftované verzi. Od března 2011 je do systému RV zařazeno nové vozidlo Škoda Yeti. V dubnu 2012 bylo do vozového parku zařazeno nové vozidlo Volkswagen Transporter T5. Dalším používaným vozidlem je například Renault Master.\n\n\n"}
{"id": "580107", "url": "https://cs.wikipedia.org/wiki?curid=580107", "title": "Johan Runesson", "text": "Johan Runesson\n\nJohan Runesson (* 20. listopad 1990 Hallsberg) je švédský juniorský reprezentant a Mistr světa v orientačním běhu. Mezi jeho největší úspěchy patří tři zlaté medaile z juniorského mistrovství světa 2008 ve švédském Göteborgu a dvě stříbra z juniorského mistrovství světa 2010 v dánském Aalborgu. V současnosti běhá za švédský klub OK Tisaren.\n\n"}
{"id": "580108", "url": "https://cs.wikipedia.org/wiki?curid=580108", "title": "Gibson ES-165", "text": "Gibson ES-165\n\nGibson ES-165 je lubová kytara vyráběná firmou Gibson Guitar Corporation. V současné době se stále vyrábí i přesto, že již není na stránkách výrobce.\n\nHerb měl původně kytaru ES-175, jež byla osazena jedním snímačem Gibson P-90. Kvůli problémům se zpětnou vazbou nechal nahradit snímače za humbuckery a tím dal vzniknout novému modelu s označením 165.\n\nKytara ES-165 byla původně osazena jedním 490R humbuckerem, jedním ovladačem hlasitosti (500kΩ) a jednou tónovou clonou (500KΩ s 0.022 μF). V roce 2004 byl snímač 490R nahrazen Gibson BJB a ovladač tónové clony byl odstraněn. Knoflík hlasitosti byl přesunut na pickguard.\n\nUmělci, kteří hráli na tento model kytary:\n"}
{"id": "580110", "url": "https://cs.wikipedia.org/wiki?curid=580110", "title": "Gizo (Izrael)", "text": "Gizo (Izrael)\n\nGizo ( גִּיזוֹ, v oficiálním přepisu do angličtiny Gizo) je vesnice v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 198 metrů v zemědělsky využívané pahorkatině Šefela, nedaleko od západního okraje zalesněných svahů Judských hor.\n\nObec se nachází 26 kilometrů od břehu Středozemního moře, cca 34 kilometrů jihovýchodně od centra Tel Avivu a cca 28 kilometrů západně od historického jádra Jeruzalému. Gizo obývají Židé, přičemž osídlení v tomto regionu je etnicky převážně židovské. Vesnice je situována 4 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále k severovýchodu ležící arabské (palestinské) oblasti Západního břehu fyzicky odděleny.\n\nGizo je na dopravní síť napojen pomocí dálnice číslo 44.\n\nGizo byl založen v roce 1968. Jménem odkazuje na starověké sídlo zmiňované v tomto regionu v Bibli. Na něj pak ve středověku navázala arabská vesnice Bajt Džiz, jež stála cca 2 kilometry severovýchodně odtud, blíže k nynější židovské vesnici Har'el.\n\nNynější vesnice byla zřízena roku 1968 a koncipována jako osada pro ubytování místních učitelů a dalších státních zaměstnanců. Přímo v obci působí státní základní škola s náboženskou orientací.\n\nPodle údajů z roku 2014 tvořili naprostou většinu obyvatel v Gizo Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 192 lidí. Během roku 2014 populace stoupla o 3,8 %.\n\n\n"}
{"id": "580112", "url": "https://cs.wikipedia.org/wiki?curid=580112", "title": "Gizo", "text": "Gizo\n\nPojem Gizo může označovat:\n"}
{"id": "580114", "url": "https://cs.wikipedia.org/wiki?curid=580114", "title": "Alexandr Michajlovič Butlerov", "text": "Alexandr Michajlovič Butlerov\n\nAlexandr Michajlovič Butlerov () (15. září 1828 Čistopol – 17. srpna 1886 Butlerovka, Kazaň) byl ruský chemik a jeden z hlavních tvůrců teorie chemické struktury, která ovlivnila systémový přístup. Byl zakladatelem moderní školy organické chemie a jako vysokoškolský pedagog vychoval celou řadu vynikajících ruských chemiků.\n\nNarodil se v Čistopolu, jeho matka zemřela několik dní po porodu. Otec byl statkář a bývalý důstojník. Dětství prožil u prarodičů v malé vesnici Butlerovka uprostřed lesů. V osmi letech byl dán do internátní školy v Kazani a potom následovalo studium na gymnáziu. V roce 1845 se přihlásil na fyzikálně matematickou fakultu univerzity v Kazani, kde se specializoval na přírodní vědy. Zajímal se hlavně o botaniku a zoologii. V roce 1847 onemocněl břišním tyfem při jedné z výprav do kirgizských stepí. Při návštěvách v nemocnici se od něj nemocí nakazil otec a zemřel, zatím co Alexandr se uzdravil. V roce 1849 ukončil univerzitu diplomovou prací ze zoologie na téma \"Denní motýli volžsko-uralské fauny (Дневные бабочки волго-уральской фауны\").\n\nUž během studií projevoval Butlerov zájem o chemii, kterou na Kazaňské univerzitě vyučovali profesoři Karl Klaus a Nikolaj Nikolajevič Zinin a kde byla dobře vybavená chemická laboratoř. Butlerov zůstal na univerzitě, aby si doplnil vzdělání v oboru chemie, věnoval se vědecké práci a současně přednášel. V roce 1851 se stal magistrem a zároveň docentem na základě své první experimentální práce \"O účinku osmičelé kyseliny na organické sloučeniny\". Roku 1854 získal doktorát Moskvě na základě své práce \"O etherických olejích\". Téhož roku se stal mimořádným profesorem a roku 1858 řádným profesorem v Kazani. V letech 1860–1863 byl rektorem Kazaňské univerzity. \n\nVe své vědecké práci se Butlerov soustředil především na obor organické chemie. Během své profesionální kariéry podnikl v letech 1857–1868 tři dlouhodobé vědecké cesty po laboratořích v západní Evropě. Po návratu z první cesty ve spisu \"Organická chemie založená na syntéze\" (1860) popsal umělou přípravu organických sloučenin. V roce 1864 uveřejnil učebnici organické chemie, která položila základy systematiky organických sloučenin a byla přeložena do mnoha světových jazyků. \n\nButlerov byl členem mnoha zahraničních učených společností. Od r. 1851 byl dopisujícím členem pražského \"Lotusu\". Byl čestným členem chemických společností v Londýně, Berlíně i spolku českých chemiků v Praze.\n\nKoncem roku 1868 byl jmenován profesorem Petrohradské univerzity, kde působil až do své smrti. Přednášel a organizoval svou chemickou laboratoř, ve které se studenti učili pracovat se zařízením pro chemické pokusy. Vydal další významné teoretické práce. V roce 1874 se stal členem Petrohradské akademie věd. Zapojil se také do veřejného života a podporoval vzdělávání žen. V roce 1880 se rozhodl opustit univerzitu, ale na žádost akademické rady a studentů zde zůstal ještě dalších 5 let, i když svou pedagogickou činnost podstatně omezil. V květnu 1885 přednesl Butlerov na univerzitě svou poslední přednášku. \n\nKromě chemie byla jeho velkou zálibou botanika a včelařství. Často pobýval na svém statku v Butlerovce, kde se věnoval včelařství, pěstování květin, sadařství a sbírání hmyzu. Byl zakladatelem a v prvních letech hlavním redaktorem ruského včelařského časopisu \"Русский Пчеловодный Листок\" .\n\nV březnu 1886 si vážně poranil nohu a v létě odjel do vesničky Butlerovka, aby si odpočinul u svého oblíbeného včelaření. Zemřel na embolii 5. srpna 1886 a byl pochován ve vsi.\n\nSvětové jméno získal Butlerov především pracemi z organické chemie.\n\nPro historii organické chemie je významná Butlerova přednáška o chemické struktuře látek na sjezdu německých přírodovědců a lékařů ve Speiru v roce 1861. Butlerov zde kritizoval dosavadní teorii typů organických sloučenin. Poprvé použil termín chemická struktura. Současně vyslovil názor, že každé sloučenině přísluší jeden jediný správný strukturní vzorec, který naznačuje její hlavní chemické vlastnosti. Spolu s F. A. Kekulém a A. Couperem je Butlerov pokládán za zakladatele strukturní teorie organických látek. \n\nV roce 1859 objevil chemickou látku urotropin a formaldehyd. V roce 1862 vyslovil myšlenku možného tetraedrického uspořádání valenčních vazeb v uhlíkových sloučeninách.\n\nExperimentálními studiemi se dopracoval k syntéze cukru (1861) a terciárního butylalkoholu (1864). \n"}
{"id": "580120", "url": "https://cs.wikipedia.org/wiki?curid=580120", "title": "Gustav Bergman", "text": "Gustav Bergman\n\nGustav Bergman (* 4. prosinec 1990 Bagarmossen) je švédský juniorský reprezentant a Mistr světa v orientačním běhu. Mezi její největší úspěchy patří dvě zlaté medaile z juniorského mistrovství světa 2009 ve italském San Martinu a jedna stříbra z juniorského mistrovství světa 2010 v dánském Aalborgu. V současnosti běhá za švédský klub OK Ravinen.\n\n"}
{"id": "580122", "url": "https://cs.wikipedia.org/wiki?curid=580122", "title": "Lilian Forsgrenová", "text": "Lilian Forsgrenová\n\nLilian Forsgrenová (* 20. březen 1990 Göteborg) je švédská juniorská reprezentantka v orientačním běhu. Mezi její největší úspěchy patří druhé místo z middlu na juniorském mistrovství světa 2010 v dánském Aalborgu. V současnosti běhá za švédský klub OK Tisaren.\n\n"}
{"id": "580130", "url": "https://cs.wikipedia.org/wiki?curid=580130", "title": "Tove Alexanderssonová", "text": "Tove Alexanderssonová\n\nTove Alexanderssonová (* 7. září 1992 Stora Tuna) je švédská reprezentantka v orientačním běhu. V současnosti žije ve švédském městě Borlänge. Mezi její největší úspěchy patří dvě zlaté medaile z middlu na juniorském mistrovství světa 2010 v dánském Aalborgu a juniorském mistrovství světa 2009 v italském San Martinu. V současnosti běhá za švédský klub Stora Tuna OK.\n\nOd Mezinárodní asociace Světových her získala mezinárodní ocenění Sportovec měsíce února 2015 za vítězství ve sprintu jednotlivců na lyžích v orientačním běhu na MS 2015 v Norsku a získala zároveň jako první vítěznou pozici v žebříčku orientačních běžců i orientačních běžců na lyžích.\n\n"}
{"id": "580136", "url": "https://cs.wikipedia.org/wiki?curid=580136", "title": "Sarina Jenzerová", "text": "Sarina Jenzerová\n\nSarina Jenzerová (* 28. květen 1991 Huttwil) je švýcarská juniorská reprezentantka v orientačním běhu. Mezi její největší úspěchy patří bronzová medaile z middlu na juniorském mistrovství světa 2010 v dánském Aalborgu. V současnosti běhá za švýcarský klub OLG Huttwil a finský Turun Suunnistajat za který startuje ve Skandinávii.\n\n"}
{"id": "580138", "url": "https://cs.wikipedia.org/wiki?curid=580138", "title": "Celafon", "text": "Celafon\n\nCelafon ( צְלָפוֹן, v oficiálním přepisu do angličtiny Zelafon, přepisováno též Tzelafon) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 168 metrů v zemědělsky využívané pahorkatině Šefela, nedaleko od západního okraje zalesněných svahů Judských hor.\n\nObec se nachází 26 kilometrů od břehu Středozemního moře, cca 34 kilometrů jihovýchodně od centra Tel Avivu a cca 28 kilometrů západně od historického jádra Jeruzalému. Celafon obývají Židé, přičemž osídlení v tomto regionu je etnicky převážně židovské. Mošav je situován 4 kilometry od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále k severovýchodu ležící arabské (palestinské) oblasti Západního břehu fyzicky odděleny.\n\nCelafon je na dopravní síť napojen pomocí dálnice číslo 44.\n\nCelafon byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nKe zřízení mošavu došlo 19. června 1950. Zakladateli byla skupina Židů z Jemenu, ke kterým se později roku 1955 přidali i židovští imigranti z Maroka. Jménem odkazuje na starověké sídlo zmiňované v tomto regionu v Bibli.\n\nPodle údajů z roku 2014 tvořili naprostou většinu obyvatel v Celafon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 828 lidí. Během roku 2014 populace stoupla o 4,8 %.\n\n\n"}
{"id": "580141", "url": "https://cs.wikipedia.org/wiki?curid=580141", "title": "Evžen z Montija", "text": "Evžen z Montija\n\nEvžen z Montija (12. února 1773 - 16. července 1834) byl hrabětem z Montija a Teby a markýzem z Algaby, Ardalesu a Moyi. Jeho kmotřenka Evženie se stala poslední císařovnou Francouzů.\n\nNarodil se jako nejstarší syn Filipa Palafoxe († 1790, 2. syn markýze z Arizy) a hraběnky Marie Františky Portocarrero (1754 - 1803). Měl čtyři sestry a jednoho bratra. Nejstarší sestra Marie Ramona (1777 - 1823) se provdala za hraběte z Parcentu, druhá sestra Marie Gabriela (1779 - 1820) za Luise Palafoxe, další sestra Marie Tereza (1780 - 1835) za vévodu z Medina-Sidonia a nejmladší ze sester Marie Benta (1782 - 1818) se stala manželkou markýze z Villamayoru. Nejmladším sourozencem byl bratr Cipriano (1784 - 1839), který zastával opačné politické názory než on, roajalista věrný Bourbonské dynastii.\n\nAsi v roce 1792 se v Madridu oženil s Marií Idiaquezovou (* 1784), dcerou vévody Františka z Granady. Manželství bylo v roce 1800 rozloučeno pro Evženovo skandální chování. Marie skončila z rozhodnutí soudu v klášteře v Malaze.\n\n"}
{"id": "580144", "url": "https://cs.wikipedia.org/wiki?curid=580144", "title": "Tal Šachar", "text": "Tal Šachar\n\nTal Šachar ( , doslova „\"Ranní Rosa\"“, v oficiálním přepisu do angličtiny Tal Shahar) je vesnice typu mošav v Izraeli, v Jeruzalémském distriktu, v oblastní radě Mate Jehuda.\n\nLeží v nadmořské výšce 128 metrů v zemědělsky využívané pahorkatině Šefela, nedaleko od západního okraje zalesněných svahů Judských hor. Jižně od vesnice protéká potok Sorek.\n\nObec se nachází 23 km od břehu Středozemního moře, přibližně 32 km jihovýchodně od centra Tel Avivu a přibližně 32 km západně od historického jádra Jeruzaléma. Tal Šachar obývají Židé, přičemž osídlení v tomto regionu je etnicky převážně židovské.\n\nTal Šachar je na dopravní síť napojen pomocí dálnice číslo 3.\n\nTal Šachar byl založen v roce 1948. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nJméno osady je doslovným překladem německého příjmení Henry Morgenthaua – ministra financí USA v letech 1934–1945. Ke zřízení mošavu došlo 27. října 1948. Zakladateli byla skupina Židů z Turecka. V 90. letech 20. století prošla vesnice stavebním rozšířením.\n\nPodle údajů z roku 2014 tvořili naprostou většinu obyvatel v Tal Šachar Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1231 lidí. Během roku 2014 populace stoupla o 4,3 %.\n\n\n"}
{"id": "580150", "url": "https://cs.wikipedia.org/wiki?curid=580150", "title": "Ludvík VI.", "text": "Ludvík VI.\n\nLudvík VI. bylo jméno těchto panovníků:\n\n"}
{"id": "580152", "url": "https://cs.wikipedia.org/wiki?curid=580152", "title": "Britannicus", "text": "Britannicus\n\nTiberius Claudius Caesar Britannicus, původním jménem \"Tiberius Claudius Germanicus\" (11. nebo 12. února 41 – před 11. únorem 55), byl synem císaře Claudia a jeho třetí manželky Valerie Messaliny. Narodil se ani ne dvacet dní po smrti císaře Caliguly (24. ledna 41) a Claudiově nástupu na trůn. Byl ještě chlapec, když jeho matka musela spáchat sebevraždu, a Claudius si vzal za ženu svou neteř, Agrippinu mladší. Jeho nevlastní bratr, císař Nero, ho dal zavraždit několik měsíců po otcově smrti, těsně před jeho 14. narozeninami.\n\nBritannicus byl druhým dítětem Claudia a Messaliny a zároveň jediným synem vzešlým z tohoto manželství. Jeho sestra Octavia přišla na svět zhruba v letech 39/40, přesné datum není známo. Claudius měl z druhého manželství dceru Antonii, provdanou za Gnaea Pompeia Magna, a z prvního manželství dceru Claudii, kterou ovšem nepřijal za právoplatného potomka. Syn z prvního manželství Claudius Drusus, narozený roku 19/20, zemřel v dětském věku.\n\nPři příležitosti Britannikova narození byly raženy sestercie s nápisem \"Spes Augusta\" (naděje císařské rodiny), s Claudiovým portrétem na averzu. V roce 43 propůjčil senát dvouletému chlapci, dosud v rodině nazývaného Germanikem, \"agnomen\" Britannicus – římské legie právě dobyly jih Británie a Claudius odmítl přijmout toto příjmení sám. Návrh, aby syn získal i jméno Augustus, Claudius zamítl.\n\nRoku 48 byl Britannicus zatažen do událostí, které stály jeho matku život. Messalina se s Claudiem jednostranně rozešla a uzavřela bigamický sňatek s designovaným konzulem Gaiem Siliem. Plánovali, že Claudia zbaví moci, sedmiletého Britannika prohlásí císařem a budou vládnout jeho jménem. Spiknutí bylo odhaleno a Messalina byla donucena k sebevraždě.\n\nPo Messalinině smrti se stal za Britannika odpovědný Claudius. Nepřítomnost dospělého dědice mohla ale pro vládnoucí dynastii znamenat riziko. A tak se císař snažil najít dospělého dědice a pokusil se upevnit jednotu uvnitř rodiny sňatkem s Agrippinou mladší, pravnučkou císaře Augusta. Krátce po svatbě adoptoval jejího syna z předchozího manželství, Domitia Ahenobarba. Ten si pod přijatým jménem Nero vzal za ženu Claudiovu dceru Octavii a získal stejná práva jako Britannicus.\n\nNa podzim roku 54 zbývalo jen několik měsíců do Britannikovy dospělosti (podle římského práva). Suetonius tvrdí, že Claudius začal hovořit o rozvodu s Agrippinou a chtěl se zřeknout Nerona. Znepokojená Agrippina proto podala Claudiovi otrávené hřiby a císař zemřel. Tacitus uvádí, že Britannicus a jeho sestry Octavia a Antonia byli zavřeni v pokojích, aby nemohli zabránit Neronovu nástupu na trůn.\n\nBritannicus přežil několik měsíců Neronovy vlády, většinou ignorován, ale skutky jeho nevlastní matky vedly k jeho smrti. Kvůli neshodám s Neronem začala poukazovat na blížící se Britannikovu plnoletost. Nero to nebral na lehkou váhu. Podle Tacita požádal o pomoc proslulou travičku Locustu, která zahubila i jeho adoptivního otce. Britannika otrávili na večeři za přítomnosti jeho sestry Octavie, Agrippiny a několika dalších hodnostářů. Jed byl dán do vody, Britannicus se napil, protože mu bylo horko, padl na zem a objevila se mu pěna u úst. Zemřel krátce před svými 14. narozeninami, čtyři měsíce po smrti svého otce, aniž už stihl obléknout mužskou tógu. Na veřejnosti se tvrdilo, že trpěl epilepsií, a nenásledovalo proto \"damnatio memoriae\". Pohřben byl na Martově poli.\n\nPodle Suetonia se s Britannikem přátelil pozdější císař Titus, který se prý napil ze stejného poháru jako on a trpěl silnými příznaky otravy. Jisté je, že Titus Britannikovi prokázal řadu posmrtných poct.\n\nR. 1669 zpracoval téma jako tragédii největší dramatik francouzského klasicismu, Jean Racine; postavu Britannika přitom pojal jako dospělejší a změnil i základní motivaci postav. Britannicus se jako postava objevil v románu Roberta Gravese, \"Claudius Bůh a jeho žena Messalina\". V seriálu BBC z roku 1976, Já, Claudius, jej ztvárnil herec Graham Seed.\n\nPrameny\n\nBibliografie\n\n"}
{"id": "580155", "url": "https://cs.wikipedia.org/wiki?curid=580155", "title": "Martin Andersen Nexø", "text": "Martin Andersen Nexø\n\nMartin Andersen Nexø, zapisováno také Nexö, vl. jménem Martin Andersen, (26. června 1869 v Kodani – 1. června 1954 v Drážďanech) byl dánský spisovatel později usedlý ve Východním Německu. Ve svém díle se zaměřoval na sociální problémy chudých, jeho nejznámější dílo je \"Pelle dobyvatel\". Psal také knihy pro děti, povídky a je autor pamětí.\n\nMartin Andersen se narodil v jedné z nejchudších částí Kodaně, tam se také jeho život a dílo propojilo s nemajetnou vrstvou obyvatel. Později se na počátku 20. století stal prvním průkopníkem dělnické literatury v Dánsku. V roce 1877 se rodina Andersenových přestěhovala do Nexø na ostrově Bornholm. Zde se začal v roce 1884 učit obuvníkem.\n\nOd roku 1889 studoval na lidové univerzitě a začal psát první novinové články. Ke konci roku 1893 se dostal tuberkulózu a odjel na léčení do Itálie a Španělska. O těchto cestách napsal knihu \"Soldage\" (1903). Protože mu byl posléze zakázán vstup do Itálie z politických důvodů se usídlil u Bodamského jezera, kde se setkal s Fritzem Mauthnerem.\n\nV roce 1897 složil učitelské zkoušky a našel si místo v Odense. V roce 1898 se oženil s Margrethe Thomsen a vydal svůj první cyklus povídek.\n\nV roce 1910 vydal svůj asi nejznámější román \"Pelle erobreren\" (česky \"Pelle dobyvatel\"), který se zaměřuje na těžký život sedláků a migrantů; využívá svoje zkušenosti z dětství. Román se stal známý také díky úspěšné filmové adaptaci Bille Augusta v roce 1987 (v češtině distribuováno jako \"Pelle Dobyvatel\"). První díl zachytil Pelleho jako chlapce a migranta do nové země. Druhý díl románu zachytil Pelleho již jako dospělého muže nacházejícího cestu k sociální demokracii.\n\nV roce 1919 spolu s Marií Nielsenovou přestoupil ze Socialistisk Arbejderparti do Venstresocialistisk Parti, ze které se v roce 1920 vyvinula Danmarks Kommunistiske Parti (dánská komunistická strana, DKP). Po obsazení Dánska Němci v roce 1941 byl Andersen zatčen, ale v roce 1943 se mu podařilo přes Švédsko utéct do Sovětského svazu.\n\nPo druhé světové válce se Andersen vrátil nejprve do Dánska, ale na začátku 50. let začal více navštěvovat Německo, až se v roce 1951 usadil v Radebeulu a poté v Drážďanech, kde také zemřel. Dnes je pohřben na kodaňském hřbitově Assistens Kirkegård.\n\nV roce 1953 se Andersen Nexö stal čestným občanem města Dráždan. Po spisovatelově smrti bylo v Drážďanech dále zbudováno Martin-Andersen-Nexö-Gymnasium, domov mládeže „Martin Andersen Nexö“ a zřízena Martin-Andersen-Nexö-Kunstpreis (umělecká cena Martina Andersena Nexö). Je také čestný občan univerzitního a hanzovního města Greifswald a jedna tamější škola a místo nese jeho jméno. Město také umístilo plaketu s jeho profilem na bludný balvan pod vzrostlým topolem. Na tamější univerzitě také spisovatel získal v roce 1949 čestný doktorát.\n\n\n"}
{"id": "580158", "url": "https://cs.wikipedia.org/wiki?curid=580158", "title": "Beko'a", "text": "Beko'a\n\nBeko'a ( בְּקוֹעַ, doslova „\"Roztržení\"“, v oficiálním přepisu do angličtiny Beqoa) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 154 metrů v zemědělsky využívané pahorkatině Šefela, nedaleko od západního okraje zalesněných svahů Judských hor.\n\nObec se nachází 24 kilometrů od břehu Středozemního moře, cca 30 kilometrů jihovýchodně od centra Tel Avivu a cca 30 kilometrů západně od historického jádra Jeruzalému. Beko'a obývají Židé, přičemž osídlení v tomto regionu je etnicky převážně židovské. Mošav je situován 5 kilometrů od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále k severovýchodu ležící arabské (palestinské) oblasti Západního břehu fyzicky odděleny.\n\nBeko'a je na dopravní síť napojen pomocí dálnice číslo 3. Ta se jižně od obce kříží s dálnicí číslo 44.\n\nBeko'a byl založen v roce 1951. Podle jiných zdrojů roku 1952. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Nedaleko dnešního mošavu stávala do roku 1948 arabská vesnice Dejr Muchajsin. Navazovala na starší osídlení. Křižáci ji nazývali \"Deirmusim\". Byla také známá pod jménem \"Um al-Šukf\". Roku 1931 žilo v Dejr Muchajsin 113 lidí v 28 domech. Roku 1948 534 v 132 domech. Stála tu jedna mešita. Izraelci byl Dejr Muchajsin dobyt v dubnu 1948. Zástavba pak byla z větší části zbořena, s výjimkou jednoho domu.\n\nJméno mošavu odkazuje na roztržení židovské populace v době blokády Jeruzaléma v roce 1948, kdy byla poblíž dnešní vesnice zbudována provizorní zásobovací tepna (takzvaná Barmská cesta). Ke zřízení osady došlo 4. prosince 1952. Zakladateli byli Židé z Jemenu.\n\nPodle údajů z roku 2014 tvořili naprostou většinu obyvatel v Beko'a Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 635 lidí. Během roku 2014 populace stoupla o 3,9 %.\n\n\n"}
{"id": "580163", "url": "https://cs.wikipedia.org/wiki?curid=580163", "title": "Stromae", "text": "Stromae\n\nPaul Van Haver (* 12. března 1985 Brusel), známý jako Stromae, je zpěvák-rapper a textař belgicko-rwandského původu. Proslavil se hlavně hitem „Alors on danse“ a vyznamenal se jak v hip-hopu, tak i v elektronické hudbě. Známé jsou také jeho hity „Papaoutai“ nebo „Tous Les Mêmes“.\n\nJeho otec byl Rwanďan, matka je Belgičanka. V 11 letech začal navštěvovat l'Académie Musicale de Jette', kde se učil hudební historii a hře na bicí. Když mu bylo 18 let, založil s raperem J.E.D.I. skupinu Suspicion. Vyprodukovali spolu píseň a videoklip „Faut que t'arrête le Rap...“. Později skupinu opustil. Kvůli financování svých soukromých studií pracoval na částečný úvazek v pohostinství. Později se zapsal na školu L'Institut National de Radioélectricité et Cinématographie, poté vydal své první album \"Juste un cerveau, un flow, un fond et un mic ...\"\n\nV roce 2008 podepsal smlouvu na čtyři roky se studiem Because Music a Kilomaître. V roce 2009 pracoval jako praktikant v hudební rozhlasové stanici NRJ v Bruselu. Jejího hudebního dramaturga Vincenta Verbelena zaujala Stromaeho nahrávka „Alors on danse“ a rozhodl se ji pustit do éteru NRJ. Posluchači byli nadšeni, a tím začala Stromaeho kariéra. Společnost Vertigo Records, Label Mercury Records France (Universal Music Group) podepsala se Stromaeem smlouvu na celosvětovou distribuci jeho nahrávek. V květnu roku 2010 byla skladba „Alors on danse“ v hitparádách na 1. místě ve Francii, v Nizozemsku, v Řecku, v Německu, v Rakousku, ve Švýcarsku, v Itálii, v Dánsku, v Belgii i v České republice.\n\n\n\n\n\nV červnu 2011 přiznal, že se schází s Tatianou Silva, bývalou Miss Belgie. Ta o jejich vztahu prohlásila: „Mezi námi je to na celý život“. Rozešli se v září 2012.\n\nV srpnu 2013 přiznal, že se schází se svou stylistkou Coralie Barbier.\n\n"}
{"id": "580164", "url": "https://cs.wikipedia.org/wiki?curid=580164", "title": "Richard Salzmann", "text": "Richard Salzmann\n\nRichard Salzmann (* 10. května 1929 Plzeň) je český politik, právník a finančník, bývalý senátor za obvod č. 59 – Brno-město, bývalý ředitel Komerční banky a člen ODS.\n\nVystudoval Právnickou fakultu Univerzity Karlovy v Praze. Mezi lety 1954–1989 pracoval ve Státní bance československé, začínal na přepážce v Karlových Varech, roku 1967 se podílel v ústředí na přípravě bankovní reformy. V lednu 1990 přešel do Komerční banky, kde mezi lety 1992–1998 zastával funkci generálního ředitele, z postu odstoupil měsíc před platností zákona, který souběh funkcí senátora a šéfa banky zakazoval. Po jeho odchodu musel stát odkoupit 83 miliard špatných úvěrů. Tehdejší vedení banky bylo trestně stíháno, na Salzmanna se obvinění nevztahovala, neboť se podstatných jednání neúčastnil. V období 1993–1996 předsedal Burzovní komoře Burzy cenných papírů v Praze. Je ženatý, s manželkou Evou vychoval dvě dcery, Evu a Barboru.\n\nV letech 1966–1970 byl členem KSČ, v roce 1991 vstoupil do ODS.\n\nVe volbách 1996 se stal členem horní komory českého parlamentu, když v obou kolech porazil sociálního demokrata Jaroslava Mezníka. V senátu zasedal v Ústavně-právním výboru a vykonával post místopředsedy Volební komise v letech 1996–1998, a v období 1998–2000 na stejné pozici působil ve Výboru pro evropskou integraci. Ve volbách 2000 svůj mandát neobhajoval.\n\n"}
{"id": "580165", "url": "https://cs.wikipedia.org/wiki?curid=580165", "title": "Nachšon (kibuc)", "text": "Nachšon (kibuc)\n\nNachšon ( נַחְשׁוֹן, doslova „\"Odvážlivec/Průkopník\"“, v oficiálním přepisu do angličtiny Nahshon) je vesnice typu kibuc v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 154 metrů v zemědělsky využívané pahorkatině Šefela, nedaleko od západního okraje zalesněných svahů Judských hor. Severně od obce se terén svažuje do údolí vodního toku Nachal Ajalon.\n\nObec se nachází 26 kilometrů od břehu Středozemního moře, cca 32 kilometrů jihovýchodně od centra Tel Avivu a cca 27 kilometrů severozápadně od historického jádra Jeruzalému. Nachšon obývají Židé, přičemž osídlení v tomto regionu je etnicky převážně židovské. Kibuc je situován necelý kilometr od Zelené linie, která odděluje Izrael v jeho mezinárodně uznávaných hranicích a Západní břeh Jordánu, respektive od nárazníkové zóny v prostoru Latrunu. Počátkem 21. století byla ale plocha Latrunského výběžku s demografickou dominancí Židů fakticky anektována k Izraeli pomocí bezpečnostní bariéry a dále k severovýchodu ležící arabské (palestinské) oblasti Západního břehu fyzicky odděleny.\n\nNachšon je na dopravní síť napojen pomocí dálnice číslo 3. Ta východně od obce ústí do dálnice číslo 1 z Tel Avivu do Jeruzalému.\n\nNachšon byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Jméno osady odkazuje na Operaci Nachšon, která během války za nezávislost měla za cíl uvolnit blokádu Jeruzalému. Poblíž dnešního kibucu stála do roku 1948 arabská vesnice al-Chalajil.\n\nK založení kibucu došlo 5. května 1950 v den svátku Lag ba-omer. Zakladateli byli členové mládežnické levicové sionistické organizace ha-Šomer ha-Ca'ir. Až do šestidenní války v roce 1967 se kibuc nacházel těsně u hranice linie izraelské kontroly, poblíž strategicky významné výšiny Latrun.\n\nPodle údajů z roku 2014 tvořili naprostou většinu obyvatel v Nachšon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě mírně rostoucí populací. K 31. prosinci 2014 zde žilo 474 lidí. Během roku 201č populace klesla o 0,2 %.\n\n\n"}
{"id": "580173", "url": "https://cs.wikipedia.org/wiki?curid=580173", "title": "Jan Zahradníček (senátor)", "text": "Jan Zahradníček (senátor)\n\nJan Jakub Zahradníček (31. května 1948 – 16. prosince 2019 Brno) byl český politik, v letech 1990 až 1996 postupně poslanec České národní rady a Poslanecké sněmovny PČR za Křesťanskodemokratickou stranu, později za KDU-ČSL, v letech 1996 až 2002 senátor za obvod č. 60 – Brno-město, syn básníka Jana Zahradníčka.\n\nPO zatčené svého otce v roce 1948 byl spolu s maminkou a sestrami vystěhován z brněnského bytu do Uhřínova. Až do roku 1960 mohl otce navštěvovat pouze dvakrát ročně ve vězeňských hovornách.\n\nAbsolvoval Střední průmyslovou školu strojní, poté pracoval jako technik v VVÚ ZVS Brno. Byl ženatý, měl tři děti.\n\nVe volbách v roce 1990 byl zvolen do České národní rady za KDU (aliance křesťanských politických proudů včetně lidovců), v jejímž rámci byl členem Křesťanskodemokratické strany. Opětovně byl zvolen do ČNR ve volbách v roce 1992, nyní za koalici ODS-KDS (volební obvod Jihomoravský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní setrval do konce funkčního období, tedy do voleb v roce 1996. V září 1995 opustil poslanecký klub KDS pro nesouhlas s postupem strany, která směřovala k integraci s ODS, a přešel do poslaneckého klubu KDU-ČSL (předtím ještě krátce působil v jednom ze dvou klubů KDS, na které se tato sněmovní frakce kvůli sporům rozpadla). Byl členem Výboru petičního, pro lidská práva a národnosti a v letech 1995–1996 i Organizačního výboru sněmovny.\n\nV senátních volbách roku 1996 se stal členem horní komory českého parlamentu, když byl zvolen již v prvním kole se ziskem 50,06 % hlasů. V Senátu se věnoval činnosti ve Výboru pro zdravotnictví a sociální politiku a v Mandátovém a imunitním výboru, kde v letech 1998–2001 zastával funkci místopředsedy. Ve volbách do senátu roku 2002 svůj mandát obhajoval, ovšem se ziskem 15,83 % hlasů skončil třetí a nedostal se ani do druhého kola voleb.\n\nV roce 2008 byl zvolen do rady Ústavu pro studium totalitních režimů.\n\nV komunálních volbách roku 1994 neúspěšně kandidoval za KDS do zastupitelstva města Brna a městské části Brno-Královo Pole. Opětovně se o zvolení do brněnského zastupitelstva i do zastupitelstva MČ Královo Pole pokoušel v komunálních volbách roku 2006, tentokrát za KDU-ČSL, ale nebyl zvolen. Profesně byl uváděn jako úředník.\n\nV posledních třiceti letech života pomáhal při vydávání knih svého tatínka, podílel se na výstavách, literárních reflexích a přednáškách o jeho díle i jeho spravedlivém navracení do dějin české literatury. \nZemřel dne 16. prosince 2019 v Brně ve věku 71 let.\n\n"}
{"id": "580184", "url": "https://cs.wikipedia.org/wiki?curid=580184", "title": "Nachšon", "text": "Nachšon\n\nPojem Nachšon (: נחשונ, doslova „\"Odvážlivec/Průkopník\"“), může označovat:\n\n"}
{"id": "580200", "url": "https://cs.wikipedia.org/wiki?curid=580200", "title": "Jan Křtitel Peteani ze Steinbergu", "text": "Jan Křtitel Peteani ze Steinbergu\n\nJan Křtitel Peteani svobodný pán ze Steinbergu (1783 Farra ve Friaulsku – 28. listopadu 1864 Olomouc) byl římskokatolický kněz (ordinován 1806), olomoucký kanovník (1813)a děkan olomoucké kapituly (1837-1864) a v r. 1844 děkanem teologické fakulty v Olomouci. Do stavu svobodných pánů byl povýšen r. 1852 a r. 1856 byl tento šlechtický stupeň postoupen i jeho synovci nadporučíkovi Ferdinandovi.\n\n"}
{"id": "580201", "url": "https://cs.wikipedia.org/wiki?curid=580201", "title": "Transamerica", "text": "Transamerica\n\nTransamerica může znamenat:\n\n"}
{"id": "580204", "url": "https://cs.wikipedia.org/wiki?curid=580204", "title": "Marie Terezie Trani", "text": "Marie Terezie Trani\n\nMarie Terezie Trani (15. ledna 1867 – 1. března 1909) byla neapolsko-sicilská princezna a jediné dítě bavorské vévodkyně Matyldy a Ludvíka Bourbonského, hraběte z Trani.\n\nMatka Marie Matylda Bavorská byla druhá nejmladší dcera bavorského vévody Maxe a sestra rakouské císařovny Alžběty (Sisi), která tak byla její tetou. Roku 1861 se provdala v Mnichově za hraběte Ludvíka Trani, prince z rodu Bourbon-Obojí Sicílie, mladšího nevlastního bratra bývalého krále Obojí Sicílie Františka II. Dcera Marie Terezie byla jejich jediným dítětem.\n\nMarie Terezie se narodila 15. ledna 1867 v obci Enge, která byla později připojena k Curychu. Od narození se však Marii Terezii říkalo Mädi. Mädi si často hrávala se svou stejně starou sestřenicí Marií Valerií, dcerou císařovny Alžběty a zůstaly přítelkyněmi. V mladí byla žákyní penzionátu Victoria v Baden-Badenu.\n\nDne 27. června 1889 si vzala dědičného prince Viléma Hohenzollern-Sigmaringen. Mladá rodina bydela v Berlíně na Tempelhofském nábřeží. Už rok po svatbě 19. srpna 1890 se jim narodila dcera Augusta Viktorie a za další rok 30. srpna 1891 přišla na svět dvojčata Friedrich Viktor a František Josef.\n\nMarie Terezie už od mládí trpěla chorobou míchy (pravděpodobně roztroušenou sklerózou), a tak léto raději trávila v lázních Bad Tölz a zimu v Cannes ve Francii, kde zdejší klima zmírňovalo její nemoc. I přesto se tato nemoc dále zhoršovala. Kněžna ze Sigmaringenu zemřela 1. března 1909 na zápal plic v Cannes.\n\n\n"}
{"id": "580211", "url": "https://cs.wikipedia.org/wiki?curid=580211", "title": "Honza Dědek", "text": "Honza Dědek\n\nHonza Dědek (* 14. března 1972 Praha) je český novinář, specializující se na hudbu a rozhovory.\n\nVystudoval SPŠ stavební a v roce 1992 se stal redaktorem v časopise Rock & Pop a činný zde byl až do roku 1997. V té době zároveň přispíval i do dalších periodik jako byly hudební časopis UNI, časopisy Audio-video Revue, Stereo & Video, Xantypa a deník Večerník Praha. Po ukončení svého působení v časopise Rock & Pop publikoval své články jednak v celostátních denících Mladá Fronta Dnes a Lidové Noviny, ale také v časopisech Mladý Svět, Elle a Premiere a dále pak i na internetovém portálu Novinky.cz. V letech 2000–2010 byl redaktorem časopisu Reflex. V současnosti je zaměstnán v příloze Pátek deníku Lidové noviny.\n\n\n\n\n\n"}
{"id": "580216", "url": "https://cs.wikipedia.org/wiki?curid=580216", "title": "Transamerika", "text": "Transamerika\n\nTransamerika (v anglickém originále Transamerica) je americký nezávislý komediálně-dramatický film z roku 2005. Film vypráví příběh transsexuální ženy, která se vydá na road trip se svým synem Tobym, o němž dlouhou dobu nevěděla. Hlavní roli ztvárnila Felicity Huffman, která si za svůj výkon vysloužila Zlatý glóbus a nominaci na Oscara.\n\nTýden před svou operací změny pohlaví z mužského na ženské zatelefonuje Sabrině \"Bree\" Osbourneové Toby Wilkins, který hledá svého otce Stanleyho Schupaka, což je Breeino původní mužské jméno, a tvrdí, že je jeho syn. Bree dříve netušila, že má syna a nyní je odhodlána se ho zříci, ale její psychoterapeutka jí odmítá dát povolení k operaci, dokud si nevyřeší svou minulost, a tak Bree letí z Los Angeles do New Yorku.\n\nBree navštíví svého syna ve vězení, kde za něj zaplatí kauci. Předstírá, že je křesťanská misionářka. Zjistí, že Toby občas bere drogy a živí se jako gigolo a že jeho matka spáchala sebevraždu, po níž byl vychováván nevlastním otcem, kterého nechce znovu vidět. Bree ho přesvědčí, aby s ní jel zpět do Los Angeles. Ve skutečnosti ale plánuje nechat ho u jeho nevlastního otce v Kentucky. Když tam dorazí, Bree zjistí, že byl Toby svým otcem pohlavně zneužíván, a tak společně pokračují v cestě do L. A. Cestou, když musí Bree močit, Toby náhodou zjistí, že je Bree transsexuál. To mu nakonec nevadí, ale vadí mu, že mu lhala.\n\nKdyž jim ukradnou auto, Toby vydělá nějaké peníze jako gigolo od řidiče náklaďáku, ale před Bree předstírá, že je získal za prodej nějakých drog. Bree a Toby získají pomoc od indiánského rančera Calvina Mnohokoza, který je odveze do Phoenixu k Breeiným rodičům - konzervativní a sebestředné matce Elizabeth, židovskému otci Murrayho a rebelující a sarkastické sestře Sydney. Elizabeth je rozčílena Breeinou transsexualitou, ale je nadšená z objevu svého vnuka, ke kterému je příjemná a nabídne mu, aby s nimi bydlel. Tobymu se líbí luxus jejich domu, ale odmítne. Toby pak zjistí, že k Bree něco cítí, a tak jí nabídne sex a že si ji vezme, pokud bude chtít. To vede Bree k tomu, že řekne Tobymu pravdu - že ona je Stanley Schupak, jeho otec. Toby se rozčílí, že mu to neřekla dřív, opustí ji a sám odjíždí. Bree se pak usmíří se svou rodinou a odcestuje do Los Angeles.\n\nV Los Angeles se Bree konečně dočká své operace změny pohlaví, ale po ní opět začne brečet kvůli ztrátě Tobyho. Ten také odjel do L. A., odbarvil si vlasy a začal pracovat jako gay pornoherec, což se mu ale nedaří, protože má problémy s erekcí na povel, i když použil viagru. Na konci filmu Toby navštíví Bree a usmíří se s ní.\n\nFilm získal převážně pozitivní hodnocení kritiky. Rotten Tomatoes uvádí, že \"Transamerika\" získala 76% pozitivních hodnocení ze 132 hodnocení. Metacritic zase na základě 37 hodnocení uvádí, že film získal 66 bodů ze 100.\n\nFilm \"Transamerika\" posbíral mnoho filmových cen a nominací, např. na Berlínském mezinárodním filmovém festivalu. Zaujala především Felicity Huffman, která za svůj herecký výkon získala cenu Zlatý glóbus, cenu National Board of Review, Independent Spirit Award, ocenění na filmovém festivalu Tribeca nebo nominaci na Oscara.\n\n"}
{"id": "580222", "url": "https://cs.wikipedia.org/wiki?curid=580222", "title": "Seznam arcijáhnů Metropolitní kapituly u svatého Václava v Olomouci", "text": "Seznam arcijáhnů Metropolitní kapituly u svatého Václava v Olomouci\n\n\n\n"}
{"id": "580227", "url": "https://cs.wikipedia.org/wiki?curid=580227", "title": "Chronicon Moissacense", "text": "Chronicon Moissacense\n\nChronicon Moissacense (také Chronicon Moissiacense, česky Moissacká kronika) je anonymním autorem\nlatinsky psaná kronika, vzniklá ke konci 10. století v jihofrancouzském městě Narbonne nebo v benediktinském klášteře Ripoll v Katalánii; opis se dochoval v knihovně benediktinského opatství kláštera Saint-Pierre v Moissacu.\n\nKronika popisuje dějiny germánského kmene Franků od poslední čtvrtiny 4. století našeho letopočtu (od vlády římského císaře Valentiniana I.) až do roku 818 s doplňkem k roku 840 (zápis s datem úmrtí franského císaře Ludvíka Zbožného). Ve většině partií kroniky jde o kompilaci starších análů (do roku 741 podle \"Chronicon Laurissense breve\" a od roku 770 podle \"Annales Laureshamenses\").\n\nK roku 805 se zmiňuje o výpravě franských vojsk do Čech a neúspěšném obléhání hradiště Canburg. Zajímavé je i pojmenování Čechů jako \"Cichu-Windones\".\n\n\n"}
{"id": "580228", "url": "https://cs.wikipedia.org/wiki?curid=580228", "title": "Dihedrální grupa", "text": "Dihedrální grupa\n\nDihedrální grupa je pojem z algebry, který označuje grupu shodností pravidelného mnohoúhelníka (otočení a osové souměrnosti). Dihedrální grupy patří mezi jednoduché příklady (nekomutativních) konečných grup a hrají důležitou roli v teorii grup, geometrii a chemii.\n\nPravidelný \"n\"-úhelník má celkem 2\"n\" různých shodností, které ho zachovávají: \"n\" otočení a \"n\" osových souměrností. Ty tvoří prvky dihedrální grupy formula_1. Pro lichá \"n\" spojují osy souměrností vždy střed strany s protilehlým vrcholem. Pro sudá \"n\" prochází polovina os vždy středy dvou protilehlých stran a druhá polovina os spojuje protilehlé vrcholy. V obou případech je shodností dohromady stejně jako vrcholů. Složením dvou osových souměrnosti je rotace o dvojnásobek úhlu, který tyto osy svírají.\n\nNa následující sérii obrázků jsou všechny možné shodnosti osmiúhelníku, v první řadě otočení a v druhé řadě osové souměrnosti (místo označení vrcholů je za účelem identifikace zobrazení použit obrázek stopky):\n\nSložení dvou shodností pravidelného mnohoúhelníka dává opět shodnost. Toto skládání je grupová operace. Následující Cayleyova tabulka obsahuje všechna možná složení shodností rovnostranného trojúhelníka. \"R₀\" značí neutrální prvek, \"R₁\" a \"R₂\" jsou otočení proti směru hodinových ručiček o \n120° a 240° a \"S₀\", \"S₁\" a \"S₂\" jsou osové souměrnosti označené na obrázku vpravo.\n\nJe vidět, že dihedrální grupa \"D\" není komutativní, což platí pro všechny indexy kromě 1 a 2.\n"}
{"id": "580229", "url": "https://cs.wikipedia.org/wiki?curid=580229", "title": "Photographic Society of America", "text": "Photographic Society of America\n\nPhotographic Society of America (PSA) je jednou z největších neziskových fotografických organizací svého druhu. Byla založena v roce 1934 a rozšířila se o členy z více než 60 zemí včetně České republiky.\n\nPosláním tohoto sdružení je podporovat a posilovat umění a vědu fotografie ve všech jejích fázích, mezi svými členy a také nečleny.\n\nPSA je organizátorem několika významných soutěží po celý rok, včetně \"PSA Youth Showcase\".\n\n"}
{"id": "580230", "url": "https://cs.wikipedia.org/wiki?curid=580230", "title": "PSA", "text": "PSA\n\nZkratka PSA má více významů:\n"}
{"id": "580234", "url": "https://cs.wikipedia.org/wiki?curid=580234", "title": "Fédération Internationale de l'Art Photographique", "text": "Fédération Internationale de l'Art Photographique\n\nFédération Internationale de l'Art Photographique, nebo FIAP (Mezinárodní federace umělecké fotografie) je mezinárodní organizace národních fotografických sdružení. Členy je více než 85 národních asociací, zahrnující téměř jeden milion jednotlivých fotografů.\n\nOrganizaci FIAP založil M. Van de Wijer z Belgie v roce 1946. První členové byli fotografické sdružení z Belgie, Nizozemska, Itálie, Portugalska a Švýcarska. V roce 1947 se přidaly Dánsko, Finsko a Maďarsko. První kongres FIAP se konal v Bernu v roce 1950, v té době se přidaly další národní sdružení z Rakouska, Brazílie, Kuby, Španělska, Finska, Francie, Irska, Lucemburska, Švédska a Jugoslávie. Biennále FIAP se v současné době koná každé 2 roky, v různých zemích, liché ročníky pro černobílou fotografii a fotografii přírody, v sudých pro fotografii barevnou.\n\n\n\n"}
{"id": "580243", "url": "https://cs.wikipedia.org/wiki?curid=580243", "title": "Frankl", "text": "Frankl\n\nPříjmení Frankl (Franklová) nosí více osob:\n\n"}
{"id": "580244", "url": "https://cs.wikipedia.org/wiki?curid=580244", "title": "Festival Express", "text": "Festival Express\n\nFestival Express je dokumentární film z roku 2003 o cestě vlakem napříč Kanadou, kterou uskutečnily v roce 1970 známé rockové skupiny a osobnosti jako Grateful Dead, Janis Joplin, The Band a Delaney & Bonnie & Friends Film využívá kombinování živých nahrávek z koncertů, dále živých nahrávek z vlaku, do toho vstupují tehdejší účastníci s interview, kde komentují dění ve vlaku.\n\n\nHrané ve filmu\n\nDalší písně na DVD\n\nFestival Express turné se stalo finanční katastrofou, hrozily soudní pře a filmový projekt se ztratil. Části filmu se objevily v garáži původního producenta filmu \"Willema Poolmana\", kde byly uloženy více než tři desítky let. V roce 1999 začal pracoval na obnovení filmu producent \"Garth Douglas\" and konzultant \"James Cullingham\", který našel mnohé další nahrávky v Kanadském národním filmovém archivu, kde byly neodborně uloženy a nepřístupné světu. \"Douglas\" vešel do styku se synem \"Poolmana\" \"Gavinem\", který se stal londýnským filmovým producentem. Gavin vyrobil film spolu se svými školními přáteli \"Johnem Trapmanem\" a \"Bobem Smeatonem\". Hudební stopy byly mixovány v \"Toronto's MetalWorks Studios\", a vyrobeny \"Eddie Kramerem\", který spolupracoval s Jimi Hendrixem a Led Zeppelin, na Woodstocku, a na \"Derek & The Dominos Live In Concert.\"\n\nFestival Express měl světovou premiéru v roce 2003 na \"Toronto International Film Festival\". Dále byl promítán na mnoha festivalech, včetně Festivalu v Karlových Varechv roce 2004.\n\nPro divadelní projekci byl vydán v roce 2004.\n\nDVD o dvou discích bylo vydáno 2. listopadu 2004 u \"New Line Home Video\".\n\n"}
{"id": "580250", "url": "https://cs.wikipedia.org/wiki?curid=580250", "title": "Pavel Soukup (atlet)", "text": "Pavel Soukup (atlet)\n\nPavel Soukup (* 2. ledna 1971, Stod, Plzeň-jih) je bývalý český atlet, běžec, jehož hlavní disciplínou byl běh na 800 metrů.\n\nV roce 1989 skončil na juniorském mistrovství Evropy ve Varaždínu ve finále na sedmém místě. Největší úspěch své kariéry zaznamenal v roce 1995 na halovém MS v Barceloně, kde vybojoval bronzovou medaili. Trať zaběhl ve finále v čase 1:47,74 a na vítěze Clivea Terrelongea z Jamajky ztratil 44 setin. \n\nO rok později reprezentoval na letních olympijských hrách v Atlantě, kde však neprošel úvodním rozběhem. V rozběhu skončila jeho cesta také na mistrovství světa v Göteborgu 1995 a na světovém šampionátu v Athénách 1997. Na halovém MS v Paříži 1997 skončil v semifinále.\n\nV roce 1996 překonal český rekord v běhu na 800 m výkonem 1:44,87, jenž vydržel do roku 1998, kdy jej překonal Lukáš Vydra (1:44,84).\n\nMR ČR Jablonec nad Nisou 1994 časem 1.52,35 minut\n\nMR ČR Ostrava 1995 1.místo časem 1.47,81 minut .\n\nAkademické mistrovství v Ludwigshafenu v roce 1995 rekord v čase 1.46,38 minut. \n\nHMS Barceloně 1995 získal 3.místo časem 1.47,74 minut,\n\nSvětová univerziáda v Fukuoce (Japonsko) 1995 získal 3.místo časem 1.48,15 minut. \n\nLehkoatletický mítink v Norimberku 1996 vytvořil český rekord v čase 1.44,87 minut. a překonal rekord Jozefa Plachého z roku 1977.\n\nZlatá tretra Vítkovice 1996 1.místo \n\nVybojoval si účast na MS Göteborgu 1995 , OH Atlanta 1996, OH Athény 1997\n\nMemoriál Josefa Odložila Praha 1996 2.místo 1.45,61\n\nZlatá tretra Vítkovice 1997 3.místo 1.49.01 \n\nMR ČR Ostrava 1999 3.místo časem 1.49,73 \n\nMR ČR Plzeň 2000 2.místo časem 1.51,18 \n\nMR ČR 2001 Jablonec nad Nisou 2001 3.místo časem 1.49,41\n\nNejlepší atlet ČR 1995 3.místo \n\nNejlepší atlet ČR 1996 10.místo \n"}
{"id": "580251", "url": "https://cs.wikipedia.org/wiki?curid=580251", "title": "Libeňská sokolovna", "text": "Libeňská sokolovna\n\nZa první světové války se zde nacházel vojenský lazaret, za druhé světové války pak vojenský sklad. V letech 1949–1989 byla budova využívána především TJ Meteor a zčásti pro cvičení školáků okolních škol. Údržba budovy byla dosti zanedbávána. V roce 1990 byla budova navrácena původnímu majiteli, kterým je obnovený tělovýchovný spolek Sokol.\n\nRekonstrukce budovy proběhla od července do listopadu v roce 2001, v září téhož roku pak byla tato budova prohlášena kulturní památkou. Kromě tělocvičné a tělovýchovné činnosti zde mají své kanceláře také soukromé firmy.\n\n\n"}
{"id": "580254", "url": "https://cs.wikipedia.org/wiki?curid=580254", "title": "Svatý Gothard", "text": "Svatý Gothard\n\nSvatý Gothard z Hildesheimu (někdy také psán jako \"Gothahardus\", \"Gotardus\", \"Godehardus\", \"Gotthard\" či \"Godehard\") (960 Reichersdorf u Niederalteichu, 5. května 1038 Hildesheim), byl biskup z Hildesheimu , patron řádu benediktinů a světec.\nV devatenácti letech se spolu s arcibiskupem Frederikem Salcburským dostal do Říma a stal se tam knězem – děkanem. Roku 990 se stal niederalteišským mnichem benediktinského řádu a roku 996 byl ustanoven i tamějším opatem. V letech 1022–1038 byl hildesheimským biskupem. Roku 1134 byl papežem svatořečen jako první bavorský biskup. Další podrobné informace viz catholica.cz, v rubrice \"výběr světce podle měsíců\" je uvedený 5. května.\n\n\n\n\nBývá vyobrazen zejména ve vrcholném a pozdním středověku, jako stojící opat či prelát v pontifikáliích s berlou a mitrou, někdy ve dvojici nebo ve skupině s dalšími biskupy nebo řádovými patrony benediktinů. U nohou může mít draka, v ruce model kostela. Sedící bývá vyobrazen u pultu, jak píše a je obklopen knihami. Ve scénách se objevuje, jak křísí mrtvého nebo zakládá kostel.\n\nDalší viz rozcestník: Kostel svatého Gotharda.\n\n"}
{"id": "580258", "url": "https://cs.wikipedia.org/wiki?curid=580258", "title": "Sinéad", "text": "Sinéad\n\nSinéad (irská výslovnost nebo ; angická výslovnost ) je irské ženské jméno. Jméno má stejný hebrejský původ jako jména Jana nebo Žaneta znamenající „Bůh je milostivý“.\n\n"}
{"id": "580264", "url": "https://cs.wikipedia.org/wiki?curid=580264", "title": "Charles Starkweather", "text": "Charles Starkweather\n\nCharles Raymond Starkweather (24. listopadu 1938, Lincoln, Nebraska, USA – 25. června 1959 tamtéž) byl americký sériový vrah působící v Nebrasce.\n\nNarodil se v chudé části Lincolnu do rodiny tesaře a servírky. Ve škole byl šikanován a sám tak trávil přestávky často na chodbě před třídou. Později chodil do posilovny a začal se mstít na těch, kteří se mu dřív smáli. Jednou např. bezdůvodně kopl fyzicky slabého spolužáka do břicha, začal ho mlátit kladivem a házel s ním o tabuli. Rapidně se zhoršil jeho prospěch ve škole.\n\nV pubertě si Starkweather oblíbil herce Jamese Deana a začal se podobně upravovat. V roce 1956 se seznámil s Caril Ann Fugateovou, do které se zamiloval. Odešel ze školy a začal pracovat jako popelář, aby se s ní mohl vidět každý den před školou.\n\nPozději si našel podnájem, protože ho však neuměl splácet, musel brzy odejít. Nocoval často ve svém autě, kde četl akční komiksy, které ho prý později inspirovaly k vraždám.\n\nDne 30. listopadu 1957 přijel Starkweather na místní benzínovou pumpu, kde si nejprve koupil žvýkačky, sušenky a cigarety a odjel. Po chvíli se vrátil s brokovnicí a požadoval číselnou kombinaci k trezoru. Tu však pracovník pumpy Robert Colvert neznal. Starkweather ho vzal do auta, odvezl ho na opuštěné místo a zastřelil ho. Poté se přiznal své dívce Fugateové, ta mu však neuvěřila.\n\nDne 21. ledna 1958 přijel Starkweather na návštěvu k dívčiným rodičům. Její otec Marion ho však neměl v lásce a dal mu pěstí. Starkweather si došel do auta pro pušku a když se vrátil, všechny obyvatele domu kromě Caril Ann zastřelil. Fugateinu sestru Betty Jean umlátil pažbou. Těla pak ukryl různě za domem. V domu pobyli Starkweather a Fugateová několik dní.\n\nPoté odjeli do sousedního města Benda, kde se uchýlili na farmu rodinného přítele Augusta Meyera. Starkweather ho střelil do hlavy (později uvedl, že si na něho Meyer už nepamatoval a vytáhl zbraň). Museli na farmě chvíli zůstat, protože se jim porouchalo auto.\n\nNakonec šli stopovat. Zastavilo jim auto Roberta Jensena a Carol Kingové. Starkweather je po chvilce přinutil, aby zahnuli k domu, kde je odvedl do sklepa a zastřelil. Starkweather prý chtěl nechat Kingovou žít, ale Caril Ann se rozčílila a zastřelila ji. Vzali si jejich auto a pokračovali v cestě.\n\nPoté se rozhodli, že uprchnou z Nebrasky, ale kvůli Starkweatherově rýmě se museli vrátit do Lincolnu. Přijeli do bohaté čtvrti, kde si vyhlédli dům místního průmyslníka. V domě nalezli průmyslníkovu manželku a její služku, ty Starkweather ubodal. Poté zastřelil i průmyslníka, který se vrátil domů. Vzali si jejich peníze a auto, se kterým měli v úmyslu odjet do Wyomingu.\n\nNakonec se Starkweather rozhodl zbavit průmyslníkova auta a vzal si auto Merla Collisona, kterého zastřelil. Ke Starkweatherově smůle ho viděl zástupce šerifa, který se k nim vydal. Starkweather stačil naskočil do auta a ujet, jeho dívka Caril Ann však byla zatčena. Po hodině zběsilé honičky byl Starkweather zraněn a nakonec se vzdal. Jeho řádění trvalo tři měsíce.\n\nCharles Starkweather se přiznal ke všem jedenácti vraždám a byl odsouzen k trestu smrti. Poprava se konala 25. června 1959 na elektrickém křesle. Jeho poslední slova byla: \"\"Mrtví lidé jsou si všichni rovni\"\". Caril Ann Fugate byla odsouzena k doživotí. V roce 1976 však byla podmínečně propuštěna.\n\nNorská aggrotech kapela Combichrist jmenuje ve své písni „God Bless“ (česky „Bůh žehnej“) celou řadu sériových vrahů a teroristů, mezi nimi je i Charles Starkweather.\nPřípad inspiroval film Badlands – Zapadákov z roku 1973. Přestože je děj značně upraven, film vcelku věrně zachycuje psychologii vrahů a jejich zločiny. Filmu obsahuje i prohlášení autorů, že nemá se skutečností nic společného.\n\n"}
{"id": "580265", "url": "https://cs.wikipedia.org/wiki?curid=580265", "title": "Yousuf Karsh", "text": "Yousuf Karsh\n\nYousuf Karsh (23. prosince 1908 Mardin - 13. července 2002), držitel řádu Order of Canada, byl kanadský fotograf původem z Arménie, jeden z nejznámějších portrétních fotografů. Proslul svými portréty politiků, umělců, hudebníků, spisovatelů, vědců a dalších známých osobností. Jeho snímky jsou součástí stálých expozic Metropolitního muzea umění a Muzea moderního umění v New Yorku stejně jako kanadské Národní galerie.\n\nYousuf nebo Josuf (jeho křestní jméno bylo arménské Hovsep) Karsh se narodil v Mardinu, městě ve východní Osmanské říši (dnes Turecko). Vyrůstal v průběhu Arménské genocidy, o které napsal, \"viděl jsem umírat své příbuzné, moje sestra zemřela hladem, když jsme byli hnáni od vesnice k vesnici.\" Ve čtrnácti letech uprchl se svou rodinou do Sýrie, aby unikli pronásledování. O dva roky později jej rodiče poslali k jeho strýci Georgi Nakashovi, fotografovi v Sherbrooke, Québec, Kanada. Karsh tam krátce chodil do školy a pomáhal svému strýci ve fotografickém studiu. Nakash ve svém synovci rozpoznal velký potenciál a v roce 1928 zařídil Karshovi studium u portrétního fotografa Johna Gara v Bostonu, Massachusetts, Spojené státy. Jeho bratr, Malak Karsh, také fotograf, autor proslaveného obrazu dřevěných klád plovoucích po řecem, která se objevila na kanadské jednodolarové bankovce.\n\nKarsh se vrátil do Kanady o čtyři roky později, založil fotografické studio na zámku Laurier Hotel v Ottawě, Ontario, v těsné blízkosti sídla Kanadské vlády. Kanadský ministerský předseda Mackenzie King Karshe objevil a uspořádal setkání s hostujícími hodnostáři jako portrétní zasedání. Karshova práce přitahovala pozornost různých celebrit, ale jeho místo v historii bylo trvale zpečetěno dne 30. prosince 1941, kdy fotografoval Winstona Churchilla poté, co Churchill přednesl projev před kanadskou poslaneckou sněmovnou v Ottawě.\n\nObraz Winstona Churchilla přinesl Karshovi mezinárodní uznání a je velmi často reprodukovaným fotografickým portrétem. V roce 1967 mu byl udělen titul Order of Canada a v roce 1990 byl povýšen na Order of Canada - Companion.\n\nZe stovky nejvýznamnějších lidí století, jmenovaných v roce 2000 v knize \"International Who's Who\", získal fotograf Karsh 51. místo a byl také jediným Kanaďanem v tomto seznamu.\n\nV pozdních 90. letech se Karsh přestěhoval do Bostonu a 13. července 2002, ve věku 93 let, zemřel v Bostonské nemocnici po komplikované operaci. Byl pohřben na hřbitově Notre-Dame v Ottawě.\n\nKarsh byl mistrem studiového osvětlení. Jedním z jeho charakteristických postupů bylo to, že portrétovaným osvětloval ruce zvlášť. Fotografoval mnoho velkých a slavných osobností své generace. Většinou během své kariéry používal profesionální fotoaparáty Calumet 8 × 10 (1997,0319), fotoaparát vyráběný kolem roku 1940 v Chicagu. Novinář George Perry napsal v britském listu \"The Sunday Times\", že „když slavní začínají přemýšlet o své nesmrtelnosti, volají Karshe z Ottawy.“\n\nKarsh měl nadání pro zachycení podstaty osobnosti v okamžiku jeho portrétu. Jak Karsh napsal ve své vlastní práci \"Karsh Portfolio\" v roce 1967: \"„V každém muži a ženě je skryté tajemství, a já jako fotograf mám úkol jej odhalit, pokud mohu. Zjevení, pokud přijde, přijde na zlomek sekundy podvědomým gestem, třpytem oka, v krátkém zrušení masky, za kterou se všichni lidé skrývají své nejvnitřnější já před celým světem. V tomto pomíjivém příležitostném okamžiku fotograf musí jednat nebo všechno ztratit.“\"\n\nJeho dílo se nachází ve stálých sbírkách National Gallery of Canada, newyorském Muzeu moderního umění a Metropolitan Museum of Art, Mezinárodním muzeu fotografie a filmu George Eastman House, Bibliotheque nationale de France, National Portrait Gallery v Londýně, Portrétní národní galerii Austrálie a v mnoha dalších. Library and Archives Kanada drží jeho kompletní sbírky, včetně negativů, tisků a dokumentů. Jeho fotografické vybavení bylo darováno Canada Science and Technology Museum v Ottawě.\n\nKarsh vydal 15 knih svých fotografií, které obsahují stručné popisy sezení, během kterých kladl otázky a mluvil s fotografovanými, aby je uvolnil a mohl zkomponovat jejich portrét. Někteří ze slavných, které fotografoval, byli například polní maršál lord Alanbrooke, Muhammad Ali, Marian Anderson, W. H. Auden, Joan Baez, Zulfiqar Ali Bhutto, Humphrey Bogart, Alexander Calder, Pablo Casals, Fidel Castro, Chiang Kai-Shek, Joan Crawford, Ruth Draper, Albert Einstein, Dwight Eisenhower, Princezna Alžběta II., Robert Frost, Clark Gable, Indira Gandhi, Grey Owl, Ernest Hemingway, Audrey Hepburn, papež Jan Pavel II., Chuck Jones, Carl Jung, Helen Keller a Polly Thompson, Grace Kelly, Jacqueline Kennedy, John F. Kennedy, Peter Lorre, Pandit Nehru, Georgia O'Keeffe, Laurence Olivier, General Pershing, Pablo Picasso, Pope Pius XII, Prince Rainier of Monaco, Paul Robeson, rocková skupina Rush, Albert Schweitzer, George Bernard Shaw, Jean Sibelius, Pierre Elliott Trudeau, Andy Warhol, Frank Lloyd Wright, a - pravděpodobně jeho nejznámější - Winston Churchill.\n\nPříběh, který se váže k tomu, jak Karsh vytvořil svůj slavný portrét Churchilla během druhé světové války. Churchill, britský premiér, právě hovořil ke kanadskému parlamentu a Karsh byl u toho, aby jej zachytil jako jednoho velkých vůdců minulého století. \"Nebyl zrovna příliš naladěn na portrétování a dvě minuty bylo vše, co mi dovolil, abych jako on přešel od poslanecké sněmovny senátu do předpokoje,\" napsal Karsh v knize \"Faces of Our Time\". \"Dvě skoupé minuty, ve kterých se musím snažit, abych na film zachytil muže, který napsal nebo inspiroval knihovnu knih, plnil svět svou slávou, a já, v tomto případě, s hrůzou.\"\n\nChurchill vkráčel do místnosti zamračený, \"pokud jde o můj foťák, jak by mohl, díval se na něj jako na německého nepřítele.\" Jeho výraz se pro Karshe perfektně hodil, ale doutník, který mu uvízl mezi zuby se mu zdál neslučitelný s touto slavnostní a formální příležitostí. \"Instinktivně jsem mu odstranil doutník. V té chvíli se churchillovské mračení prohlubovalo, hlavu naklonil agresivně dopředu a ruku dal v bok v postoji zlosti.\"\n\nV portrétu zachytil Churchilla a Británii toho času dokonale - jako vzdorovité a nedobytné. Snímek se tak stal symbolem válečného odhodlání Britů. Churchill k němu později poznamenal: \"Vy dokážete přinutit řvoucího lva stát modelem při fotografování.\" Poté Karsh nazval tuto fotografii \"Řvoucí lev\".\n\nNicméně, Karshovým favoritem je snímek, který byl pořízen o něco později, a na kterém je Churchillova nálada značně odlehčená, ve stejné pozici, ale s úsměvem.\n\n\n\n\n"}
{"id": "580266", "url": "https://cs.wikipedia.org/wiki?curid=580266", "title": "Petr Čihák", "text": "Petr Čihák\n\nPetr Čihák (* 1969) je český hokejista.\n\nPetr Čihák odehrál 3 sezóny v naší nejvyšší soutěži na počátku 90. let. Po vojně v Písku začal hrát v sestavě Škody Plzeň, se kterou získal na jaře 1992 stříbro ve finále Federální hokejové ligy. Tehdy nastupoval v útoku nejčastěji s Richardem Bayerem a Jaroslavem Šťastným, v play-off pak s Davidem Brukem a Jiřím Koreisem. Po stříbrné sezóně odešel do Hradce Králové, se kterým vybojoval postup do tehdy prvního ročníku samostatné české Extraligy, který pak také v dresu Stadionu Hradce Králové odehrál. Celkem sehrál během tří sezón v nejvyšší soutěži 90 utkání, ve kterých nastřílel 10 branek a připsal si 15 asistencí. Do reprezentačních výběrů se nikdy nedostal.\n"}
{"id": "580270", "url": "https://cs.wikipedia.org/wiki?curid=580270", "title": "Filippo Lippi", "text": "Filippo Lippi\n\nFilippo (di Tommaso) Lippi, také Lippo Lippi (1406 – 8. říjen 1469), byl italský renesanční malíř. Pracoval technikami tempera na dřevě a freska.\n\nFilippo Lippi se narodil ve Florencii. Oba jeho rodiče zemřeli, když byl ještě dítě. Do osmi let věku se o něj starala jeho teta Mona Lapaccia. Poté ho dala do karmelitánského kláštera Carmine ve Florencii, kde v roce 1421 složil řeholní sliby. Nějakou dobu pobýval v Sieně, kde se mohl seznámit s pracemi Jacopa della Quercia, Lorenza Ghibertiho, Donatella a dalších. Mladík podle všeho vykazoval větší zájem o výtvarné umění než o studium, a proto ho představení kláštera nechali vyučit malířství. Jak tehdy bylo běžné, studoval Filippo fresky, které v té době v kapli kostela Carmine dokončil Masaccio (práce probíhaly v letech 1426 až 1428), a snažil se je napodobit. To se mu vedlo tak dobře, že ho někteří považovali za druhého Masaccia (Vasari přímo píše, „že do něj vstoupil Masacciův duch“). Tento vliv se odráží na rané práci \"Madonna trivulzio\" se třemi světci a anděli, přibližně z roku 1430.\n\nDalším dílem vytvořeným za jeho pobytu v klášteře je freska znázorňující Slavnostní potvrzení karmelitánského řádu papežem Evženem IV. (z roku 1432, byla z velké části zničena).\n\nV letech 1432 – 1434 pracoval v Padově. V bazilice sv. Antonína vytvořil ostatkový oltář a v kapli \"Palazzo del Podestà\" spolupracoval na fresce nazývané \"Madonna del Pilastro\". Po odjezdu z Padovy se vrátil zpět do Florencie. Jeho velký umělecký rozvoj je již znatelný na obraze \"Madony s Dítětem\" na trůnu zvaném podle místa vzniku 'Tarquinia\" (1437) pro kardinála Giovanniho Vitelleschiho. Společně s Fra Angelicem se stal nejvyhledávanějším malířem ve Florencii.\n\nLippi začal pracovat na malbách pro kostel Santo Spirito, kde vytvořil \"Madonu s Dítětem, se svatým Fredianem a Augustýnem\" v letech 1437 – 1439, nazvaný podle donátora Gherarda di Bartolommea Barbadori. O této práci se Vasari vyjádřil jako o „vzácném díle, jehož si naši umělci vždy vážili“.\nZároveň s Barbadoriho oltářem vzniklo \"Zvěstování\" v bazilice San Lorenzo ve Florencii. Na této práci je zřetelná fascinace nizozemskými malbami. Další velkou zakázkou bylo \"Korunování Panny Marie\" pro hlavní oltář sv. Ambrože ve Florencii. Práce probíhaly v letech 1439 až 1447. Byl to jeden z nejdražších oltářních obrazů 15. století. Vasari zaznamenal, že Korunování mělo okamžitý úspěch a znamenalo pro Lippiho přátelství s Cosimem Medicejským. Pozdější zakázka, asi z roku 1445 také pro Mediciho, byla \"Panna s Dítětem, se sv. Františkem, Damiánem, Kosmou a Antonínem Paduánským\" pro kapli Santa Croce.\nLippi byl také nadšený portrétista. Jeho zájem o vytvoření individuálního portrétu vycházel zřejmě opět ze znalosti nizozemských portrétních maleb. Dva samostatné portréty, které se dochovaly, jsou nejranějšími příklady této generace italských renesančních umělců. Prvním z nich je \"Dvojportrét muže a ženy\", vytvořený kolem roku 1440, druhý \"Portrét ženy\" je pozdější (asi z roku 1442). Oba portréty jsou umístěny v interiérovém prostředí, starší má průhled oknem na krajinu. Lippi byl také jedním z prvních malířů, který zakomponoval do obrazu svou vlastní podobiznu.\n\nV roce 1441 pobýval v klášteře Carmine, avšak již v únoru 1442 přijal místo rektora u S Quirico v Legnaia, mimo Florencii. V roce 1447 začal pracovat v Paláci signorie ve Florencii pravděpodobně na díle \"Vize sv. Bernarda.\n\nČasto se uvažuje o vlivu Fra Angelica na Lippiho dílo, převážně ve čtyřicátých letech 15. století. Je jisté, že styl obou malířů byl zpočátku velmi podobný. Vytvořili také společné dílo \"Klanění Tří králů\", známé jako \"„Cook Tondo“\". Fra Angelico na něm pracoval do roku 1445, dokončeno bylo Lippim, který přidal figury v popředí (mimo dítěte), vytvořil většinu obrazu Panny a postavu mladého mága. Je zde zřejmá snaha o zharmonizování svého a Angelicova stylu, jehož vliv lze sledovat na Lippiho \"Zvěstování\" z roku 1450.\n\nV květnu 1455 byl zbaven úřadu v Legnaia a stejně tak přišel o místo kaplana v konventním kostele S Niccolò ai Fieri ve Florencii a byl ustanoven kaplanem augustiniánských mnišek v klášteře sv. Markéty v Prato.\nRoku 1452 byl najat k výzdobě chóru v Prato (pozdější katedrála) a pracoval na ní až do roku 1466. Tak jako byl toskánský cyklus nejdražší, tak je ten v Prato nejširší. Strop chóru je vyzdoben freskami sedících apoštolů.\n\nScény ze života sv. Štěpána, hlavního světce katedrály, jsou umístěny na severní straně, zatímco na jižní straně je vyobrazen \"Život sv. Jana Křtitele\". Scény \"Ukamenování sv. Štěpána\" a \"Stětí sv. Jana Křtitele\" jsou malovány mimo chronologickou řadu v křížení oltářní zdi a severní a jižní zdi. Přesná doba vzniku jednotlivých scén není známá, mimo dvou Narození v lunetách, které byly malovány jako první. \"Pohřeb sv. Štěpána\" pokrývá prostor velké chrámové lodi v řadách nadživotních postav znázorňujících mimo jiné Pia II, Karla Medicejského a autoportrét. \"Tanec Salome\" v zobrazení Herodovy hostiny je mistrovským kouskem lineární kresby, která se později objeví v díle Lippiho žáka Botticelliho.\n\nBěhem čtrnácti let v Prato namaloval Lippi mnoho obrazů. Mezi nimi \"Pannu s Dítětem se scénami ze života svaté Panny\" z roku 1453 – první florentské zobrazení Panny v tondu, dále \"Pannu s dítětem v nice\". V tomto období zřejmě vznikají témata \"Adorace dítěte\" v lesním prostředí, například z roku 1453 namalované pro Annalenský konvent ve Florencii. Toto téma se objevilo také na hlavní desce triptychu zaslaném Alfonsi Aragonskému jako diplomatický dar od Cosima Medicejského v roce 1458. Zachovaly se pouze boční výjevy představující \"sv. Antonína Abbota a sv. Michaela\". Další objednávkou Medicejských byla \"Adorace dítěte se sv. Romualdem a malým Janem Křtitelem\" (zřejmě z roku 1459 nebo 1463), zamýšlená pro oltář v kapli medicejského paláce ve Florencii, později byla však nahrazena kopií.\n\nKolem poloviny padesátých let byl Lippi zaneprázdněn různými zakázkami, mezi nimiž nechyběly ani restaurátorské práce nebo dokončení nehotových zakázek (např. Nejsvětější Trojice se světci od Pesellina v Pistoi, kolem roku 1459).\n\nV Prato se seznámil se svojí budoucí ženou Lucrezií Buti (* 1435), jež vstoupila do řádu v roce 1454 spolu se svou sestrou Spinettou. Jejich otec Francesco Buti byl tehdy už mrtev. Lucrezia opustila klášter v roce 1457 a téhož roku se jí narodil syn Filippo, známý pod jménem Filippino Lippi. Lucrezia se později do kláštera vrátila, ale znovu jej opustila. Roku 1461 papež Pius II. zprostil oba milence řeholního slibu, takže mohli uzavřít legitimní sňatek a roku 1465 se jim narodila dcera Alessandra. Nejpozději do tohoto roku byl Lippi definitivně zbaven všech církevních úřadů.\nMezi Lippiho další pozdní práce patří \"Panna s Dítětem mezi dvěma anděly\" a freska \"Život Panny\" v apsidě spoletské katedrály z roku 1466. Koncem roku 1468 byla zřejmě dokončena scéna \"Korunování Panny Marie\". Na ní lze obdivovat dokonalost, k níž dospěl Lippi v závěru života: kombinace odvážné kompoziční kresby a bohaté techniky společně se skvěle vytvořenou iluzí. Vpředu zobrazené kopce dokazují, že se jedná o vlastní Lippiho práci. Po jeho smrti v roce 1469 dokončil výzdobu jeho spolupracovník Fra Diamant.\n\nFilippo zemřel při práci na fresce Della Storie Vergine a je pohřben v Spoletu.\n\nFilippo Lippi pracoval za stálé a věrné podpory patronů, mezi něž patřil v první řadě rod Medici. Mimo to také realizoval mnoho zakázek pro různé řády a kongregace. Na jeho dílech se podíleli další umělci, např. Fra Diamant, Fra Carnevale, Pesellino nebo Fra Angelico. Mezi jeho přední žáky patří také Botticelli a Jacopo del Sella. Spolupracoval i s jinými, a tento fakt vedl občas ke snížení kvality jednotlivých zakázek, dokonce je znám případ, že zákazník odmítl zaplatit, protože zakázku nerealizoval právě jím najatý Lippi.\n\n"}
{"id": "580280", "url": "https://cs.wikipedia.org/wiki?curid=580280", "title": "Alois Josef Krakovský z Kolovrat", "text": "Alois Josef Krakovský z Kolovrat\n\nAlois Josef Jáchym Ignác František z Pauly Michal Alexander Sauli Josef Kalasanský Sebastian Kajetán Antonín Paduánský hrabě Krakowský z Kolowrat, svobodný pán z Újezda (21. ledna 1759 Praha – 28. března 1833 Praha) byl příslušník krakowské větve šlechtického rodu Kolowratů, římskokatolický duchovní, kanovník a prelát olomoucké kapituly, olomoucký světící biskup, později 16. biskup královéhradecký a 24. arcibiskup pražský.\n\nPocházel ze staré české šlechtické rodiny Kolowratů. Narodil se jako dvanácté ze čtrnácti dětí Prokopu hraběti Krakowskému z Kolowrat (1718-1774) a jeho druhé manželce hraběnce Marii Anně Markétě, roz. Ogilvy (1725-1810). Po studiích na pražském jezuitském gymnáziu studoval teologii v Praze a 7. dubna 1775 přijal nižší svěcení. V letech 1776–1781 studoval teologii v Římě, kde získal kněžské svěcení i doktorát z teologie. \n\nCelý život se věnoval duchovní dráze, které byl rodiči předurčen. Zemřel 28. března 1833 v Praze a byl pohřben do hrobky staré arcibiskupské (Pernštejnské, Kinských) kaple v katedrále sv. Víta, Václava a Vojtěcha v Praze.\n\nRoku 1783 se stal proboštem kroměřížské kapituly, ale již roku 1786 byl přijat za sídelního kanovníka olomouckého (nesídelním byl již od roku 1785, znovu se jím stal po jmenování biskupem královéhradeckým). Arcibiskup Colloredo jej ustanovil generálním vikářem arcidiecéze, roku 1800 direktorem kněžského semináře v Olomouci.\n\nDne 1. března 1801 byl papežem Piem VII. jmenován titulárním biskupem sareptským a téhož roku byl i konsekrován svým metropolitou v katedrále sv. Václava. Stal se sufragánem 1. olomouckého arcibiskupa Antonína Theodora Colloredo-Waldsee (1777–1811). Císař František I. jmenoval biskupa Kolowrata i skutečným císařským tajným radou.\n\nCísař František I. jej 6. ledna 1812 jmenoval biskupem královéhradeckým (papežem potvrzen až 1815). Jako biskup rozhodl roku 1816, aby se přednášky z českého jazyka a literatury staly na královéhradeckém semináři povinnými pro všechny čtyři ročníky studia a byla pro ně zřízena profesura. V roce 1830 se jeho přispěním královéhradecký kněžský seminář osamostatnil. Že měl k Hradci Králové vřelý vztah, nasvědčuje i fakt, že biskupské knihovně odkázal 332 děl v 795 svazcích.\n\nPo smrti arcibiskupa Václava Leopolda Chlumčanského z Přestavlk a z Chlumčan byl 31. srpna 1830 jmenován císařem Františkem I. jeho nástupcem ve funkci pražského arcibiskupa, k jeho intronizaci došlo v katedrále sv. Víta dne 17. dubna 1831. Arcidiecézi z důvodu těžkých nemocí spravoval prostřednictvím pomocného biskupa pražského Františka de Paula Pištěka. \n\nKolowratův episkopát byl poznamenán rozsáhlými epidemiemi cholery, které zasáhly celé území Čech. Tehdy byla řada klášterů proměněna v provizorní nemocnice a pražské arcibiskupství organizovalo účinnou pomoc postiženým, a to zejména v roce 1831.\n\n\n"}
{"id": "580281", "url": "https://cs.wikipedia.org/wiki?curid=580281", "title": "COM (soubor)", "text": "COM (soubor)\n\nCOM je v informatice typ spustitelného souboru, který je používán v několika operačních systémech. Původní použití zkratky bylo pro soubor typu \"Command\", což je textový soubor obsahující příkazy, které budou po spuštění předány operačnímu systému (podobně, jako je v DOSu zpracován dávkový soubor). Spustitelné soubory ve formátu codice_1 nemusí mít pro spuštění vždy nutně příponu souboru codice_1. V systému CP/M a počátečních verzích systému MS-DOS tomu tak ale muselo být.\n\nPřípona souboru codice_1 nijak nesouvisí s internetovou doménou nejvyšší úrovně \".com\" (zkratka \"commercial\", tj. komerční). Nicméně tato podobnost v názvu byla v minulosti zneužita počítačovými viry.\n\nFormát souboru codice_1 je binární formát původně používaný v systémech CP/M a DOS. Je velmi jednoduchý, nemá hlavičku (s výjimkou souborů v CP/M 3) ani metadata, obsahuje pouze kód a data. Tato jednoduchost je ovšem za cenu, že binárka může mít maximální velikost 64 KiB a veškerý kód i data jsou uložena v jednom segmentu.\n\nVzhledem k tomu, že chybí informace o relokaci, soubor je načten do operační paměti na předem nastavenou adresu (offset 0100h bezprostředně po PSP), odkud bude i spuštěn. Toto nebyl problém na prvních 8bitových počítačích, ovšem tento fakt je hlavním důvodem, proč se formát codice_1 přestal používat brzy po zavedení 16bitových a 32bitových procesorů.\n\nV architektuře Intel 8080 lze adresovat pouze 65536 bajtů paměti (rozsah adres 0000h až FFFFh). V CP/M bylo prvních 256 bajtů paměti (od 0000h do 00FFh) vyhrazených pro systémové použití a každý uživatelský program musel být nahrán přesně od adresy 0100h, odkud byl následně spuštěn. Soubory codice_1 se na tento model hodí perfektně. Všimněme si, že před zavedením MP/M a Concurrent CP/M nebylo možné spustit více než jeden program nebo příkaz ve stejném čase. Všechny se totiž musely načíst na adresu 0100h.\n\nPřestože v operačních systémech DOS i CP/M je formát souboru codice_1 stejný, soubory nejsou kompatibilní. V DOSu jsou použity strojové instrukce x86 (i systémová volání DOSu), zatímco v CP/M jsou použity strojové instrukce Intel 8080 a systémová volání CP/M (programy vyhrazené pro určité konkrétní systémy mohou navíc obsahovat další instrukce Intel 8085 nebo Z80). \n\nJe ovšem možné přeložit soubor codice_1, který poběží v obou operačních systémech. Nazývá se fat binary („tlustá binárka“). Nejedná se ale o kompatibilitu na úrovni strojových instrukcí. V podstatě se jedná o dva různé programy se stejnou funkčností v jednom souboru, kde každá část používá strojové instrukce své hardwarové platformy. Operační systém si ze souboru codice_1 vybere část určenou právě pro něj.\n\nV CP/M 3 může codice_1 soubor obsahovat i 256bajtovou hlavičku, což signalizováno hodnotou prvního bajtu (hodnota prvního bajtu nastavena na C9h). Hodnota C9h odpovídá 8080 instrukci RET (návrat z podprogramu), takže v případě, že dojde ke spuštění na starší verzi CP/M, která nepodporuje toto rozšíření, dojde k okamžitému ukončení programu. Jelikož instrukční sady 8085 a Z80 jsou nadmnožinami 8080, toto opatření funguje na všech třech systémech CP/M. Instrukce C9h je ale neplatný operační kód na 8088/8086 a způsobí výjimku. Z důvodu vyhnutí se kolizi, zavaděče některých verzí DOSu zamítají programy začínající C9h. Operační kód C9h pro návrat je až v 80188/80186.\n\nV systémech MS-DOS a DOS kompatibilní, není zavaděčem nebo běhovým prostředím stanovena žádná správa paměti pro codice_1 soubory. Veškerá paměť je codice_1 souboru jednoduše přístupná. Po spuštění je do operační paměti také znovunačten shell COMMAND.COM. To umožňuje, že soubor codice_1 může být velmi jednoduchý, ale i libovolně složitý s vlastním řízením paměti.\n\nPříklad složitého codice_1 programu je COMMAND.COM, shell MS-DOSu, který poskytuje zavaděč pro načtení jiných codice_1 nebo codice_16 programů. \nProgramy nebo datové segmenty větší než dostupná paměť mohou být dynamicky načítány. Výhoda codice_1 programů oproti codice_16 je obvykle menší velikost binárky a snazší programování v jazyce symbolických adres (nesprávně \"assembler\"). Jakmile byly ale k dispozici kompilátory a linkery s dostatečným výkonem, přestalo být výhodné používání formátu codice_1 pro rozsáhlé programy.\n\nFormát codice_1 je stále spustitelný na mnoha moderních platformách Windows. Spuštěn je ale v subsystému emulace MS-DOS. Soubory codice_1 mohou být také spouštěny v emulátorech DOSu, jakým je například DOSBox. \n"}
{"id": "580284", "url": "https://cs.wikipedia.org/wiki?curid=580284", "title": "Richard Bayer", "text": "Richard Bayer\n\nRichard Bayer (* 26. května 1969) je český hokejista.\n\nRichard Bayer je odchovancem Škody Plzeň. Reprezentoval Československo v juniorských kategoriích, v roce 1987 startoval na ME do 18 let, kde získal stříbrnou medaili. Po vojně v Litoměřicích naskočil do sestavy ligové Plzně a sehrál v ní tři sezóny. Klubově nejúspěšnější byla ta druhá, 1991–1992. Tehdy měl R. Bayer velmi dobrý start do soutěže, a klub ho pak uvolnil do nižší švýcarské soutěže. Plzeň pak na jaře hrála finále play-off, o které však hráč přišel. V létě 1992 se do kádru Plzně vrátil, ale nijak neodvrátil velmi špatnou sezónu 1992–1993, kdy Plzeň skončila v posledním ročníku Federální hokejové ligy až na posledním, 14. místě. Jeho extraligové statistiky se tak zastavily na hodnotách 3 sezóny, 102 odehraných utkání, 19 branek a 28 asistencí.\n"}
{"id": "580290", "url": "https://cs.wikipedia.org/wiki?curid=580290", "title": "Tiroš", "text": "Tiroš\n\nTiroš ( תִּירוֹשׁ‎, doslova „\"Víno\"“, v oficiálním přepisu do angličtiny Tirosh) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 153 metrů v zemědělsky využívané pahorkatině Šefela, nedaleko od západního okraje zalesněných svahů Judských hor, jižně od údolí potoku Sorek.\n\nObec se nachází 24 kilometrů od břehu Středozemního moře, cca 37 kilometrů jihovýchodně od centra Tel Avivu, cca 32 kilometrů západně od historického jádra Jeruzalému a 10 kilometrů západně od Bejt Šemeš. Tiroš obývají Židé, přičemž osídlení v tomto regionu je etnicky převážně židovské.\n\nTiroš je na dopravní síť napojen pomocí lokální silnice číslo 383.\n\nTiroš byl založen v roce 1955. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nMošav byl zřízen 7. června 1955. Jeho zakladateli byla skupina Židů z Maroka pocházející z vesnic v regionu Ait Bougmaze v pohoří Atlas, napojená na náboženskou sionistickou organizaci ha-Po'el ha-mizrachi.\n\nJméno vesnice je starším hebrejským výrazem pro víno (někdy překládáno i jako \"mošt\") uváděným v Bibli, například v Knize Deuteronomium 28,51 - „\"Nenechá ti obilí ani mošt a olej, vrh tvého skotu ani přírůstek tvého bravu, dokud tě nevyhub\"í“\n\nPodle údajů z roku 2014 tvořili naprostou většinu obyvatel v Tiroš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 456 lidí. Během roku 2014 populace stoupla o 0,2 %.\n\n\n"}
{"id": "580291", "url": "https://cs.wikipedia.org/wiki?curid=580291", "title": "Primavera", "text": "Primavera\n\nLa Primavera (česky \"Jaro\", původní název \"Venuše jako symbol jara zdobena květinami Grácií\", je název obrazu namalovaného florentským renesančním malířem Sandrem Botticellim. Tento alegorický obraz vznikl někdy v letech 1485–1487 na objednávku Lorenza de Medici. Okolnosti předcházející převzetí vlády ve Florencii tímto příslušníkem vedlejší linie Medicejů našly v tomto obraze svůj odraz.\n\nV roce 1482 se Sandro Botticelli vrátil do Florencie ze svého římského působení. Od tohoto roku se datuje přátelský vztah malíře s vládnoucím rodem Medicejů.\n\nScéna na obraze zachycuje louku se stromy, na které se sešlo devět postav z antické mytologie. Přibližně ve středu obrazu stojí Venuše, kterou doprovází její syn Amor vznášející se nad její hlavou. Na pravém okraji obrazu vidíme Zefyra, boha západního větru přinášejícího vláhu, který pronásleduje nymfu Chlóris, následující postava představuje Flóru, Zefyrovu manželku. Na levém okraji obrazu stojí Merkur, posel bohů, se vztyčenou pravou rukou, který přivedl k Venuši tři Grácie. Pozadí obrazu tvoří stromy, které jsou umístěné na jednu úroveň s postavami. Venuše, jako hlavní postava obrazu, stojí v altánku, který vytváří větve a listí stromů.\n\nPoužitá technika je extrémně přesná. Botticelli používal vaječnou temperu, které nanášel ve velmi tenkých vrstvách.\n\nMalíř dokázal vyjádřit chvatný pohyb figury. Vlasově ostrá čára, připomínající dřevoryt, nejenže přesně vymezuje tvar, nýbrž i kompozičně spojuje obraz. Vytvořil nový ideál ženy, s úzkým obličejem, vysedlou bradou a smutnýma očima.\n\nObraz je doslova „prošpikován“ politickými symboly týkající se osoby Lorenza di Pierfrancesca. Roku 1492 zemřel Lorenzo I. Medicejský, příslušník starší linie Medicejů. Vládu převzal Piero de Medici, který však už po dvou letech musel z Florencie odejít. Vlády se zmocnil kazatel a moralista Fra Girolamo Savonarola, který už deset let před tím kázal proti vlažné morálce ve Florencii. Získal si mezi lidmi značnou popularitu, kterou využil ve svůj prospěch. Ustanovil \"Boží vládu\" v čele s Kristem, kterého jmenoval za vládce Florencie. Z mocenských důvodů byl papežem Alexandrem VI. exkomunikován. V té době se ujal moci právoplatný následník Lorenzo di Pierfrancesco. Savonarola byl v roce 1498 popraven. Těmito událostmi se mj. zabývá román Kámen a bolest.\n\nV letech 1485–1487 vznikla Botticelliho \"Primavera\", kterou chtěl Lorenzo di Pierfrancesco doložit svůj oprávněný nárok na vládu ve Florencii. Současně obraz symbolickým odkazem zobrazuje mocenský spor mezi oběma liniemi rodu Medicejů.\n\nNa pravém okraji obrazu se sklánějí dva vavřínové stromy, které vyjadřují naději na nové časy města Florencie. Symbolicky tu vyznívá i samotný název města, v kterém je obsaženo jméno jedné z postavy na obraze – \"Flor(enti)a\". Vavřín (lat. \"Laurus\") symbolicky používali všichni členové rodu Lorenzo na osobní propagaci. Flóra (ztělesňuje manželku Lorenza di Pierfrancesca) je zjevně těhotná, což ve všeobecnosti symbolizuje příchod nových, radostných časů (Lorenzovi se v letech 1485 a 1488 narodili synové, kteří zabezpečili pokračování rodu). Další politický odkaz představuje postava boha Merkura, který je výrazně spjatý s Mediceji. Na obraze je znázorněný s mečem, což se vysvětluje jako symbol sporu mezi oběma Lorenzy. Botticelli další symbol zakomponoval do oděvů Venuše a Merkura. Venušino roucho i Merkurův plášť mají jako zvláštnost dolů směřující růže. Symbolika stálého rozkvětu města s nástupem Lorenza di Pierfrancesca je tu více než zřejmá. Pozadí obrazu tvoří stromy pomerančovníku. Pomeranče, znázorňující věčnou mladost a plodnost, měly pro Florencii i pro Medicejce mimořádný význam a na obraze tvoří jakýsi „heraldický štít“.\n\n\"La Primavera\" se spolu s dalšími Boticelliho obrazy \"Zrození Venuše\" a \"Pallas Athéna a Kentaur\" nacházela v jedné místnosti florentského paláce Lorenza de Pierfrancesca. Lorenzo roku 1477 koupil nedaleko Florencie dům, dnes známý jako Villa di Castello, kam obraz roku 1500 přemístil.\n\nOd roku 1919 je obraz vystavený ve světoznámé florentské galerii Uffizi. V roce 1982 byl obraz zrestaurován. \n\n\n\n"}
{"id": "580293", "url": "https://cs.wikipedia.org/wiki?curid=580293", "title": "Raicho Vasilev", "text": "Raicho Vasilev\n\nRaicho Georgijev Vasilev (bulharsky \"Paихо Георгиев Въсилев\", * 17. září 1975, Smoljan, Bulharsko) je bulharský herec a kaskadér. V zahraničních filmech používá pseudonym Raymond Valley.\n\n"}
{"id": "580294", "url": "https://cs.wikipedia.org/wiki?curid=580294", "title": "Sdot Micha", "text": "Sdot Micha\n\nSdot Micha ( שְׂדוֹת מִיכָה, doslova „\"Michova pole\"“, v oficiálním přepisu do angličtiny Sedot Mikha) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 216 metrů v zemědělsky využívané pahorkatině Šefela, nedaleko od západního okraje zalesněných svahů Judských hor, jižně od údolí potoku Sorek.\n\nObec se nachází 28 kilometrů od břehu Středozemního moře, cca 42 kilometrů jihovýchodně od centra Tel Avivu, cca 30 kilometrů jihozápadně od historického jádra Jeruzalému a 7 kilometrů jihozápadně od Bejt Šemeš. Sdot Micha obývají Židé, přičemž osídlení v tomto regionu je etnicky převážně židovské.\n\nSdot Micha je na dopravní síť napojen pomocí lokální silnice číslo 383.\n\nSdot Micha byl založen v roce 1955. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nMošav byl zřízen 28. září 1955. Jeho zakladateli byla skupina Židů z Maroka. Původně byla osada součástí regionálního rozvojového projektu Chevel Lachiš, ale později když se její ekonomická situace zhoršila, byla přeřazena do zdejší oblastní rady. Poblíž obce se rozkládá vojenská základna Sdot Micha.\n\nVesnice je pojmenována podle filozofa a novináře Michy Josefa Berdyczewského.\n\nPodle údajů z roku 2014 tvořili naprostou většinu obyvatel v Sdot Micha Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 381 lidí. Během roku 2014 populace klesla o 0,5 %.\n\n\n"}
{"id": "580298", "url": "https://cs.wikipedia.org/wiki?curid=580298", "title": "Battenburská šachovnice", "text": "Battenburská šachovnice\n\nBattenburské značení je druh vysoce reflexního značení používaného u složek integrovaného záchranného systému. Nejčastěji je ve formě tzv. battenburské šachovnice. Název je odvozen od podobnosti šachovnice s battenberským řezem.\n\nBattenburské značení vzniklo v roce 1990 původně pouze pro hlídková vozidla britské dopravní a dálniční policie. Vzniklo z důvodu co nejlepší viditelnosti policejních vozidel jak za denního světla, tak také v noci. Úkolem bylo vytvořit reflexní značení, které by bylo viditelné ve dne už na vzdálenost 500 metrů.\n\nVýzkumy ukázaly, že lidské oko je ve dne nejvíce citlivé na žluté a zelené odstíny barev, v noci na modré a zelené odstíny. Podle tohoto bylo vytvořeno značení šachovnice, kde se střídaly zpočátku především modrá barva se žlutou, později u dalších složek i jiné barvy. U záchranných vozidel bývá šachovnice nejčastěji umístěna na bočních částech vozidla, zadní strana bývá opatřena šikmými reflexními pruhy, u nichž se také střídají dvě barvy.\n\nOd policie přešlo postupně značení i k hasičům, záchranné službě a dnes jej používají i některé civilní služby.\n\nBattenburské značení se z Velké Británie rozšířilo i do dalších zemí. Využívá se např. v Austrálii, Irsku, Hong Kongu, Švédsku nebo na Novém Zélandu. V kontinentální Evropě není příliš rozšířeno. Podle vyhlášky Ministerstva zdravotnictví České republiky mají zdravotnické záchranné služby v Česku od roku 2013 povinnost využívat zelenožlutou battenburskou šachovnici.\n\nVe Velké Británii je využíváno všemi složkami integrovaného záchranného systému a mnoha dalšími službami. Aby se značení jednotlivých vozidel nepletlo, využívá se pro každý druh jiných barev. Níže je uveden seznam modifikací.\n\nPrvní záchranná služba v Česku, která takové značení na svých sanitních vozidlech použila, byla Zdravotnická záchranná služba Jihočeského kraje. Nové značení se v Česku poprvé objevilo v roce 2006. Dalšími záchrannými službami, jež toto značení do vozového parku zavedly, byly Zdravotnická záchranná služba Pardubického kraje a Zdravotnická záchranná služba Zlínského kraje. Specifikem se stala Zdravotnická záchranná služba Libereckého kraje, která má ve vozovém parku zařazená vozidla se zelenožlutou battenburskou šachovnicí a jako jediná záchranná služba také s červenobílou battenburskou šachovnicí. V roce 2011 obdrželo Územní středisko záchranné služby Středočeského kraje nová sanitní vozidla pro systém RV se zelenožlutou battenburskou šachovnicí. V lednu 2012 bylo otevřeno nové výjezdové stanoviště v Trutnově a Zdravotnická záchranná služba Královéhradeckého kraje současně převzala čtyři lékařské vozy Škoda Yeti se zelenožlutou battenburskou šachovnicí. Vozidla Policie České republiky používají také reflexní značení, nejedná se ale o battenburskou šachovnici. Ostatní složky integrovaného záchranného systému v České republice tento druh značení nepoužívají. V roce 2012 vydalo Ministerstvo zdravotnictví České republiky vyhlášku, která od roku 2013 zavedla pro zdravotnické záchranné služby povinnost mít na vozidlech zelenožlutou battenburskou šachovnici.\n\n"}
{"id": "580306", "url": "https://cs.wikipedia.org/wiki?curid=580306", "title": "Ivan Párkányi", "text": "Ivan Párkányi\n\nIvan Párkányi (1. ledna 1896 Teresova (Tarasivka) – 23. prosince 1996 Praha) byl rusínský politik, poslední guvernér Podkarpatské Rusi, ministr vlády ČSR, dlouholetý úředník Kanceláře prezidenta republiky ČSR, zakladatel pražské řeckokatolické farnosti, rytíř – komtur Řádu svatého Silvestra.\n\n"}
{"id": "580307", "url": "https://cs.wikipedia.org/wiki?curid=580307", "title": "Chrám svatého Petra a Pavla (Petrohrad)", "text": "Chrám svatého Petra a Pavla (Petrohrad)\n\nPetropavlovský chrám (rusky Петропа́вловский собо́р /oficiální název \"собор во имя первоверховных апостолов Петра и Павла\" – \"chrám ve jménu nejvyšších apoštolů Petra a Pavla\"/) je pravoslavný chrám v petrohradské Petropavlovské pevnosti. Architektonicky se chrám řadí mezi stavby tzv. petrovského baroka.\n\nV chrámu se nachází hrobky ruských imperátorů.\n\nAutorem Petropavlovské pevnosti včetně chrámu je švýcarsko-italský architekt Domenico Trezzini.\n\n"}
{"id": "580308", "url": "https://cs.wikipedia.org/wiki?curid=580308", "title": "Zecharja", "text": "Zecharja\n\nZecharja ( זְכַרְיָה‎, v oficiálním přepisu do angličtiny Zekharya, přepisováno též Zekharia) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 265 metrů v zemědělsky využívané pahorkatině Šefela, nedaleko od západního okraje zalesněných svahů Judských hor, v údolí potoku Nachal ha-Ela.\n\nObec se nachází 31 kilometrů od břehu Středozemního moře, cca 44 kilometrů jihovýchodně od centra Tel Avivu, cca 28 kilometrů jihozápadně od historického jádra Jeruzalému a 5 kilometrů jihozápadně od Bejt Šemeš. Zecharji obývají Židé, přičemž osídlení v tomto regionu je etnicky převážně židovské.\n\nZecharja je na dopravní síť napojena pomocí dálnice číslo 38, ze které tu k západu odbočuje lokální silnice číslo 383.\n\nZecharja byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Na místě současného mošavu se do roku 1948 rozkládala vesnice Zakarija, ve které podle tradice pobýval biblický prorok Zacharjáš. Římané ji nazývali \"Caper Zacharia\". Od středověku šlo o arabské sídlo. Stála tu mešita. Roku 1931 žilo v arabské Zakariji 742 lidí v 189 domech. Izraelci byla Zakarija dobyta v říjnu 1948. Zástavba pak byla zčásti zbořena. Některé domy ale byly zachovány a posloužily pro ubytování židovských osadníků. Zbytek místní arabské populace byl 9. června 1950 vytlačen na příkaz Josefa Weitze z Židovského národního fondu.\n\nMošav byl zřízen 29. června 1950. Jeho zakladateli byla skupina Židů z Kurdistánu.\n\nPodle údajů z roku 2014 tvořili naprostou většinu obyvatel v Zecharji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1035 lidí. Během roku 2014 populace stoupla o 4,1 %.\n\n\n"}
{"id": "580318", "url": "https://cs.wikipedia.org/wiki?curid=580318", "title": "Carlo Carrà", "text": "Carlo Carrà\n\nCarlo Carrà (11. února 1881, Quargnento – 13. dubna 1966, Milán) byl italský malíř. Byl představitelem futurismu a později metafyzické malby. V roce 1906 začal studovat na Akademii Brera v Miláně, kde byl vyučován Cesarem Tallonym.\n\nK futuristickému uměleckému směru se dostal, když se roku 1909 seznámil se zakladatelem futurismu Filippem Marinettim a Umbertem Boccionim. Jeho díla se proměnila. Jako futurista se snažil zatratit minulost a vyzdvihnout technologické pokroky. Ve svých dílech se zaměřoval na budoucnost, mechanizaci a rychlost.\nNásledujícího roku podepsal se svými kolegy Umbertem Boccionim, Giacomem Ballou a Ginem Severinim Manifest futuristických malířů.\nBěhem 1. světové války, respektive od roku 1915, byl Carrà v italské armádě, kde byl také zraněn. Válka měla na futuristy negativní vliv. Schylovalo se k jejich rozpadu. V roce 1916, po smrti Boccioniho, začal futurismus ustupovat jiným uměleckým směrům.\n\nVe vojenské nemocnici se roku 1917 seznámil s Giorgiem de Chiricem (zakladatelem metafyzické malby). Opustil futuristické malby a přidal se k De Chiricovi. Zalíbil se mu jeho styl malby. Carrà nebyl pouze jenom malíř, ale také umělecký kritik. Sedmnáct let působil v deníku L’Ambrosiano. Ve čtyřicátých letech se stal učitelem na Akademii Brera, kde sám studoval.\n\n\n"}
{"id": "580319", "url": "https://cs.wikipedia.org/wiki?curid=580319", "title": "Netiv ha-Lamed He", "text": "Netiv ha-Lamed He\n\nNetiv ha-Lamed He ( נְתִיב הַל\"ה, doslova „\"Cesta pětatřiceti\"“, v oficiálním přepisu do angličtiny Netiv HaLamed-He) je vesnice typu kibuc v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 304 metrů v zemědělsky využívané pahorkatině Šefela, nedaleko od západního okraje zalesněných svahů Judských hor, v údolí potoku Nachal ha-Ela, do kterého od východu a severovýchodu přitékají z bočního údolí i vádí Nachal Eciona a Nachal Sansan.\n\nObec se nachází 35 kilometrů od břehu Středozemního moře, cca 47 kilometrů jihovýchodně od centra Tel Avivu, cca 26 kilometrů jihozápadně od historického jádra Jeruzalému a 6 kilometrů jižně od Bejt Šemeš. Netiv ha-Lamed He obývají Židé, přičemž osídlení v tomto regionu je etnicky převážně židovské. Kibuc je situován 5 kilometrů od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblastí Západního břehu od Izraele odděleny pomocí bezpečnostní bariéry. Za Zelenou linií se ale v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nNetiv ha-Lamed He je na dopravní síť napojen pomocí lokální silnice číslo 375.\n\nNetiv ha-Lamed He byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nDo roku 1948 stála asi kilometr severovýchodně od současného kibucu velká arabská vesnice Bajt Natif. Uchovávala starší sídelní tradici. V Bibli je nazývána \"Tapúach\" Kniha Jozue 15,34 Římané ji znali jako \"Beyt Letepha\". Od středověku tu převládali Arabové. Ve vesnici stála mešita, základní chlapecká škola a několik muslimských svatyň, z nichž nejvýznamnější byla svatyně al-Šajch Ibrahim. Roku 1931 žilo v Bajt Natif 1649 lidí v 329 domech (včetně osady Chirbet Um al-Rus). Izraelci byl Bajt Natif dobyt v říjnu 1948. Během Operace ha-Har. Zástavba vesnice byla zcela zbořena, s výjimkou jednoho domu.\n\nKibuc byl zřízen 16. srpna 1949. Jeho zakladateli byla skupina cca pětadvaceti mladých Židů z Izraele a židovští přistěhovalci z Bulharska. Pojmenován je podle 35 vojáků izraelské armády, kteří padli roku 1948 při pokusu se probít do obležené skupiny židovských vesnic v Guš Ecion. Zpočátku se ovšem vesnice nazývala Peled (פלד) nebo Peled Bajt Natif (פלד בית נטיף). První osadníci nejprve pobývali v opuštěné arabské vesnici Bajt Natif.\n\nAž do roku 1967 měl kibuc charakter hraniční obce, nedaleko dotyku linie kontroly Izraele a Jordánska.\n\nPodle údajů z roku 2014 tvořili naprostou většinu obyvatel v Netiv ha-Lamed He Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 589 lidí. Během roku 2014 populace stoupla o 1,6 %.\n\n\n"}
{"id": "580325", "url": "https://cs.wikipedia.org/wiki?curid=580325", "title": "Neve Micha'el", "text": "Neve Micha'el\n\nNeve Micha'el ( נְוֵה מִיכָאֵל, doslova „\"Micha'elova oáza\"“, v oficiálním přepisu do angličtiny Newe Mikha'el) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 351 metrů v zemědělsky využívané pahorkatině Šefela, nedaleko od západního okraje zalesněných svahů Judských hor, v údolí potoku Nachal ha-Ela, do kterého severně od vesnice přitékají z bočního údolí i vádí Nachal Eciona a Nachal Sansan.\n\nObec se nachází 38 kilometrů od břehu Středozemního moře, cca 50 kilometrů jihovýchodně od centra Tel Avivu, cca 25 kilometrů jihozápadně od historického jádra Jeruzalému a 8 kilometrů jižně od Bejt Šemeš. Neve Micha'el obývají Židé, přičemž osídlení v tomto regionu je etnicky převážně židovské. Mošav je situován 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblastí Západního břehu od Izraele odděleny pomocí bezpečnostní bariéry. Za Zelenou linií se ale v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nNeve Micha'el je na dopravní síť napojen pomocí lokální silnice číslo 367.\n\nNeve Micha'el byl založen v roce 1958. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nMošav byl zřízen 29. července 1958. Jeho zakladateli byla skupina Židů z Íránu a Kurdistánu. Původně zde vznikly těsně vedle sebe dvě vesnice: kromě Neve Micha'el ještě Roglit (: רוֹגְלִית). Později byly sloučeny do jedné administrativní obce. Neve Micha'el byl zpočátku koncipován jako středisková obec pro okolní zemědělské vesnice, ale potřeba existence takového centra kvůli založení několika jiných měst v okolním regionu pominula.\n\nPodle údajů z roku 2014 tvořili naprostou většinu obyvatel v Neve Micha'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě mírně rostoucí populací. K 31. prosinci 2014 zde žilo 619 lidí. Během roku 2014 populace stoupla o 4,7 %.\n\n\n"}
{"id": "580330", "url": "https://cs.wikipedia.org/wiki?curid=580330", "title": "Roglit", "text": "Roglit\n\nRoglit (: רוֹגְלִית) byla vesnice typu mošav v Izraeli, v Jeruzalémském distriktu, v Oblastní radě Mate Jehuda, která byla později sloučena se sousední obcí Neve Micha'el.\n\nLežela v nadmořské výšce cca 350 metrů v zemědělsky využívané pahorkatině Šefela, nedaleko od západního okraje zalesněných svahů Judských hor, v údolí potoku Nachal ha-Ela, 38 kilometrů od břehu Středozemního moře, cca 50 kilometrů jihovýchodně od centra Tel Avivu, cca 25 kilometrů jihozápadně od historického jádra Jeruzalému a 8 kilometrů jižně od Bejt Šemeš. Roglit obývali Židé. Na dopravní síť byla napojena pomocí lokální silnice číslo 367.\n\nNovověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Vznikly zde vedle sebe dvě vesnice: zemědělský mošav Roglit a Neve Micha'el, který byl zpočátku koncipován jako středisková obec pro okolní zemědělské vesnice, ale potřeba existence takového centra kvůli založení několika jiných měst v okolním regionu pominula. Později byly obě sloučeny do jedné administrativní obce.\n\n\n"}
{"id": "580332", "url": "https://cs.wikipedia.org/wiki?curid=580332", "title": "User space", "text": "User space\n\nUser space a kernel space (uživatelský prostor a prostor jádra) je v informatice označení pro dvě oddělené části virtuální paměti.\nBěžně jsou adresy v uživatelském prostoru přidělovány na úrovni procesu a všechna vlákna jednoho procesu spolu tyto adresy sdílí, tudíž při vícevláknovém programování je potřeba předcházet konfliktům mezi vlákny. V uživatelském prostoru se obvykle obecně nachází spustitelný soubor \ndaného procesu, knihovny, které proces používá a některé popisné struktury vytvořené operačním systémem při nahrátí programu.\n\nProstor jádra je určen běžným úkolům operačního systému jako např. obsluze hardwaru, správě paměti, rozvrhování vláken apod. Obecně platí, že pro používání kernelových adres je potřeba aby procesor byl v privilegovaném režimu (ring0 u x86_x64) a pokud není vyústí pokus o přístup vyhozením výjimky procesoru. Přístup je z uživatelského režimu umožněn pouze přes systémová volání, která krátkodobě volající vlákno do privilegovaného režimu přepnou a vlákno pak může na adresy přistupovat. Důvodem je nutnost udržet systém v konzistentním stavu ve kterém může každému vláknu nabídnout stejné možnosti.\n\nPřidělování těchto kernelových adres je už více platformně specifické, operační systém Windows přiděluje kernelové adresy na úrovni tzv. sessions, což je struktura vytvořená při přihlášení uživatele do systému. Tento mechanizmus na Windows umožňuje práci více uživatelů na jedné stanici zároveň.\n\nHranici mezi oběma prostory si určuje konkrétní operační systém. (Např. uživatelský prostor 32bitových distribucí Windows končí adresou 0x7fffffff, uživatelský prostor 64bitových distribucí končí 0x17ffffffffff u programů s výchozím nahrávacím nastavením, existuje několik výjimek). Realizace této hranice u sestav s procesorem řady x86_x64 funguje pomocí mechanizmu stránkování – každý proces má vlastní struktury popisující mapování virtuálních adres na fyzickou paměť na které odkazuje adresa v registru CR3. Část těchto struktur je vytvořená a přístupná pro daný proces a část je stejná pro všechny procesy dané sessiony a popisuje prostor jádra.\n\n\n"}
{"id": "580333", "url": "https://cs.wikipedia.org/wiki?curid=580333", "title": "Kernel space", "text": "Kernel space\n\nkernel space (prostor jádra) je v informatice označení pro část operační paměti.\n\nVe všech současných počínaje počítači s 32bitovými procesory 386, je k dispozici tzv. chráněný režim. Je nezbytný pro běh všech současných operačních systémů, jako jsou Windows, macOS, Linux, atd. Jde o režim procesoru, který umožňuje rozdělit zdroje jako je Operační paměť, Vstup/výstup (HDD, CD-ROM, klávesnice, atd.) počítače mezi jednotlivé uživatele a programy tak, aby výše zmíněné zdroje operačního systému a jednotlivých uživatelů, byly chráněny před neúmyslnou chybou nebo záměrnou činností jiného uživatele tohoto systému.\n\nOperační systémy, které využívají chráněný režim, v základu rozdělují operační paměť na prostor jádra a uživatelský prostor. Prostor jádra typicky zahrnuje paměť, která je dostupná pouze operačnímu systému a slouží k obsluze hardware (procesory, paměť/virtuální paměť), scheduling, mezijádrová komunikace.\n\nProstor jádra je určen pro základní a kritické úkoly operačního systému, takže bývá rezidentní v paměti přístupné pouze v privilegovaném režimu. Přístup z uživatelského prostoru je možný jen prostřednictvím systémových volání, před jejichž provedením se vždy provede kontrola práv. Pokud jsou práva nedostatečná, dojde k vyvolání výjimky procesoru.\n\nHranici mezi oběma prostory si určuje konkrétní operační systém. (Např. uživatelský prostor 32bitových distribucí Windows končí adresou 0x7fffffff, uživatelský prostor 64bitových distribucí končí 0x17ffffffffff u programů s výchozím nahrávacím nastavením, existuje několik výjimek). Realizace této hranice u sestav s procesorem řady x86_x64 funguje pomocí mechanizmu stránkování - každý proces má vlastní struktury popisující mapování virtuálních adres na fyzickou paměť na které odkazuje adresa v registru CR3. Část těchto struktur je vytvořená a přístupná pro daný proces a část je stejná pro všechny procesy dané sessiony a popisuje prostor jádra.\n\n\n"}
{"id": "580334", "url": "https://cs.wikipedia.org/wiki?curid=580334", "title": "Ring", "text": "Ring\n\nRing může být:\n\n\n\n\n\n\n"}
{"id": "580336", "url": "https://cs.wikipedia.org/wiki?curid=580336", "title": "Avi'ezer", "text": "Avi'ezer\n\nAvi'ezer ( אֲבִיעֶזֶר, v oficiálním přepisu do angličtiny Avi'ezer) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 405 metrů na pomezí zemědělsky využívané pahorkatiny Šefela a západních svahů Judských hor, v údolí potoku Nachal ha-Ela, do kterého tu na jižní straně od vesnice přitéká vádí Nachal Eciona, na severní straně Nachal Sansan.\n\nObec se nachází 38 kilometrů od břehu Středozemního moře, cca 50 kilometrů jihovýchodně od centra Tel Avivu, cca 23 kilometrů jihozápadně od historického jádra Jeruzalému a 7 kilometrů jižně od Bejt Šemeš. Avi'ezer obývají Židé, přičemž osídlení v tomto regionu je etnicky převážně židovské. Mošav je situován 3 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblastí Západního břehu od Izraele odděleny pomocí bezpečnostní bariéry. Za Zelenou linií se ale v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nAvi'ezer je na dopravní síť napojen pomocí lokální silnice číslo 367.\n\nAvi'ezer byl založen v roce 1958. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nMošav byl zřízen 8. dubna 1958 na svátky Pesach. Jeho zakladateli byla skupina Židů z Íránu. Ti se zde ale neudrželi a vesnice byla dosídlena Židy z jižní Indie (z okolí města Kočin). Vesnice je napojena na nábožensky orientovanou sionistickou organizaci ha-Po'el ha-mizrachi. Šlo o součást regionálního osidlovacího programu Chevel Adulam.\n\nZpočátku se vesnice pracovně nazývala Adulam 9 (עדולם 9). Pak byla pojmenována podle Aviezera Zigmonda Gestetnera, který byl předsedou Židovského národního fondu ve Velké Británii.\n\nPodle údajů z roku 2014 tvořili naprostou většinu obyvatel v Avi'ezer Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 801 lidí. Během roku 2014 populace stoupla o 4,8 %.\n\n\n"}
{"id": "580338", "url": "https://cs.wikipedia.org/wiki?curid=580338", "title": "Sofie Buxhoeveden", "text": "Sofie Buxhoeveden\n\nBaronka Sofie Buxhoeveden, známá také jako Sophia Karlovna Buxhoeveden (rusky: \"София Карловна Буксгевден\", 6. září 1883 – 26. listopadu 1956), byla dvorní dáma ruské carevny Alexandry Fjodorovny. Je autorkou tří spisů pamětí o carské rodině a o svém vlastním úniku před bolševiky z Ruska. ve své knize \"Před bouří (Before the Storm)\", Sofie popisuje staré Rusko z málo známého pohledu, rodinu ve staromódním provinčním životě venkovského panstva v době před revolucí. \n\nPodle jejích pamětí byl její otec, Karlos Buxhoeveden, ruským velvyslancem v dánské Kodani během první světové války. Její matkou byla Ludmila Osokinová.\n\nV mládí byla součástí společenského života v Petrohradě. Roce 1904 byla Sofie vybrána jako čestná dvorní dáma carevny a oficiálně se jí stala v roce 1913. Byla carevnou a jejími čtyřmi dcerami přezdívaná jako \"Isa\" a během první světové války byla panovnicí často vybírána jako doprovod velkokněžen při oficiálních příležitostech. Neměla příliš v oblibě Rasputina, byla však přímým svědkem několika jeho zázraků a byla vyvedena z míry jeho duševní silou. Alexandra by bývala byla ráda, kdyby Isa přijala Rasputina jako svatého muže, věděla však, že zřejmě názor nezmění. Skutečnost, že si svůj odmítavý názor na tuto věc nechávala pro sebe, carevna oceňovala, a věděla, že Isa by nikdy neřekla nic, co by ji diskreditovalo. Následovala rodinu do vyhnanství na Sibiř po bolševické revoluci. Na rozdíl od jiných členů carské suity byla bolševiky propuštěna, zřejmě proto, že její dánské jméno zaměnili za švédské. Bolševici se báli věznit cizí státní příslušníky z obav z odvetných opatření ze strany cizích národů. Sofie strávila mnoho měsíců na pouti napříč Sibiří s dalšími členy carského dvora, včetně Gibbese a Gilliarda. Měla jedinou možnost bezpečného úniku z Ruska přes Omsk, jenž byl pod kontrolou ruských bělogvardějců a britských jednotek. Její dramatické zážitky jsou sepsány v knize \"Left Behind\".\n\n"}
{"id": "580345", "url": "https://cs.wikipedia.org/wiki?curid=580345", "title": "Konrád II. Švábský", "text": "Konrád II. Švábský\n\nKonrád II. Švábský (1168/1176 - 15. srpna 1196, Durlach) byl vévoda švábský a z Rothenburgu, syn císaře Fridricha Barbarossy. Podporoval svého staršího bratra Jindřicha na výpravě do Itálie a po návratu byl zavražděn zřejmě z pomsty za násilí na ženě. Svými současníky považován za odvážného a smělého bojovníka, ale také za výbušného muže se sklonem k násilí a chamtivosti. \n\nNarodil se jako pátý syn císaře Fridricha Barbarossy a jeho druhé choti Beatrix, dcery Renauda Burgundského zřejmě v období let 1170-1177. Jednání o Konrádově sňatku započala na jaře 1187, kdy Fridrich Barbarossa v touze po navázání příbuzenského vztahu s kastilským královským dvorem vyslal na Pyrenejský poloostrov poselstvo, které se zúčastnilo v Gormazu dvorského sněmu. K upevnění pouta měl posloužit Konrádův sňatek s princeznou Berenguelou, nejstarší královskou dcerou. Na jaře roku 1188 byl Konrád otcem povýšen na vévodu z Rothenburgu a v dubnu téhož roku byla v Seligenstadtu uzavřena svatební dohoda s Alfonsem VIII. Poté se mladík vydal na španělský dvůr, z důvodu nevěstina mládí však nebyl sňatek konzumován a Konrád se stal obětí politických intrik. Již na začátku roku 1189 se vrátil domů a o tři roky později bylo manželství papežem rozvedeno.\n\nPo návratu na štaufský dvůr Konrád doprovázel svého bratra Jindřicha, římského krále na cestě do Itálie, kde Jindřich doufal v císařskou korunovaci. V dubnu 1191 byl Jindřich s manželkou papežem Celestýnem III. v Římě korunován a poté se vydal směrem k sicilskému království, kde chtěl získat dědictví své ženy Konstancie uchvácené Tankredem Sicilským. Zpočátku severně položená města vcelku ochotně otevírala své brány štaufskému vojsku a s prvním odporem se Jindřich setkal až u Neapole. Letní horka se stala osudnými pro velkou část armády, která podlehla malárii a v Německu mezitím vypukla vzpoura pod vedením Jindřicha Lva. Konrád se společně s bratrem vrátil do Říše.\n\nRoku 1192 byl Konrád na sněmu ve Wormsu pasován na rytíře a bylo mu slavnostně potvrzeno držení švábského vévodství, které převzal po smrti bratra Fridricha. O dva roky později Jindřicha opět doprovázel na teď již úspěšném tažení proti sicilským Normanům a kronikáři o něm hovoří jako o velkém bojovníkovi a smilníkovi. Nebyl mu dopřán dlouhý život, po návratu do Německa vystoupil v souladu s bratrovou politikou proti hraběti Bertoldovi ze Zähringenu a v srpnu 1196 byl zavražděn údajně pro pokus o znásilnění. Byl pohřben v rodovém pohřebišti v benediktinském klášteře Lorch.\n"}
{"id": "580347", "url": "https://cs.wikipedia.org/wiki?curid=580347", "title": "Mata (Izrael)", "text": "Mata (Izrael)\n\nMata ( מַטָּע, doslova „\"Sad\"“, v oficiálním přepisu do angličtiny Matta) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 611 metrů na zalesněných svazích Judských hor. Severovýchodně od obce začíná u pramenu \"Ejn Azen\" vádí Nachal Azen. Východně od vesnice je to vádí Nachal Zanoach. Jižně od mošavu terén spadá do údolí Nachal Sansan, do kterého tu od Maty přitéká Nachal Geres. Jihozápadně od mošavu stojí na okraji údolí Nachal Zanoach kopce Har Chanot a Har Ja'aran.\n\nObec se nachází 40 kilometrů od břehu Středozemního moře, cca 47 kilometrů jihovýchodně od centra Tel Avivu, cca 17 kilometrů jihozápadně od historického jádra Jeruzalému a 7 kilometrů východně od Bejt Šemeš. Matu obývají Židé, přičemž osídlení v tomto regionu je etnicky převážně židovské. Mošav je situován 3 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblastí Západního břehu od Izraele odděleny pomocí bezpečnostní bariéry. Za Zelenou linií se ale v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nMata je na dopravní síť napojena pomocí lokální silnice číslo 375.\n\nMata byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Do roku 1948 se na severním okraji nynějšího mošavu rozkládala arabská vesnice Allar. Stávala v ní patrně mešita a muslimská svatyně al-Šajch Ibrahim. Pitnou vodu zajišťoval pramen Ajn al-Tanur. Roku 1945 žilo v Allar 440 lidí. Izraelci byl Allar dobyt v říjnu 1948. Zástavba pak byla zbořena, s výjimkou budovy školy a mešity. Místní obyvatelé ještě nějakou dobu provizorně přebývali v okolní krajině, ale postupně byli vypuzeni při finálním přebírání kontroly nad tímto regionem izraelskými silami.\n\nMošav byl zřízen 16. října 1950 na svátky Pesach. Jeho zakladateli byla skupina Židů z Jemenu. Ti se zde ale neudrželi a vesnice byla dosídlena Židy ze severní Afriky. V 90. letech 20. století prošla obec stavební expanzí. Vesnice je napojena na nábožensky orientovanou sionistickou organizaci ha-Po'el ha-mizrachi, ale v populaci je významný podíl sekulárních obyvatel.\n\nPodle údajů z roku 2014 tvořili naprostou většinu obyvatel v Matě Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 859 lidí. Během roku 2014 populace stoupla o 4,6 %.\n\n\n"}
{"id": "580349", "url": "https://cs.wikipedia.org/wiki?curid=580349", "title": "Jacqueline Careyová", "text": "Jacqueline Careyová\n\nJacqueline Careyová (*9. října 1964 v Highland Park, Illinois, USA) je americká spisovatelka především fantasy románů.\n\nNarodila se ve městě Highland Park ve státě Illinois v USA. Vystudovala Lake Forest College se zaměřením na psychologii a anglickou literaturu (ukončeno v roce 1986). Během studií pracovala v rámci výměnného programu 6 měsíců v londýnském knihkupectví. Tehdy se rozhodla věnovat se psaní profesionálně. Po deseti letech (v roce 2001) dosáhla úspěchu s publikací její první knihy. Žije v Michiganu.\n\nPrvní román \"Kushiel's Dart\" – s českým názvem \"Kushielova střela\" získal v roce 2002 ocenění Locus Award v kategorii Best First Novel. Je to první román z trilogie, na který navazují romány \"Kushiel's Chosen\" (česky Kushielova vyvolená) a \"Kushiel's Avatar\" (česky Kushielovo vtělení). Trilogie vypravuje životní příběh Phèdre nò Delaunay.\n\nNavazující druhá trilogie (\"Treason's Heir\" nebo též \"Imriel trilogy\" v USA) pokračuje životními osudy Imriela nò Montrève de la Courcel, adoptivního syna Phèdre nò Delaunay de Montrève. \n\nTřetí trilogie (\"Moirin trology\") se odehrává o staletí později a je líčena z pozice Moirina Maghuinn Dhon, požehnaného Naamah.\n\nJejí další fantasy série je nazvána \"The Sundering\" a zahrnuje romány \"Banewreaker\" a \"Godslayer\". Jde o příběh ve stylu Tolkienova Pána prstenů, ale je vyprávěna jako tragédie líčená z pozice temné strany.\n\nTřetí fantasy série tvoří dvojice knih \"Santa Olivia\" a \"Saints Astray\".\n\n\n\n\n\n\n"}
{"id": "580350", "url": "https://cs.wikipedia.org/wiki?curid=580350", "title": "Důstojnost", "text": "Důstojnost\n\nDůstojnost je soubor pravidel, vztahujících se k nějaké přirozenou inteligenci používající bytosti, nejčastěji k člověku, jejichž (z technického hlediska možné) překročení je z morálního hlediska vnímáno jako nepřípustné, resp. výhoda případně získaná za cenu takového překročení je vzhledem k tomuto považována za nicotnou. Smyslem důstojnosti je ochrana před ponížením.\n\nV případě lidí se o důstojnosti často hovoří v souvislosti se zásahy do soukromí, konanými zpravidla v zájmu získání důkazních prostředků pro trestní řízení (kupř. domovní prohlídka, analýza dat ze zařízení výpočetní techniky nebo test na polygrafu), podkladů pro nějaký jiný postih (např. technické prostředky pro sledování zaměstnanců) nebo za účelem zpřístupnění pracovních pozic, na kterých se rozhoduje o právech jiných lidí nebo nakládá s utajovanými skutečnostmi, nebo za účelem samotného zpřístupnění takových informací (např. bezpečnostní prověrky nebo psychologické testy). Dalšími oblastmi, ve kterých se lidská důstojnost skloňuje, jsou zajištění rovnosti lidí nebo spravedlnosti mezi nimi či zabezpečení určitých pracovních nebo životních podmínek (např. výše invalidního nebo starobního důchodu nebo nucené nasazení do pracovního procesu).\n\nLidská důstojnost je základní hodnotou i cílem všech lidských práv. Lidská práva mají chránit lidskou důstojnost a ukazovat na důstojnost člověka. Základní hodnoty nebo základní lidská práva jako rovnost a respektování svobody každého člověka, spravedlnost a solidarita vycházejí z lidské důstojnosti. Lidskou důstojnost člověk má ze své podstaty, nepřichází o ni svou neschopností, svým selháním, trestnou činností, stářím ani umíráním. Nemůže ji ztratit vůbec ničím a nikdo mu ji nemůže vzít. Každý má svou důstojnost pro sebe samého a má právo na úctu, i když se zachoval pod lidskou důstojnost.\n\nLidská důstojnost je základní hodnotou evropské společnosti. Koncept lidské důstojnosti má kořeny v křesťanství, které chápe člověka jako ikonu Boha.\n\nLidská důstojnost je těžko definovatelná, jsou různé výklady lidské důstojnosti. Zabývají se jí různé disciplíny jako například filosofie, teologie, etika, politologie, právo, psychologie, sociální práce, literatura, umění aj.\n\nKoncipují se dvě podstatné výkladové formy lidské důstojnosti:\n\nOttův slovník naučný vykládá důstojnost jako zaslouženost, hodnost, jako postavení člověka, jako titul:\"Důstojnost jest tolik, jako zasloužilost, hodnost, cena osobní, vážnost (v chování), ve smyslu konkrétním i úřad čestný. Vaše [Důstojnost]-i vyskytuje se jako titul praelátův, opatův, představených kathedrálních a kollegiatních kapitol. [Důstojný] tolik jako stálý, věrný (kdo dostojí svému slovu), dále vážný, zasloužilý, hodný něčeho vůbec a cti zvláště. Odtud vyskytuje se [Důstojnost] (reverendus) jako titul nižšího duchovenstva. Veledůstojný (admodum reverendu), titul kanovníkův kathedrálních atd., vysoce důstojný (amplissimus), titul praelátův, opatův, nejvýše důstojný, nejdůstojnější (reverendissimus) titul biskupů atd.\"Encyklopedie Diderot obsahuje následující definici: \"Důstojnost je etická kategorie zdůrazňující vědomí člověka o významu člověka a o významu jeho práv ve společnosti.“\"\n\nModel důstojnosti je zpracován v rámci projektu „Důstojnost a starší evropané“ Model rozlišuje čtyři typy důstojnosti:\n\nDůstojnost člověka může mít tři složky, z nichž první dvě mají subjektivní charakter a třetí charakter objektivní:\n\nPro právní uchopení a ochranu lidské důstojnosti jsou důležité následující dokumenty:\n\n\nV Listině základních práv a svobod se udává, že všichni lidé jsou svobodní a rovní v důstojnosti a v právech. Lidská důstojnost spočívá v bytí samotném, proto se v Listině základních práv a svobod dále píše, že každý člověk má právo na život. Není možné člověka usmrtit, ani když spáchá závažný trestný čin a je povinností život chránit i před narozením. Není dovoleno ani někoho mučit, trýznit ani s člověkem zacházet tak, že by ho naše jednání ponižovalo. Naopak každý člověk má právo na ochranu zdraví. Dále každý má právo na důstojné zacházení, na to aby byla zachována jeho čest, dobrá pověst, a aby bylo chráněno jeho jméno. Důstojnost člověka vyžaduje, aby měl každý člověk svobodu myšlení a názoru. Aby si mohl zvolit náboženství a veřejně se k němu hlásit. Aby si mohl vybrat národnost, ke které chce patřit. Má být také respektováno soukromí každého člověka.\n\nČlověk má primát nad společností a státem. Koncept lidské důstojnosti je založen univerzalisticky a egalitárně, jelikož na lidské důstojnosti má účast každý člověk. Je nezbytné vážit si všech lidí rovným dílem.\n\nLidskou důstojnost je možné interpretovat jako nejvyšší ústavní princip, který nemůže být podřízen žádným jiným hodnotám a právům. Lidské důstojnosti patří nekompromisní ochrana.\n\nŘímskokatolická církev říká, že hloubku člověka nemůžeme pochopit bez Boha, jelikož člověk je stvořen Bohem a je učiněn k jeho obrazu. Toto se vztahuje na všechny lidi a dává jim důstojnost z podstaty svého bytí. Definicí člověka pro Římskokatolickou církev je Boží obraz. Vše, co člověk dělá, by se mělo podobat Božímu jednání. Proto by každá lidská činnost měla směřovat ke spravedlnosti, podporování společenství a vytváření bratrských a sesterských vztahů, tedy k rovnosti mezi všemi lidmi. K Božímu obrazu není stvořen pouze jednotlivec, ale celé společenství. Celé společenství má kráčet k dokonalosti vzájemnou solidaritou, která ukazuje na důstojnost člověka. \"I řekl Bůh: „Učiňme člověka, aby byl naším obrazem podle naší podoby. Ať lidé panují nad mořskými rybami a nad nebeským ptactvem, nad zvířaty a nad celou zemí i nad každým plazem plazícím se po zemi. Bůh stvořil člověka, aby byl jeho obrazem, stvořil ho, aby byl obrazem Božím, jako muže a ženu je stvořil.“\" (Gen 1,26–27)Člověk je tedy dle křesťanského pojetí nedotknutelný. Převedeno do medicíny: Lidskému embryu náleží lidská důstojnost a potrat je závažným činem proti lidské důstojnosti. Embryu náleží důstojnost, protože je plnohodnotným člověkem v možnosti.\n\nJen Bůh je základem morálky, Božích přikázání. Boží morálka nedovoluje jednání, které je v rozporu s lidskou důstojností. Pouze ve světle Božích přikázání lze vytvářet a pracovat na pokroku společnosti, jen tak lze vyřešit těžké morální otázky. I ty otázky, které se ptají, jak překonat různé typy totality, aby mohl člověk žít v opravdové svobodě. Totalita popírá transcendentní pravdu o člověku, který je stvořen k Božímu obrazu, a proto dokáže člověka využívat k vlastním účelům, neohlíží se na práva ostatních. Ve světle Božích přikázání lze řešit i hospodářské záležitosti. Solidarita s druhými nás vede k mírnosti, k nelpění na pozemských věcech a ke spravedlnosti. Z toho vyplývá právo na sociální zabezpečení, a přiměřenou životní úroveň, právo na důstojné podmínky k životu, právo na práci.\n\nV době antiky pro Řeky a Římany bylo zcela normální mít otroky. Důstojnost byla vnímaná pouze podle toho jakou má člověk mezi lidmi hodnost, úctu, postavení. Čím větší bohatství, tím větší hodnost.\n\nV pohanské antické filosofii převládá kontingentní pojetí lidské důstojnosti.\n\nDůstojnost podle Aristotela je hodnocena podle kvality myšlení, moudrosti, vyrovnanosti. Člověk vyniká mírností, takže v ničem nepřehání, je pánem sám nad sebou. V \"Etice Níkomachově\" píše\": …jevil by se velkomyslný člověk zcela směšným, kdyby nebyl dobrý. Nebyl by ani cti hoden, kdyby byl špatný; (…) Nejvíce tedy, opakuji, má velkomyslný člověk vztah ke cti, ale také umírněně se bude chovati k bohatství, moci a všelikému zdaru a nezdaru, ať se přihodí jakkoli, i nebude se ani příliš radovati ve zdaru, ani v nezdaru příliš truchliti.\"\n\nDůstojnost podle Cicera je v postavení ve společnosti. Ale nejen to, člověk s vysokým postavením chodí také dobře upravený, má dobré a ctnostné chování. Umí těžkosti života statečně nést, ovládat emoce a vášně. V díle \"De officiis, III\" uvádí: \"Jestliže naše přirozenost žádá, aby člověk pomáhal člověku, ať je to kdokoliv, jen právě proto, že je to člověk, musí být podle téže přirozenosti i prospěch všech lidí věcí společnou. A jestliže tomu tak je, jsme všichni spojeni jedním a týmž přirozeným zákonem, a jestliže toto platí, jistě nám přirozený zákon zakazuje, abychom jeden druhému ubližovali. (…) Ti lidé pak, kteří tvrdí, že sice musíme mít ohled na spoluobčany, ale nikoli na cizince, ti popírají cit pospolitosti celého lidského rodu. (…) Kdybys způsobil v něčem újmu člověku zcela neužitečnému jen pro svůj vlastní prospěch, jednal bys člověka nedůstojně a proti zákonům přírody.\"\n\nDůstojnost podle stoiků (stoikové zastávali přesvědčení pantheistů): důstojní jsou lidé, kteří mají podíl na světovém řádu, který zahrnuje jistý božský rozum; nezáleží na sociálním postavení.\n\nPico della Mirandola - Člověk je povolán Bohem, aby učinil sám sebe stvořitelem. Mirandola věří v Boha, člověku nepřiznává nějak zvlášť významné postavení uprostřed stvoření, v rámci kosmu. Přisuzuje mu, inspirován jedním z mýtů platónského dialogu \"Protagoras,\" svobodu. Do Božích úst vkládá slova, která adresuje Adamovi: \"Nedal jsem ti žádné pevné místo k bydlení, … žádné vlastní vzezření, ani nějaké zvláštní dary, to vše záleží jen na tobě, jak budeš bydlet, vypadat a jaké budeš vlastnit dary, závisí to na tvém přání a rozhodnutí. Přirozenost ostatního stvoření je pevně určena a je ohraničena vnitřními zákonitostmi. Pro sebe sama si je urči ty sám bez jakéhokoli omezení a ohledů podle svého uvážení… Nestvořil jsem tě ani nebeského ani pozemského, ani smrtelného ani nesmrtelného, ty sám ve své velikosti svobodně jako tvůrčí sochař utváříš sebe sama k podobě, kterou upřednostňuješ.\"\n\nMontaigne ukazuje na nicotnost člověka, chce ho ponížit: \"Domýšlivost je naše přirozená dědičná nemoc. Člověk je nejnešťastnější a nejubožejší ze všeho stvoření, a vesměs nejnadutější. Vidí a cítí se zde na zemi bydlet v blátě a bahně země, v nejhorším, nejodumřelejším a nejzpráchlivějším koutě kosmu vyhníván a přikován …; a jde a sedá si ve své domýšlivosti tam nad měsíční dráhu a činí si nebe za podnož svým nohám. Z pýchy této domýšlivosti pak dochází k tomu, že se srovnává s Bohem, připisuje si božské vlastnosti, a domnívá se že je vyvolený a od ostatního stvoření separován.\"\n\nPascal, jako věřící křesťan, píše: \"Veškerá důstojnost člověka spočívá v myšlení. Nemám hledat svoji důstojnost v prostoru, nýbrž v řádu svého myšlení…. Skrze prostor si uvědomuji, že jsem součástí kosmu a ztrácím se v něm jako jeden bod, skrze myšlení jsem sto to pochopit.\" Pascal se dívá na člověka vyváženě, je si vědom bídy, ale i vznešenosti lidské osoby. \"Dobré myšlení je princip mravnosti.\"\n\nOsvícenství: Dle Immanuela Kanta je člověk pánem svého osudu a sám tvoří svou budoucnost. Formuluje tzv. kategorický imperativ: \"Jednej tak, abys používal lidství jak ve své osobě, tak i v osobě každého druhého vždy zároveň jako účel a nikdy pouze jako prostředek.\" Kant považuje důstojnost za nevyčíslitelnou vnitřní hodnotu člověka. Znamená to, že člověk je neprodejný. Kant přitom rozlišuje „cenu“ a „důstojnost.“ V lidském světě \"má všechno buď cenu, nebo důstojnost. Co má cenu, na jeho místo může být jako ekvivalent dosazeno něco jiného; co naproti tomu je nad jakoukoli cenu, tedy žádným ekvivalentem nahrazeno, má důstojnost.\" Podle Kanta je člověk povinen mít úctu i k těm lidem, kteří svou důstojnost sami popřeli. Nikomu nesmí být úcta odepřena. Podle toho platí, že \"nesmím odepírat veškerou úctu prostopášníkovi jako člověku, která mu nemůže být odňata minimálně v kvalitě člověka; ačkoliv on sám svým jednáním se činí nedůstojným téhož samého.\"\n\nKant tvrdil, že nemáme jen práva a povinnosti vůči jiným, ale také vůči sobě samým. Vyzýval každého, aby nikdy neurážel vlastní důstojnost, která ho povyšuje nad vše stvoření a vlévá mu úctu k sobě samému: \"Být člověkem znamená samo o sobě důstojnost, neboť člověk nemůže být nikým použit jako pouhý prostředek, nýbrž musí být vždy použit zároveň jako cíl. V tom tkví důstojnost osobnosti, která ho pozdvihuje nad ostatní bytosti.\"\n\nT. Hobbes a J. Locke vypracovali individualistický obraz člověka: člověk jako svobodný a nezávislý jedinec.\n\nMinisterstvo zahraničních věcí v roce 1997 v Oviedu přijalo Úmluvu na ochranu lidských práv a důstojnosti lidské bytosti v souvislosti s aplikací biologie a medicíny (Úmluva o lidských právech a biomedicíně). Pro ČR vstoupila v platnost dne 1. října 2001. Signatáři této Úmluvy si jsou vědomi rychlého vývoje biologie a medicíny, a proto jsou přesvědčeni o potřebě respektovat lidskou osobnost jako jednotlivce a jako člena lidského rodu a vidí jako důležité uznání a zajištění lidské důstojnosti. Jsou si vědomi, že zneužití biologie a medicíny může vést k ohrožení lidské důstojnosti. Proto pokrok v biologii a medicíně by měl být prospěšný pro celé současné i budoucí generace, proto je potřebná mezinárodní spolupráce. Z tohoto důvodu vidí jako důležité držet se opatření, která jsou nepostradatelná v zajištění lidské důstojnosti a základních práv a svobod každého jednotlivce s aplikací biologie a medicíny.\n\n12. ledna 1998 byl v Paříži přijat Dodatkový protokol k výše zmíněné úmluvě o zákazu klonování lidských bytostí. V ČR vstoupil v platnost dne 1. října 2001.\n\nK výzkumu na ebryích in vitro úmluva o lidských právech a biomedicíně uvádí: \"Každý zákrok, jehož účelem je vytvořit lidskou bytost, která je geneticky shodná s jinou lidskou bytostí, živou či mrtvou je nepřístupný.\"\n\n"}
{"id": "580356", "url": "https://cs.wikipedia.org/wiki?curid=580356", "title": "Seznam video editorů", "text": "Seznam video editorů\n\nNásleduje seznam videoeditorů.\n\n\n\n\n\n\n\n\n\n"}
{"id": "580360", "url": "https://cs.wikipedia.org/wiki?curid=580360", "title": "Bobcat Goldthwait", "text": "Bobcat Goldthwait\n\nRobert Francis \"Bobcat\" Goldthwait (* 26. května 1962, Syracuse, New York, USA) je americký herec, komik, scenárista a filmový a televizní režisér. Je znám pro svou energičnost, vzteklost, nevrlý pronikavý hlas a zálibu v jízlivém černém humoru. V žebříčku nejlepších komiků všech dob televize Comedy Central se umístil na 61. místě. Upoutal na sebe především ve filmech \"Policejní akademie\", kde ztvárnil postavu Zeda.\n"}
{"id": "580362", "url": "https://cs.wikipedia.org/wiki?curid=580362", "title": "Dvorní dáma", "text": "Dvorní dáma\n\nDvorní dáma (francouzsky \"Dame de compagnie\", německy \"Hofdame\", anglicky \"lady-in-waiting\", španělsky \"dama de compañía\", rusky \"Фрейлина\") je označení zpravidla příslušnice aristokracie ve službách u královského dvora.\nDvorní dámy měly na starost čestné služby a vykonávaly funkci doprovodu.\nZa mužský ekvivalent dvorní dámy můžeme považovat stav rytíře a později například komorník nebo komoří.\n\nDvorní dámy vládnoucí císařovny byly relativně malou a uzavřenou skupinou stálých společnic, které panovnici obsluhovaly a doprovázely. Působily především ve Vídni, kde se nacházelo politické centrum habsburské monarchie, a jejím blízkém okolí, kam se císařovna mohla vydat na vyjížďku (Laxenburg, Favorita, Prater). Panovnici doprovázely téměř nepřetržitě, vystupovaly po jejím boku během bohoslužeb, oslav a zábav, audiencí, divadelních představení a dokonce i lovů. Pozice u dvora jim zajišťovala byt, jídlo, stravu a většinou i stálý plat. Dvůr nesměly opouštět ani na krátkou dobu, výjimkou byla svatba jiné dvorní dámy. Na delší dobu opouštěly dvůr zřídka, důvodem k odjezdu mohla být jejich nemoc nebo nemoc příbuzných. Dvorní dámy byly téměř výhradně mladé a svobodné slečny, které pocházely z předních aristokratických rodin. Jejich nadřízenou byla hofmistryně dvorních dam (\"Hofdamenhofmeisterin\" nebo \"Fräuleinhofmeisterin\"), která směla být vdaná, ale ve většině případů byla vdovou. Z dvorních dam se vydělovaly komornice (\"Kammerfräulein\"), které měly mimořádnou důvěru císařovny a na rozdíl od jiných dvorních dam měly volný přístup až do její ložnice. Jejich symbolem byl zlatý klíč. Vyvrcholením kariéry dvorních dam byl sňatek. Při této příležitosti obdržely finanční dar, někdy dokonce doživotní penzi, v 17. století dostaly také od císařovny její portrét zasazený v diamantech. Svůj vlastní okruh dvorních dam si u vídeňského dvora vydržovala každá dospělá příslušnice arcirodiny, samozřejmostí je císařovna vdova. Obdobou dvorních dam císařovny byli císařští komorníci v mužské části dvora.\n\n\n"}
{"id": "580366", "url": "https://cs.wikipedia.org/wiki?curid=580366", "title": "Porovnání video editorů", "text": "Porovnání video editorů\n\nToto je porovnání nelineárních video editorů.\n\nTato tabulka poskytuje základní informace o jednotlivých editorech:\n\nTato tabulka zobrazuje operační systémy, na kterých program běží nativně (bez emulace) spolu s minimálními požadavkami na hardwarové vybavení vašeho počítače. Ber v potaz, že pouze \"minimální\" požadavky jsou uvedeny a ty nemusí odpovídat všem typům činnostem například práci s videem ve vysokém rozlišení.\n\nTabulka ukazuje, jak je program schopen importovat HD video.\n\nVezměte prosím v potaz, že nahrávání na nosiče [Blu-ray] jednoduše neimplikuje 1080*50p (progresivní vs. prokládaný obraz). Také nezapomeňte, že ne všechny formáty mohou být výstupy (například Premiere Pro neumí exportovat výsledek do AVCHD)\n"}
{"id": "580370", "url": "https://cs.wikipedia.org/wiki?curid=580370", "title": "Kryštof Pavel z Lichtenštejna-Kastelkornu", "text": "Kryštof Pavel z Lichtenštejna-Kastelkornu\n\nKryštof Pavel hrabě z Lichtenštejna-Kastelkornu (okolo 1600, jižní Tyrolsko - 30. srpna 1648 Brno) byl moravský voják a politik tyrolského původu v období třicetileté války. Mezi lety 1640 až 1648 zastával funkci moravského zemského hejtmana.\n\nOlomoucký biskup Karel II. z Lichtenštejna-Kastelkornu byl jeho synovcem.\n"}
{"id": "580371", "url": "https://cs.wikipedia.org/wiki?curid=580371", "title": "Návrat idiota", "text": "Návrat idiota\n\nNávrat idiota je česká romantická komedie režiséra Saši Gedeona z roku 1999 inspirovaná hlavní postavou \"knížete Lva Nikolajeviče Myškina\" románu \"Idiot\" od ruského spisovatele Fjodora Michajloviče Dostojevského, která se vyznačuje úpřimnou nezkaženou duší.\n\nFilm byl oceněn pěti Českými lvy v kategoriích \"nejlepší film, režie, herečka ve vedlejší roli a hudba\", celkově byl nominován v 11 kategoriích. Získal řadu dalších ocenění včetně Zlatého ledňáčka na Finále Plzeň, Kristiána, Ceny českých filmových kritiků, Trilobita, hlavní cenu na Mezinárodním filmových festivalech Sao Paulo, v Soluni nebo Prix Europa Berlín. Snímek byl také za Českou republiku nominován na Oscara. \n\n"}
{"id": "580373", "url": "https://cs.wikipedia.org/wiki?curid=580373", "title": "Bar Giora (mošav)", "text": "Bar Giora (mošav)\n\nBar Giora ( בַּר גִּיּוֹרָא, v oficiálním přepisu do angličtiny Bar Giyyora) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 701 metrů na zalesněných svazích Judských hor. Jihozápadně od obce pramení v lokalitě \"Ejn Azen\" vádí Nachal Azen. Západně od vesnice jsou to vádí Nachal ha-Me'ara a Nachal Dolev. Severovýchodně odtud počíná vádí Nachal Ktalav. Severně od obce terén prudce klesá do kaňonu vádí Nachal Refa'im. Okraj kaňonu lemují vyrazné kopce jako Har Giora, podobné vyvýšeniny se zvedají i na protější straně, například Har Pitulim.\n\nObec se nachází 41 kilometrů od břehu Středozemního moře, cca 47 kilometrů jihovýchodně od centra Tel Avivu, cca 16 kilometrů jihozápadně od historického jádra Jeruzalému a 7 kilometrů východně od Bejt Šemeš. Bar Giora obývají Židé, přičemž osídlení v tomto regionu je etnicky převážně židovské. Mošav je situován 4 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblastí Západního břehu od Izraele odděleny pomocí bezpečnostní bariéry. Za Zelenou linií se ale v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nBar Giora je na dopravní síť napojen pomocí lokální silnice číslo 386, ze které tu k západu odbočuje lokání silnice číslo 3866. Podél Nachal Refa'im vede železniční trať Tel Aviv-Jeruzalém, která zde ale nemá stanici.\n\nBar Giora byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Do roku 1948 se cca jeden kilometr jihozápadně od nynějšího mošavu rozkládala arabská vesnice Allar. Stávala v ní patrně mešita a muslimská svatyně al-Šajch Ibrahim. Pitnou vodu zajišťoval pramen Ajn al-Tanur. Roku 1945 žilo v Allar 440 lidí. Izraelci byl Allar dobyt v říjnu 1948. Zástavba pak byla zbořena, s výjimkou budovy školy a mešity. Místní obyvatelé ještě nějakou dobu provizorně přebývali v okolní krajině, ale postupně byli vypuzeni při finálním přebírání kontroly nad tímto regionem izraelskými silami.\n\nMošav byl zřízen 18. října 1950. Jeho zakladateli byla skupina Židů z Jemenu. Původně šlo o provizorní pracovní tábor zvaný Ejtanim (איתנים) zbudovaný v prostoru bývalého rekreačního střediska z doby britského mandátu. Roku 1954 se proměnil na trvalé civilní sídlo napojené na osadnickou organizaci Miškej Cherut Betar. Vesnice v současnosti prochází stavební expanzí. Západně od vesnice se rozkládá Národní park Bejt Ita'b.\n\nObec je pojmenována podle starověkého židovského válečníka Šimona bar Giory.\n\nPodle údajů z roku 2014 tvořili naprostou většinu obyvatel v Bar Giora Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 623 lidí. Během roku 2014 populace klesla o 0,2 %.\n\n\n"}
{"id": "580376", "url": "https://cs.wikipedia.org/wiki?curid=580376", "title": "Rallye Rejvíz", "text": "Rallye Rejvíz\n\nRallye Rejvíz (někdy také krátce RR) je mezinárodní metodická odborná soutěž pro posádky zdravotnických záchranných služeb. První ročník se konal v roce 1997.\n\nRallye Rejvíz je soutěž, jejíž úkoly jsou koncipovány jako běžné výjezdy posádek záchranných služeb. Koná se každoročně už od roku 1997. Vznikla při příležitosti slavnostního 20. výročí založení zdravotnické záchranné služby v Jeseníku. V roce 2013 se konal 17. ročník.\n\nV letech 1998 až 2008 probíhala RR ve Zlatých Horách v Jeseníkách. Od roku 2009 probíhá soutěž v hotelu Dlouhé Stráně v Koutech nad Desnou, taktéž v Jeseníkách.\n\nZdravotnická záchranná služba Jihomoravského kraje pořádá každý rok kvalifikační kolo na Rallye Rejvíz s názvem \"Malá Jihomoravská Rallye Rejvíz\", kde plní posádky z celého kraje obdobné úkoly jako při hlavní soutěži. Nejlepší posádky pak postupují přímo na Rallye Rejvíz.\n\nRallye Rejvíz má celkem pět hlavních soutěží. Tři soutěže jsou národní, dvě mezinárodní. Národních soutěží se mohou účastnit kromě posádek z České republiky také posádky ze Slovenska. Hlavní soutěž bývá doplněna ještě několika dalšími soutěžemi, např. soutěží \"Helpíkův pohár\" nebo \"MUC.RR\"\n\nV roce 2012 byly na Rallye Rejvíz zavedeny poprvé dvě mezinárodní soutěže oproti předcházejícím ročníkům, kdy existovala pouze jediná mezinárodní soutěž. Nově tak startovaly v samostatné soutěži posádky s lékařem (International competition – Physician Crews; INT-PHYS) a posádky bez lékaře (International competition – Paramedic Crews; INT-PARA). Mezinárodních soutěží se mohou účastnit i posádky z Česka a Slovenska.\n\nNárodní soutěže RZP (NAT-RZP) se mohou účastnit posádky rychlé zdravotnické pomoci z České republiky a Slovenska. Posádky startují ve dvoučlenném složení (řidič-záchranář a zdravotnický záchranář), bez přítomnosti lékaře. Některé úkoly plní společně s operátorkami a operátory ze soutěže Zlaté sluchátko.\n\nNárodní soutěže RLP (NAT-RLP) se mohou účastnit posádky rychlé lékařské pomoci z České republiky a Slovenska. Posádky startují v tříčlenném složení, a to řidič-záchranář, zdravotnický záchranář nebo zdravotní sestra a lékař. Posádky zpravidla nestartují ve vícečlenném složení jako posádky rychlé lékařské pomoci v systému Rendez-Vous.\n\nSoutěž Zlaté sluchátko (ZS) je národní soutěž pro operátory a operátorky zdravotnických operačních středisek záchranné služby z Česka a Slovenska. Pokud plní účastnici soutěže úkoly v terénu, spolupracují s posádkami RZP v národní soutěži RZP, avšak hodnoceni jsou samostatně.\n\nHelpíkův pohár je soutěž žáků pátých tříd ve věku 10-11 let. Jde o zdravotně-výchovnou soutěž. Žákům přednášejí odborou tematiku profesionální pracovníci (lékaři, sestry, zachránaři) záchranných služeb. Soutěž je rozdělena do školních kol, následují krajská kola a celostátní kolo.\n\nPo vyhlášení následuje spanilá jízda (angl. \"Ambulance Parade\"). Všechna záchranářská vozidla i veškerá další doprovodná vozidla se vydají přes Červenohorské sedlo zpět do místa konání jednotlivých soutěží. Spanilá jízda patří vždy k největším lákadlům pro diváky a každoročně vyvolává velké pozdvižení.\n\n\n\n"}
{"id": "580377", "url": "https://cs.wikipedia.org/wiki?curid=580377", "title": "Laives", "text": "Laives\n\nLaives ( \"Leifers\") je italské město s 21040 obyvateli (stav k 1. 1. 2009) v autonomní provincii Bolzano v italské autonomní oblasti Tridentsko – Horní Adiže. Leží přibližně 45 kilometrů severovýchodně od města Trento a okolo 8 kilometrů jižně od města Bolzano.\n\nDle sčítání z roku 2001 mluví 70,42 % místních obyvatel italsky, 29,07 % německy a 0,51 % ladinsky.\n\nStarostové od roku 1952:\n"}
{"id": "580387", "url": "https://cs.wikipedia.org/wiki?curid=580387", "title": "Nes Harim", "text": "Nes Harim\n\nNes Harim ( נֵס הָרִים, doslova „\"Korouhev hor\"“, v oficiálním přepisu do angličtiny Nes Harim) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 690 metrů na zalesněných svazích Judských hor. Severně od vesnice terén prudce spadá do údolí potoka Sorek. Okraj kaňonu Soreku lemují četné vyvýšeniny jako Šluchat Ja'ar a Har Ja'ala. Východně od vesnice směřuje k Soreku hluboké údolí, kterým teče vádí Nachal Ktalav. Jižně od obce pramení vádí Nachal Dolev.\n\nObec se nachází 40 kilometrů od břehu Středozemního moře, cca 45 kilometrů jihovýchodně od centra Tel Avivu, cca 17 kilometrů jihozápadně od historického jádra Jeruzalému a 6 kilometrů východně od Bejt Šemeš. Nes Harim obývají Židé, přičemž osídlení v tomto regionu je etnicky převážně židovské. Mošav je situován 5 kilometrů od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblastí Západního břehu od Izraele odděleny pomocí bezpečnostní bariéry. Za Zelenou linií se ale v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nNes Harim je na dopravní síť napojen pomocí lokální silnice číslo 3866. Údolím Soreku vede železniční trať Tel Aviv-Jeruzalém, která tu ale nemá stanici.\n\nNes Harim byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Do roku 1948 stála nedaleko jižního okraje nynějšího mošavu arabská vesnice Bajt Ita'b. Ta navazovala na starší tradici osídlení. Římané ji nazývali \"Enadab\", křižáci \"Bethahatap\". Zbytky křižácké pevnosti se tu dochovaly dodnes. V 19. století vesnici Bajt Ita'b dominoval kmen Lahham, který v té době ovládal až 24 vesnic v tomto regionu. Roku 1931 žilo v Bajt Ita'b 606 lidí v 187 domech. Izraelci byl Bajt Ita'b dobyt v říjnu 1948. Zástavba pak byla z větší části zbořena. Podobný osud měla další arabská vesnice Dajr al-Šajch. Ta se rozkládala na návrší severovýchodně od dnešní židovské vesnice. Stály v ní dvě mešity a muslimská svatyně al-Šajch Sultan Badr. Roku 1931 žilo v Dajr al-Šajch 155 lidí v 26 domech. Po dobytí Izraelci byla zástavba z větší části zbořena, s výjimkou svatyně, která je zachována a využívána jako turistická pamětihodnost. Okolo zaniklé arabské vesnice Bajt Ita'b se rozkládá Národní park Bejt Ita'b.\n\nMošav byl zřízen v říjnu 1950 v rámci masivní vlny budování zemědělských vesnic v Judských horách. Jeho zakladateli byla skupina Židů z Kurdistánu. Vesnice v současnosti prochází stavební expanzí.\n\nJméno vesnice je odvozeno od biblického citátu, Kniha Izajáš 18,3 - „\"Všichni obyvatelé světa, vy, kdo přebýváte na zemi, až se vyzdvihne na horách korouhev, uvidíte, až se zatroubí na polnici, uslyšíte\"“\n\nPodle údajů z roku 2014 tvořili naprostou většinu obyvatel v Nes Harim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě silně rostoucí populací. K 31. prosinci 2014 zde žilo 1189 lidí. Během roku 2014 populace stoupla o 9,3 %.\n\n\n"}
{"id": "580390", "url": "https://cs.wikipedia.org/wiki?curid=580390", "title": "Štěpán Kučera", "text": "Štěpán Kučera\n\nJméno a příjmení Štěpán Kučera nosí více osobností:\n\n\n"}
{"id": "580391", "url": "https://cs.wikipedia.org/wiki?curid=580391", "title": "Koncert u dvora aneb Debutantka", "text": "Koncert u dvora aneb Debutantka\n\nKoncert u dvora aneb Debutantka (ve francouzském originále Concert à la cour, ou la Débutante) je komická opera (opéra comique) o jednom dějství francouzského skladatele Daniela-Françoise-Esprita Aubera na libreto Eugèna Scriba (1791-1861) a Mélesvilla (vl. jm. Anne-Honoré-Joseph baron de Duveyrier, 1787-1865). Poprvé byla uvedena v pařížském Théâtre de l'Opéra-Comique (Salle Feydeau) dne 5. května 1824.\n\n\"Koncert u dvora\" je čtvrtou Auberovou operou vzniklou na Scribovo libreto a sedmou, kterou uvedl na jevišti Opéra-Comique. Drobná komická opera se řadí do tradice sebereferenčních námětů z hudebního a divadelního prostředí (jako např. Salieriho \"Prima la musica e poi le parole\", Mozartův \"Der Schauspieldirektor\", Cimarosův \"L'impresario in angustie \"…); barvitě popisuje různé způsoby upoutání obecenstva i mecenášů a divadelní intriky. Scéna, ve které musí hlavní hrdinka ve své parádní árii – která je samotná vynalézavou parodií soudobé italské opery – bojovat s nepřátelským orchestrem, patří k nejoriginálnějším dokladům Auberova smyslu pro komiku.\n\nOpera měla velký úspěch: první inscenace (1824-38) dosáhla v Opéra-Comique 207 představení, obnovena byla v letech 1842 (22×) a 1851-52 (15×). Brzy se dostala i na zahraniční jeviště, ještě v roce 1824 se hrála v Bruselu, německojazyčná premiéra byla v Berlíně roku 1825 v překladu C. A. Herklotse. Více se rozšířil překlad Friederike Ellmenreichové (1775–1845), poprvé použitý v Pešti 31. března 1826 (maďarsky až roku 1888). V témže roce se opera hrála i v Pratze, Štýrském Hradci a Mnichově, počátkem roku 1827 ji uvedla ve Vídni téměř současně divadlo v Josefstadtu a divadlo u Korutanské brány. Dále se hrála např. ve Frankfurtu nad Mohanem (1836) a ve Vratislavi (1862), v němčině se konala i ruská premiéra (Petrohrad 28. prosince 1836). V originální francouzštině pronikla poměrně pozdě do Velké Británie (poprvé Londýn, St James's Theatre 26. února 1849) a Brazílie (Rio de Janeiro 1846). Švédská premiéra se konala 7. února 1834 ve Stockholmu, dánská 20. října 1839 v Kodani. V oblibě však \"Koncert u dvora\" nakonec předčily Auberovy pozdější komické opery.\n\nV českých zemích byla opera provedena poprvé 17. června 1826 v pražském Stavovském divadle, a to v německém překladu Ellmenreichové; brzy následovala premiéra 19. března 1827 v brněnské Redutě. V češtině zřejmě nikdy uvedena nebyla.\n\nDěj se odehrává v současném (1. polovina 19. století) Stuttgartu.\n\nVictor je francouzský malíř, který cestuje po Německu a hledá uplatnění, nyní u dvora uměnímilovného velkovévody Fréderika, v jehož přijímacím pokoji bezvýsledně čeká (árie \"Orpheline, et sans espérance... Heureux celui\"). Potká se tam ale se svou bývalou láskou, zpěvačkou Carlinou, která má nyní zajištěné postavení jako primadona zdejší dvorské opery poté, co se provdala za kapelníka signora Astucia (kuplety \"Comme il me lançait une œillade\"). Victor se mezitím zamiloval do zpěvačky Adèly, která nyní podobně jako on cestuje a hledá uplatnění. Carlina slibuje Victorovi, že se její manžel za Victora přimluví u velkovévody. Astucio tím není nadšen – za chráněnce své choti je nucen se přimlouvat na svůj vkus příliš často – ale alespoň naoko se podvolí (tercet \"Souffrez qu'ici je vous présente\").\n\nAstuciovi a Carline se zatím podařilo odstranit všechny zpěvaččiny konkurentky u divadla, nyní se hlásí další debutantka. Astucio ihned svolá výběrovou komisi, které předsedá a jejímž jediným momentálně dosažitelným členem je jeho manželka. Debutantka uměleckým jménem Zerlina (ve skutečnosti je to Adèle) přednese bravurní árii \"Voyez, que cette marche est belle\", leč výrok komise je zamítavý.\n\nKdyž pak zpěvačka nad neúspěchem pláče, utěšuje ji náhodou kolemjdoucí kavalír (totiž sám velkovévoda Frédéric) písní \"Pourquoi pleurer?\". A ihned zařídí, aby ještě dnes debutovala v dvorním divadle. Na to se potkávají Adèle a Victor a radují se ze shledání (duet \"O doux instant! bonheur suprême!\"). Victor ale varuje: když se Astucio a Carline dozvěděli o tom, že má dnes večer Adèle vystupovat, najali nepřátelskou klaku. Velkovévoda protiútočí: Adèle tedy dnes večer nevystoupí v divadle, ale na soukromém koncertě před dvorem, a dnešní divadelní představení ať odzpívá Carline.\n\nDvořané v čele s velkovévodou – který se až teď dává Adèle a Victorovi poznat – se shromáždí ke koncertu (sbor hudebníků \"Enfants de Polymnie\"). Adèle zpívá opět svou bravurní árii, ale Astucio diriguje hudbu a neočekávaným způsobem mění tempa i tóniny tak, že nejen Adèle úplně zmate, ale navíc vyvolá v obecenstvu včetně zklamaného velkovévody pocit, že mladá debutantka skutečně není dobrou zpěvačkou (ansámbl \"Je suis fâché! c'est grand dommage\"). Když už se zdá, že kapelníkova intrika zvítězí, zasáhne Victor a požádá, aby mohl Adèle doprovázet sám. Velkovévoda povolí a debutantčin talent se přece jen zaskví. Naopak Carline se vrací z divadla v slzách: její manžel zapomněl odvolat najaté výtržníky a primadona byla vypískána… Velkovévoda signora Astucia pokárá a zakáže mu napříště veškeré intriky, Adèle i Victor získávají zakázky u dvora a opera končí krátkým sborem \"Chacun dans le monde intrigue à la ronde\".\n\n\n"}
{"id": "580393", "url": "https://cs.wikipedia.org/wiki?curid=580393", "title": "Mrazová zátka", "text": "Mrazová zátka\n\nJako mrazová zátka se označuje zátka uzavírající otvor v bloku nebo hlavě spalovacího motoru. Pro výrobu bloku motoru a hlavy válců se obvykle využívá odlévání do pískových forem – touto cestou se vytvoří kanály pro průtok chladicí kapaliny. Tradiční mrazová zátka je tenký disk z ocelového plechu, který je vtlačen do otvoru v odlitku. Používají se i neželezné kovy, například mosaz, které lépe odolávají korozi. U některých motorů o vysokém výkonu se používají trubkové zátky o velkém průměru.\n\nZátky mohou být často zdrojem problémů s únikem kapaliny. Dochází tomu při korozi zátky působením chladicí kapaliny. Snadnost výměny zátky závisí na její přístupnosti. V mnoha případech je složité bez speciálního nářadí zátku vyměnit. Jako náhrada se v takových případech používají gumové zátky.\n\nSkutečná mrazová zátka je expanzní zátka umístěna na boční straně bloku motoru a je určena na ochranu proti poškození mrazem. Voda při tuhnutí na led expanduje a pokud chladicí kapalina není dostatečně mrazuvzdorná, může zmrznout a roztrhnout blok motoru. Mrazové zátky (bývá jich obvykle několik) v takovém případě vyskočí a uvolní tlak uvnitř bloku.\n\nJako jedna z variant řešení ohřívače motoru se používá taková, kdy se ohřívačem (určeným k zahřátí motoru před startem) nahradí mrazové zátky.\n"}
{"id": "580399", "url": "https://cs.wikipedia.org/wiki?curid=580399", "title": "Domácí chemie", "text": "Domácí chemie\n\nJako domácí chemie se označují chemické látky a jejich směsi, které se běžně nacházejí a používají v průměrné domácnosti. Přídatné látky do potravin obecně nepatří do této kategorie, nepoužívají-li se pro jiné účely než je konzumace člověkem. V poslední době se od používání chemikálií v domácnosti ustupuje.\n\nMezi příklady domácí chemie patří:\n\n"}
{"id": "580402", "url": "https://cs.wikipedia.org/wiki?curid=580402", "title": "Svatá rodina se svatou Annou", "text": "Svatá rodina se svatou Annou\n\nSvatá rodina se svatou Annou je olejomalba od renesančního umělce Leonarda da Vinciho zobrazující Svatou Annu, její dceru Pannu Marii a dítě, Ježíše.\n\nSkupinu postav autor umístil do skalnatého údolí, otvírající se do liduprázdné krajiny. Panna Marie sedí na kolenou své matky a účastní se hry svého syna. Ten s dětskou hravostí drží za uši beránka.\nDílo je možné chápat i s genealogického pohledu, kdy autor zachytil na obrazu dávnou tematiku Kristova rodokmenu. Beránek tu symbolicky představuje budoucí oběť, přes kterou Ježíš zachrání lidstvo.\n\nObraz byl původně určený pro hlavní oltář kostela Santissima Annunziata ve Florencii.\n\nPráci na tomto díle Leonardo začal v roce 1500, ale mnohokrát přepracovával v výkresů a skiců. Jako i jeho jiné díla zůstalo nedokončeno. Podle všeho ho měl u sebe na sklonku života v čase svého působení na dvoře krále Františka I.. Příčina nedokončení\nobrazu mohla být i v tom ,že v tomto období nad jeho zájmem o umění vítězil zájem o matematiku a vědy. Za vlády Ludvíka XIII. se dostalo toto dílo do královských sbírek.\n"}
{"id": "580406", "url": "https://cs.wikipedia.org/wiki?curid=580406", "title": "Hráčské statistiky Sereny Williamsové", "text": "Hráčské statistiky Sereny Williamsové\n\nSerena Williamsová je americká profesionální tenistka, čtyřnásobná olympijská vítězka, jedna z nejlepších hráček historie tenisu, která vyhrála dvacet tři grandslamů ve dvouhře, čtrnáct v ženské čtyřhře a dva ve smíšené čtyřhře. Získala také pět singlových titulů na Turnaji mistryň. Celkově na okruhu WTA Tour vybojovala sedmdesát tři trofejí ve dvouhře a dvacet tři ve čtyřhře. Na finančních odměnách vydělala nejvíce ze všech tenistek historie.\n"}
{"id": "580409", "url": "https://cs.wikipedia.org/wiki?curid=580409", "title": "Rodney Alcala", "text": "Rodney Alcala\n\nRodney James Alcala (* 23. srpna 1943, San Antonio, Texas, USA) je americký sériový vrah, který vraždil mladé ženy v Kalifornii.\n\nRodney Alcala se narodil jako Rodrigo Jacques Alcala-Buquor. Jeho otec rodinu opustil, když bylo Alcalovi 12 let. Ve škole se distancoval od spolužáků. V pubertě se dvakrát pokusil o sebevraždu.\n\nRoku 1960 nastoupil do armády, v roce 1964 se však nervově zhroutil, nakonec musel být propuštěn. Roku 1968 se stal bakalářem umění. V té době došlo k jeho prvnímu pokusu o vraždu.\n\nRoku 1968 v noci sledoval osmiletou dívku Tali S. V okamžiku ji unesl k sobě do auta, znásilnil a polomrtvou pohodil na břeh moře. Podařilo se jí přežít. Druhý den uprchl pod jménem John Berger do New Yorku.\n\nZanedlouho se však pod stejným jménem vrátil. Roku 1971 si vyhlédl dům letušky Cornelie Crilleyové, kterou znásilnil a podřezal. Výsledky DNA potvrdily, že ji zabil Alcala. Ten však opět uprchl do New Hampshiru. Tam byl nakonec poznán a zatčen.\n\nDíky rozdílným zákonům však byl trestán za přestupky a roku 1973 byl propuštěn. Roku 1977 pod svahem v Los Angeles u velkého nápisu Hollywood znásilnil a uškrtil komparsistku Jill Barcombovou. Kvůli její smrti bylo přerušeno natáčení filmu \"Zabiják za dva centy\". V té době se seznámil a spolupracoval s režisérem Romanem Polanským.\n\nV sedmdesátých letech se účastnil seznamovací soutěže The Datinge Game, kde několikrát vyhrál. Jestli zabil některou ze zúčastněných dívek, není jisté.\n\nTentýž rok zabil Alcala zdravotní sestru Georgii Wixtedovou. O rok později zabil v prádelně Charlottu Lambovou, jejíž tělo bylo nalezeno za dva týdny.\n\nRoku 1979 potkal Alcala dívku Robin Samsoeovou. Vzal ji sebou do křoví a řekl jí, že jí dá bonbóny. Vytáhl však nůž a zabodl jí ho do břicha. Vyndal jednotlivé orgány, které promačkával a poté dívku znásilnil. O měsíc později ho našli agenti FBI a zatkli ho.\n\nSoud neměl na Alacalu mnoho důkazů, navíc Alcala používal během vražd různá jména. Nakonec však byl roku 1980 Alcala odsouzen za vraždy čtyř žen a dívky Robin Samsoeové k smrti. Případ se však kvůli odvolání protahoval dál.\n\nTeprve 9. března 2010 byl Alcala usvědčen a potřetí (tentokrát pravomocně) odsouzen k trestu smrti. Rozsudek zatím nebyl vykonán.\n"}
{"id": "580410", "url": "https://cs.wikipedia.org/wiki?curid=580410", "title": "František Mezihorák", "text": "František Mezihorák\n\nFrantišek Mezihorák (* 6. října 1937, Vracov) je český politik a vysokoškolský pedagog, bývalý senátor za obvod č. 61 – Olomouc, bývalý děkan Pedagogické fakulty Univerzity Palackého, bývalý zastupitel Olomouckého kraje, Olomouce a člen ČSSD.\n\nV 60. letech působil na katedře společenských věd UP , za angažovanost v reformním procesu roku 1968 a za odpor proti sovětské okupaci z univerzity vyloučen. Mezi lety 1970–1989 vyučoval na Střední průmyslové škole strojnické Olomouc. V sametové revoluci byl mluvčím olomouckého OF Po roce 1989 se mohl vrátit na UP a stal se prorektorem pro rehabilitaci. Na filozofické fakultě UP založil katedru evropských studií- první toho druhu v postkomunistických zemích , habilitoval se a poté byl jmenován profesorem historie. Zabývá se především československou historií, evropanstvím a dějinami evropské integrace (např. knižně zpracoval nacistickou moravskou kolaboraci a pokusy o Velké Slovensko , v Radě Evropy byla prezentována jeho kniha Gallery of great Europeans). V letech 1991–1997 a 2003–2006 zastával funkci děkana Pedagogické fakulty Univerzity Palackého v Olomouci. Univerzita v Pécsi mu udělila čestný doktorát.\n\nVe volbách 1996 kandidoval do senátu, skončil na třetí pozici s 23,20 % hlasů. Ve volbách 1998 se stal členem horní komory českého parlamentu, když v obou kolech porazil občanského demokrata Jana Hálka. V senátu se angažoval ve Výboru pro evropskou integraci, zastával funkci místopředsedy Stálé komise Senátu pro krajany žijící v zahraničí, kterým byl do roku 2000, byl také členem Parlamentního shromáždění Rady Evropy. V letech 2000-2004 předsedal Výboru pro vzdělávání, vědu, kulturu, lidská práva a petice. Ve volbách 2004 svůj mandát neobhajoval.\n\nVe volbách 2004 kandidoval do Evropského parlamentu, ovšem z 8. místa kandidátky nebyl zvolen.\n\nV letech 2008 až 2012 zasedal v zastupitelstvu Olomouckého kraje.\n\nOd roku 2006 do roku 2014 byl zastupitelem města Olomouce.\n\n\n"}
{"id": "580411", "url": "https://cs.wikipedia.org/wiki?curid=580411", "title": "Skalka u Trenčína", "text": "Skalka u Trenčína\n\nSkalka u Trenčína je nejstarším poutním místem na Slovensku. Duchovní kořeny posvátného místa nutno hledat u dvojice mnichů poustevníků – sv. Svorada Ondřeje (asi 980 - asi 1030) a Benedikta (?? - asi 1034). Skalka je tvořena dvěma samostatnými areály, \"Velkou Skalkou\" a \"Malou Skalkou\", vzdálenými od sebe několik stovek metrů.\n\nTrvalá úcta k svatým mužům Svoradovi a Benediktovi přispěla k tomu, že nitranský biskup Jakub I. (1223-1240) roku 1224 založil opatství sv. Benedikta na Skalce u Trenčína. Biskup novému opatství daroval okolní vesnice, takže se klášter mohl nerušeně rozvíjet a stal se brzy významným duchovním centrem středního Pováží. První katastrofa postihla mnichy při vpádu Tatarů roku 1241. Hordy nájezdníků poražené českým králem Václavem I. se převalily přes Vlárský průsmyk do Pováží a zpustošily celý kraj. V letech 1300–1321 snášelo zase opatství četná příkoří od nekorunovaného krále západního a středního Slovenska pána Matúše Čáka Trenčanského. Od r. 1321 se klášter znovu nerušeně rozvíjel až do 20. let 15. století, kdy do Horních Uher vtrhla husitská vojska a poplenila i opatství na Skalce. V roce 1528 generál Katzianer dobyl trenčanský hrad a rozehnal i mnichy na Skalce. V následujícím období až do roku 1545 se ve správě majetků kláštera vystřídalo několik světských vlastníků.\n\nNové časy pro Skalku nastaly po příchodu jezuitů v roce 1665. Nejen duchovní působení, ale i významné hospodářské metody praktikované novými správci kláštera, prospívaly obyvatelstvu v okolí. Budovy opatství na \"Velké Skalce\" a také kostelík na \"Malé Skalce\" byly prakticky znovu vybudovány v barokním stylu. Po zrušení jezuitského řádu v roce 1773 papežem Klementem XIV. jezuité Skalku opustili a od té doby klášter zpustl na úroveň ruin.\n\nV roce 1852 byly péčí trenčanského opata-faráře Ľudovíta Stáreka započaty práce na restaurování a záchraně zbylých klášterních zřícenin. Poslední vážné poškození bylo způsobeno vandaly v 70. letech 20. století. Od roku 1990 se započalo se systematickou obnovou a zvelebením celého areálu \"Velké Skalky\". \n\nPoprvé byl na místě \"Malé Skalky\" vzpomínán dvouvěžový románský kostelík už v roce 1208. Zasvěcený byl sv. Benediktovi. Jeho umístěním měla být připomínána mučednická smrt sv. Benedikta, poustevníka na Skalce.\n\nRoku 1520 na místě zřejmě zaniklého kostela nechal Juraj Thurzo zbudovat kapli zasvěcecenou sv. Dorotě. Po příchodu jezuitů 1665 byl nejprve zbudován nový oltář zasvěcený Panně Marii Čenstochovské a později v r. 1745 rozšířili jezuité kapli do barokní podoby dvouvěžového kostelíka. Nové opravy poškozeného kostelíka byly provedeny v r. 1924 zásluhou nitranského biskupa Dr. Karola Kmeťky. \n\nKostelík na \"Malé Skalce\" je především místem každoroční poutě o neděli blízké 17. červenci. Bohoslužby se zde konají i v jiné významné svátky liturgického roku.\n\nOd roku 2008 se \"Velká Skalka\" stala místem pozoruhodného kulturního projektu ORA ET ARS. Každým rokem se prostory opatství stávají místem setkání výtvarných umělců ze Slovenska i okolních zemí.\n\n\nSeznam sídel na řece Váh\n\n"}
{"id": "580413", "url": "https://cs.wikipedia.org/wiki?curid=580413", "title": "Alexander Hamilton", "text": "Alexander Hamilton\n\nAlexander Hamilton (11. ledna 1755 – 12. července 1804) byl americký voják, právník, ekonom, jeden z Otců zakladatelů a 1. ministr financí Spojených států amerických.\n\nPrezident George Washington ustanovil Hamiltona prvním ministrem financí USA 11. září 1789. V úřadu zůstal do konce ledna 1795. Řada vládních struktur USA byla vytvořena během právě těchto pěti let, počínaje skladbou a funkcí samotného kabinetu.\nForrest McDonald Hamiltona kritizoval za to, že si přitom vzal za vzor britského strážce státního pokladu stejně, jako britský úřad premiéra; Hamilton měl po dobu volebního období George Washingtona výsadní postavení a dohlížel na své kolegy ve vládě, protože Washington si cenil Hamiltonových rad a podporoval jeho zasahování i mimo samotný rezort financí.\n\nHamilton v posledních dvou letech v úřadu podal Kongresu Spojených států pět významných zpráv:\n\nJe spoluautorem Listů federalistů (společně s Jamesem Madisonem a Johnem Jayem) sloužících k volnější interpretaci Ústavy Spojených států pro přijímání budoucích zákonů. Jako ministr financí razil koncepci převzetí státního dluhu jednotlivých států USA federální vládou, vytvoření společného rozpočtu a s podporou George Washingtona také ustavení centrální banky USA (\"Bank of the United States\"). Za tyto kroky byl často kritizován řadami formující se opozice v čele s Thomasem Jeffersonem a Jamesem Madisonem, neboť ti si tuto snahu sjednocení a kontroly finanční politiky ztotožňovali s předešlou koloniální britskou nadvládou. Hamilton se znelíbil též politickou odměřeností, jakou choval k událostem Velké francouzské revoluce, s níž v té době většina obyvatel USA sympatizovala.\nRoku 1791 založil Federalistickou stranu Spojených států, první politickou stranu ve Spojených státech, předchůdkyni dnešní Republikánské strany Spojených států.\n\nZemřel roku 1804 ve střeleckém duelu s Aaronem Burrem, svým dlouholetým politickým rivalem, ve Weehawkenu ve státě New Jersey.\n\n"}
{"id": "580414", "url": "https://cs.wikipedia.org/wiki?curid=580414", "title": "Red Bull RB1", "text": "Red Bull RB1\n\nRed Bull RB1 je vůz formule 1 týmu Red Bull Racing nasazený pro rok 2005. Jezdili v něm Brit David Coulthard, Rakušan Christian Klien a Ital Vitantonio Liuzzi.\n"}
{"id": "580415", "url": "https://cs.wikipedia.org/wiki?curid=580415", "title": "Třída Rajput", "text": "Třída Rajput\n\nTřída Rajput je třída raketových torpédoborců indického námořnictva z doby studené války. Jedná se o vylepšenou verzi sovětských torpédoborců třídy \"Kashin\" (někdy jsou proto označovány \"Kashin II\"). Mezi lety 1980–1988 bylo dokončeno pět jednotek této třídy. Jako první byl roku 2019 vyřazen torpédoborec \"Ranjit\".\n\nJednotky třídy \"Rajput\":\n\nHlavňovou výzbroj představuje 76mm dvojkanón v dělové věži na přídi. Původně nesené protilodní střely P-15 Termit nyní nahradilo osm moderních nadzvukových protilodních střel BrahMos. K obraně proti vzdušným cílům slouží dvě dvojitá odpalovací zařízení pro protiletadlové řízené střely SA-N-1. K boji proti ponorkám slouží dva raketové vrhače hlubinných pum RBU-6000 a jeden pětihlavňový 533mm torpédomet. Na palubě je nesen jeden vrtulník.\n\nPohonný systém je koncepce COGAG. Pro plavbu cestovní rychlostí slouží dvě plynové turbíny, přičemž v bojové situaci se připojí ještě dvě hlavní turbíny. Lodní šrouby jsou dva. Nejvyšší rychlost je 35 uzlů.\n\n"}
{"id": "580426", "url": "https://cs.wikipedia.org/wiki?curid=580426", "title": "Robert Kolář", "text": "Robert Kolář\n\nRobert Kolář (* 15. května 1959 Prostějov) je český politik a manažer, v 90. letech 20. století poslanec České národní rady a Poslanecké sněmovny za ODS, později za Unii svobody, počátkem 21. století senátor za obvod č. 62 – Prostějov.\n\nPo maturitě na gymnáziu vystudoval Vysoké učení technické v Brně. V letech 1983-1992 pracoval v Obvodním ústavu národního zdraví v Prostějově, poté ve funkci náměstka ředitele nemocnice. Od roku 1998 působí jako místopředseda představenstva Moravských naftových dolů v Hodoníně. Spoluzakládal hokejový klub HC Prostějov a stal se jeho prvním předsedou. Podle údajů z roku 2010 se živí provozováním lyžařského vleku v Jeseníkách. V roce 2010 se také uvádí jako předseda představenstva vydavatelství Stanford.\n\nJe rozvedený, z prvního manželství má syna a dceru. Se svou novou partnerkou má taktéž syna a dceru.\n\nV roce 1991 vstoupil do ODS. Ve volbách v roce 1992 byl zvolen do České národní rady za ODS, respektive za volební koalici ODS-KDS (volební obvod Jihomoravský kraj). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Mandát obhájil ve volbách v roce 1996. V období let 1996-1998 byl místopředsedou rozpočtového výboru sněmovny. Mezi lety 1995-1998 předsedal Volební komisi Poslanecké sněmovny. V lednu 1998 přestoupil do nově utvořeného poslaneckého klubu Unie svobody. Z ODS vystoupil po aféře s falešnými sponzory v lednu 1998.\n\nV roce 2001 se stal místopředsedou Unie svobody, kterým byl do sjezdu v roce 2003, kdy se pokoušel o zvolení předsedou, ovšem neuspěl. Z Unie svobody-DEU vystoupil v roce 2004.\n\nMezitím se v senátních volbách roku 2000 stal členem horní komory českého parlamentu, přestože jej v prvním kole porazil ministr zahraničí Jan Kavan v poměru 30,30 % ku 28,72 % hlasů. Ve druhém kole Kolář obdržel 58,10 % hlasů a byl zvolen senátorem. V senátu působil jako místopředseda Výboru pro hospodářství, zemědělství a dopravu v letech 2000-2004 a místopředseda Volební komise v letech 2002-2004. V roce 2004 přestoupil do senátorského klubu ODS. Mezi lety 2004-2005 předsedal Podvýboru pro cestovní ruch Výboru pro hospodářství, zemědělství a dopravu. V senátních volbách roku 2006 svůj mandát neobhajoval.\n\nAngažoval se také v komunální politice. V letech 1990-1992 zasedal v městské radě Prostějova. V komunálních volbách roku 1998 byl zvolen opětovně do prostějovského zastupitelstva za Unii svobody a mandát obhájil v komunálních volbách roku 2002. Profesně se uvádí jako manažer a senátor. V roce 2005 odstoupil z funkce zastupitele z důvodu časové zaneprázdněnosti.\n\n"}
{"id": "580428", "url": "https://cs.wikipedia.org/wiki?curid=580428", "title": "Emmanuel Eboué", "text": "Emmanuel Eboué\n\nEmmanuel Eboué (* 4. června 1983, Abidžan Pobřeží slonoviny) je fotbalista z Pobřeží slonoviny, který v současné době hraje v Anglické nejvyšší lize za Sunderland AFC.\n\n"}
{"id": "580429", "url": "https://cs.wikipedia.org/wiki?curid=580429", "title": "Kieran Gibbs", "text": "Kieran Gibbs\n\nKieran Ricardo Gibbs (* 26. září 1989, Londýn), je anglický fotbalista, který v současné době hraje jako obránce v anglické Premier League za West Bromwich Albion.\n\n\nAktualizováno k 14. 12. 2014\n"}
{"id": "580431", "url": "https://cs.wikipedia.org/wiki?curid=580431", "title": "Marván Šamach", "text": "Marván Šamach\n\nMarván Šamach (arabsky: مروان الشماخ, francouzský přepis: Marouane Chamakh, * 10. ledna 1984, Tonneins, Francie) je marocký fotbalista, který je v současné době bez angažmá . Ačkoliv se narodil a vyrůstal ve Francii, je marockého původu a proto reprezentuje Maroko.\n\n\n\n\n"}
{"id": "580437", "url": "https://cs.wikipedia.org/wiki?curid=580437", "title": "Armand Traoré", "text": "Armand Traoré\n\nArmand Traoré (* 8. října 1989), je francouzský fotbalista se senegalskými předky, který v současné době hraje jako levý obránce v anglické Premier League za Queens Park Rangers.\n\nZajímavostí je, že ho zastupuje česká firma Sport Invest a. s., která zastupuje prakticky všechny profesionální české hráče.\n"}
{"id": "580438", "url": "https://cs.wikipedia.org/wiki?curid=580438", "title": "Mistrovství světa v basketbalu žen 1971", "text": "Mistrovství světa v basketbalu žen 1971\n\n6. mistrovství světa v basketbalu žen proběhlo v dnech 15. – 29. května v Brazílii.\n\nTurnaje se zúčastnilo třináct týmů. Dvanáct družstev bylo rozděleno do tří čtyčlenných skupin, z nichž první dvě postoupila do finálové skupiny, kde se hrálo o medaile. Domácí Brazílie byla nasazeno přímo do finálové skupiny. Týmy, které v základních skupinách skončily na třetím a čtvrtém místě, hrály o 8. - 13. místo. Mistrem světa se stalo družstvo Sovětského svazu.\n\n Československo - Madagaskar 120:39 (62:15)\n\n15. května 1971 - Recife\n\n15. května 1971 - Recife\n\n16. května 1971 - Recife\n\n16. května 1971 - Recife\n\n17. května 1971 - Recife\n\n17. května 1971 - Recife\n\n Jižní Korea - USA 86:50 (42:26)\n\n15. května 1971 - Brasília\n\n15. května 1971 - Brasília\n\n16. května 1971 - Brasília\n\n16. května 1971 - Brasília\n\n17. května 1971 - Brasília\n\n17. května 1971 - Brasília\n\n Kuba - Kanada 59:50 (29:27)\n\n15. května 1971 - Niterói\n\n15. května 1971 - Niterói\n\n16. května 1971 - Niterói\n\n16. května 1971 - Niterói\n\n17. května 1971 - Niterói\n\n17. května 1971 - Niterói\n\n Československo - Japonsko 55:53 (27:32)\n\n19. května 1971 - Sao Paulo\n\n19. května 1971 - Sao Paulo\n\n20. května 1971 - Sao Paulo\n\n20. května 1971 - Sao Paulo\n\n21. května 1971 - Sao Paulo\n\n21. května 1971 - Sao Paulo\n\n22. května 1971 - Sao Paulo\n\n22. května 1971 - Sao Paulo\n\n24. května 1971 - Sao Paulo\n\n25. května 1971 - Sao Paulo\n\n25. května 1971 - Sao Paulo\n\n25. května 1971 - Sao Paulo\n\n27. května 1971 - Sao Paulo\n\n27. května 1971 - Sao Paulo\n\n28. května 1971 - Sao Paulo\n\n28. května 1971 - Sao Paulo\n\n29. května 1971 - Sao Paulo\n\n29. května 1971 - Sao Paulo\n\n29. května 1971 - Sao Paulo\n\n??. května 1971 - Sao Paulo\n\n??. května 1971 - Sao Paulo\n\n USA - Madagaskar 73:44 (35:17)\n\n19. května 1971 - Araraquara\n\n19. května 1971 - Araraquara\n\n19. května 1971 - Araraquara\n\n20. května 1971 - Araraquara\n\n20. května 1971 - Araraquara\n\n20. května 1971 - Araraquara\n\n21. května 1971 - Araraquara\n\n21. května 1971 - Araraquara\n\n21. května 1971 - Araraquara\n\n23. května 1971 - Araraquara\n\n23. května 1971 - Araraquara\n\n23. května 1971 - Araraquara\n\n24. května 1971 - Araraquara\n\n24. května 1971 - Araraquara\n\n24. května 1971 - Araraquara\n1. SSSR\n\n\n2. Československo\n\n\n\n4. Jižní Korea\n\n\n5. Japonsko\n\n\n6. Francie\n\n\n7. Kuba\n\n\n8. USA\n\n\n9. Austrálie\n\n\n10. Kanada\n\n\n12. Ekvádor\n\n\n13. Madagaskar\n\n\n"}
{"id": "580440", "url": "https://cs.wikipedia.org/wiki?curid=580440", "title": "Březulovité", "text": "Březulovité\n\nBřezulovité (\"Burseraceae\") je čeleď tropických rostlin z řádu mýdelníkotvarých.\n\nBřezulovité rostou převážně v tropických a subtropických oblastech celé Ameriky, Afriky včetně Madagaskaru, jižní a Jihovýchodní Asie, Austrálie a také Melanésie. Některé rody rostou i v sušších oblastech severní Afriky a Blízkého východu, ty mnohdy můžeme řadit mezi sukulenty.\n\nJsou to obvykle stromy se zbytnělým kmenem, méně častěji keře, které mají ve svém dřevě nebo kůře kanálky s nealergenními éterickými oleji, balzámy a pryskyřicemi. Rostliny bývají převážně dvoudomé, někdy mnohomanželné. Některé druhy jsou opadavé. Střídavé listy mívají palisty, nejčastěji jsou lichozpeřené, vzácně jednoduché, někdy trojčetné, bývají nahloučené na konci větviček.\n\nKvěty bývají uspořádány do úžlabních nebo terminálních květenství, která mívají formu lat nebo hroznů. Tří až pětičetné cyklické květy střechovitého nebo miskovitého tvaru jsou jednopohlavné, vzácně oboupohlavné. Kališní lístky jsou nejčastěji spojeny, korunní plátky zase volné, někdy jedny nebo druhé chybí. Volných nebo srostlých tyčinek bývá stejně nebo dvojnásobně než korunních lístků. Některé rody mají dobře vyvinuty češule.\n\nPlody tvoří peckovice, některé hodně dužnaté, s 1 až 5 jednosemennými peckami nebo s jednou vícesemennou. Semena nemají endosperm.\n\nVětšina rodů této čeledě produkuje pryskyřice (na vzduchu tuhnou) a balzámy (zůstávají měkké). Např. ze stromů rodu kadidlovník (\"Boswellia\") se získává kadidlo, z rodu myrhovník (\"Commiphora\") zase myrha. Obé se dostává nařezáním kůry, z jejichž kanálků vytéká pryskyřičná tekutina. Kadidlo se používalo a stále ještě používá k náboženským obřadům a k léčení různých nemocí. Myrha byla ve středověku vzácná a velice drahá, používala se a používá společně s kadidlem, dnes se přidává do některých parfémů, zubních past a tinktur léčící dásně a menší rány. Pryskyřice ze stromu rodu kanárnik (\"Canarium\") se také používá v kosmetice, potravinářství i zdravotnictví. Rod procium (\"Protium\") zase poskytuje kvalitní natěračskou pryskyřicí kopál.\n\nStromy rostoucí v západní Africe, např. rod \"Aucoumea\", jsou pod obchodním názvem gaboon mahagon, těženy a vyváženy pro kvalitní dřevo a dále zpracovávané na dýhy a překližky. Ke stavebním nebo řezbářským účelům se používá také dřeva některých druhů rodu kanárníku a dále rodů \"Dacryodes\" a \"Santiria\". Plody a semena mnoha druhů jsou vhodnou potravou pro různé živočichy. Z plodů kanárníků pěstovaných v Austrálii se lisuje potravinářský olej stejně jako z oliv.\n\n\n"}
{"id": "580465", "url": "https://cs.wikipedia.org/wiki?curid=580465", "title": "Seznam přídatných látek", "text": "Seznam přídatných látek\n\nTento seznam obsahuje přídatné látky používané v potravinářství. Používání některých látek z tohoto seznamu může být v některých státech zakázáno.\n\n"}
{"id": "580466", "url": "https://cs.wikipedia.org/wiki?curid=580466", "title": "Mistrovství Evropy v atletice 1974", "text": "Mistrovství Evropy v atletice 1974\n\n11. mistrovství Evropy v atletice se uskutečnilo ve dnech 2. – 8. září 1974 v italském Římě na stadionu Stadio Olimpico, kde se konalo mimo jiné také druhé MS v atletice v roce 1987. Již v roce 1960 na tomto stadionu probíhaly atletické disciplíny Letních olympijských her.\n\nNa programu bylo celkově 39 disciplín (24 mužských a 15 ženských). Na tomto šampionátu měly ženy poprvé v historii na programu běh na 3000 metrů. Českoslovenští atleti vybojovali celkově pět medailí (tři stříbrné a dvě bronzové). Několik dalších atletů postoupilo do finále. Dvojí zastoupení mělo Československo ve finále ženské výšky. Miloslava Hübnerová skončila pátá, Mária Mračnová osmá. Sedmé místo obsadil trojskokan Jiří Vyčichlo, koulař Jaroslav Brabec a Stanislav Hoffman v běhu na 5000 metrů.\n\n"}
{"id": "580467", "url": "https://cs.wikipedia.org/wiki?curid=580467", "title": "Christiansborg", "text": "Christiansborg\n\nChristiansborg je bývalý královský palác a do roku 1794 královská rezidence dánských králů v Kodani, v současnosti pak sídlo dánského parlamentu (\"Folketingu\"), Úřadu vlády a muzea. Palácový komplex se nachází na poloostrově \"Slotsholmen (Poloostrov paláců)\".\n\nNa místě současného paláce vybudoval již v roce 1167 Absalon, biskup z Roskilde sídlo, opevněné 6-7 m vysokou hradbou a sestávající z několika budov, v jejichž středu se nacházel zámecký kostel. Pozůstatky tohoto sídla byly odkryty při stavebních pracích v roce 1907. V roce 1369 byl tento zámek zbořen a vystavěn nový, jenž přešel v roce 1416 do vlastnictví dánské koruny a stal se sídlem dánských králů, kteří přesídlili do Kodaně a učinili z ní hlavní město Dánska. Hlavní částí zámku byla tzv. \"Modrá věž (Blåtårn)\", kolem níž se nacházely další bašty a stavby, budované do počátku 18. století.\n\nV roce 1731 král Kristián VI. nařídil zbořit starý zámek; na jeho místě pak v letech 1733–1766 vyrostl nový palác, tzv. první Christianborg, který dostal jméno po králi. Stavba byla vybudována podle projektu Eliase Häussera ve stylu vídeňského baroka smíšeného s francouzským rokokem. Měla kvadratický půdorys s vnitřním nádvořím a prostorem pro jezdecké přehlídky. Interiéry projektovali nejlepší dánští architekti, Laurids de Thurah a Nikolai Eigtved. Palác padl za oběť požáru 26. ledna roku 1794 a dánská královská rodina přenesla své kodaňské sídlo do nově postaveného Amalienborgu.\n\nTzv. druhý Christiansborg byl vybudován v letech 1803–1828 podle klasicistního projektu C. F. Hansena, včetně zámeckého kostela, v němž se v roce 1767 konala korunovace Kristiána VII. a jeho manželky Karoliny Matyldy. Christiansborg se měl opět stát královskou rezidencí, ale po Frederikovi VII., který v paláci sídlil, všichni další dánští monarchové si vybrali za své sídlo Amalienborg. 21. března roku 1848 Frederik VII. v Christiansborgu přijal deputaci kodaňského magistrátu s prosbou o přijetí konstituce, s čímž monarcha souhlasil, zakončiv tak téměř dvě století dánské absolutní monarchie. Od roku 1849 je Christiansborg sídlem parlamentu (\"Folketingu\").\n\nPalác znovu vzplanul v roce 1884 a byl rekonstruován v letech 1907-1928 podle projektu architekta Thorvalda Jørgensena jako tzv. třetí Christiansborg. Stavba dostala opět věže, které byly v předchozím projektu sneseny. S předpokladem návratu dánské královské rodiny do paláce zde byly upraveny královské apartmány, avšak Kristián X. tento návrh v roce 1921 zamítl. V paláci byl v roce 1933 zřízen trůnní sál, v němž byly instalovány královské trůny zachráněné při požáru v roce 1884. Z balkónu trůnního sálu byla v roce 1947 ohlášena intronizace Frederika IX. a v roce 1972 Markéty II.\n\nPalácový komplex vedle vlastního paláce, který je v něm největší a nejvýznamnější stavbou, zahrnuje i řadu dalších budov:\n\nNa druhé straně ulice, v nejbližším sousedství Christiansborgu na Slotsholmen se dále nacházejí:\n\nSlotsholmen je se zbytkem města spojen devíti mosty, z nichž nejvýznamnější je \"Mramorový most (Marmorbroen)\" na jihozápadní části poloostrova.\n\n\n"}
{"id": "580469", "url": "https://cs.wikipedia.org/wiki?curid=580469", "title": "Gerard Piqué", "text": "Gerard Piqué\n\nGerard Piqué i Bernabeu, [džerár piké] (katalánsky) nebo [jerár piké] (španělsky) (* 2. února 1987, Barcelona, Španělsko) je španělský fotbalový obránce a reprezentant, hráč klubu FC Barcelona.\n\nOd roku 1997 hrál Piqué za mládežnické výběry FC Barcelony. Působil zde například spolu s Cescem Fàbregasem nebo Lionelem Messim. Roku 2004 přestoupil do anglického klubu Manchester United. Za 4 roky svého působení na Old Trafford si připsal pouhých 12 startů. A tak se vrátil do Španělska, kde hrál jednu sezonu na hostování v Zaragoze a poté se přesunul z Aragonie do Katalánska, aby 27. května 2008 podepsal smlouvu s Barcelonou.\n\nV odvetě semifinále Ligy mistrů 2012/13 proti německému Bayernu Mnichov 1. května 2013 si dal vlastní gól, Barcelona prohrála na Camp Nou 0:3 a ze soutěže vypadla. Sezóna 2012/13 však skončila úspěšně, po vyřazení v semifinále Ligy mistrů získal se svými spoluhráči titul ve španělské lize.\n\nS Barcelonou postoupil ze základní skupiny H do vyřazovacích bojů Ligy mistrů 2013/14, katalánský tým v ní obsadil se ziskem 13 bodů první místo. V posledním utkání skupiny 11. prosince 2013 vstřelil jednu branku proti skotskému týmu Celtic FC a přispěl tak k drtivému vítězství 6:1.\n\nZúčastnil se Mistrovství Evropy hráčů do 17 let v roce 2004, kde ve finále Španělsko podlehlo domácí Francii 1:2. Piqué v tomto utkání skóroval. S týmem do 19 let vyhrál Mistrovství Evropy hráčů do 19 let 2006 v Polsku, kde mladí Španělé porazili ve finále Skotsko 2:1.\n\nV A-mužstvu Španělska přezdívaném \"La Furia Roja\" debutoval 11. 2. 2009 v přátelském zápase proti týmu Anglie (výhra 2:0).\n\nZúčastnil se se španělskou seniorskou reprezentací MS 2010 v Jihoafrické republice, kde si dokráčel se spoluhráči pro zlaté medaile.\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2. Piqué nastoupil ve všech čtyřech zápasech svého mužstva na turnaji.\n\nGerard Piqué je jediným hráčem z aktuálního kádru FC Barcelona, který se v Barceloně opravdu narodil.\n\nZa partnerku má od roku 2011 kolumbijskou zpěvačku Shakiru, přičemž se narodili přesně 10 let od sebe (Shakira 2.2.1977 a Gerard 2.2.1987), se kterou má 2 syny, staršího Milana a mladšího Sashu.\n\nGerard Piqué je silný ve vzduchu. Následujíc tradici bývalých technicky zdatných středních obránců v Barceloně jako Aloisio, Blanc, Couto a Márquez má Piqué také perfektní kontrolu míče a zpracování stejně jako přihrávky a centry.\n\nAktualizováno: 6. 6. 2013\nPiqué vyrůstal v katalánské rodině. Jeho otec Joan je právník a jeho matka Montserrat je primářkou v nemocnici. Má mladšího bratra Marca. Jeho děd Amador Bernabeu je bývalý viceprezident Barcelony. Jeho dobrý kamarád je Carles Puyol a jeho bývalí spoluhráči Rio Ferdinand a Bojan Krkić. Už od dětství je Piquého nejlepší kamarád Francesc Fàbregas. Od léta 2010 Piqué randil se zpěvačkou Shakirou. Piqué také figuroval ve videoklipu k písni Waka waka(This time for Africa), oficiální písni Mistrovství světa 2010. Oficiálně potvrdili svůj vztah 29.3.2011 přes Twitter. Dne 22. ledna 2013 se Piquému a Shakiře narodil jejich první syn Milan Piqué Mebarak. O dva roky později, 29. ledna 2015 se fotbalistovi narodil druhý syn - Sasha Piqué Mebarak.\n\nPiqué používá Twitter a Facebook ke komunikaci se svými fanoušky.\n\nV roce 2018 stál Piqué v čele investiční skupiny Kosmos, kterou si najala Mezinárodní tenisová federace (ITF) na proměnu prestižního (ale dle ITF stagnujícího) turnaje Davis Cup. V srpnu 2018 došlo ke schválení navrhovaných změn, které se však nesetkaly s podporou fanoušků ani tenistů.\n\nManchester United\n\nFC Barcelona\n\n\n"}
{"id": "580471", "url": "https://cs.wikipedia.org/wiki?curid=580471", "title": "Aditivum", "text": "Aditivum\n\nJako aditiva (jednotné číslo aditivum) se označují látky, které se přidávají do jiných látek či směsí s cílem upravit (vylepšit) jejich vlastnosti. Mezi nejčastější aditiva patří například:\n\n"}
{"id": "580472", "url": "https://cs.wikipedia.org/wiki?curid=580472", "title": "Bille August", "text": "Bille August\n\nBille August (9. listopadu 1948 v Brede, Dánsko) je dánský filmový a televizní režisér, kameraman a scenárista.\n\nVzdělání získal v roce 1976 na Danske Filmskole. Celosvětový ohlas si získal po natočení filmu \"Pelle Dobyvatel\" podle románové předlohy spisovatele Martina Andersena Nexø. Film byl oceněn v roce 1988 Oscarem za nejlepší cizojazyčný film a režisér za něj dostal Zlatou palmu z MFF v Cannes.\n\nZlatou palmu také získal v roce 1992 za film \"S nejlepšími úmysly\", jehož scénář napsal Ingmar Bergman (a pojednává o Bergmanově rodině). Film \"Stopy ve sněhu\" byl promítán na Berlinale 1997 v sekci Wettbewerb.\n\nByl ženatý mezi lety 1991 a 1997 s herečkou Pernillou August a mají spolu dvě děti.\n\n"}
{"id": "580473", "url": "https://cs.wikipedia.org/wiki?curid=580473", "title": "HC Lev Poprad", "text": "HC Lev Poprad\n\nHC Lev Poprad byl klub ledního hokeje, který hrával jednu sezónu (2011/12) mezinárodní Kontinentální hokejovou ligu v divizi Bobrova. \nKlub v sezoně 2011/12 sídlil ve slovenském Popradě, jeho trenérem byl Radim Rulík. \nV roce 2012 byl klub přestěhován do Prahy, kde vznikl nový klub HC Lev Praha, jeho trenéry byli zvoleni Josef Jandač a Jiří Kalous.\n\nKlub původně pocházel z Hradce Králové (odtud původní název \"Lev Hradec Králové\"). Ke stěhování na Slovensko došlo poté, co Český svaz ledního hokeje zamítl žádost mužstva o povolení účasti v Kontinentální hokejové lize. Všechno skončilo na rozhodnutí představenstva soutěže, že Lev hrát KHL nebude. Největším kandidátem na post trenéra byl Miloslav Hořava. Po rozhodnutí o neúčasti HC Lev v KHL se stal volným trenérem a v říjnu 2010 přijal angažmá v klubu Sparta Praha. Jeho asistentem se stal Radim Rulík, který s ním v této funkci měl spolupracovat jíž v týmu HC Lev.\n\nV říjnu 2010 Slovenský svaz ledního hokeje přijal HC Lev Poprad za svého řádného člena, čímž se pro HC Lev otevřela nová možnost hrát v sezóně 2011/12 KHL.\n\nHC Lev následně podal oficiální přihlášku do Kontinentální hokejové ligy pro sezónu 2011/12. Prezident KHL Alexander Medveděv tuto skutečnost v únoru 2011 potvrdil a zároveň doplnil, že HC Lev Poprad je jediným kandidátem na rozšíření soutěže pro sezónu 2011/12.\n\nPřihlášku do další ruské soutěže, mládežnické MHL, podal celek Tatranskí vlci Poprad, který je mládežnickým týmem HC Lev.\n\nV květnu 2011 oznámil prezident KHL Medveděv, že HC Lev Poprad se od nové sezóny stane účastníkem této ligy. Trenérem se stal Čech Radim Rulík, kádr mužstva budou tvořit především hráči z Česka a Slovenska. Tým se nedostal do play-off a skončil 21. v pořadí s 54 body ze 54 zápasů. Nejlepším hráč em v kanadském bodování byl Ľuboš Bartečko se 30 body.\n\nHned po skončení prvního ročníku v KHL se klub přestěhoval do Prahy (kde přijal název HC Lev Praha), jeho trenéry se stali Josef Jandač a Jiří Kalous.\n\n"}
{"id": "580487", "url": "https://cs.wikipedia.org/wiki?curid=580487", "title": "Korunka k Božímu milosrdenství", "text": "Korunka k Božímu milosrdenství\n\nKorunka k Božímu milosrdenství je římskokatolická modlitba založená na viděních polské řeholnice sv. Marie Faustyny Kowalské (1905-1938, kanonizována v roce 2000). K modlitbě lze použít růženec, není ale nezbytný (\"korunka\" je označení pro modlitby, které sice nejsou klasickým růžencem, ale zachovávají jeho strukturu). Modlitba slouží k utišení Božího hněvu a prosbě o milosrdenství. Vidění se uskutečnilo v roce 1930 a příkazu modlit se Korunku se sv. Maria Faustyna Kowalska držela až do své smrti.\n\nPodle vidění sestry Faustyny, jak si je zaznamenala, ve svém deníku, obdrží při smrti všichni, kteří se tuto korunku modlí, velkou milost. V jejím vidění Ježíš Kristus řekl: „\"Před tím, kdo se v blízkosti smrti modlí tuto korunku, budu stát ne jako soudce, ale jako milosrdný Spasitel\".“ Ježíš jí dle jejích vidění dále slíbil, že touto modlitbou může být dosaženo cokoliv, co je v souladu s jeho vůlí. \n\nKorunka se skládá ze znamení kříže (\"Ve jménu Otce i Syna i Ducha svatého\"), Otčenáše, Zdrávasu a Apoštolského kréda. Dále se pětkrát opakuje desátek, složený z modlitby „\"Věčný Otče, obětuji Ti Tělo a Krev, Duši a Božství Tvého nejmilejšího Syna a našeho Pána Ježíše Krista, na smír za hříchy naše i celého světa\"“ (latinsky \"„Pater aeterne, offero tibi Corpus et Sanguinem, animam et divinitatem dilectissimi Filii Tui, Domini nostri, Iesu Christi, in propitiatione pro peccatis nostris et totius mundi“\") a desetkrát opakované věty \"„Pro jeho bolestné utrpení bud' milosrdný k nám i k celému světu“\" (latinsky „\"Pro dolorosa Eius passione, miserere nobis et totius mundi.\")\". Korunka je pak zakončena původem řeckou modlitbou trisagion, která se skládá z třikrát opakovaného: \"„Svatý Bože, Svatý Silný, Svatý nesmrtelný, smiluj se nad námi a nad celým světem. “\" (latinsky \"„Sanctus Deus, Sanctus Fortis, Sanctus Immortalis, miserere nobis et totius mundi“\"). K této základní variantě mohou být připojeny i některé další modlitby. \n\nModlitba \"Věčný otče\" se tedy při použití běžného růžence modlí na těch zrnkách růžence, na kterých se při \"růženci\" modlí \"Otčenáš\", a modlitba \"Pro jeho bolestné utrpení\" se modlí na zrnkách \"Zdrávasu\". \n\nModlitba byla formálně schválena papežem Janem Pavlem II. v roce 2001 a získala si mezi katolickými věřícími rychle velkou oblibu. Je součástí tzv. Novény k Božímu milosrdenství, kdy se ji věřící modlí v průběhu devíti dní s různými úmysly a kdy je dále doplněna o další modlitby.\n\n"}
{"id": "580500", "url": "https://cs.wikipedia.org/wiki?curid=580500", "title": "Balto", "text": "Balto\n\nBalto je americký animovaný film, který byl natočený v roce 1995.\n\nPoloviční vlk Balto i s kamarádem houserem Borisem bydlí v Nome na Aljašce. Balto hrozně touží stát se součástí psího spřežení. Pak ale Balto potká hezkou fenku huskyho Jennu. Její panička Rosie byla nemocná, i se všemi dětmi. Aljašský malamut Steele i se psím spřežením museli jít do města Nenana po léky. Jenomže Steele se spřežením zabloudí a ví, že s léky pro děti nepřijdou včas. Balto s Borisem se vydají za nimi. Cestou potkají mnoho nástrah a překvapení.\n"}
{"id": "580506", "url": "https://cs.wikipedia.org/wiki?curid=580506", "title": "Porajmos", "text": "Porajmos\n\nPorajmos (romsky: ) (také porrajmos nebo pharrajimos, doslovně \"ztrávení\" nebo \"zničení\" v některých dialektech romštiny, romský holokaust) byl pokus nacistického Německa, Nezávislého státu Chorvatsko, Horthyho Maďarska a jejich spojenců o vyhlazení Romů a Sintů v Evropě během druhé světové války. Pod Hitlerovou vládou byli Romové spolu s Židy definováni jako „nepřátelé rasově čistého státu“ podle Norimberských zákonů; obě skupiny byly postiženy stejnou politikou a perzekucemi, které vyvrcholily téměř totálním vyhlazením obou skupin v zemích okupovaných nacisty. \n\nOdhady počtu obětí z řad Romů se pohybují od 220 000 do 1 500 000. Podle Iana Hancocka, ředitele Programu romských studii na Texaské univerzitě v Austinu, zde existují tendence podhodnocovat skutečné počty obětí. Sumarizoval, že téměř celá romská populace byla zabita v Chorvatsku, Estonsku, Litvě, Lucembursku a Nizozemsku. Rudolph Rummel, emeritní profesor politologie na Havajské univerzitě odhaduje, že v nacistickém Německu muselo zemřít 258 000 Romů, 36 000 v Rumunsku za vlády Iona Antonescu a 27 000 v ustašovském Chorvatsku.\n\nZápadní Německo formálně uznalo genocidu Romů v roce 1982.\n\nTermín zavedl lingvista Ian Hancock v 90. letech a nikdy nebyl samotnými Romy přijat. Pojem porajmos vychází z kořene slova porrav- , které má v romštině negativní konotace. O rozšíření pojmu v souvislosti s perzekucí Romů za války se zasloužili zejména neromští aktivisti a badatelé. K popisu se doporučuje namísto pojmu porajmos užívat nezatíženého a nekontroverzního pojmu: \"romský holokaust\".\n\nOd počátku války probíhal romský holokaust také na území nacisty zřízeného Protektorátu Čechy a Morava. 10. července 1942 vydal velitel protektorátní neuniformované policie nařízení o soupisu Cikánů. Dosavadní kárné pracovní tábory byly změněny na „cikánské sběrné tábory“. Na konci roku 1942 bylo vydáno prováděcí nařízení o deportacích romského obyvatelstva do židovského a cikánského tábora Auschwitz, konkrétně do části tábora Auschwitz II Birkenau.\n\nRoku 1944 byl cikánský tábor v Auschwitz nacisty zbourán a asi tři tisíce Romů byly usmrceny v plynových komorách. Zhruba 1 700 práceschopných Romů bylo před tím přemístěno do jiných koncentračních táborů. Internací v táboře v Letech prošlo celkem 1 309 registrovaných osob, dalších více než 1 300 osob prošlo táborem v Hodoníně u Kunštátu. V táboře v Letech zemřelo nejméně 326 osob, v Hodonínku 194, z toho část v důsledku tyfové epidemie.\n\nNa území Slovenského státu začaly hromadné deportace Romů až po porážce Slovenského národního povstání, kterého se účastnili také romští partyzáni, a po obsazení Slovenska německým vojskem v roce 1944.\n\n\n"}
{"id": "580507", "url": "https://cs.wikipedia.org/wiki?curid=580507", "title": "Ázarméducht", "text": "Ázarméducht\n\nÁzarméducht (?? – 631) byla perská královna z rodu Sásánovců panující roku 631, pravděpodobně šest měsíců. Byla dcerou krále Husrava II. a na trůně vystřídala svou sestru Bórán, zavražděnou uškrcením.\n\n\n"}
{"id": "580511", "url": "https://cs.wikipedia.org/wiki?curid=580511", "title": ".50-90 Sharps", "text": ".50-90 Sharps\n\n50-90 Sharps je označení náboje, který byl vynalezen roku 1872 pro lov bizonů. Představoval podstatné zvýšení výkonu proti .50-70 Government, který byl používán mnoha lovci. Je vhodný pro lov většiny severoamerické zvěře. Jednalo se o nejsilnější náboj, který se používal v pušce Sharps. Tlakový limit byl vyvinut pokusy z původních laborací 90 grainů černého prachu a 440 grainovou olověnou střelou. Je bezpečný pouze ve zbraních, které jsou určeny pro použití bezdýmého prachu. Tlak odpovídá 20 000P.S.I.\nDélka nábojnice je 63.5 mm\n"}
{"id": "580526", "url": "https://cs.wikipedia.org/wiki?curid=580526", "title": "Elsnicovo náměstí", "text": "Elsnicovo náměstí\n\nElsnicovo náměstí je veřejné prostranství, které se nachází v pražské Libni v městské části Praha 8, na západní straně Zenklovy ulice u Rokytky pod libeňským zámkem. Tvoří ucelený pás se sousedícím náměstím Dr. Václava Holého, které se nachází východně od Zenklovy ulice. Na pomezí obou náměstí převádí Zenklovu ulici přes Rokytku historicky cenný betonový most. Náměstí tvoří parková plocha a vozovky kolem potoka, přiřazeny k němu jsou i budovy v okolí, včetně kopce se zámkem a parkem na přilehlé straně kopce, který na severozápadní straně přechází v Thomayerovy sady.\n\nRoku 1895 byl levý břeh Rokytky upraven a pojmenován jako nábřeží. Na přelomu září a října 1896 zde byl přes Rokytku postaven první betonový most v Čechách a po něm byla zavedena odbočka Křižíkovy Elektrické drobné dráhy Praha – Libeň – Vysočany.\n\nDříve se zdejší levý (jižní) břeh Rokytky nazýval v letech 1895–1947 Světovo nábřeží, v letech 1947–1952 Světova ulice. Na pravém (severním) břehu Rokytky bývalo tržiště. Roku 1909 byl betonový most rozšířen (podle webu městské části byl již tehdy zakryt tok potoka Rokytky po celé ploše náměstí, podle Pražského uličníku až v roce 1945) a oba břehy tak byly spojeny v jedno prostranství.\n\nMísto bylo nazváno na počest a památku Karla Elsnice (1905–1941), libeňského politika a funkcionáře KSČ popraveného v době prvního stanného práva 1. října 1941.\n\nV září 2011 mluvčí městská části Praha 8 oznámila, že městská část v rámci rozsáhlé opravy Elsnicova náměstí, která má být zahájena na jaře 2013 v návaznosti na rekonstrukci Paláce Svět a trvat asi půl roku, má v úmyslu potok opět odkrýt, protože překrytí větší části potoka vytváří podle místostarosty Michala Šustra nedefinovaný prostor, který není ani náměstím ani například parkem. Podle návrhu rekonstrukce, který pro městskou část zpracoval ve třech variantách ateliér zahradní a krajinářské architektury A05 a Šépka architekti, mají být před Palácem Svět rošty, umožňující pohled na vodní tok Rokytky, a na náměstí mají být různé vodní prvky, které například umožní dětem za pomocí šroubovic vyhnat vodu do trubic umístěných v prostoru náměstí, schodiště k Rokytce, periskop či kavárna se sálem pro 60 osob v novém mostě. Na přelomu listopadu a prosince 2011 měly být všechny tři návrhy zveřejněny. Celkově mají úpravy náměstí stát kolem 25 milionů Kč.\n\nK původní plánované rekonstrukci nakonec nedošlo a tak v prosinci 2017 představila radnice Městské části Praha 8 nový záměr přeměny Elsnicova náměstí, které by se mělo zahloubit směrem k Rokytce a vytvořit tak novou pobytovou plochu. K rekonstrukci by mělo dojít během roku 2018.\n\nNa jižní straně náměstí se mezi Zenklovou a Chocholouškovou ulicí nachází Palác Svět, známý z díla Bohumila Hrabala, který nedaleko odtud, v libeňské ulici Na hrázi, mnoho let bydlel a pracoval.\n\nNáměstí je rušným dopravním uzlem, na jeho východní straně po Zenklově ulici vede tramvajová trať z nedaleké Palmovky (jižně odsud) směrem na sever do Kobylis. Nachází se zde dvě světelně řízené křižovatky.\n\nV severní části náměstí v parčíku pod Libeňským zámkem byla umístěna socha – pomník Jana Podlipného –významného českého politika, sokolského činovníka a čestného občana Libně JUDr. Jana Podlipného autorů Jaroslava Brůhy a architekta Jana Bloudka.\n\n\nBěhem povodně v červnu 2013 se říčka Rokytka rozvodnila natolik, že se voda začala vylévat z břehů. Vodu odčerpávali hasiči pryč, nicméně 4.6.2013 byl z tohoto důvodu přerušen tramvajový provoz\nmezi Palmovkou a Kobylisy.\n\n\n"}
{"id": "580532", "url": "https://cs.wikipedia.org/wiki?curid=580532", "title": "Gorgoroth (hudební skupina)", "text": "Gorgoroth (hudební skupina)\n\nGorgoroth je norská black metalová skupina, která vznikla v Bergenu v roce 1992, založena Infernem (pravým jménem Roger Tiegs). Skupina se jmenuje po mrtvém poli zla a temnoty v zemi Mordoru, z fantasy románu J.R.R. Tolkiena.\n\n\n\n"}
{"id": "580534", "url": "https://cs.wikipedia.org/wiki?curid=580534", "title": "Géza Gárdonyi", "text": "Géza Gárdonyi\n\nGéza Gárdonyi, vlastním jménem Géza Ziegler (3. srpna 1863, Gárdony-Agárdpuszta, Uhersko – 30. října 1922, Eger, Maďarsko) byl maďarský spisovatel, básník, dramatik, novinář a čestný člen Maďarské akademie věd.\n\nOd roku 1881 vyučoval na základní škole. V roce 1885 se stal novinářem (Győr, Szeged, Arad, Budapešť). Později se stal jedním z nejvážnějších romanopisců maďarské literatury. Nebyl členem žádného literárního kruhu, jeho prózy jsou rozděleny do tří tematických oblastí. V roce 1890 napsal povídky a příběhy v populární náladě \"(Az én falum – Moje vesnice,\" 1898), na přelomu 19. a 20. století vytvořil a vydal historické romány \"(Egri csillagok – Jágerské hvězdy,\" 1901; \"A láthatatlan ember – Ve stínu hunské slávy,\" 1902; \"Isten rabjai – Slave Boha,\" 1908), poté psychologické romány \"(Szunyoghy miatyánkja – Otčenáš Szunyoghyho,\" 1913; \"Ida regénye – Roman o Ida,\" 1920). Jeho drama i poezie byla méně významná. Šlo o výstředního člověka, legendární postava v době svého života tzv. \"poustevník v Egeru\".\n\n\n"}
{"id": "580537", "url": "https://cs.wikipedia.org/wiki?curid=580537", "title": "Hypostom", "text": "Hypostom\n\nHypostom (česky chobotek) je hlavní součástí ústního ústrojí klíšťat. Jedná se o dlátovitý útvar pokrytý dozadu otočenými zoubky. V rýhách po stranách hypostomu se nacházejí pedipalpy (druhý pár příústních končetin) a chelicery (první pár příústních končetin). V okamžiku nalezení vhodného místa pro přisátí na těle hostitele klíště roztáhne pedipalpy a vysune chelicery. Ty jsou vybaveny silnými zubci, kterými se klíště zachytí v pokožce. Tímto přichycením dojde k jejímu natržení. Klíště posléze začne chelicery zatahovat zpět, čímž značnou silou vtlačí do ranky hypostom. Sliny vylučované parazitem nejprve vytvoří v okolí hypostomu cementovou vrstvu, která brání vyjmutí klíštěte. Vzhledem ke tvaru hypostomu je neúčinnou metodou vytahování klíšťat kroucení, vhodnější je vyviklání.\n"}
{"id": "580540", "url": "https://cs.wikipedia.org/wiki?curid=580540", "title": "Marita Langeová", "text": "Marita Langeová\n\nMarita Langeová (* 22. června 1943, Halle, Sasko-Anhaltsko) je bývalá východoněmecká atletka, stříbrná olympijská medailistka a vicemistryně Evropy ve vrhu koulí.\n\nV roce 1966 vybojovala bronzovou medaili na mistrovství Evropy v Budapešti. O dva roky později brala bronz na evropských halových hrách v Madridu a získala stříbrnou medaili na letních olympijských hrách v mexickém Ciudad de México. Ve finále měřil její nejdelší pokus 18,78 metru. Dál poslala kouli jen další východoněmecká atletka Margitta Gummelová, která se stala olympijskou vítězkou za hod dlouhý 19,61 metru.\n\nV roce 1969 získala na posledních evropských halových hrách v Bělehradu zlatou medaili a na evropském šampionátu v Athénách skončila na třetím místě. V následujícím roce vybojovala na prvním halovém ME ve Vídni bronzovou medaili. Poslední výrazný úspěch zaznamenala na mistrovství Evropy v Helsinkách 1971, kde získala stříbrnou medaili. V roce 1972 reprezentovala na letních olympijských hrách v Mnichově, kde ve finále obsadila šesté místo. Šestá skončila také na mistrovství Evropy v Římě 1974.\n\n"}
{"id": "580541", "url": "https://cs.wikipedia.org/wiki?curid=580541", "title": "Asociace krajů České republiky", "text": "Asociace krajů České republiky\n\nAsociace krajů České republiky (někdy jen Asociace krajů či Asociace krajů ČR, ve zkratce AKČR) je uskupení sdružující jednotlivé kraje České republiky, jejímž úkolem je hájit a prosazovat společné zájmy jejích členů. Pomáhá též se vzděláváním krajských zastupitelů a je krajům nápomocna při jejich zahraničních aktivitách.\n\nSídlo Asociace je v Praze ve Zborovské ulici.\n\nPrvní návrh na vytvoření Asociace krajů byl deklarován společným prohlášením hejtmanů České republiky a pražského primátora, k jehož vzniku došlo dne 5. června 2001 na palubě lodi \"Arnošt z Pardubic\" při plavbě po Labi ve východních Čechách.\n\nDne 8. června téhož roku byla podepsána zakladatelská smlouva a vlastní Asociace pak vznikla až úřední registrací dne 30. srpna 2001.\n\nAsociace krajů je rozdělena na:\n\nRada Asociace krajů je vrcholným orgánem této organizace. Každý člen Asociace má právo na jednotlivé zasedání vyslat jednoho svého zástupce, jímž je hejtman daného kraje. Rada ze svého středu zvolí předsedu a místopředsedu či místopředsedy Asociace.\n\nZřízeny byly tyto komise:\n\nVedle Komisí existují ještě tzv. pracovní skupiny, a to:\n\nPředseda a místopředseda (či místopředsedové) jsou voleni a odvolání Radou. Ze své činnosti jsou odpovědni Radě Asociace.\n\nJejich volební období je dvouleté.\n\nKancelář Asociace zajišťuje výkon rozhodnutí a technicky zabezpečuje činnost jednotlivých orgánů Asociace. V jejím čele je ředitel.\n\n\n\nK volbě vedení došlo 17. prosince 2004 na zasedání v Praze.\n\n\n\nK volbě vedení došlo 4. prosince 2008 na zasedání v Praze.\n\n\n\nVedení bylo zvoleno na zasedání, které se uskutečnilo 5. prosince 2012 v Praze.\n\n\n\nVedení bylo zvoleno na zasedání, které se uskutečnilo v Praze 8. prosince 2016.\n\n\n\n"}
{"id": "580547", "url": "https://cs.wikipedia.org/wiki?curid=580547", "title": "Rostislav Harazin", "text": "Rostislav Harazin\n\nRostislav Harazin (* 10. září 1953) je český politik, bývalý senátor za obvod č. 64 – Bruntál, zastupitel obce Světlá Hora a člen KSČM.\n\nV roce 1972 absolvoval SZTŠ v Krnově. V roce 1990 vystudoval Vysokou školu politickou ÚV KSČ v Praze. Byl zaměstnán jako mechanizátor na Statku Světlá Hora. Je ženatý, má tři děti.\n\nV roce 1977 vstoupil do KSČ, po Sametové revoluci přešel do KSČM.\n\nV letech 1975-1977 působil jako poslanec MNV Světlá Hora, v letech 1977-1981 zastával funkci tajemníka MNV Světlá Hora, kterému v letech 1981-1990 předsedal. Mezi lety 1991-1994 vykonával post zástupce starosty obce Světlá Hora, které v letech 1994-2006 působil jako starosta. Od roku 2006 je řadovým zastupitelem.\n\nVe volbách 1996 kandidoval do Senátu, ovšem se ziskem 22,42 % hlasů skončil až třetí. Ve volbách 1998 se stal členem horní komory českého parlamentu, když v obou kolech porazil občanskou demokratku Janu Škrlovou. V senátu zasedal ve Výboru pro zdravotnictví a sociální politiku (1998-2002) a ve Výboru pro územní rozvoj, veřejnou správu a životní prostředí (2002-2004). Ve volbách 2004 svůj mandát obhajoval a přestože v prvním kole porazil kandidáta ODS Jiřího Žáka v poměru 28,40 % ku 23,90 % hlasů, tak ve druhém kole získal podporu 46,462 % hlasů a nebyl zvolen.\n\n"}
{"id": "580550", "url": "https://cs.wikipedia.org/wiki?curid=580550", "title": "Zdeněk Babka", "text": "Zdeněk Babka\n\nIng. Zdeněk Babka (7. února 1925 – 16. února 2008) byl český politik, bývalý starosta Vrbna pod Pradědem, senátor za obvod č. 64 – Bruntál a člen ČSSD.\n\nPřed vstupem do senátu působil jako průvodce a tlumočník.\n\nDo roku 1998 zasedal v zastupitelstvu města Vrbno pod Pradědem.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Karel Janyška v poměru 28,09 % ku 26,83 % hlasů. Ve druhém kole ovšem Babka obdržel 62,93 % hlasů a byl zvolen. V senátu se angažoval ve Výboru pro zahraniční věci, obranu a bezpečnost. Ve volbách 1998 svůj mandát obhajoval, ovšem se ziskem 15,54 % hlasů skončil až na 4. místě.\n\n"}
{"id": "580552", "url": "https://cs.wikipedia.org/wiki?curid=580552", "title": "Tomáš Salinger", "text": "Tomáš Salinger\n\nTomáš Salinger (* 16. března 1938 Zlín - 31. ledna 2020 Žatec) je bývalý československý atlet, běžec, který v roce 1962 vybojoval na mistrovství Evropy v Bělehradu bronzovou medaili v běhu na 1500 metrů.\n\nJiž v roce 1961 získal zlatou medaili na světové letní univerziádě v Sofii.\n"}
{"id": "580553", "url": "https://cs.wikipedia.org/wiki?curid=580553", "title": "Ivan Vallejo", "text": "Ivan Vallejo\n\nIvan Vallejo (* 19. prosince 1959) je ekvádorský horolezec. V roce 2008 vystoupil na osmitisícovku Dhaulágirí, čímž se stal 17. mužem na světě, kterému se povedlo dosáhnout všech osmitisícovek. Zároveň je osmým člověkem, který uskutečnil všechny výstupy bez použití přídavného kyslíku a prvním ekvádorcem a současně i jihoameričanem, jemuž se to podařilo.\n\nIvan Vallejo Ricaurte se narodil v roce 1959 ve městě Ambato v Ekvádoru. Vystudoval chemické inženýrství a v letech 1988 až 2000 vyučoval matematiku na univerzitě v Quito. Po roce 2000 se začal naplno věnovat horolezectví. Vallejo je ženatý a má dvě děti Andyho a Kamillu.\n\nVallejo začal s horolezectvím v ekvádorských Andách. V roce 1978 vystoupil na Chimborazo a o deset let později začal lézt v Peru. Roku 1995 dosáhl vrcholu Mont Blancu a ve stejném roce vystoupil i na svou první Himálajskou horu Island Peak. O dva roky později vylezl na Ama Dablam a také na svou první osmitisícovku Manáslu. V roce 1999 jako první Ekvádorec dosáhl vrcholu Mount Everestu (z nepálské strany). O rok později vystoupil i na K2 a o další rok později znovu na Mount Everest, tentokrát z tibetské strany. Stal se tak teprve čtvrtým člověkem, který vylezl Mount Everest jak z Nepálu, tak z Tibetu a K2. Poté co v roce 2008 dosáhl poslední osmitisícovky, začal se věnovat jiným projektům, například se chystá dojít bez podpory na severní a jižní pól.\n\n\n\n"}
{"id": "580554", "url": "https://cs.wikipedia.org/wiki?curid=580554", "title": "Óscar Freire", "text": "Óscar Freire\n\nÓscar Freire Gómez (* 15. února 1976, Torrelavega , Kantábrie, Španělsko) je španělský profesionální cyklista závodící v ProTour, trojnásobný mistr světa v silniční cyklistice z let 1999, 2001 a 2004. V současné době je od roku 2003 členem profesionálního cyklistického týmu Rabobank.\n\nS profesionální cyklistikou začínal v roce 1998, kdy začínal v profi týmu, jenž založil španělský cyklista Vitalicio Seguros, v letech 2000 až 2003 působil v profi týmu MAPEI. Od roku 2003 až dones působí v týmu Rabobank.\n\nTrojnásobný vítěz cyklistické klasiky Milán - San Remo\n\n\n"}
{"id": "580557", "url": "https://cs.wikipedia.org/wiki?curid=580557", "title": "Karbamát", "text": "Karbamát\n\nKarbamáty jsou organické sloučeniny odvozené od kyseliny karbamové (NHCOOH). Karbamátová skupina, kyseliny a estery jsou funkční skupiny, které jsou strukturálně vzájemně příbuzné a často lze mezi nimi provádět vzájemné konverze. Karbamátové estery se označují také jako urethany (či uretany).\n\nKarbamové kyseliny se odvozují od aminů:\nKyselina karbamová je zhruba stejně kyselá jako kyselina octová. Ionizace protonu poskytuje karbamátový aniont, konjugovanou bázi kyseliny karbamové:\nKarbamáty vznikají také hydrolýzou chlorformamidů:\nKarbamáty mohou vznikat při Curtiově přesmyku, kdy vznikající isokyanatany reagují s alkoholem:\n\nByť se většina tohoto článku zabývá organickými karbamáty, vyrábí se také velké množství anorganické soli karbamátu amonného jakožto meziprodukt při výrobě močoviny z amoniaku a oxidu uhličitého.\n\n\"N\"-terminální aminoskupiny valinových zbytků v α- a β-řetězcích deoxyhemoglobinu jsou přítomny jako karbamáty. Pomáhají stabilizovat bílkovinu, když se z ní stává deoxyhemoglobin a zvyšuje pravděpodobnost uvolnění zbývajících kyslíkových molekul z vazby na bílkovinu. Vliv těchto karbamátů na afinitu hemoglobinu k O se nazývá Bohrův efekt.\n\nε-aminoskupiny lyzinových zbytků v ureáze a fosfortriesteráze taktéž využívají karbamát. Tento karbamát odvozený od aminoimidazolu je mezproduktem v biosyntéze inosinu. Z karboxyfosfátu vzniká místo CO karbamoylfosfát.\n\nTakzvané karbamátové insekticidy využívají funkční skupiny karbamátových esterů. Patří mezi ně například aldikarb, karbofuran, fenoxykarb, karbaryl, ethionokarb a fenobukarb. Tyto insekticidy usmrcují hmyz reverzibilní inaktivací enzymu acetylcholinesterázy. Organofosfátové pesticidy také inaktivují tento enzym, avšak ireverzibilně, proto způsobují mnohem vážnější cholinergní otravu. Repelent icaridin je substituovaný karbamát.\n\nPolyurethany (též polyuretany) obsahují ve své struktuře více karbamátových skupin. „Urethan“ není jednotkou (monomerem) polyurethanů. Tyto polymery mohou mít různorodé vlastnosti a jsou komerčně dostupné ve formě pěny (pěnový polyurethan), elastomerů i tuhých látek. Vznikají reakcí alkoholů s isokyanatany:\nTypicky se využívají diisokyanatany, např. toluen-diisokyanatan, a dioly, např. bisfenol A.\n\nUrethan čili ethylkarbamát se vyráběl ve Spojených státech jako protinádorové léčivo a pro jiné lékařské účely. Byl však shledán toxickým a téměř neúčinným. Občas se používá ve veterinárním lékařství.\n\nNěkteré karbamáty se využívají ve farmakoterapii, například inhibitory cholinesterázy neostigmin a rivastigmin, jejichž chemická struktura je založena na přírodním alkaloidu fysostigminu. Mezi další příklady patří meprobamat a jeho deriváty, např. karizoprodol, felbamat a tybamat, třída anxiolytik a myorelaxancií široce používaných v 60. letech 20. století před rozmachem benzodiazepinů; někdy se používají i dnes.\n\n"}
{"id": "580558", "url": "https://cs.wikipedia.org/wiki?curid=580558", "title": "Július Humaj", "text": "Július Humaj\n\nGenerálporučík Ing. Július Humaj (* 7. listopad 1949, Galanta) je slovenský generál a bývalý velitel Armády Slovenské republiky.\n\nJulius Humaj se narodil v roce 1949 Galantě (jihozápadní Slovensko), kde v letech 1955 až 1964 navštěvoval Základní devítiletou školu a poté absolvoval všeobecně vzdělávací střední školu. V letech 1969–1971 studoval na fakultě Vojenské akademie Antonína Zápotockého ve Vyškově, dosáhl titul inženýra a následně se stal vojákem z povolání v hodnosti poručíka. Do roku 1975 pracoval ve funkcích velitele tankové roty, náčelníka štábu tankového praporu a velitele tankového praporu 8. mechanizovaného pluku v Bratislavě. V letech 1975–1978 absolvoval studium na Vojenské akademii M.F. Frunzeho v Moskvě v Moskvě. Následně, do roku 1983, velel 103. tankovému pluku v Humenném, později absolvoval dvouletý kurz na Vojenské akademii v Brně. V letech 1983 až 1984 působil ve skupině vševojskové přípravy oddělení bojové přípravy na velitelství Východního vojenského okruhu v Trenčíně, do roku 1989 jako zástupce náčelníka oddělení bojové přípravy na velitelství Východního vojenského okruhu. V letech 1989 až 1992 působil ve funkci náčelníka operačního oddělení – zástupce náčelníka štábu na velitelství Východního vojenského okruhu. Od 1. ledna 1992 byl náčelníkem operační správy Vojenského velitelství Východ. V tomto roce byl povýšen hodnosti generála a 20. července ustanoven velitelem Vojenského velitelství Východ. 1. ledna 1993 byl pověřen funkcí velitele Armády Slovenské republiky v Trenčíně. Od 18. března do 1. září 1994 plnil tuto funkci, následně byl jmenován zástupcem náčelníka generálního štábu Armády Slovenské republiky v Trenčíně. Je ženatý, má dvě děti. Hovoří rusky.\n\nV roce 1998 mu prezident Michal Kováč propůjčil státní vyznamenání Řád Ľudovíta Štúra III. třídy.\n\n\n"}
{"id": "580565", "url": "https://cs.wikipedia.org/wiki?curid=580565", "title": "Robert Hansen", "text": "Robert Hansen\n\nRobert Christian Hansen (15. února 1939, Estherville, Iowa, USA − 21. srpna 2014, Anchorage, Aljaška, USA) byl americký sériový vrah. V letech 1971–1983 zabil pravděpodobně 21 žen a dívek na Aljašce.\n\nRobert Hansen se narodil do rodiny pekařů Christiana a Edny. Časem začal pomáhat otci v pekárně. V pubertě trpěl vyrážkami. Po dosažení dospělosti zapálil Hansen garáž školního autobusu, za což byl odsouzen ke třem letům vězení. Pomalu začal krást a roku 1960 uprchl před zatčením na Aljašku do města Anchorage. Tam se začal živit jako pekař a ve volném čase lovil. Později začal krást a byl opět uvězněn. Lékaři u něho zjistili bipolární afektivní poruchu a doporučili mu dávky lithia a propuštění, nakonec byl propuštěn.\n\nDne 17. listopadu 1981 potkal Hansen tanečnici Sherry Morrowovou. Nabídl jí peníze za focení. Souhlasila a nastoupila do Hansenova auta, pak odjeli k jeho domu. Tam Sherry brutálně znásilnil. Poté odjeli na letiště, odkud odletěli v Hansenově osobním letounu Piper Super Club k jeho srubu na venkově v údolí řeky Knik, kde Sherry vypustil a automatickou karabinou Ruger Mini-14 ji zastřelil. Poté jí usekl hlavu, kterou si nechal ve srubu. Ostatky poté zakopal. Tělo bylo nalezeno o rok později a případ byl odložen.\n\nV noci 13. června 1983 byl Hansen v baru, kde potkal prostitutku Cindy Paulsonovou, které nabídl peníze za orální sex. Odjeli do jeho domu, kde ji znásilnil a opět s ní odjel na letiště. Jenže mezitím, co Hansen nastupoval, Cindy využila situace a utekla. Hansen jí nechal utéct a odletěl. Cindy šla na policii a za několik dní byl Hansen zatčen.\n\nU soudu se Hansen přiznal ke čtyřem vraždám, bylo jich mu však prokázáno až 17. Počet obětí však může být vyšší, protože Hansen zahrabal ostatky do různých lesních jam a zdaleka nebyly nalezeny. Nakonec byl Hansen odsouzen k trestu odnětí svobody ve výši 461 let.\n\nZemřel v roce 2014 ve věku 75 let.\n\n\n"}
{"id": "580566", "url": "https://cs.wikipedia.org/wiki?curid=580566", "title": "Štěpán Kučera (kameraman)", "text": "Štěpán Kučera (kameraman)\n\nŠtěpán Kučera (* 1968 Praha) je český kameraman, který se podílel na tvorbě řady filmů včetně \"Pasti, pasti, pastičky\" (1996) nebo \"Návratu idiota\" (1999), syn kameramana Jaroslava Kučery a režisérky Věry Chytilové. \nV roce 1993 vystudoval obor kamera na Filmové a televizní fakultě Akademie múzických umění v Praze, na níž získal Cenu Josefa Hlávky za studijní výsledky. Za nasnímání Gedeonovy hořké komedie \"Návrat idiota\" obdržel Cenu asociace českých kameramanů.\n\n\n\n\n\n\n"}
{"id": "580573", "url": "https://cs.wikipedia.org/wiki?curid=580573", "title": "McDonnell Douglas CF-18 Hornet", "text": "McDonnell Douglas CF-18 Hornet\n\nMcDonnell Douglas CF-18 Hornet (oficiální označení CF-188) je trysková stíhačka kanadského letectva odvozená z amerického F/A-18 Hornet a vyráběná firmami McDonnell Douglas a Boeing. První z kanadských CF-18 Hornetů byl zalétán 29. července 1982 továrním zalétávačem Jackem Kringsem. Ve službě je od roku 1983 a podílí se mimo jiné na operacích Severoamerického velitelství protivzdušné obrany. Bojovala také ve válce v Zálivu. Celkem jich bylo vyrobeno 138 kusů.\n\n\n\n"}
{"id": "580576", "url": "https://cs.wikipedia.org/wiki?curid=580576", "title": "Carlos Carsolio", "text": "Carlos Carsolio\n\nCarlos Carsolio (* 4. října 1962) je mexický horolezec. V roce 1996 se stal čtvrtým člověkem, prvním Neevropanem, prvním Severoameričanem a prvním Mexičanem, který dosáhl všech vrcholů vyšších než 8000 metrů. Při posledním výstupu mu bylo pouhých 33 let, což je světový rekord, protože nikdo mladší zatím nedokázal vylézt na všechny osmitisícovky. Jeden výstup uskutečnil za pomoci umělého kyslíku. V Himálaji působí od roku 1985. Založil firmu \"Carsolio\", která se zabývá výrobou horolezeckého vybavení a v latinské americe je velmi úspěšná. V současnosti žije v městečku Valle de Bravo a pracuje také jako horský vůdce a učitel paraglidingu. Carsolio je ženatý s první mexickou\npokořitelkou Mount Everestu Elsou Avilaovou se kterou má dvě děti Karinu a Santiaga.\n\nCarsolio se narodil v roce 1962 ve městě Mexico City. Je nejstarší ze sedmi sourozenců. První úspěšné výstupy uskutečnil na mexických sopkách Iztaccíhuatl, Popocatépetl a Pico de Orizaba. Ve svých 22 letech dosáhl nejvyššího vrcholu Jižní Ameriky Aconcaguy.\n\nCarsoliovou první osmitisícovkou se stal Nanga Parbat na nějž vystoupil v roce 1985 s Jerzy Kukuczkou. O dva roky později vystoupal na Šiša Pangmu s polkou Wandou Rutkiewiczovou. Roku 1989 vylezl na Mount Everest jako první mexičan, při sestupu se ovšem zabilo 8 šerpů z jeho expedice. Při další expedici o tři roky později vystoupil sólově na Kančendžengu a byl posledním, který viděl živou Wandou Rutkiewiczovou, která se ve výšce asi 8200 metrů ztratila a zemřela. O další rok později vystoupal na K2. A v roce 1994 dokázal vystoupil na vrchol Čo Oju a sestoupit zpět do základního tábora během 19 hodin. Tento styl zopakoval i na Lhoce, kde k výstupu i sestupu potřeboval 24 hodin. Ještě během roku 1994 dokázal vylézt i Broad Peak – novou cestou a sólo výstupem. Roku 1995 pak zdolal hned 4 osmitisícovky a tu poslední Manáslu pak o rok později alpským stylem. Carsolio uskutečnil na osmitisícovkách celkem 6 sólo výstupů, 2 výstupy během jediného dne a tři výstupy novými trasami. Většinu hor zdolal bez použití lan nebo umělého kyslíku.\n\n\n\n"}
