{"id": "669145", "url": "https://cs.wikipedia.org/wiki?curid=669145", "title": "Vlastivědné muzeum v Olomouci", "text": "Vlastivědné muzeum v Olomouci\n\nVlastivědné muzeum v Olomouci je muzeum zaměřené na historii a místopis středomoravského regionu. Jeho zřizovatelem je Olomoucký kraj a kromě hlavního sídla v Olomouci spravuje také zámek v Čechách pod Kosířem a Arboretum Bílá Lhota.\n\nMuzeum vzniklo v roce 1883, kdy byl založen Vlastenecký spolek muzejní, který současně zřídil své spolkové muzeum, jako první české muzeum na Moravě.\n\nHlavními zakladateli muzea, kromě jiných byl významný archeolog a antropolog Jindřich Wankel (1821–1897), spisovatel a vlastivědný pracovník Jan Havelka (1839–1886), slezský buditel a historik Vincenc Prasek (1843–1912), a také vlastenecký kněz a etnograf Ignát Wurm (1825–1911).\n\nRokem 1924 došlo v hanácké metropoli ke zřízení Muzea hlavního města Olomouce, v němž byla sloučena tři muzea působící v Olomouci: Umělecko-průmyslové (založené v roce 1873), Historické muzeum (založené v roce 1879) a Přírodovědné muzeum (založené v roce 1908). Roku 1951 se Muzeum hlavního města Olomouce spojilo s Muzeem Vlastivědného spolku muzejního, a tak vzniklo dnešní Vlastivědné muzeum.\n\nNejdříve se ale nazývalo Studijní a lidovýchovný ústav kraje Olomouckého (SLUKO) a postupně měnilo svůj název na:\n\nMuzeum disponuje dvěma objekty pro výstavy. Klášter klarisek byl v Olomouci založen ve 40. letech 13. století (podle pověsti Kunhutou ze Žerotína) vedle špitálu sv. Ducha na Předhradí. Listinou, která byla vložena do základního kamene při barokní přestavbě kláštera byl konvent dostavěn již roku 1250. První písemná zmínka o olomouckém klášteře klarisek pochází až z roku 1298 z listiny krále Václava II. Klášter byl původně vybudován ve stylu rané gotiky a do vypuknutí husitských válek minimálně jednou přestavěn.\n\nKlášterní kostel sv. Kláry, s hlavní lodí převyšující polygonální presbytář, vysokými sedlovými střechami a vstupem z náměstí, stával na místě dnešního kostela Velký sál. Klášterní komplex byl původně tvořen budovami obklopujícími dvě nádvoří. První byl obdélný rajský dvůr v sousedství kostela sv. Kláry a druhý malý dvůr nepravidelného tvaru na severní straně komplexu.\n\nTyto budovy spolu s jezuitským konviktem (dnes Umělecké centrum UP), budovou koleje (dnes Vojenský správní archiv) a kostelem Panny Marie Sněžné tvořila školní budova tzv. olomouckou jezuitskou čtvrť. Po zrušení jezuitského řádu roku 1773 byla využívána c. k. studijním fondem, od roku 1879 se stal vlastníkem objektu vojenský erár. Teprve roce 1959 získalo budovu do své správy Vlastivědné muzeum v Olomouci, které do ní umístilo muzejní sbírky a část odborných pracoven.\n\nOdbornou činnost zabezpečují v současnosti dva ústavy, Historický a Přírodovědný. Od roku 2004 probíhá v muzeu také výuka Univerzity třetího věku při Univerzitě Palackého v Olomouci.\n\nV roce 2012 byly veřejnosti zpřístupněny nově zrekonstruované expozice: \"Olomouc – patnáct století města\" a \"Příroda Olomouckého kraje\" (dvě části: Geologické poměry a Krajinné prvky od nížin po vysokohorské prostředí), která je doplněná interaktivními prvky, kde si kousky přírody Olomouckého kraje mohou návštěvníci nejen důkladně prohlédnout, ale i vyzkoušet, osahat nebo se do nich zaposlouchat. Interaktivními prvky a použitou technikou se jedná v současné době o nejmodernější přírodovědnou expozici v České republice. Mezi dalšími stálými expozicemi najdeme v České republice zcela ojedinělou \"živou\" sezónní expozici botanické podsbírky Vlastivědného muzea (Banka semen ohrožených druhů rostlin) nazvanou \"Ohrožené druhy rostlin\" a tři expozice zpřístupněné veřejnosti od roku 2013: \"Olomoucká univerzita / Universitas Olomucensis\", \"Galerie osobností Olomouckého kraje\" a \"Příběh kamene\" (expozice geologie, archeologie a lapidária, umístěná ve sklepních prostorách bývalé školní budovy jezuitské univerzity). Kromě stálých expozic si návštěvníci mohou také prohlédnout v prostorách muzea přibližně dvacet krátkodobých výstav ročně.\n\nCelkový sbírkový fond muzea činí v současné době téměř milion položek. Architektonický vývoj v regionu dokládá sbírka místopisné malby, kresby a grafiky a také lapidárium, umístěné v bývalé kryptě kostela Panny Marie Sněžné. V muzejní knihovně s více než 70 000 svazky se nachází soubory rukopisů a starých tisků v počtu více než 2 000 svazků. Součástí Vlastivědného muzea v Olomouci je od roku 1965 i Arboretum Bílá Lhota, národní přírodní památka.\n\n\n\n"}
{"id": "669154", "url": "https://cs.wikipedia.org/wiki?curid=669154", "title": "Rolls-Royce Phantom VII", "text": "Rolls-Royce Phantom VII\n\nRolls-Royce Phantom je luxusní automobil, který od roku 2003 vyrábí britská automobilka Rolls-Royce Motor Cars.\n\nJiný model se stejným názvem je Rolls-Royce Phantom VI (1968-1991).\n\n\n"}
{"id": "669157", "url": "https://cs.wikipedia.org/wiki?curid=669157", "title": "Večeřadlo", "text": "Večeřadlo\n\nVečeřadlo je označení pro místo konání Poslední večeře Páně, při které Ježíš Kristus pojedl s apoštoly velikonočního beránka před svým ukřižováním.\n\nV přeneseném významu se jako večeřadlo označuje místo, kde se shromažďují křesťané, aby setrvali ve společných modlitbách, nebo samotné toto shromáždění.\n"}
{"id": "669167", "url": "https://cs.wikipedia.org/wiki?curid=669167", "title": "Muzeum Olomoucké pevnosti", "text": "Muzeum Olomoucké pevnosti\n\nObčanské sdružení (dnes spolek) Muzeum Olomoucké pevnosti bylo založeno 14. 5. 2007. Vzniklo za účelem rekonstrukce a revitalizace památkově chráněného areálu Korunní pevnůstky v Olomouci.\n\nvznikla v místě bývalé vesničky Závodí. Je to velmi dochovaná, ucelená část bývalé bastionové pevnosti Olomouc. V roce 1754 bylo zahájeno budování úpravami terénu. V letech 1755-56 byla dokončena tzv. armováním. Pevnůstka sestává z jednoho pětibokého bastionu číslo 24 a dvou půlbastionů číslo 25 a 23. Kurtina mezi bastionem číslo 25 a 24 je prolomena zachovalou vstupní branou. Areál Korunní pevnůstky obsahuje barokní prachárnu, torzo empírové strážnice a od poloviny 19. století byl její vnitřní prostor doplněn dvěma rozlehlými budovami dělostřeleckých laboratoří. Korunní pevnůstka sloužila jako zvláštní vstup do města, a v jejím areálu byly umístěny kanonické zahrady. Cesta z pevnůstky do města byla osázena alejí z obou stran. Stavba olomoucké bastionové pevnosti přišla tehdejší habsburskou státní pokladnu na 10 milionů zlatých.\nbyla posledními rozsáhlými fortifikačními stavebními pracemi, které zásadním způsobem ovlivnily vývoj města až do dnešních časů, jež poznamenaly jeho hospodářské, společenské a politické postavení v letech 1742 až 1758.\n\npatřila mezi dva forty, které v letech 1839-1846 byly vystavěny a Šibeničním a Tabulovém vrchu. Objekty byly budovány pouze v zemním provedení. Na permanentní objekty s reduity a armováním měly být přestavěny po uklidnění mezinárodněpolitické situace.\n\nMuzeum postupně rekonstruuje a dostavuje\n\n\n"}
{"id": "669176", "url": "https://cs.wikipedia.org/wiki?curid=669176", "title": "Binjamin Minc", "text": "Binjamin Minc\n\nBinjamin Minc (: בנימין מינץ, žil 12. ledna 1903 – 30. května 1961) byl izraelský politik a poslanec Knesetu za strany Chazit datit me'uchedet, Po'alej Agudat Jisra'el, Chazit datit Toratit, Agudat Jisra'el-Po'alej Agudat Jisra'el, Chazit datit Toratit a opět Po'alej Agudat Jisra'el.\n\nNarodil se ve městě Lodž v tehdejší Ruské říši (dnes Polsko). Vystudoval židovskou náboženskou školu chasidského směru. V roce 1925 přesídlil do dnešního Izraele, kde pracoval ve stavebnictví a jako tiskař. Zřídil si malou tiskařskou dílnu.\n\nV mládí se v Polsku angažoval v mládežnické struktuře hnutí Agudat Jisra'el. V roce 1933 založil hnutí Po'alej Agudat Jisra'el. V roce 1946 se zasloužil o vytvoření celosvětové organizace Po'alej Agudat Jisra'el. Po druhé světové válce byl za toto hnutí vyslán do Evropy. Před vznikem státu Izrael byl členem bezpečnostního výboru Židovské agentury a pak členem Prozatímní státní rady.\n\nV izraelském parlamentu zasedl poprvé už po volbách v roce 1949, do nichž šel za kandidátní listinu Chazit datit me'uchedet (\"Sjednocená náboženská fronta\"). Předsedal parlamentnímu výboru pro záležitosti vnitra a byl členem výboru pro zahraniční záležitosti a obranu. Ve volbách v roce 1951 se jednotná kandidátní listina Chazit datit me'uchedet rozpadla a Minc kandidoval za samostatně působící Po'alej Agudat Jisra'el. Stal se členem výboru práce a výboru pro vzdělávání a kulturu. Zastával i post místopředsedy Knesetu. Do voleb v roce 1955 šel za formaci Chazit datit Toratit (\"Náboženská fronta Tóry\"), která se ale v průběhu funkčního období přejmenovala na Agudat Jisra'el-Po'alej Agudat Jisra'el. I nadále byl místopředsedou Knesetu. Uspěl i ve volbách v roce 1959, nyní za opět obnovenou kandidátní listinu Chazit datit Toratit. Ta se ale během následného funkčního období rozpadla a Minc přešel do samostatného poslaneckého klubu strany Po'alej Agudat Jisra'el. Byl členem výboru pro zahraniční záležitosti a obranu a stále i místopředsedou Knesetu. Zemřel během funkčního období. Jeho poslanecké křeslo pak zaujal Šlomo Ja'akov Gross.\n\nZastával i vládní posty. V letech 1960–1961 byl ministrem poštovních služeb.\n\n"}
{"id": "669182", "url": "https://cs.wikipedia.org/wiki?curid=669182", "title": "Šim'on Kanovič", "text": "Šim'on Kanovič\n\nŠim'on Kanovič (: 'שמעון כנוביץ, žil 6. července 1900 - 27. července 1961) byl izraelský politik a poslanec Knesetu za strany Progresivní strana a Liberální strana.\n\nNarodil se v tehdejším Německém císařství. Studoval lékařství na Albertus-Universität v Königsbergu (dnes Kaliningrad), na Univerzitě Johanna Wolfganga Goetheho ve Frankfurtu nad Mohanem a na Eberhard Karls Universität v Tübingenu. Získal osvědčení pro výkon profese dětského lékaře. V roce 1933 přesídlil do dnešního Izraele. Přednášel na lékařské škole v Jeruzalému a vzdělávací psychologii na kibucovém semináři.\n\nV mládí se v Německu angažoval v sionistickém hnutí a studentských organizacích. Byl tajemníkem sionistické federace v Německu. Po přesídlení do dnešního Izraele patřil mezi zakladatele strany Nová alija a Progesivní strany.\n\nV izraelském parlamentu zasedl po volbách v roce 1959, do nichž šel za Progresivní stranu. Ta se během následného funkčního období sloučila do nové formace - Liberální strana. Byl členem výboru pro veřejné služby a výboru pro záležitosti vnitra. Zemřel během funkčního období. Jeho poslanecké křeslo již vzhledem k blížícím se novým volbám nebylo obsazeno.\n\n"}
{"id": "669186", "url": "https://cs.wikipedia.org/wiki?curid=669186", "title": "Mahmúd an-Nášaf", "text": "Mahmúd an-Nášaf\n\nMahmúd an-Nášaf (: מחמוד א-נאשף, \"Machmud an-Našaf\", : محمود الناشف, žil 1906 - 10. listopadu 1979) byl izraelský politik a poslanec Knesetu za stranu Chakla'ut ve-pituach.\n\nNarodil se ve obci Tajbe v tehdejší Osmanské říši (dnes Izrael). Zde také zasedal v místní samosprávě a působil jako starosta města. Byl členem komunity izraelských Arabů.\n\nV izraelském parlamentu zasedl po volbách v roce 1959, do nichž šel za stranu Chakla'ut ve-pituach (\"Zemědělství a rozvoj\"). Byl členem parlamentního výboru pro vzdělávání a kulturu a výboru House Committee.\n\n"}
{"id": "669194", "url": "https://cs.wikipedia.org/wiki?curid=669194", "title": "Mathieu Garon", "text": "Mathieu Garon\n\nMathieu Garon (* 9. ledna 1978, Chandler, Québec, Kanada) je kanadský hokejový brankář hrající v týmu Avangard Omsk Region v ruské Kontinentální lize KHL.\n\nGaron strávil juniorskou kariéru v týmu Victoriaville Tigres v lize Quebec Major Junior Hockey League. Ve třech sezónách v Tigres vychytal 74 vítězných, 5 remízových a 63 prohraných zápasů. Za poslední sezónu v juniorském hokeji (1997-98) získal Jacques Plante Memorial Trophy jako nejlepší brankář ligy QMJHL a byl jmenován do 1. šestky ideální sestavy ročníku ligy. Současně získal cenu CHL Goaltender of the Year pro nejlepšího brankáře juniorských kanadských lig a byl jmenován do ideální sestavy Canadian Hockey League. V roce 1998 byl Garon nominován do kanadské reprezentace dvacetiletých na Mistrovství světa juniorů ve Finsku.\n\nPoté co byl v roce 1996 draftován Montrealem Canadiens, tak hrál následujících pět sezón převážně v nižší lize American Hockey League ve farmářských celcích Frederictonu Canadiens, Quebecu Citadelles a v Hamiltonu Bulldogs. Občasně byl povoláván do ligy National Hockey League, kde chytal za Canadiens a v sezóně 2003-04 se stal pevným členem sestavy Montrealu na pozici náhradního brankáře Josého Théodora. Po sezóně 2003-04 byl Garon vyměněn společně s výběrem ve 3. kole draftu NHL 2004 do Los Angeles Kings za Radka Bonka a Cristobala Hueta. Během výluky NHL v sezóně 2004-05 hrál na farmě Kings za Manchester Monarchs, kde předváděl kvalitní výkon, díky čemuž dostal v následující sezóně 2005-06 šanci chytat v týmu Kings, kde hrál v roli prvního brankáře. Nicméně v sezóně 2006-07 o pozici prvního brankáře přišel a byl postupně zařazen do role náhradníka. Po sezóně se stal Garon volným hráčem a 3. července 2007 podepsal dvouletou smlouvu na 2 milióny USD (asi 40 miliónů Kč) s Edmontonem Oilers. V sezóně 2007-08 se dělil o odchytané zápasy Oilers s Dwaynem Rolosonem. Garon byl nominován do kanadské reprezentace na Mistrovství světa 2008 v kanadském Québecu a Halifaxu, ale jako druhý náhradník nechytal ani v jednom zápase, když přednost dostal Cam Ward a Pascal Leclaire, přesto obdržel stříbrnou medaili. Poté co se Roloson v sezóně 2008-09 vrátil do role prvního brankáře týmu, byl Garon během sezóny vyměněn do Pittsburghu Penguins za Ryana Stonea, Danyho Sabourina a výběr ve 4. kole draftu NHL 2011. V Pittsburghu byl Garon pasován do role náhradníka Marca-André Fleuryho, který dovedl Penguins až k vítězství ve Stanley Cupu. Garon nastoupil pouze v pátém zápase finále po vystřídáni Fleuryho. 1. července 2009 se stal Garon volným hráčem a následně podepsal dvouletou smlouvu s Columbusem Blue Jackets na 1,2 miliónu USD (asi 24 miliónů kč). V Columbusu hrál v pozici náhradníka Steveho Masona. Garon podepsal dvouletou / 2.600.000 dolarů /smlouvu s Tampa Bay Lightning dne 1. července 2011. To je druhý tým, ve kterém Garon a kolega brankář Dwayne Roloson hráli ve stejném týmu (první byl Edmonton).\n\n\n\n"}
{"id": "669195", "url": "https://cs.wikipedia.org/wiki?curid=669195", "title": "Chakla'ut ve-pituach", "text": "Chakla'ut ve-pituach\n\nChakla'ut ve-pituach (: חקלאות ופיתוח, : زراعة وتطوير, doslova \"Zemědělství a rozvoj\") je bývalá izraelská politická strana izraelských Arabů existující v letech 1951-1961.\n\nStrana byla založena před volbami roku 1951 jako nová politická formace izraelských Arabů spřízněná s dominantní židovskou levicovou stranou Mapaj. Ve volbách získala 1,1 % hlasů a jedno křeslo, které obsadil Fáras Hamdán. Pro svou blízkost k vládní straně Mapaj se Chakla'ut ve-pituach po volbách stala součástí vládní koalice. Ve volbách roku 1955 zachoval svůj podíl voličských hlasů na 1,1 % a opět obdržela jeden poslanecký mandát pro Fárase Hamdána. I nadále byla součástí vládní většiny. Ve volbách roku 1959 strana získala opětovně 1,1 % a jedno křeslo v Knesetu. Poslancem se nyní stal Mahmúd an-Nášaf. Setrvala ve vládní koalici. Ve volbách roku 1961 strana nekandidovala a zanikla.\n\n"}
{"id": "669211", "url": "https://cs.wikipedia.org/wiki?curid=669211", "title": "Labíb Husajn Abú Rokan", "text": "Labíb Husajn Abú Rokan\n\nLabíb Husajn Abú Rokan nebo Labíb Husajn Abú Rukan ( לביב חוסיין אבו-רוכן, \"Labib Chusajn Abu Rokan\", لبيب حسين أبو ركن, žil 1911 – 20. listopadu 1989) byl izraelský politik a poslanec Knesetu za stranu Šituf ve-achva.\n\nNarodil se ve obci Isfija v tehdejší Osmanské říši (dnes Izrael). Byl členem komunity izraelských Drúzů.\n\nBěhem arabského povstání v letech 1936-1939 navázal styky s představiteli Židů, zejména s Abou Chušim ze zaměstnanecké rady v Haifě a s židovskými jednotkami Hagana. Angažoval se v arabskojazyčném odborovém hnutí napojeném na centrálu Histadrut. Během války za nezávislost v roce 1948 byl aktivní v náboru drúzských dobrovolníků do izraelské armády. Po vzniku státu Izrael se podílel na zakládání družstev v drúzských a arabských vesnicích v Izraeli. Patřil mezi zakladatele společnosti \"Bustan\" pro obchod se zemědělskými produkty. V letech 1950–1959 byl starostou obce Isfija. Roku 1963 byl jmenován drúzským náboženským soudcem a od roku 1980 členem drúzského náboženského odvolacího soudu.\n\nV izraelském parlamentu zasedl po volbách v roce 1959, do nichž šel za stranu Šituf ve-achva (\"Spolupráce a bratrství\"). Byl členem parlamentního výboru pro záležitosti vnitra.\n\n"}
{"id": "669215", "url": "https://cs.wikipedia.org/wiki?curid=669215", "title": "Júsef Dijáb", "text": "Júsef Dijáb\n\nJúsef Dijáb (: יוסף דיאב, \"Jusef Di'ab\", : يوسف عبدالله دياب, celým jménem Júsef Abdulláh Dijáb, žil 1917 - 18. února 1984) byl izraelský politik a poslanec Knesetu za stranu Šituf ve-achva.\n\nNarodil se ve obci Tamra v tehdejší Osmanské říši (dnes Izrael). Byl členem komunity izraelských Arabů. V izraelském parlamentu zasedl po volbách v roce 1959, do nichž šel za stranu Šituf ve-achva (\"Spolupráce a bratrství\"). Byl členem parlamentního výboru pro ekonomické záležitosti.\n\n"}
{"id": "669222", "url": "https://cs.wikipedia.org/wiki?curid=669222", "title": "Seznam členů čtvrtého Knesetu", "text": "Seznam členů čtvrtého Knesetu\n\nTento článek je seznam členů 4. Knesetu, který byl zvolen ve volbách v roce 1959, konkrétně 3. listopadu 1959. Jeho funkční období trvalo až do zvolení následujícího (pátého) Knesetu v roce 1961.\n\n120 členů čtvrtého Knesetu bylo rozděleno podle stranické příslušnosti následovně:\n\nAlmogi • Aran • Argov • Asaf • Bar Rav Haj • Bar'am • Becker (pak Jadlin) • Ben Gurion • Ben Jisra'el • Berger • Cabari • Cadok • Dajan • Degani • Eban • Efrati • Eškol • Fischer • Govrin • Guri • Hakohen • Herzfeld • Chasin • Idelson • Ješa'jahu • Joseftal • Kargman • Kese • Kohen • Koren • Lamdan • Lavon • Luz • Me'ir • Namir • Necer • Osnija • Peres • Petel • Sapir • Sardines • Smilansky • Šaret • Šitrit • Šoreš • Tversky • Zar\n\nAltman • Arditi • Avni'el • Bader • Begin • Ben Eliezer • Kohen-Meguri • Landau • Levin • Elijahu Meridor • Ja'akov Meridor • Olmert • Razi'el-Na'or • Šichman • Šofman • Šostak • Uničman (pak Drori)\n\nŠlomo Jisra'el Ben Me'ir • Burg • Grinberg • Chazani • Nurok • Rafa'el • Sanhadra'i • Šachor • Šapira • Unna • Warhaftig • Zo'arec \n\nBarzilaj • Bentov • Chamís • Chazan • Ja'ari • Jehuda (pak Kušnir) • Riftin • Rubin • Talmi\n\nAbramov • Bernstein • Ichilov • Nisim • Rimalt • Sapir • Serlin • Zimmerman\n\nAlon (pak Haktin) • Bar Jehuda • Ben Aharon • Bibi • Galili • Karmel • Nir \n\nKac • Kahana • Levin • Lorinc • Minc (pak Gross) • Poruš\n\nGolan • Harari • Kanovič • Kohen • Kol • Rosen \n\nMikunis • Túbí • Vilner (pak Sne)\n\nal-Dahar • Nachla\n\nAbú Rokan • Dijáb\n\nan-Nášaf\n\n\"poznámka:\"* \"abecední řazení, nikoliv podle pozice na kandidátní listině\" * \"Všeobecní sionisté splynuli s Progresivní stranou do Liberální strany\" * \"Chazit datit Toratit se rozpadla na Agudat Jisra'el a Po'alej Agudat Jisra'el\"\n\n"}
{"id": "669228", "url": "https://cs.wikipedia.org/wiki?curid=669228", "title": "Dizengoffova cena", "text": "Dizengoffova cena\n\nDizengoffova cena za malířství a sochařství je prestižní izraelská umělecká cena, udílená každoročně od roku 1937 radnicí města Tel Aviv jako uznání umělcům na poli malířství a sochařství. Založena byla o rok dříve a je pojmenována na počest prvního telavivského starosty Me'ira Dizengoffa.\n\nV níže uvedené tabulce jsou zaznamenání nositelé Dizengoffovy ceny podle roku udílení a pole svého uměleckého působení.\n"}
{"id": "669240", "url": "https://cs.wikipedia.org/wiki?curid=669240", "title": "Rezoluce Rady bezpečnosti OSN č. 1", "text": "Rezoluce Rady bezpečnosti OSN č. 1\n\nRezoluce Rady bezpečnosti OSN č. 1 byla přijata bez hlasování na zasedání 25. ledna 1946. Ustanovovala vytvoření Výboru vojenského personálu (Military Staff Committee) a jeho první zasedání stanovila na 1. února téhož roku v Londýně, kde mělo dojít k návrhu organizace výboru a jeho standardních procedur. Výbor měl být sestaven z náčelníků generálních štábů ozbrojených sil všech pěti stálých členů Rady bezpečnosti. Vytvoření Výboru vojenského personálu proběhlo na základě článku 47 Charty OSN.\n"}
{"id": "669243", "url": "https://cs.wikipedia.org/wiki?curid=669243", "title": "Rezoluce Rady bezpečnosti OSN č. 2", "text": "Rezoluce Rady bezpečnosti OSN č. 2\n\nRezoluce Rady bezpečnosti OSN č. 2 byla přijata jednohlasně na zasedání 25. ledna 1946. Vyzývala Írán a Sovětský svaz k vyřešení jejich vzájemného konfliktu ohledně okupace íránského území sovětskými jednotkami. Dále Rada bezpečnosti OSN žádala o průběžné doplnění aktuálních informací o vyjednávání mezi oběma zainteresovanými státy.\n"}
{"id": "669245", "url": "https://cs.wikipedia.org/wiki?curid=669245", "title": "Winter-Harvest", "text": "Winter-Harvest\n\nWinter-Harvest je druhé album nizozemské rockové skupiny Golden Earrings, vydané v lednu roku 1967.\n\nVšechny skladby napsali George Kooymans a Rinus Gerritsen.\n\n"}
{"id": "669246", "url": "https://cs.wikipedia.org/wiki?curid=669246", "title": "Rezoluce Rady bezpečnosti OSN č. 3", "text": "Rezoluce Rady bezpečnosti OSN č. 3\n\nRezoluce Rady bezpečnosti OSN č. 3 byla přijata na zasedání 4. dubna 1946. Rada bezpečnosti OSN v ní vzala na vědomí, že sovětské jednotky se nemohou stáhnout z Íránu včas do termínu určeného tripartitní dohodou, a požádala Sovětský svaz k jejich stažení v nejrychlejším možném čase s tím, že žádný členský stát OSN nebude tento proces zdržovat. Pokud nějaká událost ohrozí stažení jednotek, Rada bezpečnosti o tom musí být informována.\n\nRezoluce byla schválena 9 hlasy, zástupce Austrálie byl přítomen a nehlasoval, zástupce Sovětského svazu byl nepřítomen.\n"}
{"id": "669248", "url": "https://cs.wikipedia.org/wiki?curid=669248", "title": "S-Rank", "text": "S-Rank\n\nS-rank je hodnota \"popularity\", kterou přiděluje algoritmus pro ohodnocení webových stránek a má vliv na pořadí ve výsledcích vyhledávání. Tato metoda hodnocení stránek vznikla ve společnosti Seznam.cz a má svého předchůdce v rámci hodnoty PageRank navržené Larry Pagem tvořící základ vyhledávače Google.\n\nHodnota S-ranku je v rozmezí 0-10. Její hodnotu lze zjistit pomocí různých nástrojů jako je například Seznam Lištička. Hlavním účelem hodnoty ukazatele S-rank je poskytnutí informace o důvěryhodnosti a hodnotě prohlíženého webu.\n\nPřesný algoritmus výpočtu S-ranku je neveřejný. Jeho výpočet je založen na vážené nelineární kombinací různých veličin, kde výrazně převažují offpage faktory. Průběh výpočtu hlavního zdroje S-ranku se podobá Hubs & Authorities algoritmus (výpočet S-ranku je však upraven, aby dával smysl i při hodnocení netematických množin stránek).\n\nHodnota S-ranku se zvyšuje s počtem kvalitních odkazů směřujících na hodnocený web. S-rank se počítá automaticky a jeho zvyšování je pozvolné a vysokých hodnot není snadné v krátké době dosáhnout. Odkazy z autoritativních a tematických webů mají na hodnotu S-ranku největší vliv. Vhodné je také umístění kvalitních odkazů směřujících ven z webu. V neposlední řadě je důležité kvalitní provázání pomocí vnitřních odkazů webu.\n\n"}
{"id": "669249", "url": "https://cs.wikipedia.org/wiki?curid=669249", "title": "Asyřané", "text": "Asyřané\n\nAsyřané (vlastním jménem Surjójo, )) jsou příslušníky semitského národa žijícího v severní části Mezopotámie, kteří se označují za potomky obyvatel starověké Asyrské říše.\n\nAsyřané se nazývají také historickými názvy Chaldejci nebo Sýrijci (nezaměňovat se Syřany, obyvateli moderního státu Sýrie, což jsou převážně Arabové). Hovoří asyrským jazykem, jehož základem je starověká aramejština, jazyk Bible. Vyznáním jsou křesťané, hlásí se buď k Asyrské církvi Východu nebo k Chaldejské katolické církvi. Území obývané Asyřany se rozkládá v severozápadní části Iráku okolo bývalého města Ninive. Sami Asyřané svoji zemi nazývají \"Beth Nahrain\", což znamená \"mezi řekami\". Počet Asyřanů je podle oficiálních iráckých údajů 60 000, ale asyrští nacionalisté jej podle výsledků sčítání z roku 1957 odhadují na více než milion v samotném Iráku a další milion v okolních zemích (Sýrie, Írán) – přesnému zjištění brání obava Asyřanů z perzekuce. Početná je také asyrská diaspora, zejména v USA, Rusku, Německu a Švédsku (zde existuje fotbalový klub Assyriska Stockholm, tvořený převážně asyrskými přistěhovalci, který hraje druhou nejvyšší soutěž v zemi). Odhady populace se pohybují od půl do jednoho milionu, podle toho, zda se počítají všechny osoby s asyrskou krví nebo jen ti, kteří se ke své národnosti aktivně hlásí.\n\nPo pádu Novoasyrské říše roku 612 př. n. l. upadli Asyřané do závislosti na okolních národech (Peršané, Římané). Křesťanství přijali už v prvním století našeho letopočtu. Jak v oblasti sílil islám, byli Asyřané nuceni změnit vyznání nebo emigrovat. K největším násilnostem došlo ve 20. století. Mnoho Asyřanů zahynulo pod tureckou nadvládou za první světové války, v rámci velkého vraždění křesťanských minorit zvaného \"debkh\" nebo Arménská genocida. Asyřané trpěli také v královském Iráku, kdy jich byly např. tisíce zabity v roce 1933 ve městě Semele a okolí. Tehdy byl také tehdejší katolikos-patriarcha Asyrské církve Východu (zvaný \"asyrský papež\") zbaven iráckého občanství a vypovězen ze země. V roce 1935 se usadil v USA, kde žili do r.2015 - v l.1976 - 2015 jím byl Mar Dinkha IV. (žil v l. 1935 - 2015). Od září 2015 je jeho nástupcem Gewargis III., přestěhoval se zpět. Žije v Irbílu (Arbílu/Erbílu) v iráckém Kurdistánu. Další pogromy na Asyřany prováděl režim Saddáma Husajna, hlásící se k myšlenkám panarabismu. Po svržení diktátora v roce 2003 svitla Asyřanům naděje na sebeurčení, zároveň se ale v nastalém chaosu mnozí z nich stali terči muslimských fanatiků (Asyřané většinou podporovali americkou invazi a byli proto označováni za zrádce Iráku) a tisíce lidí využily otevřených hranic k opuštění země. Asyřané jsou pod tlakem obou sousedů: jak Arabů, tak rovněž stále aktivnějších Kurdů – například Petr Kubálek na svých stránkách označuje Asyřany za pokřesťanštěné Kurdy. Naproti tomu asyrští autonomisté operují výzkumy předního etnografa Luigiho Cavalli-Sforzy, který na základě analýzy DNA definoval Asyřany jako homogenní starobylé etnikum, výrazně odlišné od ostatních obyvatel Blízkého východu.\n\nV roce 1968 byla v exilu založena organizace \"Assyrian Universal Alliance\", bojující za práva Asyřanů. V roce 1991 se stala zakládajícím členem Organizace nezastoupených států a národů. Jejím cílem není plná nezávislost, ale kulturní a etnická autonomie v rámci jednotného Iráku. Domácí Asyřany zastupuje Asyrské demokratické hnutí (Zawaa), které má šest poslanců v iráckém parlamentu. Bojuje hlavně za to, aby byl z ústavy vypuštěn článek definující Irák jako islámskou zemi.\n\nAsyrská vlajka je bílá, uprostřed je zlaté slunce a čtyřcípá bleděmodrá hvězda symbolizující nenásilný a trpělivý boj za svobodu. Od ní směřují do všech čtyř rohů modré, bílé a červené vlnovky představující hlavní řeky Asýrie: Eufrat, Tigris a Zab. V horní čtvrtině vlajky je oranžově vyobrazen staroasyrský reliéf znázorňující boha Aššura.\n\nAsyřané mají také svoji hymnu. Je jí \"de facto\" píseň Roomrama, složená Nebuem Juelem Issabeyem a napsaná Yosipem Betem Yosipem, asyrským básníkem.\n\n\nFiktivní postavy – asyrského původu byl Yossarian, hlavní hrdina románu Josepha Hellera \"Hlava XXII\" a také Theodore Badal, postava z povídky Williama Saroyana \"Sedmdesát tisíc Asyřanů\".\n\n\n"}
{"id": "669252", "url": "https://cs.wikipedia.org/wiki?curid=669252", "title": "Rezoluce Rady bezpečnosti OSN č. 4", "text": "Rezoluce Rady bezpečnosti OSN č. 4\n\nRezoluce Rady bezpečnosti OSN č. 4 byla přijata na zasedání 29. dubna 1946. Rada bezpečnosti OSN v ní odsoudila Frankův režim ve Španělsku a vytvořila podvýbor, který měl rozhodnout zda jeho vláda vede k mezinárodnímu napětí, a pokud ano, co by s tím měla OSN udělat.\n\nRezoluce byla schválena 10 hlasy, zástupce Sovětského svazu byl nepřítomen.\n\n"}
{"id": "669256", "url": "https://cs.wikipedia.org/wiki?curid=669256", "title": "Kinopublikum", "text": "Kinopublikum\n\nKinopublikum byl týdeník s podtitulem „neodvislý list pro přátele i nepřátele kinematografie“, vycházející v roce 1920.\n\nČasopis vydávalo „Vydavatelské sdružení Kinopublika“, později „Kinopublicita“ s. r. o. v Praze. Odpovědným redaktorem byl dr. Augustin Vilém Ludvík (1890–1945) a tiskla ho knihtiskárna \"Graf–Stricker\" na Žižkově. Jednalo se o filmový týdeník, který informoval o novinkách z domácí i zahraniční filmové tvorby (především amerického filmu). Týdeník vycházel pouze od února 1920 do června 1920.\n\nČasopis je dostupný online v NK ČR.\n\n"}
{"id": "669259", "url": "https://cs.wikipedia.org/wiki?curid=669259", "title": "Manidens", "text": "Manidens\n\nManidens (\"zub podobný ruce\") byl velmi malý býložravý ptakopánvý dinosaurus z čeledi Heterodontosauridae. Žil v období geologického stupně bajok (střední jura, před asi 171 až 167 miliony let) na území dnešního státu Argentina (souvrství Cañadon Asfalto).\n\nHolotyp má označení \"MPEF-PV 3211\" a jedná se o fosilii neúplné kostry. Celková délka tohoto vývojově primitivního heterodontosaurida činila asi 60 až 75 cm a hmotnost kolem 0,5 kg, byl tedy podstatně menší než jeho vývojový následníci jako \"Heterodontosaurus\" nebo \"Abrictosaurus\". \"Manidens\" byl formálně popsán v roce 2011. Detailní výzkum čelistního aparátu tohoto dinosaura ukázal, že disponoval unikátními adaptacemi pro mechanické zpracování potravy.\n\nSklovina zubů tohoto dinosaura byla z hlediska struktury nejprimitivnější u všech známých ptakopánvých dinosaurů a celkově se více podobá sklovině zubů u sauropodomorfních dinosaurů (konkrétně rodu \"Plateosaurus\"), než například u vývojově příbuznějších ornitopodů nebo u teropoda rodu \"Coelophysis\". Výzkum mikrostruktury skloviny druhu \"Manidens condorensis\" byl publikován v únoru roku 2020.\n\n\n"}
{"id": "669264", "url": "https://cs.wikipedia.org/wiki?curid=669264", "title": "Frans Krassenburg", "text": "Frans Krassenburg\n\nFrans Krassenburg (* 28. února 1944, Haag, Nizozemsko) byl původní zpěvák nizozemské rockové skupiny The Golden Earrings. Po jeho odchodu ho nahradil Barry Hay, který ve skupině působí dodnes.\n"}
{"id": "669265", "url": "https://cs.wikipedia.org/wiki?curid=669265", "title": "Jaap Eggermont", "text": "Jaap Eggermont\n\nJaap Eggermont, rodným jménem Jacobus Johannus Eggermont (* 31. října 1946, Haag, Nizozemsko) je nizozemský hudební producent a bubeník. V roce 1965 nahradil Freda van der Hilsta ve skupině Golden Earrings. Tu opustil v roce 1969, kdy jej nahradil Sieb Warner. Skupina si později z názvu odstranila písmeno „s“ a začala vystupovat pod názvem Golden Earring. Se skupinou nahrál alba \"Just Earrings\" (1965), \"Winter-Harvest\" (1967), \"Miracle Mirror\" (1968) a \"On the Double\" (1969). Později působil jako hudební producent a pracoval s několika desítkami různých hudebníků. Velkého úspěchu se mu dostalo v osmdesátých letech s projektem Stars on 45.\n"}
{"id": "669266", "url": "https://cs.wikipedia.org/wiki?curid=669266", "title": "Rezoluce Rady bezpečnosti OSN č. 5", "text": "Rezoluce Rady bezpečnosti OSN č. 5\n\nRezoluce Rady bezpečnosti OSN č. 5 byla přijata na zasedání 8. května 1946. Rada bezpečnosti OSN v ní odložila rozhodnutí o sovětských jednotkách v Íránu do doby, než íránská vláda projedná tuto otázku se Sovětským svazem a předloží OSN zprávu o všech informacích ohledně sovětských jednotek v jejich zemi.\n\nRezoluce byla schválena 10 hlasy, zástupce Sovětského svazu byl nepřítomen.\n"}
{"id": "669269", "url": "https://cs.wikipedia.org/wiki?curid=669269", "title": "Rychnov nad Kněžnou (zámek)", "text": "Rychnov nad Kněžnou (zámek)\n\nZámek Rychnov nad Kněžnou se nachází na mírně se svažující plošině nad ostrým svahem říčky Kněžny v severozápadní části města Rychnov nad Kněžnou, ležícího v podhůří Orlických hor asi 32 km východně od Hradce Králové. Spolu s průčelím kostela Nejsvětější Trojice je zámek jedním z největších barokních celků v Čechách. Autorem této architektonické kompozice je zřejmě architekt Jan Blažej Santini-Aichel. Celek tvoří výjimečnou dominantu města, které se říká „rychnovské Hradčany.“\n\nV současnosti je v zámku mimo jiné umístěna expozice Muzea a galerie Orlických hor. Je zde také veřejnosti přístupná zámecká obrazárna s kousky českého a světového malířství od poloviny 15. století. Zastoupena je i sbírka střelných zbraní z 18. století a původní stylový nábytek rodu Kolowratů. Zámek je chráněn jako kulturní památka České republiky.\n\nV místech dnešního kostela Nejsvětější Trojice stál již před rokem 1258 hrad, který přestává být obýván v druhé polovině 16. století. Roku 1577 kupuje rychnovské panství Rudolf II. Burjan Trčka z Lípy a buduje renesanční zámek v místech dnešního bývalého Podorlického pivovaru.\n\nV roce 1640 se panství dostává do rukou Albrechta Libštejnského z Kolowrat (1583–1648). Jeho syn František Karel I. (1620–1700) pak roku 1676 buduje úplně novou raně barokní budovu a vrací se opět do blízkosti kostela Nejsvětější Trojice a již neexistujícího starého hradu. Hypoteticky je tato stavební fáze zámku připisována Giovanni Domenicu Orsimu.\n\nDnešní podobu zámku podmínila přestavba v druhém desetiletí 18. století patrně podle návrhu architekta Jana Blažeje Santiniho-Aichela pro Františka Karla II. Libštejnského z Kolowrat. Architektova přítomnost v Rychnově není nijak archivně doložena. Santini ale již dříve pro Kolowraty pracoval především při stavbě rodového paláce v Praze a účastí při stavbě kláštera v Ročově. Rovněž je dochována obsáhlá korespondence mezi stavebníkem a architektem, z níž však bohužel nevyplývá účast Santiniho na rychnovských stavbách. Nicméně slohové znaky vyplývají z osobitého a pro Santiniho typického řešení. Úpravy zámku byly započaty roku 1720 a dokončeny roku 1724.\n\nV 18. století byla v zámku založena rozsáhlá obrazárna obsahující nejen rodovou galerii Kolovratů, ale i zakoupené obrazy domácích a světových autorů a další díla postupně přesunutá z jiných kolovratských zámků. Až do současnosti jsou zde k vidění např. obrazy Karla Škréty či Hanse von Aachena. Po roce 1989 byl dříve znárodněný zámek restituován rodu Kolovratů Krakovských Libštejnských.\n\nV první fázi stavby zámku vzniká symetricky uspořádaná jednopatrová čtyřkřídlá budova obklopující čtvercové nádvoří, na nějž navazuje příčně obdélný dvůr, uzavřený nižším křídlem konírny. V osovém průhledu je na fasádě konírny umístěna kašna s heraldickou kolowratskou orlicí a nápisem oznamující dokončení stavby s letopočtem 1696. Nádvoří zámku navazuje ještě na renesanční koncept arkádového dvora, který je tu již kombinován s osovou kompozicí barokní zámecké budovy. Ze starého systému se ještě udržuje hlavní schodiště, které je nepravidelně vloženo do jižního křídla.\n\nInteriéry přízemí zámku mají klenuté stropy a tyto prostory sloužily především potřebám hospodářského chodu zámku. Tzv. Piano nobile, tedy první reprezentační patro, obsahuje neklenuté místnosti poskládané za sebou do průhledové enfilády. Vnější podoba zámku nebyla nijak ovlivněna prostorovostí hlavního zámku ani zámecké kaple, která sice dostala nízkou kopuli, ale v exteriéru se nijak neprojevuje.\n\nSantiniho zásahy se dotkly především exteriéru zámku. Patrně nejvýrazněji se proměnilo hlavní jižní průčelí. To bylo rozšířeno přístavbami nižších spojovacích křídel s nárožními zrcadlově identickými hodinovými věžemi. V západní přístavbě navíc vznikl tunelovitý průjezd vedoucí až do úrovně náhonu říčky Kněžny. Hlavní fasáda byla v rozsahu středních pěti os zvýšena o altánové patro s mansardovou střechou. Stejné převýšené altány vznikly i na zbylých třech zámeckých křídlech. Nad středy hlavní osy jižního a severního křídla jsou altány pětiosé s mansardovými střechami, nad středy bočních křídel jsou z vnější strany altány sedmiosé a z vnitřní tříosé, které jsou navíc rámované frontonovými náběhy. Střechy byly navíc opatřeny vikýři s oválnými okny. „Původní, blokově uzavřená fronta zámku byla těmito motivy bohatě obrysově pročleněna ve smyslu gradovaného a zrcadlově symetrického obrazu, tvořícího kompoziční podnož hlavní dominanty zástavby zámeckého vrchu – kostela Nejsvětější Trojice.\"\n\nNa fasádách zámku byly zachovány raně barokní okenní šambrány i suprafenestry, ale štukové členění ploch Santini navrhl nově. Vnější fasády tvoří rustikované liseny a římsy, avšak vnitřní nádvoří bylo komponováno složitěji. Uplatňuje se tu střídavě členěná pásová rustika s hladkými plochami. Rohy dvora jsou doplněny konkávně vedenými úseky tří oken těsně vedle sebe v úrovni prvního patra. Tento motiv je velmi typický pro Santiniho tvorbu a uplatňuje se na řadě jeho staveb. Nápadná je i trojice a čtveřice velkých arkádových oken všech čtyř zámeckých křídel. Opět se tu výrazně projevují altány, které z nádvoří budí dojem plnohodnotného druhého patra.\n\nZa nízkým jihovýchodním traktem vznikl protáhlý třetí hospodářský dvůr a symetricky k němu na druhé straně hlavní zámecké budovy francouzská zahrada se dvěma koncovými sallami terrenami a kašnou uprostřed. Zámek pak s kostelem Nejsvětější Trojice spojuje dlouhá krytá chodba vedoucí do oválné kaple s kryptou a kolowratské oratoře.\n\n„Jednotlivé motivy členění fasád a jejich rozvržení jsou nasazeny v rytmicky složitých vztazích. Obraz fasád nádvoří tak přes jednoduchost a geometrickou přísnost užitých forem je poměrně komplikovaný a suverénně gradovaný. V samotném prostoru nádvoří je spolu s křížem hlavních os akcentováni i vedení diagonál. Toto téma radiální plurality os je pro Santiniho architektonické myšlení typické a obecně poměrně neobvyklé v naší barokní architektuře. Pro Santiniho neméně charakteristická je i bohatě členěná obrysová křivka stavby a význam různorodě formovaných hmot střech v celkové objemové skladbě areálu.\"\n\n\n\n"}
{"id": "669270", "url": "https://cs.wikipedia.org/wiki?curid=669270", "title": "Československá hokejová reprezentace v sezóně 1949/1950", "text": "Československá hokejová reprezentace v sezóně 1949/1950\n\n Československo – Švédsko 5:3 (1:0, 1:2, 3:1)\n\n9. prosince 1949 – Stockholm\nBranky Československa: 9. Přemysl Hainý, 20. Stanislav Konopásek, 48. Josef Trousílek, 54. Václav Roziňák, 55. Josef Stock \nBranky Švédska: 24. G. L. Johansson, 29. Nurmela, 5:3 G. L. Johansson.\nRozhodčí: Hauser (SUI), Ahlin (SWE)\n\nČSR: Josef Jirka – Josef Trousílek, Jiří Macelis, Přemysl Hainý, Oldřich Němec – Václav Roziňák, Vladimír Zábrodský, Stanislav Konopásek – Vladimír Kobranov, Vlastimil Bubník, Josef Stock – Vladimír Bouzek, Čeněk Pícha.\n\nŠvédsko: Svensson – Thunman, A. Andersson, R. Johansson – Larsson, G. L. Johansson, Öberg – Blonqvist, Carlsson, E. Johansson – S. Eriksson, Nurmela, Pettersson – R. Eriksson.\n\n11. prosince 1949 – Stockholm\nBranky Československa: nikdo\nBranky Švédska: 16. Pettersson, 30. Carlsson, 19. E. Johansson, 53. Carlsson, 0:5 Pettersson.\nRozhodčí: Hauser (SUI), Ahlin (SWE)\n\nČSR: Bohumil Modrý – Josef Trousílek, Jiří Macelis, Přemysl Hainý, Oldřich Němec – Václav Roziňák, Vladimír Zábrodský, Stanislav Konopásek – Vladimír Kobranov, Vlastimil Bubník, Josef Stock – Vladimír Bouzek, Čeněk Pícha.\n\nŠvédsko: Svensson – Thunman, A. Andersson, Bauer, R. Johansson – Pettersson, G. L. Johansson, Nurmela – Öberg, Carlsson, E. Johansson – R. Eriksson.\n\n\n"}
{"id": "669271", "url": "https://cs.wikipedia.org/wiki?curid=669271", "title": "Rašeliník kostrbatý", "text": "Rašeliník kostrbatý\n\nRašeliník kostrbatý (\"Sphagnum squarrosum\") roste ve volných, rozlehlých, houbově měkkých, světle zelených až slabě modrozelených polštářích. Patří do čeledi rašeliníkovitých.\n\nRostlina mohutná, většinou rozvolněná, 7–25 cm dlouhá, bledě zelená, sytě zelená až nahnědlá, někdy poněkud naoranžovělá, s běžně vyklenutou hlavičkou. Hojně se rozmnožuje četnými výtrusy. Silné a vzpřímené lodyžky jsou tmavě zelené, 10–20 cm vysoké, větvené většinou jen v dolní části. Lístky na lodyžkách jsou spirálovitě uspořádané, volně odstávají od lodyhy a taškovitě se překrývají. Jsou 2–3 mm dlouhé, hladké se zaokrouhlenou, třásnitou špičkou jazykového tvaru. Lístky větví jsou kratší (1–3 mm), podlouhlé, ztloustlé, vodorovně odstálé a s poněkud ohnutou špičkou. Dobře se rozrůstá vegetativně.\n\nRašeliník kostrbatý je jednodomý, jeho sporogon je tvořen asi 10 mm dlouhým štětem a dlouze stopkatou, kulovitou, tmavohnědou tobolkou, z počátku zakrytou kalyptrou. Vyrůstá ze samičích větví v horní části lodyžek.\n\nNejlépe ze všech mechů dokáže zadržovat vodu. Odspodu odumírá, ale nahoře stále dorůstá, může tak tvořit velké plochy, až desítky metrů.\n\nS rašeliníkem kostrbatým se nikdy nesetkáme na rašeliništích mimo les. Je to typicky lesní druh, který roste ve velkých a rozlehlých kobercích, na vlhkých lesních půdách, bažinách a mokřadech se slabě kyselou reakcí a s bohatstvím půdních živin. Je zvláště hojný v okolí lesních potůčků i v blízkosti stojatých vod. Nejvíce rozšířen v nadmořských výškách od 500–1500 m. V ČR poměrně běžný druh v rašeliništích ve vyšších polohách. V pohraničních horách Čech, v Brdech, na Českomoravské vrchovině, v Hrubém Jeseníku a Beskydech poměrně častý druh, v ostatních částech republiky vzácnější.\n\nV terénu dobře rozpoznatelný a těžko zaměnitelný druh díky kostrbatě odstálým větevním lístkům. Kostrbatě odstálé lístky má i příbuzný rašeliník obrlý (\"Sphagnum teres\"), který je ovšem mnohem štíhlejší a bývá žlutavě nebo žlutohnědě zbarvený, dále dává přednost minerálně bohatším stanovištím.\n\n\n"}
{"id": "669281", "url": "https://cs.wikipedia.org/wiki?curid=669281", "title": "Administrativní registr ekonomických subjektů", "text": "Administrativní registr ekonomických subjektů\n\nAdministrativní registr ekonomických subjektů (ARES) je informační systém Ministerstva financí, který umožňuje vyhledávání veřejných informací o ekonomických subjektech registrovaných v České republice. Je veřejně dostupný na http://wwwinfo.mfcr.cz. ARES agreguje a zpřístupňuje údaje o ekonomických subjektech z veřejných informačních systémů, ze kterých čerpá data. Není to tedy primární zdroj informací. Při zpracování se používají i kontrolní zdroje. ARES dále obsahuje samostatné dceřiné aplikace. Systém vyvinula a provozuje společnosti Asseco Central Europe, a.s.\n\nV závorce je uveden správce rejstříku\n\nV závorce je uveden správce rejstříku\n\nKontrolním zdrojem je RÚIAN - Registr územní identifikace adres a nemovitostí, vedený Českým úřadem zeměměřickým a katastrálním.\n\nSoučástí ARESu je i XML rozhraní pro automatické vyhledání a kontrolu subjektu a zpřístupnění jeho veřejných údajů ze zdrojových registrů. Mimo uvedených registrů se dá využít i vyhledávání a kontrola adres (data jsou čerpány z Územně identifikačního registru adres (UIR) vedeného Ministerstvem práce a sociálních věcí.\nJsou nastaveny určité limity pro počty dotazů, které může jeden uživatel během dne do ARESu poslat.\n\nKrome výše uvedených informací je možné přes informační systém ARES najít také seznam všech okresů a obcí České republiky. K jednotlivým obcím nechybí jejich kód, PSČ a číslo příslušného finančního úřadu. \n\nMimo si také můžete jednoduše zobrazit i:\n\n\n"}
{"id": "669285", "url": "https://cs.wikipedia.org/wiki?curid=669285", "title": "Předčasný pohřeb", "text": "Předčasný pohřeb\n\nPředčasný pohřeb (v originále \"The Premature Burial\") je hororová povídka amerického autora Edgara Allana Poea vydaná roku 1844. Ve slovenské sbírce \"Zlatý skarabeus\" byla publikována pod názvem Za živa v hrobe.\n\nStrach z pohřbení zaživa byl za života spisovatele běžný ve společnosti a E. A. Poe těchto obav využil k napsání příběhu. Ten byl několikrát zfilmován.\n\nVypravěč příběhu trpí zvláštní nemocí (katalepsie), při které mu tuhnou svaly a on při záchvatu nemoci vypadá jako mrtvý. To je také důvod, proč má panickou hrůzu z pohřbení zaživa. Dělá proto různá opatření, aby tomu zabránil. Jednoho dne se probírá po silném záchvatu a domnívá se, že se ocitl v hrobě.\n\nTéma pohřbení zaživa se objevuje i v dalších povídkách E. A. Poea:\n\nÚvod povídky Předčasný pohřeb začíná jako esej, obdobným způsobem jsou napsány povídky Démon zvrácenosti a Nikdy se s čertem nesázej o hlavu!.\n\nV úvodu spisovatel konstatuje, že existují příběhy s nepříliš veselou tematikou, které budou část čtenářů přitahovat. Romantický autor by se jim však měl vyhnout, nechce-li přijít o své publikum. Mezi tato témata se řadí všelijaké přírodní katastrofy, morové epidemie a jiné dějinné kalamity.\n\nAvšak je zřejmé, že mnohá utrpení jednotlivců se mohou těmto obecným pohromám vyrovnat či je svou intenzitou předčit. Skutečná strast a nejzazší muka jsou individuální, nikoli mnohostná. Mezi jednu z nejúděsnějších forem utrpení patří bezesporu pohřbení zaživa. Tyto případy nejsou vzácné, jak dokazují změněné polohy těl nebožtíků v kryptách, jak se ještě živí pokoušeli vyprostit.\n\nVypravěč přechází od popisu jednotlivých případů lékařských omylů a prohlášení živých osob za mrtvé k vlastnímu zážitku. Trpí zvláštní chorobou, kterou lékaři z nedostatku přesnějšího označení stanovili jako katalepsii. Má tedy oprávněný důvod k obavě, že by mohla nastat situace, kdy během jednoho ze svých delších strnulých stavů bude prohlášen za mrtvého a pohřben. Přiznává, že i v těchto mrákotných stavech vědomí nejasně vnímá přítomnost a proto jej možnost předčasného pohřbu tolik děsí. Jeho trans trvá leckdy i několik týdnů. Návrat k plnému vědomí bývá pozvolný, jakoby se probíral z dřímoty, je zmatený a celkové duševní schopnosti a paměť jsou dlouho utlumeny. Mimo tuto závažnou nemoc je jeho zdravotní stav dobrý.\n\nVypravěče zejména sužuje opakující se fantasmagorický výjev, kdy jej ze stavu nehybnosti vytrhne ledová ruka a čísi hlas mu poručí, aby vstal. Nezřetelná postava poté otevře všechny mohyly světa a on spatří miliony neklidných spáčů, jak se převalují v rakvích a chabě se vzpínají.\n\nPod vlivem těchto fantazmat se jeho psychický stav zhoršuje. Trpí úzkostí, zdráhá se kamkoli cestovat a pochybuje i o oddanosti nejbližších přátel, kteří jsou s jeho chorobou důverně seznámeni. Má strach, že se jednoho dne dostaví velmi dlouhý trans, jenž zpečetí jeho osud. Podnikne různá opatření, nechá přebudovat rodinnou kryptu tak, aby bylo možno ji otevřít zevnitř, zajistí její větrání, vedle měkce vystlané rakve musejí být připraveny nádoby s vodou a čerstvým jídlem. Samotné víko rakve je opatřeno pružinou, aby se při mírném zatlačení zevnitř lehce odklopilo.\n\nPo jednom z nesčetných záchvatů se protagonista probírá z bezvědomí. Po dlouhé pauze je konečně schopen uvědomit si okolí a zjistí, že se nachází v absolutní tmě. Má podvázanou bradu a leží na něčem tvrdém. Natáhne ruce a narazí jimi do dřeva. Nepochybuje, že přes všechna opatření se ocitl v rakvi a zoufale vykřikne.\n\nNějaké hlasy jej okřiknou, aby přestal a cizí ruce jej uchopí a lomcují jím, než se vzpamatuje. Vyjde najevo, že se nachází na malé šalupě, kam se uchýlil s přítelem v prudké bouři. Rozhodli se zde strávit noc a posádka jim nabídla nocleh na úzkých dřevěných pryčnách. Vypravěč si před spánkem ovázal hlavu šátkem místo noční čepice, kterou obvykle nosívá.\n\nPo této události nastává zvrat v jeho životě. Duševní zdraví se zlepšilo, dostavuje se klid. Mladý muž odkládá lékařské knihy, přemýšlí o jiných věcech než o smrti a podniká daleké cesty. Chorobná úzkost je pryč.\n\nStrach z pohřbení zaživa byl hluboce zakořeněn v západní kultuře devatenáctého století a Poe přetavil zájem veřejnosti o toto téma do své povídky . Byly zaznamenány stovky případů, kdy doktoři chybně prohlásili člověka za mrtvého. V této éře byly rakve občas vybaveny signalizačním zařízením, aby si mohl člověk stižený touto úděsnou situací přivolat pomoc. Viktoriáni dokonce založili \"Společnost pro prevenci předčasného pohřbení\" (\"Society for the Prevention of People Being Buried Alive\"). Víra ve vampíry a obživlé mrtvoly, které vystupují ze svých hrobů, aby během noci vyhledávaly živé oběti, bývá občas přisuzována předčasnému pohřbu. Folklorista Paul Barber tvrdí, že počet případů předčasného pohřbu bývá nadhodnocen a že běžné známky rozkladu těl bývají zaměňovány za známky života. Tato povídka zdůrazňuje fascinaci tématem, když vypravěč konstatuje, že pravda může být hrůznější nežli fikce a poté jmenuje jednotlivé případy, aby přesvědčil čtenáře.\n\n\nV povídce je zmíněno několik měst a mýtických postav:\n\nMěsta\n\nPostavy z mytologie\n\nČesky či slovensky vyšla povídka v následujících sbírkách nebo antologiích:\n\nPod názvem Předčasný pohřeb:\n\nPod názvem Za živa v hrobe:\n\n"}
{"id": "669286", "url": "https://cs.wikipedia.org/wiki?curid=669286", "title": "Varsity Fanclub", "text": "Varsity Fanclub\n\nVarsity Fanclub je pětičlenný americký boyband typu US5 nebo Jonas Brothers. Skupina vznikla roku 2007, jsou zaměření na pop a svůj styl tance. Mezi prvními Varsity Fanclub představili popový singl Future Love. Členové této skupiny byli objeveni na konkursu produkční společnosti Stonehall Entertainment. Jsou to Drew Ryan Scott, Thomas Carter (T.C), David Lei Brandt, Jaykob Andre Purdy (Jayk).\n"}
{"id": "669288", "url": "https://cs.wikipedia.org/wiki?curid=669288", "title": "Rapidita", "text": "Rapidita\n\nRapidita je bezrozměrná fyzikální veličina, která je mírou pohybu prostorem, podobně jako rychlost. Zatímco rychlost objektů je podle speciální teorie relativity shora omezena rychlostí světla ve vakuu formula_1, rapidita může být libovolně velká. Pro objekty v klidu má hodnotu 0 a pro pomalé objekty je přímo úměrná rychlosti. Když se rychlost objektu přibližuje formula_1, roste rapidita nade všechny meze.\n\nRapidita formula_3 je definována vztahem\nkde formula_5 je bezrozměrná rychlost a funkce formula_6 je hyperbolický tangens. Známe-li rychlost, můžeme rapiditu spočítat pomocí funkce hyperbolický arkus tangens, kterou lze vyjádřit přirozeným logaritmem\n\nRozvojem do Taylorovy řady lze ukázat, že pro rychlosti mnohem menší než formula_1 je formula_3 velmi přesně rovno formula_10. Například raketa pohybující se rychlostí 8 km/s má bezrozměrnou rychlost formula_11 a rapiditu formula_12, liší se až na deváté platné číslici. Rapidita tedy v běžných situacích představuje přímo rychlost v přirozených jednotkách.\n\nPro vysoké rychlosti je rapidita větší než formula_10. Například při polovině rychlosti světla je formula_14, zatímco formula_15. Rapidita formula_16 odpovídá rychlosti formula_17. Protony v prstenci LHC urychlené na energii 3,5 TeV mají rychlost formula_18 a rapiditu formula_19. Při dalším urychlení na 7 TeV se rychlost zvýší jen nepatrně, formula_20, ale rapidita vzroste na formula_21.\n\nV klasické fyzice se rychlosti skládají prostým sčítáním. Pohybují-li se dvě rakety po téže přímce rovnoměrně směrem od sebe rychlostmi formula_22 a formula_23, pak by cestovatel v jedné z nich měl podle klasické fyziky pozorovat, že druhá se od něj vzdaluje rychlostí formula_24. Tento vztah ale v přírodě neplatí, je-li alespoň jedna z rychlostí velká, tedy řádově srovnatelná s formula_1. Pro skládání rychlostí ve speciální teorii relativity platí vztah\nTotéž lze vyjádřit pomocí bezrozměrných rychlostí\nLze ukázat, že\nneboli\nTo znamená, že rapidity lze jednoduše \"sčítat\" jak v klasickém tak i relativistickém případě. Můžeme například urychlit jeden proton na 3,5 TeV, druhý na 7 TeV a poslat je proti sobě. V soustavě spjaté s jedním z nich se bude druhý přibližovat s rapiditou 8,57+9,26=17,83. Pokud se tělesa pohybují po téže přímce stejným směrem, pak se rapidity \"odečítají\", tak jako klasické rychlosti. Když například proton o energii 7 TeV dohání druhý proton o energii 3,5 TeV, tak rapidita jejich vzájemného přibližování je 9,26-8,57=0,69.\n"}
{"id": "669289", "url": "https://cs.wikipedia.org/wiki?curid=669289", "title": "Hysterosalpingografie", "text": "Hysterosalpingografie\n\nHysterosalpingografie je radiologická diagnostická metoda pro vyšetření ženských vnitřních pohlavních orgánů – dělohy a vejcovodů. Kontrastní látka se dostává do dělohy, což umožňuje její nasnímkování. Provádí se 5. až 10. den po menstruaci, večer a ráno klyzma, pacientka se vymočí a je lačná, do pochvy se zavede kanyla do čípku a pouští se kontrastní látka, která se dostane do dělohy a vejcovodů a žena se osnímkuje (sleduje se průchod a rysy orgánů).\n\nHlavní indikací je zjištění průchodnosti vejcovodů u žen, které mají problémy s plodností. Původně se metoda využívala k diagnostice vrozených chyb dělohy, ale v této indikaci ji už prakticky úplně nahradilo vyšetření magnetickou rezonancí. Vzhledem k poměrně vysoké radiační zátěži se hledají cesty, jak vyšetřit průchodnost vejcovodů i jinými způsoby, například speciální kontrastní látkou viditelnou při sonografickém vyšetření.\n\nKontraindikace: těhotenství, krvácení, záněty.\n"}
{"id": "669297", "url": "https://cs.wikipedia.org/wiki?curid=669297", "title": "Swinomišský kanál", "text": "Swinomišský kanál\n\nSwinomišský kanál (anglicky: \"Swinomish Channel\") je asi 18 kilometrů dlouhý slanovodní průliv v americkém státě Washington, který spojuje Padillův a Skagitský záliv a odděluje Fidalgův ostrov a okres Skagit.\n"}
{"id": "669298", "url": "https://cs.wikipedia.org/wiki?curid=669298", "title": "Diskografie Golden Earring", "text": "Diskografie Golden Earring\n\nDiskografie Golden Earring, toto je kompletní diskografie nizozemské rockové skupiny Golden Earring (původně Golden Earrings).\n\n\n"}
{"id": "669306", "url": "https://cs.wikipedia.org/wiki?curid=669306", "title": "Informační systém základních registrů", "text": "Informační systém základních registrů\n\nInformační systém základních registrů (ISZR) je spravován Správou základních registrů.\nSystémem jsou realizovány vazby mezi jednotlivými základními registry a dále mezi registry a agendovými informačními systémy.\nByly schváleny čtyři základní registry:\n\nJedním z pilířů elektronizace veřejné správy je vytvoření centrálních registrů veřejné správy, které by řešily dosavadní potíže související s nejednotností, multiplicitou a neaktuálností klíčových databází.\n\nZásadním krokem k fungování systému základních registrů bylo přijetí zákona č. 111/2009 Sb., o základních registrech a zákona č. 227/2009 Sb. na počátku roku 2009 a vznik Správy základních registrů k  1. lednu 2010.\n\nTyto zákony vytvářely předpoklad pro spuštění systému od 1. července 2010 ve zkušebním provozu a o rok později v ostrém provozu. Protože se rozběh celého systému základních registrů z různých příčin v celé ČR opozdil, byl schválen zákon, který odkládá ostrý rozběh systému až od 1. července 2012.\n\n\n"}
{"id": "669309", "url": "https://cs.wikipedia.org/wiki?curid=669309", "title": "Správa základních registrů", "text": "Správa základních registrů\n\nSpráva základních registrů je správní úřad České republiky, který je podřízen Ministerstvu vnitra. Vznikl k 1. lednu 2010 zákonem č. 111/2009 Sb. o základních registrech. Úřad je samostatnou organizační složkou státu, která je účetní jednotkou a součástí rozpočtové kapitoly Ministerstva vnitra. V čele Správy základních registrů stojí ředitel, kterého jmenuje a odvolává ministr vnitra. Správa základních registrů je správcem Informačního systému základních registrů (ISZR).\n\n\nPráva a povinnosti Správy základních registrů vyplývají z těchto zákonů:\n"}
{"id": "669315", "url": "https://cs.wikipedia.org/wiki?curid=669315", "title": "Negombo", "text": "Negombo\n\nNegombo je pobřežní město město na Srí Lance. Nachází se asi 35 kilometrů severně od města Colomba. Žije zde přes 120 000 obyvatel. Je postaveno na turismu a rybolovu.\n"}
{"id": "669316", "url": "https://cs.wikipedia.org/wiki?curid=669316", "title": "Registr obyvatel", "text": "Registr obyvatel\n\nRegistr obyvatel (ROB) je jedním ze čtyř základních registrů České republiky (ISZR). Jeho vznik je dán zákonem č. 111/2009 Sb., o základních registrech. Je spravován pro ten účel určeným úřadem: Správou základních registrů. Je součástí Informačních systémů veřejné správy (ISVS).\n\n\nZákladní údaje o fyzické osobě, které většina orgánů veřejné moci potřebuje pro výkon své činnosti. Mohou je využívat, aniž by ověřovaly jejich správnost.\nPodle §18, odst. 1 se jedná o tyto údaje:\n\n\n\nReferenční údaje mohou zapisovat prostřednictvím vyjmenovaných AIS (dle rozdílných pravomocí) následující orgány veřejné moci:\n\n\n\n\nSlužba provádí výdej referenčních údajů jedné osoby z registru ROB na základě znalosti AIFO. Registr vydává pouze ty údaje, které má uvedeny v seznamu požadovaných údajů (atribut RobSeznamUdaju). Pokud agenda předá do ISZR RobSeznamUdaju prázdný, doplní do něj ISZR seznam povolených údajů z matice oprávnění. \nPlatí toto základní pravidlo: Vydávají se pouze ty údaje, jež jsou na vstupu ROB požadovány. Údaje, které mají v ROB hodnotu NULL a příznak správnosti nastaven na spravný se nevydávají, ani když je jejich výstup požadován (například u žijící osoby se nevydává datum úmrtí a místo úmrtí). Pokud hodnota údaje není NULL a/nebo příznak správnosti má jinou hodnotu než správný, pak se údaje (pokud jsou požadovány) vydávají. Spolu s údajem a jeho příznakem správnosti se vydává i provozní údaj o okamžiku změny údaje.\n\nPoznámka: za změnu údaje se nepovažuje první vložení údaje (podle vysvětlení zadavatele se nejedná o změnu, ale o vložení údaje). Údaj tento příznak obsahuje jen tehdy, pokud již vložený obsah byl změněn.\nPro použití této služby musí agenda znát AIFO osoby, jejíž údaje požaduje. Získání údajů osob bez znalosti AIFO je možné s využitím služby robCtiPodleUdaju.\n\nSlužba zprostředkuje čtení referenčních údajů z registru na základě vyhledání fyzické osoby podle kombinace údajů. Dotaz je omezen jen na ty údaje, které jsou vedeny přímo v ROB (např. adresa musí být zadána formou referenčního odkazu do RUIAN). Výstupní formát služby je definován vstupním seznamem požadavků. \nSlužba podle výsledku dotazu vrací 0, 1 nebo více záznamů. Všechny zadávané a čtené údaje musí být v množině údajů v SeznamUdaju, kde se kontrolují vůči matici oprávnění v ISZR. Pokud některý z údajů použitých pro vyhledání není v SeznamUdaju, zastaví ROB zpracování z důvodu nedostatečných oprávnění (\"Není dostatečné oprávnění pro čtení údajů\").\nPokud je agendou zadán prázdný SeznamUdaju, seznam požadovaných údajů je doplněn v ISZR z matice oprávnění. Tento postup ale nelze obecně doporučit.\nDo provozních údajů se zapisuje využití všech požadovaných údajů pro všechny vydané osoby.\nVýstupní SeznamIdAdres je naplněn vždy bez ohledu na hodnotu atributu nacistData v SeznamIdAdresType.\n\nPokud se při vyhledání najde více záznamů obyvatel, ROB nevydá žádný záznam a je nutno dodat další kriterium pro výběr. Například, pokud na jedné adrese bydlí dva lidé se shodným jménem a příjmením, pak dotaz podle jména, příjmení a adresy pobytu údaje nevrátí a je nutno doplnit např. datum narození.\n\nSlužba podle předaného seznamu AIFO vydává požadované údaje osob z ROB ve formě opakované struktury dat. Typicky se tato služba dá využít v rámci notifikačního procesu, kdy seznam AIFO získaný notifikační službou může být takto hromadně načten.\n\nPoložky s obsahem NULL a stavem SPRÁVNÝ se jako v ostatních čtecích službách nikdy nevydávají.\n\nPoložky s libovolným obsahem a stavem jiným než SPRÁVNÝ se vždy vydávají, pokud jsou požadovány.\n\nPokud není zadán RobSeznamUdaju je služba ukončena z důvodu nedostatečných oprávnění.\n\nVýstupní SeznamIdAdres je naplněn vždy bez ohledu na hodnotu atributu nacistData v SeznamIdAdresType, který určuje, zda data se mají načíst z RUIAN.\n\nSlužba na základě názvu položky a AIFO vydá kód agendy editora. \nVětšina referenčních údajů v ROB patří t. zv. primárnímu editorovi, t.j. agendě, ve které je obyvatel aktuálně veden. Například občana ČR je touto agendou A115 (AISEO), ale pro číslo občanského průkazu je editorem A177 (AISEOP), pro číslo cestovního dokladu je editorem A118 (AISCD) a pro identifikátor datové schránky je editorem A221 (ISDS).\n\nSlužba je určena pro proces replikace změn referenčních údajů do AIS. \n\nSlužba vydá seznam AIFO, ve kterých došlo ke změně referenčních údajů požadovaného typu (viz dále) nebo u kterých došlo k výmazu osoby z ROB, a to od okamžiku definovaného časovým údajem nebo identifikátorem změny uvedeným ve vstupním parametru služby. V elementu SeznamUdaju je možno specifikovat údaje, jejichž změny mají být zohledněny. Pokud agenda seznam neuvede, pak ISZR automaticky doplní seznam všech údajů podle RPP - to vede k nadměrnému počtu notifikací (např. pokud agendu nezajímá změna čísel elektronicky čitelných dokladů, zmenší se počet notifikovaných AIFO až o 80%). Agenda má v dotazu možnost uvést požadované údaje pomocí xml elementu SeznamUdaju.\n\nSeznam AIFO se vydává ve struktuře MapaAifo. V rámci zpracování eGON služby zašle ISZR seznam AIFO (ve struktuře MapaAifo) k převodu do ORG. Přitom ORG z mapy odstraní všechna AIFO, která agenda nikdy nepoužila nebo je použila, ale nemá je přihlášená službou orgPrihlasAifo.\nSlužba respektuje uživatelem zadaný nebo systémový maximální počet záznamů (500). Protože ale v nadřízeném procesu dojde v ORG k přefiltrování AIFO pro danou agendu, může se tím stát, že eGON služba vydá menší počet záznamů než je maximální počet nebo dokonce nevydá záznam žádný.\nAtribut stavOvereniAifo=\"false\" znamená, že záznam osoby byl z ROB již odstraněn.\nPokud je z hlediska ROB překročen počet záznamů (ať systémový nebo ten, co přišel v dotazu), vrátí se jenom povolený počet a systémový status VAROVANI a subkod PREKROCEN_POCET. Agenda může pokračovat ve čtení změn buď od času ZmenaCas nebo lépe od ZmenaId (údaje se vrací v datové části odpovědi).\n\nPrůměrný počet změn za den se pohybuje okolo 15000, ale není výjimkou že dosáhne trojnásobku! Počet cyklů čtení proto může za jediný den dosáhnout i 100. \n\nPopis jak správně používat tuto službu je uveden na stránkách SZR..\n\nSlouží pro získání nově zapsaných záznamů referenčních údajů v ROB pro agendy, které mají na tyto notifikace specální oprávnění. ISZR zpracovává seznam MapaAifo pomocí speciální služby ORG, která ze zpracování žádná AIFO neodfiltruje.\nJinak se služba chová stejně jako služba robCtiZmeny.\n\n"}
{"id": "669317", "url": "https://cs.wikipedia.org/wiki?curid=669317", "title": "Lehár", "text": "Lehár\n\nPříjmení Lehár a Lehar může znamenat:\n\n"}
{"id": "669332", "url": "https://cs.wikipedia.org/wiki?curid=669332", "title": "Vysoká škola politická ústředního výboru Komunistické strany Československa", "text": "Vysoká škola politická ústředního výboru Komunistické strany Československa\n\nVysoká škola politická ústředního výboru Komunistické strany Československa (zkratka VŠP ÚV KSČ, přezdívaná \"„Vokovická Sorbonna“\") byla stranická vysoká škola v Praze (později s pobočkou v Bratislavě). Byla založena roku 1953 na základě usnesení ÚV KSČ. Postupně fungovala pod různými názvy:\nSídlila v Praze 6–Veleslavíně v ulici José Martího 269/31, nynějším sídle FTVS UK.\n\nŠkola měla vychovávat politické kádry a je známá tím, že v očích veřejnosti nemělo tamní studium velkou prestiž (odtud i ironická přezdívka \"vokovická Sorbonna\"). Podle Malé československé encyklopedie „\"plnila funkci nejvyšší stranické politickovýchovné a vzdělávací instituce pro stranické pracovníky a současně zabezpečovala přípravu vědeckých kádrů strany v oblasti marx.-len. a společenských věd.\"“ Bylo možné zde získat titul RSDr. (\"doktor sociálně-politických věd\", původně podle zákonného opatření Národního shromáždění 92/1966, \"„doktor sociálně politických nauk“\", který se ovšem posměšně vysvětloval jako \"rozhodnutím strany doktor\", \"rerum srandarum doctor\", \"rodné strany doktor\" apod.).\n\nJan Komenda (* 1946), někdejší „uvolněný předseda“ OV SSM v Českém Krumlově, popisuje studium na VŠP, které započal v roce 1979, jako čtyřleté denní studium, během něhož studenti, kteří měli rodiny, pobírali plat, zatímco ostatní studenti pobírali stipendium. Veškeré formy výuky byly údajně povinné (včetně přednášek), na škole vládl přísný, někdy až vojenský režim. V dané době škola podle něj disponovala jinde nevídaným vybavením, jako byly boxy se sluchátky při výuce cizích jazyků.\n\nJaroslav Čejka (* 1943), někdejší vedoucí oddělení českého ústředního výboru SSM a později vedoucí oddělení kultury ÚV KSČ, v knize rozhovorů „Vítězové? Poražení?“ (str. 65): \"Kdo přišel na VŠP, tak dostudovat musel, tam neexistovalo, aby někoho vyhodili.\"\n\n\n\n\n\n\n\n"}
{"id": "669334", "url": "https://cs.wikipedia.org/wiki?curid=669334", "title": "Československá hokejová reprezentace v sezóně 1948/1949", "text": "Československá hokejová reprezentace v sezóně 1948/1949\n\n Československo – Velká Británie 5:3 (2:0, 2:1, 1:2)\n\n8. listopadu 1948 – Londýn\nBranky Československa: 3. a 13. Vladimír Zábrodský, 32. Augustin Bubník, 39. Václav Roziňák, 52. Vladimír Zábrodský \nBranky Velké Británie: 9. Duke Campbell, 46. Johnny Oxley, 47. Stangle.\n\n26. listopadu 1948 – Curych\nBranky Československa: 5. a 15. Augustin Bubník, Vladimír Zábrodský, 26. Vladimír Zábrodský, 33. Vladimír Kobranov, 46. Václav Roziňák \nBranky Švýcarska: 9. Reto Delnon, 17. Alfred Bieler, 36. Ulrich Poltera, 46. Otto Schübiger\nRozhodčí: Leacock (ENG), ???\n\nČSR: Bohumil Modrý – Oldřich Zábrodský, Přemysl Hainý, Miroslav Sláma, Josef Trousílek – Vladimír Kobranov, Vladimír Zábrodský, Stanislav Konopásek – Václav Roziňák, Augustin Bubník, Čeněk Pícha.\n\nŠvýcarsko: Hans Bänninger – Heinrich Boller, Emil Handschin, Alfred Lack, Werner Lohrer – Hans-Martin Trepp, Ulrich Poltera, Gebhard Poltera – Alfred Bieler, Heinrich Lohrer, Otto Schübiger – Ernst Härter, Othmar Delnon, Reto Delnon.\n\n28. listopadu 1948 – Basilej\nBranky Československa: Vladimír Kobranov, Vladimír Bouzek \nBranky Švýcarska: Hans-Martin Trepp, Alfred Bieler, Otto Schübiger.\nRozhodčí: Leacock (ENG), ???\n\nČSR: Josef Jirka – Oldřich Zábrodský, Přemysl Hainý, Miroslav Sláma, Josef Trousílek – Vladimír Kobranov, Vladimír Zábrodský (Augustin Bubník), Stanislav Konopásek – Václav Roziňák, Vladimír Bouzek, Čeněk Pícha.\n\nŠvýcarsko: Reto Perl – Heinrich Boller, Emil Handschin, Othmar Delnon, Reto Delnon – Hans-Martin Trepp, Ulrich Poltera, Gebhard Poltera – Ernst Härter, Walter Dürst, Otto Schübiger – Werner Lohrer, Heinrich Lohrer, Alfred Bieler.\n\n7. prosince 1948 – Praha\nBranky Československa: ?? František Mizera, 19. Vladimír Zábrodský, 43. Václav Roziňák, 47. František Mizera \nBranky Švýcarska: ?? Gebhard Poltera, 14. Heinrich Boller\nRozhodčí: Herman (TCH), ???\n\nČSR: Bohumil Modrý – Oldřich Zábrodský, Přemysl Hainý, Miroslav Sláma, Josef Trousílek – Václav Roziňák, Vladimír Zábrodský, Stanislav Konopásek – František Mizera, Augustin Bubník, Čeněk Pícha.\n\nŠvýcarsko: Hans Bänninger – Emil Handschin, Heinrich Boller, Alfred Lack, Heinz Hinterkircher – Hans-Martin Trepp, Ulrich Poltera, Gebhard Poltera – Ernst Härter, Wilhelm Pfister, Otto Schübiger – Werner Lohrer.\n\n9. prosince 1948 – Praha\nBranky Československa: 2. Vladimír Zábrodský, 3. Vladimír Kobranov, 8. František Mizera, 17. Václav Roziňák, 18. Miroslav Sláma, 23. František Mizera, 43. Václav Roziňák, 46. František Mizera, 57. Augustin Bubník \nBranky Švýcarska: 15. Heinrich Boller\nRozhodčí: Ahlin (SWE) – Traufer (SUI), Bareš (TCH)\n\nČSR: Josef Jirka – Oldřich Zábrodský, Přemysl Hainý, Miroslav Sláma, Josef Trousílek – Václav Roziňák, Vladimír Zábrodský, Stanislav Konopásek – Vladimír Kobranov, František Mizera, Čeněk Pícha – Augustin Bubník, Oldřich Němec.\n\nŠvýcarsko: Reto Perl – Emil Handschin, Heinrich Boller, Alfred Lack, Werner Lohrer, Heinz Hinterkircher – Hans-Martin Trepp, Ulrich Poltera, Gebhard Poltera – Alfred Bieler, Wilhelm Pfister, Otto Schübiger – Ernst Härter.\n\n16. ledna 1949 – Vídeň \nBranky Československa: 2x Vladimír Kobranov, 2x Vladimír Zábrodský, Vladimír Bouzek, Stanislav Konopásek, Augustin Bubník, Josef Trousílek \nBranky Rakouska: Hans Schneider, Friedrich Demmer\n\n17. ledna 1949 – Vídeň\nBranky Československa: 5x Vladimír Zábrodský, 3x Stanislav Konopásek, 4x Augustin Bubník, 3x Václav Roziňák, 2x Vladimír Bouzek \nBranky Rakouska: Böhm, Wurmbrand\n\n21. ledna 1949 – Praha\nBranky Československa: 2. Václav Roziňák, 17. Vladimír Zábrodský, 19. Stanislav Konopásek, 33. Augustin Bubník, 5:3 Václav Roziňák \nBranky USA: 22. Bruce Mather, Gerard Kilmartin, Bruce Mather\n\nČSR: Bohumil Modrý – Josef Trousílek, Oldřich Němec, František Vacovský, Jiří Macelis, Přemysl Hainý – Václav Roziňák, Vladimír Zábrodský, Stanislav Konopásek – Vladimír Kobranov, Vladimír Bouzek, Augustin Bubník – Miroslav Rejman, František Mizera, Čeněk Pícha.\n\nUSA: Richard Bittner – Alfred Yurkewicz, Norman Walker, Alfred Van, William Thayer – Gerard Kilmartin, Bruce Mather, John Riley – Robert Johnson, John Kelley, Paul Johnson – Charlie Holt, Finegar, Arthur Crouse – Dan Crowley.\n\n27. ledna 1949 – Ostrava\nBranky Československa: Augustin Bubník, Vladimír Bouzek \nBranky USA: ?????????\n\n25. února 1949 – Praha \nBranky Československa: 18. a 45. Stanislav Konopásek, 54. Václav Roziňák\nBranky Kanady: 14. Ray Bauer, 42. Thomas Russell\nRozhodčí: Krásl (TCH), Moor (CAN)\n\nČSR: Bohumil Modrý – Přemysl Hainý, Augustin Bubník, Jiří Macelis, Oldřich Němec (František Vacovský) – Václav Roziňák, Vladimír Zábrodský, Stanislav Konopásek – Vladimír Kobranov, František Mizera, Čeněk Pícha.\n\nKanada: Al Picard – Emile Gagne, Barney Hillson, Joe Tergeson, Herb Kewley – John Kovich, William Dimoch, Don Munroe – Bud Hashey, Donald Stanley, Thomas Russell (Ray Bauer).\n\n6. března 1949 – Praha \nBranky Československa: 4x Vladimír Zábrodský, 4x Augustin Bubník, 3x Stanislav Konopásek, 2x Václav Roziňák, Jiří Hainý, Václav Řezáč, Vladimír Kobranov, Přemysl Hainý \nBranky Rakouska: Rudolf Wurmbrandt\nRozhodčí: Lederer (AUT), Vinkler (TCH)\n\nČSR: Bohumil Modrý – Přemysl Hainý, Vladimír Kobranov, Zdeněk Bláha, Václav Řezáč – Václav Roziňák, Vladimír Zábrodský, Stanislav Konopásek – Augustin Bubník, Jiří Hainý, Miroslav Rejman.\n\nRakousko: Fredl Huber – Franz Potucek, Rudolf Vojta, Willibald Stanek, – Kopecky, Albert Böhm, Friedrich Walter – Rudolf Wurmbrandt, Hans Schneider, Adolf Hafner.\n\n7. března 1949 – České Budějovice\nBranky Československa: 4x Vladimír Zábrodský, 3x Přemysl Hainý, 2x Čeněk Pícha, 2x Stanislav Konopásek, František Vacovský, Václav Roziňák, Vladimír Kobranov, František Mizera, Zdeněk Bláha \nBranky Rakouska: Rudolf Wurmbrandt, Friedrich Walter\nRozhodčí: Lederer (AUT), Vinkler (TCH)\n\nČSR: Bohumil Modrý – Přemysl Hainý, Václav Řezáč, František Vacovský, Jiří Macelis, Zdeněk Bláha – Václav Roziňák, Vladimír Zábrodský, Stanislav Konopásek – Vladimír Kobranov, František Mizera, Čeněk Pícha – Jiří Hainý, Augustin Bubník.\n\nRakousko: Fredl Huber – Franz Potucek, Willibald Stanek, Kopecky – Rudolf Wurmbrandt, Friedrich Walter, Albert Böhm – Friedrich Penitz, Hans Schneider, Julius Juhn.\n\n12. března 1949 – Praha\nBranky Československa: 27., 29. a 42. Vladimír Zábrodský, 45. František Mizera, 46. Stanislav Konopásek, 57. Vladimír Kobranov \nBranky Švédska: 19. Stig Carlsson, 20. Åke Andersson, 25. Lars Pettersson, 36. Åke Engqvist, 43. a 56. Åke Andersson\nRozhodčí: Mihalik (POL), Hauser (SUI)\n\nČSR: Bohumil Modrý – Josef Trousílek, Václav Řezáč, Jiří Macelis, Zdeněk Bláha – Václav Roziňák, Vladimír Zábrodský, Stanislav Konopásek – Vladimír Kobranov, František Mizera, Čeněk Pícha – Augustin Bubník.\n\nŠvédsko: Arne Johansson – Rune Johansson, Sven Thunman, Åke Lassas – Kraemer, Stig Carlsson, Erik Johansson – Åke Engqvist, Stig Jönsson, Åke Andersson – Hans Öberg.\n\n13. března 1949 – Praha \nBranky Československa: 11.Vladimír Zábrodský, 29. Václav Roziňák, Vladimír Zábrodský \nBranky Švédska: 15. Åke Engqvist, 28. Erik Johansson\nRozhodčí: Hauser (SUI), Michalik (POL)\n\nČSR: Zlatko Červený – Přemysl Hainý, Oldřich Němec, František Vacovský, Jiří Macelis – Václav Roziňák, Vladimír Zábrodský, Stanislav Konopásek – František Mizera, Čeněk Pícha, Řezáč – Augustin Bubník.\n\nŠvédsko: Arne Johansson – Rune Johansson, Åke Lassas, Sven Thunman – Kraemer, Stig Carlsson, Erik Johansson – Åke Engqvist, Stig Jönsson, Lars Pettersson – Bengt Larsson, Åke Andersson, Hans Öberg.\n\n24. března 1949 – Ostrava\nBranky Československa: 3x Vladimír Zábrodský, 2x Oldřich Němec, Václav Roziňák, Miloslav Blažek, Vladimír Kobranov \nBranky Polska: Henryk Bromowicz, Tadeusz Dolewski\nRozhodčí: Metelka (TCH), Michalík (POL)\n\nČSR: Josef Jirka – Josef Trousílek, Přemysl Hainý, Oldřich Němec, Eduard Remiáš – Václav Roziňák, Vladimír Zábrodský, Stanislav Konopásek – Vladimír Kobranov, Miloslav Blažek, Vlastimil Bubník – Ladislav Staněk, Milan Vašat.\n\nPolsko: Jan Maciejko – Maksymilian Więcek, Henryk Bromowicz, Hilary Skarżyński, Edmund Zieliński – Tadeusz Świcarz, Alfred Gansiniec, Mieczysław Burda – Huta (Ernest Ziaja), Tadeusz Dolewski, Eugeniusz Lewacki.\n\n26. března 1949 – Brno\nBranky Československa: 5. Stanislav Konopásek, 10. Stanislav Konopásek, 12. Vlastimil Bubník, 27. Vladimír Zábrodský, 30. Stanislav Konopásek, 32. Václav Roziňák, 55. Jiří Pilnáček \nBranky Polska: 1. Tadeusz Świcarz , 31. Hilary Skarżyński\nRozhodčí: Grégr (TCH), Michalík (POL)\n\nČSR: Jan Richter – Josef Trousílek, Přemysl Hainý, Vladimír Kobranov – Václav Roziňák, Vladimír Zábrodský, Stanislav Konopásek – Jan Vala, Jiří Pilnáček, Vlastimil Bubník – Jiří Vejmola, Mojmír Tesařík.\n\nPolsko: Jan Maciejko – Edmund Zieliński, Hilary Skarżyński, Henryk Bromowicz, Maksymilian Więcek – Eugeniusz Lewacki, Stefan Csorich, Tadeusz Świcarz –\nAlfred Gansiniec, Mieczysław Palus, Ernest Ziaja – Tadeusz Dolewski.\n\n\n"}
{"id": "669340", "url": "https://cs.wikipedia.org/wiki?curid=669340", "title": "VŠP", "text": "VŠP\n\nVŠP může znamenat:\n\n\n\n"}
{"id": "669342", "url": "https://cs.wikipedia.org/wiki?curid=669342", "title": "Politika (programování)", "text": "Politika (programování)\n\nPolitika, návrh politik, anglicky policy classes je návrhové paradigma pocházející z jazyku C++. Použití v dalších OOP jazycích se zatím nerozšířilo.\n\nNíže je uvedený příklad programu Hello world, jak by ho šlo rozložit pomocí politik.\n"}
{"id": "669344", "url": "https://cs.wikipedia.org/wiki?curid=669344", "title": "Orgues de Flandre", "text": "Orgues de Flandre\n\nOrgues de Flandre (česky doslova \"Flanderské varhany\") je soubor čtyř obytných mrakodrapů v Paříži v 19. obvodu mezi ulicemi \"Avenue de Flandre\" a \"Rue Archereau\". Název je odvozen od tvaru staveb a podle přilehlé \"Avenue de Flandre\". Také tři nejvyšší stavby mají názvy z hudební terminologie (preludium, fuga a kantáta).\n\nAutorem staveb je architekt Martin van Treeck. Budovy byly postaveny v letech 1974-1980. Jedná se o čtyři vysoké obytné budovy rozmístěné na ploše 6 ha, mezi nimi je prostor nazývaný ostrůvek Riquet, okolo se nachází několik 15patrových budov.\n\n\n"}
{"id": "669349", "url": "https://cs.wikipedia.org/wiki?curid=669349", "title": "Židek", "text": "Židek\n\nPříjmení Židek, přechýleně Židková (na Slovensku Žideková), nese více různých osobností:\n\n\n\n\n"}
{"id": "669357", "url": "https://cs.wikipedia.org/wiki?curid=669357", "title": "Al Montoya", "text": "Al Montoya\n\nÁlvaro \"Al\" Montoya (* 13. února 1985, Glenview, Illinois, USA) je americký hokejový brankář hrající v týmu Edmonton Oilers v severoamerické lize NHL.\n\nMontoya hrál mládežnický hokej za Chicago Young Americans na Loyolově akademii a amatérský hokej za Texas Tornado v lize North American Hockey League. Sezónu 2000-01 strávil v americkém rozvojovém programu. V sezóně 2002-03 začal navštěvovat Michiganskou univerzitu, kde hrál za tamější hokejový tým Wolverines. Po úspěchu v Michiganu a poté, co vychytal zlatou medaili na Mistrovství světa juniorů 2004 ve Finsku byl vybrán v 1. kole na celkově 6. místě draftu NHL 2004 týmem New York Rangers. V roce 2005 byl nominován do americké reprezentace do 20 let na další juniorský šampionát, který se hrál ve Spojených státech a po prohře v zápase o 3. místo s Českou republikou se umístili na 4. místě. Poté, co v létě 2005 podepsal s New York Rangers tříletý nováčkovský kontrakt, byl klubem odeslán na farmu do klubu Hartford Wolf Pack hrajícím ligu American Hockey League. V Hartfordu strávil další tři sezóny a po příchodu nadějného brankáře Henrika Lundqvista do organizace Rangers se stal Montoya nadbytečným. 26. února 2008 byl Montoya společně s Marcelem Hossou vyměněn do Phoenixu Coyotes za Fredrika Sjöströma, Davida LeNeveua a Joshe Grattona. Po prodloužení smlouvy s Coyotes začal sezónu 2008-09 ve farmářském týmu San Antonio Rampage. Později byl povolán ke Coyotes a 1. dubna 2009 debutoval v NHL při vítězství 3:0 nad Coloradem Avalanche a vychytal současně i své první čisté konto v NHL. V sezóně 2008-09 chytal v dalších čtyřech zápasech a celkově v pěti zápasech vychytal tři vítězné zápasy. Na jaře 2009 byl nominován na soupisku americké reprezentace pro Mistrovství světa ve Švýcarsku, kde odchytal jeden zápas a přispěl k vítězství 6:2 nad Francií. 9. února 2011 byl Montoya vyměněn do New York Islanders za výběr v 6. kole draftu NHL 2011. Montoya poprvé dostal šanci se prosadit, poté, co laborovali se zraněními brankáři Islanders: Rick DiPietro a Kevin Poulin. 29. března 2011 Montoya prodloužil s Islanders smlouvu o jeden rok.\n\n\n\n"}
{"id": "669358", "url": "https://cs.wikipedia.org/wiki?curid=669358", "title": "Lokomotiva 464.0", "text": "Lokomotiva 464.0\n\nLokomotiva řady 464.0 je tendrová parní lokomotiva, vyráběná v letech 1933 až 1939 v ČKD a ve Škodových závodech v Plzni pro Československé státní dráhy (ČSD). Lokomotiva byla vyvinuta pro dopravu rychlíků a zrychlených vlaků na tratích s omezenou únosností svršku. Šlo o lokomotivy nové konstrukce, schopné nahradit velký počet starších lokomotiv při současném zvýšení výkonu a rychlosti. Později na ně navázala výroba řady 464.1 a dalších lokomotiv.\n\nLokomotivy od inventárního čísla 4 měly v přední části namontovány svislé plechy na usměrňování kouře zvané „uši“, podle nichž dostaly lokomotivy této řady přezdívku \"„ušatá“\".\n\nČeskoslovenské státní dráhy používaly od roku 1928 spolehlivé a výkonné tendrové lokomotivy řady 456.0 s pojezdem 1´D 2´ (konstruktér Ing. Kryšpín). Ve své době to byly nejtěžší lokomotivy ČSD, které do roku 1945 mohly jezdit jen na některých tratích. Nepřicházely tedy v úvahu pro vozbu na tratích s méně únosným svrškem dovolujícím maximální nápravový tlak 14 tun.\n\nZačátkem 30. let 20. století připravovaly ČSD zvýšení frekvence rychlíkové dopravy právě na těchto tratích, navíc v mnoha úsecích vedených kopcovitým terénem. Jelikož tehdy používané motorové vozy M 273.0, M 274.0 a M 275.0 nestačily pokrýt plánovanou provozní potřebu, zrodil se projekt parní lokomotivy s výkonem dostatečným pro osobní rychlíkovou dopravu s hmotností na nápravu nejvíce 14 t. Dobré zkušenosti s lokomotivami řady 456.0 zajistily upřednostnění ČKD, firma však o dodávku lokomotiv soutěžila se Škodou Plzeň.\n\n24. prosince 1932 byla objednávkou číslo 51254-v / 5 objednána u ČKD lokomotiva 464.001.\n\nV průběhu roku 1933 vyrobila ČKD kvůli Velké hospodářské krizi jen tři lokomotivy řady 464.0. Nesly tovární čísla 1618, 1619 a 1620. 2. 11. 1933 převzaly ČSD lokomotivu v.č. 1618, která byla pod označením 464.001 nasazena do zkušebního provozu ve výtopně Praha Masarykovo nádraží. Do 21. 11. 1933 byly dodány lokomotivy 464.002 a 003. Cena těchto lokomotiv byla shodná s lokomotivami řady 456.0: 1 160 000 Kč.\n\nTyto tři lokomotivy ještě neměly plechy na usměrňování kouře zvané „uši“, podle nichž dostaly lokomotivy této řady přezdívku „ušatá“.\n\nZkušební provoz probíhal mezi Prahou a severními Čechami a na trase Chomutov – Cheb (výtopna Chomutov). Na této trati jezdily kvůli vzájemnému porovnání spolu s lokomotivou 475.001 a dosahovaly dobrých výsledků.\n\nDíky spokojenosti ČSD běžela výroba až do roku 1939 (zastavila ji až 2. světová válka). Za tuto dobu bylo v ČKD vyrobeno 54 ks a ve Škodě Plzeň dalších 22 ks lokomotiv této řady (inv. č. 18-27, 56-67).\n\nKonstruktérem lokomotivy byl Ing. Židlický. Konstrukce vycházela z řady 456.0, snížení hmotnosti na nápravu bylo dosaženo zejména změnou pojezdu na uspořádání 2´D 2´.\n\nŘada 464.0 měla zpočátku provedení i parametry parního kotle shodné s řadou 456.0. Kotel byl opatřen malotrubnatým přehřívačem. U dalších lokomotiv se parametry kotlů změnily. Po roce 1945 byly při dosazení ocelového topeniště provedení i parametry kotlů obou řad sjednoceny.\n\nParní stroj je také v rozměrech, provedení, rozvodu i armatuře shodný s řadou 456.0. Průměr pístů je 600 mm, ojnice jsou dlouhé 2 850 mm. Na rozdíl od řady 456.0 je hnací druhé dvojkolí. Indikovaný výkon lokomotivy dosahoval hodnoty 1650 koní.\n\nHlavní rozdíl mezi řadami 464.0 a 456.0 je v uspořádání pojezdu – snížení hmotnosti na nápravu pod 14 tun bylo dosaženo mimo jiné i dosazením dvounápravového běžného podvozku na místo předního běhounu řady 456.0. Uspořádání pojezdu lokomotivy je tedy 2´D 2´.\n\nDalší snížení hmotnosti bylo dosaženo zmenšením kol běhounů a snížením objemu vodojemu.\n\nOdlišné jsou i rozvory dvojkolí a jejich uložení v rámu. Vpředu i vzadu je dvounápravový otočný podvozek s příčným posuvem otočného čepu ± 65 mm, mezi koly zadního podvozku je na každé straně jeden brzdový válec s dvěma písty a vnitřním obrzděním kol.\n\nČtyři spřažená dvojkolí jsou v rámu namontována bez příčných posuvů. Spojniční čepy levé strany předbíhají o 90° čepy pravé strany. Průjezd oblouky usnadňuje ztenčení okolků druhého a třetího dvojkolí o 14 mm.\n\nCelkový rozvor činí 12 560 mm, z toho pevný rozvor je 5 160 mm. Minimální poloměr oblouku je 150 m.\n\nLokomotivy od č. 004 byly dodány s velkotrubnatým přehřívačem a kouřovými plechy, díky nimž získaly přezdívku „ušatá“. Na lokomotivy 001 až 003 byly plechy domontované později, podobně byl malotrubnatý přehřívač nahrazen velkotrubnatým.. Od č. 10 byly předstihové páky vedeny na místo závěsu malým křižáčkem. Od č. 44 byly na lokomotivách namontovány pulsometry a od č. 45 se změnil tvar budky – stěny nad poprsnicí byly zešikmené. Od č. 68 byla běžná dvojkolí uložena ve valivých ložiskách SKF a byla použita šoupátka Trofimov.\n\nPředností lokomotivy je téměř symetrické uspořádání dvojkolí v rámu a velmi dobré vyvážení rotujících a oscilujících hmot. Díky tomu má i při rychlosti 100 km/h klidný chod navzdory průměru pístů 600 mm. Lokomotivy běžně tuto rychlost i překračovaly.\n\nMezi výhody lokomotivy patřilo i elektrické osvětlení.\n\nZásoba vody ve vodojemech činí 13 m³, zásoba uhlí 7 m³.\n\nSchopnosti lokomotivy táhnout náklad v různých podmínkách ilustruje tabulka:\n\nLokomotivy 464.0 byly provozovány na tratích všech kategorií, a to i v pohraničí. V roce 1938 (po obsazení českého pohraničí na základě Mnichovské dohody) přešlo 15 lokomotiv v depech v České Lípě, Chomutově a Chebu pod Německé říšské dráhy (Deutsche Reichsbahn). Zde sloužily během druhé světové války jako řada 68 (68.001-015). Dalších šest lokomotiv bylo odevzdáno DRB na Bohumínsku (bylo připraveno i jejich přeznačení), avšak DRB je hned pronajaly ČMD a později (paradoxně) jim je prodaly zpět. Osm lokomotiv zůstalo během války na Slovensku.\n\nPo roce 1945 přešly všechny lokomotivy zpět do vlastnictví ČSD. V rámci rekonstrukcí došlo k výměně měděných topenišť za ocelové, byly osazeny veľkotrubnaté přehřívače páry (na lokomotivy, které je ještě neměly) a zavedeno jednotné uspořádání trubek parního kotle: 120 žárnic a 26 kouřových trubek. Celková výhřevná plocha kotle byla po úpravě 194 m², plocha přehřívače 62,1 m².\n\nOd roku 1962 byla pak montována plochá dyšna Giesl a pneumatický odkalovač.\nJako první byla vyřazena dnem 5. 3. 1973 lokomotiva 464.027. Poslední dosloužila 464.053 v roce 1981 v Klatovech.\n\n\nNa sklonku roku 1940 dodala Českomoravská strojírna (válečný název ČKD) dvě lokomotivy vylepšeného provedení s tlakem páry 18 bar. Lokomotivy byly označeny řadou 464.1. Dále již výroba tohoto typu nepokračovala. Novým typem velké tendrové lokomotivy se shodným uspořádáním pojezdu se v poválečných letech stala řada 477.0 a později také 464.2.\n\n"}
{"id": "669359", "url": "https://cs.wikipedia.org/wiki?curid=669359", "title": "Horní Police (zámek)", "text": "Horní Police (zámek)\n\nZámek Horní Police byl postaven v 17. století a zachoval se v obci Horní Police na Českolipsku dodnes. Od České Lípy je vzdálen 9 km západně. Zámek, přilehlé budovy i park u něj jsou chráněny jako kulturní památka České republiky.\n\nOd 17. století je obec Horní Police poutním místem. Nedaleko kostela stojícího na druhém břehu Ploučnice stál starý dvorec, který vévoda Julius František Sasko-Lauenburský, kterému patřilo panství Zákupy i s Horní Policí, nechal přestavět do podoby jednopatrového zámku v raně barokním slohu. Vévoda zemřel roku 1689 a panství se ujala na 52 let jeho dcera Anna Marie Františka, titulovaná velkovévodkyně z Toskány. Sídlila v 20 km vzdálených Zákupech, ale i zde se zasloužila o rozvoj obce včetně zámku. Nechala mu postavit druhé patro. Práce v obci i na zámku prováděli stavitelé Broggiové z Litoměřic v letech 1684 až 1723. Zámek pak sloužil pro úředníky i pro ubytování duchovenstva při církevních slavnostech. Později zde byl postaven i zámecký pivovar s dodnes zachovalými sklepy a krátce zde fungoval jezuitský seminář. Panství se dostalo do majetku císařské rodiny Habsburků.\n\nPo vzniku Československé republiky v roce 1918 bylo panství Habsburkům zkonfiskováno ve prospěch státu. Areál byl předán \"Státním lesům se sídlem v Zákupech\".\n\nPo skončení druhé světové války byl zámecký areál využit jako sklad nábytku a od roku 1949 \"JZD Horní Police\" jako hospodářská i správní budova. Postupně zchátrala. V roce 1991 zámek převzala obec, opravila fasády a část prostor upravila jako galerii. Jsou zde i příležitostné výstavky a akce pro veřejnost.\n\nZámek se nachází uprostřed obce nad řekou Ploučnicí. Několik desítek metrů od něj vede silnice II/262, zde pojmenována \"ulicí 9. května\", s možným odbočením aut na parkoviště před zámkem i přístupem chodců. Blízko je zastávka meziměstských autobusových linek z České Lípy na Děčín. Zhruba 1 km jižně je zastávka vlaku na trati 086 vedené mezi oběma městy, souběžně se silnicí i Ploučnicí.\n\n"}
{"id": "669361", "url": "https://cs.wikipedia.org/wiki?curid=669361", "title": "Tarhoňa", "text": "Tarhoňa\n\nTarhoňa (maďarsky \"tarhonya\", anglicky \"egg barley, \"česky\" drobení\") je druh těstoviny, používané ve slovenské a maďarské kuchyni.\n\nTarhoňa jsou drobné nočky z nudlového těsta. Z hrubé mouky a vajec se vypracuje těsto dost tuhé na to, aby šlo nastrouhat na kousky asi půlcentimetrové. Ty se pak suší na slunci nebo v mírně rozpálené troubě a uchovávají se do zásoby. Tarhoňa se vaří jako příloha, zejména k perkeltu, používá se jako zavářka do polévek nebo se může jíst samotná, opečená na sádle a posypaná paprikou.\n\nDle nejrozšířenějšího receptu se smíchá mouka s vajíčkem a se solí, po pořádném prohnětení se prolamuje přes speciální síto na tarhoňu. Hotové těstoviny se usuší na slunci. V této formě se dá skladovat i několik let. V okolí města Mezőtúr se tarhoňa zhotovuje válením, přičemž se polévá vodou. Drobné kousky se prosejí sítem, větší se prolamují přes síto. Klasický způsob výroby je vždy ruční prohnětení, drobení a prolamování přes síto. Čím jsou kousíčky kulatější a homogennější, tím je tarhoňa považována za lepší. Příprava pomocí struhadla je už modernější, rychlejší, vznikající kousky však mají nepravidelný tvar. Průmyslová výroba zajišťuje pro obchodní síť tarhoňu vyráběnou moderně na velkokapacitních strojích. \n\nSlovo \"tarhoňa\" pochází ze staroperského \"tarhana\", což označovalo směs mletého obilí a jogurt (nebo mleté obilí uvařené v kyselém mléce) používanou od starověku kočovníky z Přední Asie jako základ k výrobě kaše. Do Uher se tarhoňa dostala v 16. století spolu s tureckými nájezdníky. První výskyt slova tarhonya v maďarštině je z období kolem roku 1600. V upravené podobě v jižní části Maďarska zdomácněla, hlavně v okolí Szegedu, kde dlouho představovala hlavní jídlo. Dnes se dá v obchodech koupit tarhoňa průmyslově připravená jako polotovar. Ze stejného těsta jako tarhoňa se dělají i \"nokedli\", o něco větší knedlíčky připomínající halušky. Nokedli se však dělá z mnohem měkčího těsta s větším množstvím vody a ihned po zhotovení se v malých kouscích \"nadrobí\" do vařicí vody, odkud se po vynoření v uvařeném stavu vybírají.\n\nTarhoňa má více způsobů úpravy. Ve městě Szentes se například uvaří ve vodě a pak se smíchá se zakysanou smetanou nebo s vajíčkem. Ve většině případů se napřed na sucho podusí na sádle s cibulkou nebo na oleji. Poté se ochutí červenou paprikou a uvaří se ve slané vodě. Takto zhotovená těstovinová kaše se jmenuje öregtarhonya (stará tarhoňa), keménytarhonya (tvrdá tarhoňa), aratótarhonya (tarhoňa pro žně). V oblasti Nagykunság se vaří na slanině s cibulí a bramborami. Dělá se z ní i mléčná kaše, tarhoňa se po podušení na tuku podlije mlékem a uvaří do měkka.\n\nSamostatnou kategorií je tarhonya jako příloha. Uvaří se ve slané vodě, voda se slije a vařené těstoviny se podávají k masitým pokrmům stejně jako vařené brambory nebo nokedli.\n\n"}
{"id": "669364", "url": "https://cs.wikipedia.org/wiki?curid=669364", "title": "Ehud Avri'el", "text": "Ehud Avri'el\n\nEhud Avri'el (: אהוד אבריאל, žil 1917 – 27. srpna 1980) byl izraelský politik a poslanec Knesetu za stranu Mapaj.\n\nNarodil se ve Vídni v tehdejším Rakousku-Uhersku (dnes Rakousko). Ve Vídni vystudoval gymnázium. V roce 1940 přesídlil do dnešního Izraele, kde se později usadil v kibucu Ne'ot Mordechaj. Byl aktivní v židovských jednotkách Hagana. Během druhé světové války se podílel na organizování ilegální židovské imigrace. V roce 1946 byl vyslán do Československa za účelem nákupu zbraní. Významnou měrou přispěl k zajištění dodávek širokého spektra zbraní – včetně letadel – k obraně nově vzniklého státu Izrael. V roce 1948 byl izraelským vyslancem v Československu a Maďarsku, v roce 1950 v Rumunsku.\n\nV mládí se ve Vídni angažoval v sionistickém hnutí Tchelet-Lavan. V izraelském parlamentu zasedl po volbách v roce 1955, do nichž šel za Mapaj. Byl členem výboru pro vzdělávání a kulturu a výboru pro zahraniční záležitosti a obranu. V červenci 1957 na post poslance rezignoval. V roce 1957 byl jmenován velvyslancem v Ghaně, v Kongu a Libérii. V letech 1961–1965 byl vysokým úředníkem na ministerstvu zahraničních věcí, v letech 1965–1968 ambasadorem v Itálii. V roce 1968 byl zvolen předsedou Světové sionistické organizace. V roce 1974 sloužil jako konzul v Chicagu a v letech 1977–1979 byl ambasadorem pro zvláštní záležitosti.\n\n"}
{"id": "669366", "url": "https://cs.wikipedia.org/wiki?curid=669366", "title": "Seznam československých stranických a politických škol", "text": "Seznam československých stranických a politických škol\n\nSeznam škol, které měly na své posluchače v období komunistické totality v Československu (1948–1989) nadprůměrně silně ideově působit a posilovat v nich tak sounáležitost se socialistickým zřízením, případně připravovat stranické kádry:\n\n\n"}
{"id": "669371", "url": "https://cs.wikipedia.org/wiki?curid=669371", "title": "Sara Kafrit", "text": "Sara Kafrit\n\nSara Kafrit (: שרה כפרית, žila 26. července 1900 – 1. června 1983) byla izraelská politička a poslankyně Knesetu za stranu Mapaj.\n\nNarodila se v Minsku v tehdejší Ruské říši, dnes Bělorusko. V Minsku absolvovala střední školu. V roce 1920 přesídlila do dnešního Izraele. Absolvovala seminář pro dětské vychovatelky v Tel Avivu. Pracovala jako vychovatelka v Mikve Jisra'el a ve vesnici Nahalal. Roku 1927 patřila mezi zakladatele vesnice Kfar Jehošua.\n\nV mládí se v Minsku angažovala v sionistické straně Poalej Cijon. Byla vyslankyní ženských organizací do USA (roku 1946) a do jižní Afriky (1958). Byla členkou ústředního výboru strany Mapaj a sekretariátu mošavového hnutí.\n\nV izraelském parlamentu poprvé zasedla po volbách v roce 1951, do nichž šla za Mapaj. Byla členkou výboru pro vzdělávání a kulturu a výboru pro veřejné služby. Ve volbách v roce 1955 mandát za Mapaj obhájila. Nadále byla členkou parlamentního výboru pro vzdělávání a kulturu a výboru pro veřejné služby. Ve volbách v roce 1959 mandát neobhájila.\n\n"}
{"id": "669375", "url": "https://cs.wikipedia.org/wiki?curid=669375", "title": "David Livšic", "text": "David Livšic\n\nDavid Livšic (: דוד ליבשיץ, žil 12. května 1897 – 30. října 1973) byl izraelský politik a poslanec Knesetu za strany Mapam, Frakce nezávislá na Achdut ha-avoda a Mapaj.\n\nNarodil se v tehdejší Ruské říši. V roce 1938 přesídlil do dnešního Izraele.\n\nV mládí se v tehdejším Polsku angažoval v sionistickém hnutí he-Chaluc a Dror. V roce 1925 se přidal do Světového svazu strany Poalej Cijon. V letech 1927–1937 byl předákem strany Poalej Cijon ve Francii. Po přesídlení do dnešního Izraele vstoupil do strany Mapaj v Tel Avivu. V roce 1944 se přidal k stranické frakci \"Bet\" a roku 1948 přešel do levicové strany Mapam.\nV izraelském parlamentu poprvé zasedl už po volbách v roce 1949, do nichž šel za Mapam. Mandát ale získal až dodatečně, v dubnu 1951, jako náhradník. Do práce Knesetu se po několik měsíců zbývajících do voleb již výrazněji nezapojil. Ve volbách v roce 1951 byl opětovně zvolen na kandidátce Mapam. V roce 1952 ovšem Mapam opustil a po jistou dobu byl členem formace nazývané Frakce nezávislá na Achdut ha-avoda. V roce 1954 přestoupil opětovně do Mapaj. Byl členem parlamentního výboru pro ekonomické záležitosti, výboru pro zahraniční záležitosti a obranu a výboru pro ústavu, právo a spravedlnost. Ve volbách v roce 1955 mandát za Mapaj obhájil. Byl členem výboru pro zahraniční záležitosti a obranu, výboru House Committee a výboru pro ústavu, právo a spravedlnost. Ve volbách v roce 1959 mandát neobhájil.\n\n"}
{"id": "669377", "url": "https://cs.wikipedia.org/wiki?curid=669377", "title": "Československá hokejová reprezentace v sezóně 1947/1948", "text": "Československá hokejová reprezentace v sezóně 1947/1948\n\n Československo – USA 6:5 (2:1, 2:1, 2:3)\n\n18. ledna 1948 – Praha\nBranky Československa: 7. Vladimír Zábrodský, 13. Jaroslav Drobný, 31. Vladimír Zábrodský, 38. Vladimír Zábrodský, 47. Stanislav Konopásek, 48. Vladimír Zábrodský \nBranky USA: 11. Jack Riley, 39. Bruce Mather, 41. Bruce Cunliffe, 46. Donald Geary, 57. Allan Opsahl\nRozhodčí: Okoličány, Krásl (TCH)\n\nČSR: Zdeněk Jarkovský – Miroslav Sláma, Miloslav Pokorný, Oldřich Zábrodský, Přemysl Hainý, Vilibald Šťovík – Ladislav Troják, Vladimír Zábrodský, Stanislav Konopásek – Vladimír Kobranov, Jaroslav Drobný, Karel Stibor.\n\nUSA: Goodwin Harding – Stanton Priddy, John Kirrane, Allan Opsahl, Donald Geary – Bruce Cunliffe, Bruce Mather, Ralph Warburton – Robert Baker, Robert Boeser, Jack Riley jr. – John Garrity, Ruben Bjorkman, Fred Pearson.\n\n17. února 1948 – Praha\nBranky Československa: 42. Ladislav Troják, 49. Vladimír Zábrodský \nBranky Kanady: 1. Frank Boucher, 5. Ted Hibberd, 17. Frank Boucher, Gravelle, Patsy Guzzo\n\nČSR: Bohumil Modrý – Zdeněk Švarc, Oldřich Zábrodský, Vilibald Šťovík, Milan Matouš – Ladislav Troják, Vladimír Zábrodský, Stanislav Konopásek – Václav Roziňák, Vladimír Bouzek, Karel Stibor.\n\nKanada: Murray Dowey – Andre Laperriere, Frank Dunster, Roy Forbes – Ab Renaud, Frank Boucher, Reg Schroeter – Ted Hibberd, Pete Leichnitz, Patsy Guzzo – Gravelle, Irving Taylor, Andy Gilpin (Hubert Brooks).\n\n19. února 1948 – Praha \nBranky Československa: 5. Vladimír Zábrodský, 17. Mike Buckna, 28. Vladimír Zábrodský \nBranky Kanady: Reg Schroeter, 37. Reg Schroeter, 51. Ab Renaud\nRozhodčí: Lecompte (CAN), Krasl (TCH)\n\n\n"}
{"id": "669380", "url": "https://cs.wikipedia.org/wiki?curid=669380", "title": "Rafi Lavi", "text": "Rafi Lavi\n\nRafi Lavi ( רפי לביא, někdy též Raffi Lavie; žil 1937 – 7. května 2007) byl izraelský umělec, učitel umění a hudební a umělecký kritik.\n\nNarodil se v Tel Avivu ještě za dob britské mandátní Palestiny. V roce 1966 začal vyučovat na umělecké akademii Midraša, kde působil až do svých 62 let. V roce 2002 se v Izraelském muzeu v Jeruzalémě konala retrospektivní výstava jeho tvorby. O tři roky později pak měl samostatnou výstavu v galerii Givon v Tel Avivu.\n\nJeho tvorba se pohybovala na pomezí graffiti a abstraktním expresionismem a je srovnávána s dílem amerického umělce Cy Twomblyho. V důsledku onemocnění páteře maloval v posledních letech svého života v sedě.\n\nZemřel 7. května 2007 ve svém domě v Tel Avivu ve věku 70 let na karcinom pankreatu. Své tělo daroval Telavivské univerzitě za účelem výzkumu.\n\n\n\n"}
{"id": "669383", "url": "https://cs.wikipedia.org/wiki?curid=669383", "title": "Íránistika", "text": "Íránistika\n\nÍránistika ( ) je filologický vědní obor zabývající se studiem jazyka, historie, literatury, umění a kultury íránských národů. Íránistika je součástí širšího vědního oboru známého jako orientalistika.\nÍránistika jako obor se začala rozvíjet od konce 19. století. Studium bylo součástí širšího oboru orientální kultury. Zásluhou Jana Rypky se po roce 1925 stala íránistika samostatným oborem. Mezi Rypkovy pokračovatele a současně i pracovníky Orientálního ústavu patřili Jiří Bečka (1915–2004), Věra Kubíčková-Stivínová (1918–2009) a Jan Marek (* 1931).\n\nK další generaci českých íránistů patří např. Zuzana Kříhová (* 1979).\n"}
{"id": "669385", "url": "https://cs.wikipedia.org/wiki?curid=669385", "title": "Seznam hokejistů draftovaných týmem Ottawa Senators", "text": "Seznam hokejistů draftovaných týmem Ottawa Senators\n\nToto je kompletní seznam hokejistů, kteří byli draftováni v NHL do týmu Ottawa Senators. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "669388", "url": "https://cs.wikipedia.org/wiki?curid=669388", "title": "Berl Locker", "text": "Berl Locker\n\nBerl Locker (: ברל לוקר, \"Berl Loker\", žil 27. dubna 1887 - 1. února 1972) byl sionistický aktivista, izraelský politik a poslanec Knesetu za stranu Mapaj.\n\nNarodil se v obci Kriwiec v Haliči tehdejším Rakousku-Uhersku. Vystudoval základní židovskou školu, střední školu ve východní Haliči a roku 1904 se zapsal na Černovickou univerzitu, kde studoval právo. V roce 1936 přesídlil do dnešního Izraele.\n\nV roce 1904 byl jedním ze zakladatelů sionistického studentského svazu \"Květy Siónu\" v Bukovině. Roku 1905 vstoupil do strany Poalej Cijon, kde byl členem jejího celorakouského ústředního výboru a vydavatelem jejích novin psaných v jidiš. V roce 1911 se účastnil 3. sjezdu Poalej Cijon ve Vídni. V roce 1916 byl jmenován tajemníkem úřadovny Poalej Cijon v Haagu, později ve Stockholmu. V letech 1918-1928 pak byl tajemníkem světové organizace Poalej Cijon. V letech 1928-1931 zastával post tajemníka Poalej Cijon v USA. V letech 1931-1935 zasedal ve správní radě Židovské agentury. Byl poradcem agentury v Londýně. V letech 1948-1956 byl předsedou Židovské agentury. V izraelském parlamentu zasedl po volbách v roce 1955, do nichž šel za Mapaj. Byl členem parlamentního výboru pro ústavu, právo a spravedlnost a překladatelského výboru.\n\n"}
{"id": "669391", "url": "https://cs.wikipedia.org/wiki?curid=669391", "title": "Ja'akov Nicani", "text": "Ja'akov Nicani\n\nJa'akov Nicani (: יעקב ניצני, rodným jménem Ja'akov Čečik, žil 6. prosince 1900 – 15. září 1962) byl sionistický aktivista, izraelský politik a poslanec Knesetu za stranu Mapaj.\n\nNarodil se v Plovdivu v Bulharsku. V Bulharsku vystudoval střední školu a Sofijskou univerzitu. V letech 1920–1925 pracoval jako učitel. V roce 1935 přesídlil do dnešního Izraele. Zde absolvoval hebrejský učitelský seminář.\n\nByl zakladatelelem sionistických hnutí Poalej Cijon a ha-Šomer ha-ca'ir v Bulharsku. Byl generálním tajemníkem sionistické organizace v Bulharsku. Po přesídlení do dnešního Izraele působil jako tajemník oddělení pro orientální Židy při odborové centrále Histadrut. Angažoval se při absorpci Židů z Bulharska, Řecka a Turecka. Zasedal ve výkonném výboru Histadrutu a v ústředním výboru strany Mapaj. Byl členem sekretariátu zaměstnanecké rady v Tel Avivu. Roku 1951 zakládal \"Světovou federaci sefardských komunit\".\n\nV izraelském parlamentu zasedl po volbách v roce 1951, do nichž šel za Mapaj. Mandát získal ovšem až dodatečně, v prosinci 1952, jako náhradník. Byl členem parlamentního výboru pro ekonomické záležitosti a výboru pro veřejné služby. V Knesetu se objevil i po volbách v roce 1955, kdy opět kandidoval za Mapaj. I tentokrát ale křeslo poslance získal až dodatečně, v listopadu 1955, jako náhradník poté co rezignoval poslanec Ja'akov Šimšon Šapira. Byl členem parlamentního výboru pro ekonomické záležitosti, výboru pro vzdělávání a kulturu, výboru House Committee a výboru pro veřejné služby. Ve volbách v roce 1959 mandát neobhájil.\n\n"}
{"id": "669394", "url": "https://cs.wikipedia.org/wiki?curid=669394", "title": "Pouliční fotografie", "text": "Pouliční fotografie\n\nPouliční fotografie (anglicky \"street photography\") je typ dokumentární fotografie, která zobrazuje věci a lidi v nekašírovaných a nearanžovaných situacích na veřejně přístupných místech jako ulice, parky, pláže, nákupní centra, politická shromáždění či jiné.\n\nPouliční fotografie používá techniky přímé fotografie, ve které ukazuje samotnou vizi něčeho, co by mohlo být nastavování zrcadla společnosti. Pouliční fotografie často směřuje k tomu být ironická, může držet odstup od předmětu snímku a často se koncentruje na jediný lidský okamžik, zachycen jako rozhodující nebo hluboce dojímavý okamžik. Na druhou stranu, mnoho pouličních fotografů jde opačnou cestou a naskýtá velmi konkrétní a krajně osobní vyobrazení toho kterého předmětu snímku, kterým dává divákovi vnitřní zkušenost z etap života, které jim mohou být tak blízké a povědomé. Ve 20. století pouliční fotografie poskytla příkladný a podrobný doklad „kultury ulice“ v Evropě a Severní Americe a menším měřítku jinde na světě.\n\nMnoho klasických prací pouliční fotografie bylo vytvořeno v období zhruba mezi lety 1890 a 1975, souběžně s příchodem přenosných fotoaparátů, zejména 35milimetrových přístrojů s hledáčky, mimo jiných například značky Leica, používaných Henri Cartier-Bressonem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "669396", "url": "https://cs.wikipedia.org/wiki?curid=669396", "title": "Chajim Ari'av", "text": "Chajim Ari'av\n\nChajim Ari'av (: חיים אריאב, rodným jménem Chajim Krupski, žil 1895 – 16. června 1957) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve městě Lida v tehdejší Ruské říši (dnes Bělorusko). Absolvoval židovskou základní školu. V roce 1912 přesídlil do dnešního Izraele. Vystudoval Gymnázium Herzlija v Tel Avivu, studoval právo na právní škole v Jeruzalému. Získal osvědčení pro výkon profese právníka. Během první světové války dobrovolně vstoupil do osmanské armády, prošel důstojnickým kurzem a vyučoval na vojenské škole v Damašku. Po odhalení židovské špionážní sítě Nili byl dočasně zatčen, pak vyslán na kavkazskou frontu.\n\nByl aktivní v asociaci studentů Gymnázia Herzlija. V letech 1929–1931 byl generálním tajemníkem Židovské agentury v Jeruzalému. Působil i jako tajemník zemědělské asociace Hitachdut ha-Ikarim. Byl jedním ze zakladatelů zdravotní pojišťovny Amamit. Byl členem výkonného výboru strany Všeobecných sionistů. Zakládal noviny ha-Boker.\n\nV izraelském parlamentu zasedl po volbách v roce 1951, do nichž šel za Všeobecné sionisty. Byl členem parlamentního výboru finančního a výboru pro záležitosti vnitra. V Knesetu se objevil i po volbách v roce 1955, kdy opět kandidoval za Všeobecné sionisty. Byl členem parlamentního výboru finančního a výboru pro ústavu, právo a spravedlnost. Zastával rovněž post místopředsedy Knesetu. Zemřel během funkčního období. Jeho poslanecké křeslo zaujal Ja'akov Klivnov.\n\n"}
{"id": "669405", "url": "https://cs.wikipedia.org/wiki?curid=669405", "title": "Vilém I. Normandský", "text": "Vilém I. Normandský\n\nVilém I. Normandský zvaný \"Dlouhý meč\" (latinsky \"Willermus Longa Spata\", francouzsky \"Guillaume Longue-Épée\", severogermánsky \"Vilhjálmr Langaspjót\"; asi 900/905 Rouen — 17. prosince 942) byl normandský vévoda, potomek vikinských nájezdníků.\n\nByl synem Rolla, kterému se podařilo roku 911 získat od krále Karla \"Prosťáčka\" pro sebe a své muže území okolo Rouenu a Poppy, dcery Berengara z Neustrie. Roku 927 převzal po abdikujícím otci panství a ve sporu o královskou korunu stal na straně krále Karla, poté změnil politický směr a roku 933 složil hold Rudolfovi Burgundskému a rozšířil své území směrem na západ. O šest let později patřil mezi straníky nového východofranského krále Oty I. a podpořil jej proti vzbouřencům v bitvě u Andernachu. Roku 940 porušil svou přísahu západofranskému králi Ludvíkovi a společně s Heribertem z Vermandois a Hugem Velikým oblehl Remeš a sesadil králova straníka arcibiskupa Artolda, který měl propůjčené remešské hrabství.\n\nOsudným se mu stal dlouholetý spor s flanderským hrabětem Arnulfem, který vznikl díky Vilémovu sňatku s Luitgardou, dcerou Heriberta z Vermandois. Následnou územní expanzí vzniklo nárazníkové pásmo a během vyjednávání o sporný hrad Montreuil byl Vilém Arnulfovými nohsledy zavražděn. Byl pohřben v Rouenu a novým vévodou se stal syn Richard, který byl za otcova života v Bayeux, aby se tam naučil norštinu, jazyk svých vikinských předků.\n"}
{"id": "669408", "url": "https://cs.wikipedia.org/wiki?curid=669408", "title": "Ja'akov Klivnov", "text": "Ja'akov Klivnov\n\nJa'akov Klivnov (: יעקב קליבנוב, žil 20. prosince 1887 – 4. listopadu 1966) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se v tehdejší Ruské říši na území dnešního Běloruska. Vystudoval střední školu na Ukrajině a právo na univerzitě v Sankt Petěrburgu. V roce 1912 získal osvědčení pro výkon profese právníka. Pracoval jako advokát. V roce 1921 přesídlil do dnešního Izraele, kde patřil mezi zakladatele města Kirjat Mockin.\n\nV letech 1905–1910 byl členem sionistické mládežnické organizace \"ha-Techija\". V letech 1913–1917 byl tajemníkem ruské sionistické federace. Účastnil se sionistických kongresů. V letech 1907–1920 vydával ruskojazyčné noviny.\n\nV izraelském parlamentu zasedl poprvé už po volbách v roce 1949, do nichž šel za Všeobecné sionisty. Nastoupil jako člen do parlamentního výboru pro prozatímní ústavu, výboru House Committee a výboru pro ústavu, právo a spravedlnost. Uspěl i ve volbách v roce 1951, opět na kandidátce Všeobecných sionistů. Byl předsedou parlamentního výboru překladatelského a členem výboru pro zahraniční záležitosti a obranu a výboru pro ústavu, právo a spravedlnost. V Knesetu se objevil i po volbách v roce 1955, kdy opět kandidoval za Všeobecné sionisty. Mandát ale získal až dodatečně, v červnu 1957, jako náhradník poté co zemřel dosavadní poslanec Chajim Ari'av. Stal se členem výboru pro ústavu, právo a spravedlnost a výboru pro vzdělávání a kulturu. Ve volbách v roce 1959 mandát neobhájil.\n\n"}
{"id": "669411", "url": "https://cs.wikipedia.org/wiki?curid=669411", "title": "Simcha Baba", "text": "Simcha Baba\n\nSimcha Baba (: שמחה בבה, žil 27. listopadu 1902 – 10. prosince 1973) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se na území pozdějšího Polska. V roce 1933 přesídlil do dnešního Izraele.\n\nByl aktivní v hnutí \"Et Livnot\" v Polsku, roku 1926 se stal členem ústředního výboru sionistické organizace v Polsku. Řídil úřad pro obchod s mandátní Palestinou ve Varšavě. Vydával noviny v jazyce jidiš. Po přesídlení do dnešního Izraele působil roku 1945 jako ředitel úřadu pro absorpci demobilizovaných židovských vojáků britské armády. V roce 1948 nastoupil do čela odboru pro vojáky na ministerstvu obrany.\n\nV izraelském parlamentu zasedl poprvé po volbách v roce 1951, do nichž šel na kandidátce Všeobecných sionistů. Byl členem výboru pro zahraniční záležitosti a obranu, výboru pro ekonomické záležitosti, výboru pro záležitosti vnitra a výboru House Committee. V Knesetu se objevil i po volbách v roce 1955, kdy opět kandidoval za Všeobecné sionisty. Stal se členem výboru práce a výboru House Committee. Ve volbách v roce 1959 mandát neobhájil.\n\n"}
{"id": "669417", "url": "https://cs.wikipedia.org/wiki?curid=669417", "title": "Šim'on Bežarno", "text": "Šim'on Bežarno\n\nŠim'on Bežarno, ‎(28. září 1910 Plovdiv, Bulharsko – 17. října 1971) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se v Plovdivu v Bulharsku. Studoval střední školu ve ŠvýcarskoŠvýcarsku a ekonomii na Milánské univerzitě. V roce 1936 přesídlil do dnešního Izraele. Spolu s bratrem založili továrnu na cigarety \"Bejarno Brothers\", později firmu \"Asis\".\n\nAngažoval se v hnutí Všeobecných sionistů. Byl členem předsednictva \"Izraelské asociace průmyslu\". Byl členem poradního sboru izraelské centrální banky a předsednictva banky Leumi. V izraelském parlamentu zasedl poprvé po volbách v roce 1951, do nichž šel na kandidátce Všeobecných sionistů. Byl členem výboru práce, výboru finančního a výboru pro ekonomické záležitosti. V Knesetu se objevil i po volbách v roce 1955, kdy opět kandidoval za Všeobecné sionisty. Stal se členem výboru pro ekonomické záležitosti. Ve volbách v roce 1959 mandát neobhájil.\n\n"}
{"id": "669423", "url": "https://cs.wikipedia.org/wiki?curid=669423", "title": "Grafenau (Bavorsko)", "text": "Grafenau (Bavorsko)\n\nGrafenau (zastarale česky \"Grafenov\") je město v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. K 31. 12. 2012 zde žilo 8237 obyvatel.\n\nSídlí zde správa Národního parku Bavorský les. Nachází se zde koncová stanice železniční tratě Zwiesel - Grafenau.\n\nPřesná doba vzniku osídlení v místě pozdějšího města není známa, v roce 1005 patřilo k panství Bärnstein v majetku Frombacherů. V roce 1356 tudy Henzlin Bader pověřený císařem Karlem IV. vytyčil veřejnou cestu (\"strata publica\") z Kašperských Hor do Pasova, jež se stala nejzápadnější větví Zlaté stezky. V roce 1375 získal panství Bärnsteinu včetně Grafenau lankrabě Johann I. z Leuchtenberka, příznivec Karla IV. V roce 1376 bylo Grafenau císařem Karlem IV. povýšeno na město (nejstarší v Bavorském lese) a bylo mu uděleno právo postavit městské hradby a právo obchodu se solí do Čech. Opevněné město se tak stalo hlavním opěrným bodem střežícím bezpečnost tohoto úseku Zlaté stezky. V roce 1417 panství získal hrabě Etzel z Ortenburgu a v roce 1438 připadlo rodu Wittelsbachů.\n\n"}
{"id": "669424", "url": "https://cs.wikipedia.org/wiki?curid=669424", "title": "Kiritimati", "text": "Kiritimati\n\nKiritimati (též Vánoční ostrov, anglicky Christmas Island) je atol v Tichém oceánu v severním řetězci Liniových ostrovů, součást republiky Kiribati. Je to největší korálový atol na světě. Jeho rozloha je 388 km² (s lagunou podobné velikosti) a zabírá 70 % celkové rozlohy Kiribati, které se skládá z 33 tichomořských atolů. Ostrov pojmenoval kapitán James Cook jako Vánoční, protože ho objevil na Štědrý den roku 1777. V roce 2010 zde žilo přibližně 5600 obyvatel, největšími osadami jsou Tabwakea, London a Banana.\n\nAtol má obvod okolo 150 km a některé jeho laguny jsou vyschlé. Kromě hlavního ostrova se kolem nachází i několik menších ostrovů. Cookův ostrov má rozlohu 19 ha, další ostrovy jsou Motu Upua (19 ha), Ngaontetaake (27 ha) a Motu Tabu (3,5 ha).\n\n"}
{"id": "669426", "url": "https://cs.wikipedia.org/wiki?curid=669426", "title": "Ben Cvi", "text": "Ben Cvi\n\nBen Cvi (: ) je židovské příjmení. Mezi jeho nositele patří:\n\n"}
{"id": "669429", "url": "https://cs.wikipedia.org/wiki?curid=669429", "title": "Ben Cijon Har'el", "text": "Ben Cijon Har'el\n\nBen Cijon Har'el (: בן-ציון הראל, rodným jménem Ben Cijon Hiršovic, žil 3. června 1892 – 19. září 1972) byl sionistický aktivista, izraelský lékař, politik a poslanec Knesetu za stranu Všeobecní sionisté.\n\nNarodil se ve městě Kuldīga v tehdejší Ruské říši (dnes Lotyšsko). V Lotyšsku vystudoval židovskou základní školu a střední školu. Absolvoval Universität Zürich (obor chemie) a Universität Bern (obor lékařství). V roce 1916 se stal lékařem. V roce 1921 přesídlil do dnešního Izraele. V letech 1922–1934 působil jako lékař v obci Ejn Charod. Založil a řídil ústřední nemocnici v regionu Jizre'elského údolí. Byl hlavním lékařem zdravotní pojišťovny Klalit pro sever státu. V roce 1935 se stal předsedou \"Asociace lékařů v Erec Jisra'el\". Roku 1936 založil nemocnici Asuta v Tel Avivu, roku 1949 zakládal a řídil nemocnici Eliša.\n\nByl aktivní v asociaci sionistických studentů ve Švýcarsku. V letech 1948–1950 působil na vysoké úřední pozici na izraelském ministerstvu zdravotnictví. V izraelském parlamentu zasedl po volbách v roce 1951, do nichž šel za Všeobecné sionisty. Byl členem parlamentního výboru práce a výboru pro veřejné služby. V Knesetu se objevil i po volbách v roce 1955, kdy opět kandidoval za Všeobecné sionisty. Byl členem parlamentního výboru práce, výboru pro veřejné služby a výboru pro vzdělávání a kulturu.\n\n"}
{"id": "669434", "url": "https://cs.wikipedia.org/wiki?curid=669434", "title": "Madurai", "text": "Madurai\n\nMadurai (Tamilsky: மதுரை, [mɐd̪ɯrəj]; dříve Madura) je hlavní město stejnojmenného okresu Madurai v Indickém svazovém státu Tamilnádu. Je jedno z nejstarších měst jižní Indie i jedno z vůbec nejstarších měst světa. Madurai leží na řece Vaigai. Se staletou tradicí vzdělání a textilní výroby je druhým největším městem svazového státu Tamilnádu hned po Madrásu.\n\nNejstarší zmínky o městě Madurai pochází již ze 4 stol. př.n.l. Objevují se ve starotamilské a starořecké literatuře. Město bylo centrem obchodu s kořením a sídlila zde akademie starotamilských básníků - sangam. V průběhu staletí se vláda v Madurai měnila, bylo postupně pod nadvládou Čólů, Pándjů, muslimských dobyvatelů, vidžajanagarských králů a Nájaků. Nájakové vládli až do roku 1781, později přešlo město do správy Britské Východoindické společnosti.\n\nRušnými ulicemi města Madurai denně prochází zástupy turistů, obchodníků, žebráků, ale i poutníků navštěvující tamější chrámy. Mezi nejvýznamnější pamětihodnosti této oblasti patří\n\nTento pestrobarevný a bohatě zdobený chrám, který je nádherným příkladem drávidské architektury, vyhledávají celoročně zástupy věřících. Denně zde projde na 10 000 návštěvníků. Byl navržen v roce 1560 za vlády nájaka Višvanáthy a postaven za vlády nájaka Tirumalaje. Chrámový komplex zabírá plochu 6 hektarů, nad níž se tyčí do výšky 45-50 metrů dvanáct velkolepých gópur. Součástí chrámového komplexu je i muzeum chrámového umění, umístěné v Síni tisíce sloupů (ve skutečnosti jich je tu 997) [Hall of 1000 pillars].\n\nIndicko-saracénský palác nechal roku 1636 postavit naják Tirumalaj. Leží asi 20 minut pěšky jihozápadně od chrámu Šrí Minákší. Dnes z něj zbývá pouze vstupní brána, hlavní sál a tzv. Natakasala (taneční síň). Nádvoří obdélníkového tvaru bývá označeno jako Svargavisala (neboli Nebeský stan). Každou noc zde probíhá představení světlo a zvuk.\n\nV poklidné oblasti města Madurai se nachází Pamětní muzeum Gándhího, poblíž kterého je i Maduraiské státní muzeum. Obě tato muzea se zabývají indickým bojem za nezávislost od roku 1757 až do roku 1947. Je zde k vidění slavný Gándhího dhótí (dlouhý lněný oděv), který měl Gándhí na sobě při atentátu v Dilí.\n\nRoku 1842 bylo v Madurai poprvé diagnostikováno infekční plísňové onemocnění napadající dolní končetiny a vytvářející objemné abscesy, pojmenované podle města jako \"madurská noha\".\n\n"}
{"id": "669436", "url": "https://cs.wikipedia.org/wiki?curid=669436", "title": "Bentley Mulsanne", "text": "Bentley Mulsanne\n\nBentley Mulsanne se vyrábí od roku 2010. Producent je Bentley.\n\n\n"}
{"id": "669438", "url": "https://cs.wikipedia.org/wiki?curid=669438", "title": "Grafenau", "text": "Grafenau\n\nNázev Grafenau mají sídla:\n\n"}
{"id": "669439", "url": "https://cs.wikipedia.org/wiki?curid=669439", "title": "Jisra'el Rokeach", "text": "Jisra'el Rokeach\n\nJisra'el Rokeach (: , 31. prosince 1896 – 13. září 1959) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve čtvrti Neve Cedek v Jaffě (dnes součást Tel Avivu) v tehdejší Osmanské říši (dnes Izrael). Navštěvoval základní židovskou školu, pak školu financovanou sítí Alliance Israélite Universelle, střední školu v Lausanne a elektroinženýrství na technické škole v Curychu. V letech 1920–1922 pracoval jako inženýr v Anglii. Roku 1922 otevřel v Jaffě vlastní firmu na obchod s elektrickými stroji.\n\nByl aktivní v asociaci židovských čtvrtí Jaffy, později se angažoval v samosprávě Tel Avivu. V letech 1922–1929 zasedal v telavivské městské samosprávě za středovou formaci. V letech 1929–1936 zastával funkci místostarosty a v letech 1936–1953 byl starostou Tel Avivu. Patřil mezi zakladatele listu ha-Boker. V letech 1946–1947 byl vězněn britskými mandátními úřady.\n\nV izraelském parlamentu zasedl poprvé už po volbách v roce 1949, do nichž šel za Všeobecné sionisty. Byl členem výboru pro záležitosti vnitra a finančního výboru. Opětovně byl za Všeobecné sionisty zvolen ve volbách v roce 1951. Stal se členem parlamentního finančního výboru. V Knesetu se objevil i po volbách v roce 1955, kdy opět kandidoval za Všeobecné sionisty. Byl členem parlamentního výboru pro zahraniční záležitosti a obranu, výboru pro záležitosti vnitra a výboru House Committee. Kromě toho zastával post místopředsedy Knesetu. V letech 1952–1955 byl ministrem vnitra Izraele.\n\n"}
{"id": "669443", "url": "https://cs.wikipedia.org/wiki?curid=669443", "title": "Ze'ev Ben Cvi", "text": "Ze'ev Ben Cvi\n\nZe'ev Ben Cvi (: זאב בן-צבי, žil 1904 – 16. května 1952) byl izraelský sochař, který ovlivnil celou generaci izraelských sochařů.\n\nNarodil se v Ryki v Polsku a studoval na Akademii výtvarného umění ve Varšavě. V roce 1923 podnikl aliju do britské mandátní Palestiny, kde v letech 1923 až 1924 studoval na Bezalelově akademii v Jeruzalémě. Po otevření Nové Bezalelovy školy zde v letech 1926 až 1927 vyučoval sochařství. V roce 1937 vycestoval do Paříže a téhož roku odjel na dvouroční pobyt do Londýna.\n\nZaměřoval se na portréty hlavy, vyráběné z tepané mědi a sádry, které upravoval kubistickým způsobem. Roku 1947 vytvořil jedno ze svých nejvýznamnějších děl, a to pomník \"Na památku dětí diaspory\", který stojí v kibucu Mišmar ha-Emek.\n\n\n"}
{"id": "669452", "url": "https://cs.wikipedia.org/wiki?curid=669452", "title": "Theoren Fleury", "text": "Theoren Fleury\n\nTheoren Wallace \"Theo\" Fleury (* 29. června 1968, Oxbow, Saskatchewan, Kanada) je bývalý kanadský hokejista, který hrával v National Hockey League a zaznamenal v ní přes tisíc kanadských bodů. Mimo jiné nejlepší hráč historie v počtu gólů v oslabení dosažených v jediném zápase. V této činnosti zaznamenal celkem 3 branky v dresu Calgary proti St. Louis dne 9.3. 1991.\n\nJeho rodina strádala a v dětství byl se svými sourozenci závislý na finanční podpoře okolí- komunity a zejména rodiny Peltzovy. Obtížnou situaci měl i ve škole, kde patřil k nejmenším dětem a aby upoutal, stal se z něj rváč. Ve třinácti letech při hokeji utrpěl vážné poranění pažní tepny, které téměř ukončilo jeho začínající kariéru. Musel si od hokeje odpočinout téměř celý rok.\n\nJako jeden z nejmenších hráčů své generace neměl příliš velké předpoklady prosadit se v NHL. Dostal ale šanci v juniorské lize WHL, kde se během čtyřech let v produktivitě neustále zlepšoval a v sezóně 1987/1988 se dokonce se ziskem 160 bodů dělil o první místo (a tím pádem o Bob Clarke Trophy) s Joe Sakicem. V roce 1987 byl draftován do NHL týmem Calgary Flames, ale až v osmém kole z celkově 166. místa. V profesionální soutěži odehrál první dvě utkání v sezoně 1987/1988 za Salt Lake Golden Eagles, kde také začal následující ročník, uprostřed kterého byl povolán do prvního týmu Calgary Flames a debutoval v NHL. Ve své neúplné nováčkovské sezóně dosáhl téměř průměru jednoho bodu na utkání a jedenácti body v play-off pomohl k zisku prvního Stanley Cupu pro Calgary. S výjimkou výluky v NHL v sezóně 1994/1995, kdy působil ve finské lize, hrával za Calgary až do roku 1998. Ve dvou sezónách překonal hranici sta bodů a produktivní útok vytvořil zejména v ročníku 1993/1994 s Robertem Reichlem a Gary Robertsem. Stali se nejproduktivnějším útokem NHL, když každý z nich překonal hranici 40 gólů. Sám se stal známým svou tvrdou hrou.\nZačátkem roku 1999 byl vyměněn do Colorado Avalanche, v této sezóně počtvrté a naposledy překonal čtyřicetigólovou hranici. V Coloradu však zůstal jen do konce sezóny a poté se jako volný agent upsal na další tři roky týmu New York Rangers. Hrával v řadě s Mikem Yorkem a Ericem Lindrosem. Naposledy v NHL působil v Chicago Blackhawks, kde však pro problémy s drogami a alkoholem byl ze strany NHL suspendován. Závislost na návykových látkách jej pronásledovala v závěrečných letech kariéry, podstoupil léčení, které nakonec bylo úspěšné. Závěr kariéry odehrál v nižších kanadsko-amerických soutěžích, jeden rok působil v britské lize. Naposledy se snažil neúspěšně proniknout do NHL před sezónou 2009/2010, odehrál přípravná utkání za Calgary, ale nakonec kariéru ukončil ještě před zahájením základní části 28. září 2009.\n\nPoprvé na vrcholné mezinárodní akci reprezentoval Kanadu na mistrovství světa do 20 let v roce 1987, kde se zapojil do památné bitky v utkání proti Sovětskému svazu. Kanada byla (stejně jako Sovětský svaz) z turnaje vyloučena a Fleury spolu s dalšími hráči dostal zákaz startu v mezinárodních utkáních. Již o rok později však na stejném turnaji pomohl vybojovat zlaté medaile. Za Kanadu startoval také na Kanadském poháru 1991, kde rovněž s týmem zvítězil a Světovém poháru 1996, kde skončila Kanada druhá. V roce 2002 byl členem zlatého týmu ze Zimních olympijských her v Salt Lake City.\n\nTýmové\n\nIndividuální\n\n\n"}
{"id": "669457", "url": "https://cs.wikipedia.org/wiki?curid=669457", "title": "Saskatoon", "text": "Saskatoon\n\nSaskatoon je nejlidnatější město kanadské prérijní provincie Saskatchewan, ležící přibližně 230 km severozápadně od provinciálního hlavního města Regina. Dle údajů oficiálního sčítání obyvatelstva z roku 2006 zde k danému datu žilo 202 340 obyvatel. Tzv. metropolitní oblast města (City Metropolitan Area), tedy širší aglomerace, čítala ke stejnému datu 233 923 obyvatel. Město, rozkládající se v převážně rovinatém terénu na obou březích řeky Jižní Saskatchewan, která jím protéká od jihu k severu, je významným obchodním centrem a dopravní křižovatkou nejen v rámci provincie Saskatchewan, ale Kanadských prérií celkově.\n\nNejčastěji zmiňovanou teorií je, že jméno \"Saskatoon\" pochází ze slova \"misâskwatômina\", které v jazyce indiánského kmene Kríů označuje keře muchovníku olšolistého, původní rostliny zdejších plání, v angličtině odvozeně nazývané \"saskatoon berry\". Podle jiné teorie je však název města odvozen od kríjského pomístního jména \"Sask-kwa-tan\", které se dá přeložit jako \"Místo, kde jsou řezány vrbové pruty\", jež Kríové používali na výrobu šípů.\n\nSvým sedmi mostům přes řeku Jižní Saskatchewan pak město vděčí za své přezdívky \"Město mostů\" (anglicky \"The City of Bridges\", zkráceně \"Bridge City\") a \"Paříž Prérií\" (\"Paris of the Prairies\"). Díky velmi výhodné poloze z hlediska dopravy a logistiky se městu také někdy přezdívá \"The Hub City\" (tj. \"Uzlové město\").\n\nMěsto leží v centrální oblasti jižní, hustěji obydlené části provincie Saskatchewan, na severním okraji tzv. Palliserova trojúhelníku, tedy rozsáhlé stepní oblasti pokrývající jih střední Kanady, v pásu na živiny velmi bohaté černozemě. Z hlediska biomů se nachází v přechodové oblasti mezi stepí a boreálními lesy, pro niž jsou typické osikové a modřínové háje proložené travnatými pláněmi a která se zde nazývá \"Aspen parkland\", kde \"aspen\" je anglický termín pro osiku a \"parkland\" pojmem pro rozsáhlý přírodní park, v tomto významu však označuje přímo celý biom.\n\nKlimatické podmínky jsou typicky kontinentální, se značnými teplotními rozdíly mezi poměrně horkým létem a velmi studeným zimním obdobím. Průměrné teploty se pohybují od -17 °C v lednu po 18 °C v červenci, průměrná roční teplota činí 2 °C. Úhrn srážek je relativně nízký, roční průměr je 350 mm. Nejvíce srážek se vyskytuje v létě, kdy jsou běžným jevem bouřky, které mohou dosahovat mimořádné intenzity a být provázeny nebezpečnými atmosférickými jevy, tedy kromě blesků také přívalovým deštěm, krupobitím, nárazovým větrem a výjimečně i tornádem. V zimě se mohou objevit bouře sněhové.\n\nMěsto bylo založeno v roce 1883 Společností pro abstinenci a kolonizaci (Temperance Colonization Society) z Toronta, a to na půdě o výměře 21 čtverečních mil, která byla společnosti udělena o rok dříve. Pokus o založení komunity oproštěné od svodů velkých měst, především alkoholu, narážel však zpočátku na potíže. Ač půda sama je v těchto místech velmi úrodná, semiaridní, tj. polosuché podnebí komplikovalo prvním usedlíkům pěstování zemědělských plodin, navíc povstání Métisů, míšenců evropských přistěhovalců a původních obyvatel, které vypuklo v Saskatchewanu roku 1885, odradilo další potenciální příchozí usedlíky, obávající se projevů nepřátelství z jejich strany. Komunita stagnovala, což v roce 1891 vedlo k zániku Společnosti pro abstinenci a kolonizaci, avšak železnice, která do města dospěla předchozího roku, přinesla obci oživení. V roce 1903 získal Saskatoon status města a přes několik období ekonomické recese, zejména během Velké hospodářské krize v roce 1929 a letech následujících, nadále rostl na významu.\n\nSaskatoon je obchodním a hospodářským centrem provincie Saskatchewan a významnou dopravní křižovatkou Kanadských prérií. Jeho ekonomika se opírá především o zemědělství a s ním spojené služby, ale také o těžbu uranu, jehož je region dle údajů na oficiálních stránkách města největším světovým vývozcem, a dále o dobývání draselných solí. Podle stejného zdroje informací se v okolí města nachází až dvě třetiny jejich celosvětových dostupných zásob.\n\nMěsto leží na síti Kanadské pacifické a Kanadské národní železnice a je zastávkou na transkontinentální železniční trase z Toronta do Vancouveru. Je rovněž ústředním bodem dálkové autobusové dopravy, zajišťované společností Saskatchewan Transportation Company, meziprovinciální autobusové linky pak provozuje kanadská odnož společnosti Greyhound. Vedle dálkové silnice č. 16, známé také jako Yellowhead Highway, jejímž prostřednictvím je město napojeno na transkanadský dálniční systém, se zde setkává dalších jedenáct dálkových silnic. Co se letecké dopravy týká, je Saskatoon obsluhován Mezinárodním letištěm Johna G. Diefenbakera\n\nMěsto je sídlem Saskatchewanské university, založené roku 1907, a Mendel Art Gallery, galerie, jejíž stálá expozice zahrnuje více než 5 000 uměleckých děl. Hlavním prostorem pro pořádání koncertů klasické hudby a divadelních představení, jakož i dalších kulturních akcí je kongresové a kulturní centrum TCU Place, koncerty hudby populární a další populárně-kulturní události se konají zejména v hale Credit Union Centre. Město také každoročně hostí několik festivalů, především Shakespeare on the Saskatchewan Festival, konaný v městském parku, jehož součástí jsou vedle představení divadelních her Williama Shakespeara i ukázky středověkých řemesel, výstavy a další kulturní a společenské akce, dále Jazz Festival a festival alternativního divadla, známý jako Saskatoon Fringe Theatre Festival.\n\nZe sportů je velmi populární lední hokej, v němž město reprezentuje tým Saksatoon Blades, hrající soutěž Western Hockey League, který však zatím nenavázal na úspěchy celku Saskatoon Sheiks, jenž se ve 20. letech 20. století dvakrát probil ze soutěže Western Canada Hockey League až do semifinále Stanleyova poháru. Oblíbený je rovněž kanadský fotbal, baseball a lakros, v popularitě nezaostávají ani automobilové soutěže. V blízkosti města se nachází jak dráha pro závody dragsterů, tak automobilový závodní okruh.\n\n\n"}
{"id": "669458", "url": "https://cs.wikipedia.org/wiki?curid=669458", "title": "Stvolínky (zámek)", "text": "Stvolínky (zámek)\n\nZámek Stvolínky byl postaven v 17. století na místě tvrze v obci Stvolínky ležící v okrese Česká Lípa, v východní části Českého středohoří, zhruba 10 km na jih od města Česká Lípa. Veřejnosti není trvale přístupný, z iniciativy občanského sdružení \"Zámek Stvolínky\" se příležitostně otvírá při akcích. Je chráněn jako kulturní památka České republiky.\n\nNa místě, kde stojí dnes zámek, stála tvrz s vodním příkopem, porvé doložená roku 1505, kdy ji nechal zapsat pán na nedalekém Ronově Vilém II. z Illburka své ženě Anežce z Helfenštejna. Anežka nechala tvrz přestavět do renesanční zámecké podoby a pak zde žila. Další z majitelů sídla Jindřich Kurcpach z Trachenberka či roku 1608 Adam Hrzán z Harasova zámek rozšířili a upravili. Další vlastníci Stvolínek se zde pak střídali.\n\nDůležitým pro zámek byl rok 1647, kdy celé panství koupil za 53 000 zlatých kardinál Harrach pro připravované biskupství v Litoměřicích. Správou panství byl pověřen litoměřický probošt, později první biskup Maxmilián Rudolf Schleinitz. Původní zámeček nechal v letech 1665 až 1663 v barokním stylu přestavět a ten se stal biskupskou letní rezidencí. Dalším uživatelem byl biskup Jaroslav Ignác Šternberk, dále vévoda a biskup Mořic Adolf Sachsen-Zeits. Ten na zdejší zámek nechal z Litoměřic převést část obrazů. Mezi významné uživatele patřili také litoměřičtí biskupové Emanuel Arnošt Valdštejn ve 2. pol. 18. stol., za něhož prošel zámek rokokovou adaptací, či Emanuel Jan Křtitel Schöbel závěrem 19. století, kdy zámek fungoval jako seminář.\n\nOd roku 1911 bylo na zámku letovisko pro děti z litoměřického konventu a část byla pronajímána. Rudolf Korba zde založil \"Boží zahrádku\" a po roce 1918 si zámek pronajal Karl Stellwag, od roku 1935 senátor za Henleinovu sudetoněmeckou stranu SdP.\n\nPrvním poválečným správcem a současně předsedou MNV se stal Bohuš Urban, zatčený roku 1946. \nV roce 1950 (či 1951) byl zámek přidělen státnímu statku Zahrádky, v přízemí zde měl kovárnu a v sálech prvního patra se sušila sklizeň. Byly zde i byty.\n\nV roce 1970 byl poničený zámek převeden na \"MNV Stvolínky\" a od roku 1974 byl ve správě \"ONV Česká Lípa\". Zároveň bylo rozhodnuto, že jej bude využívat (1. patro a většinu podkroví) jako depozitář okresního muzea v České Lípě, přízemí Okresní archiv Česká Lípa a část prostor bude užívat MNV Stvolínky. V roce 1976 poškodila vichřice střechu, byly problémy s podzemní vodou a dřevomorkou domácí. To vše si vyžádalo velké investice. Žádná z dílčích rekonstrukčních prací nikdy nebyla fakticky dokončena nebo velmi nedbale, což se na stavu zámku negativně podepsalo. Tehdy byly odstraněny také komíny.\n\nChátrající objekt byl po roce 1990 vyprázdněn. Ve zprávě Okresního archivu za rok 1998 se konstatuje, že zámek se několik let opravuje, v roce 1988 zejména střecha, dřevěné podlahy jsou postupně nahrazovány dlažbou. Problémem je najít dodavatele oprav. V zámku jsou uloženy sbírky a fondy v délce (na regálech) 1100 metrů. \nV roce 2011 začal o koupi zámku usilovat Jiří Bartoloměj (Bartoš) Sturz, potomek předbělohorských vlastníků zámku. Zahájil jednání s obcí a Litoměřickým biskupstvím za účelem vyjasnění majetkoprávních vztahů, stál rovněž po právní i finanční stránce na počátku záchranných prací a dosud trvající rekonstrukce. V roce 2013 založil občanské sdružení \"Zámek Stvolínky\", které se během několika let proměnilo ve spolek \"Kultura zámek Stvolínky\". Zámek se z iniciativy spolku a obce několikrát do roka otevírá při kulturních akcích.\n\nNa nedobrém stavu objektu, který byl (před zahájením rekonstrukce) ohodnocen částkou 5 milionů korun, má podíl dlouhá léta trvající nejistota ohledně vlastnictví. V současnosti je zámek v majetku obce, nadále však trvá spolupráce s Jiřím Sturzem, zvláště v otázkách propagace, dotačních žádostí a organizování kulturních akcí.\n\nZámek je čtyřkřídlou dvoupatrovou budovou. V zadní části je k budově situován park a kostel Všech svatých, jsou zde znatelné zbytky příkopu. Přes příkop byl postaven most.\nNádvoří je lemováno částečně zasklenými arkádami.\n\nU obce se nachází 1 km vzdálená železniční zastávka Stvolínky na trati 087 z Lovosic do České Lípy. Před zámkem prochází silnice ze Zahrádek do Kravař a je zde autobusová zastávka. Dále sem sestupuje červeně značená turistická cesta od hradu Ronov.\n\n"}
{"id": "669469", "url": "https://cs.wikipedia.org/wiki?curid=669469", "title": "Pilatus (hora)", "text": "Pilatus (hora)\n\nPilatus je hora ve Švýcarsku. Nachází se jihozápadně od města Lucern a svou polohou zasahuje do kantonů Obwalden, Nidwalden a kantonu Lucern. Po celý rok je z Pilatu možno pohlížet na přírodní panorama těchto kantonů. Hora se tyčí do výšky 1585 metrů od hladiny Lucernského jezera, přičemž vrchol hory dosahuje výšky 2128 m n. m.\n\nVe středověku byl masiv Pilatus nazýván („rozštěpená hora“), případně nebo . Nejstarší doklad o použití jména pochází z roku 1100. Brzy však převládlo použití názvu („hora prostoupena skalními pilíři“ – z latiny: \"mons\" – hora a \"pila\" – pilíře); další varianty pravopisu byly \"Pylatus\" (1480), \"Mons Pilati\" (1555) či \"Pilatusberg\" (1475).\n\nTeprve v pozdější době bylo již existující jméno hory spojeno se jménem Piláta Pontského, římského prefekta, který odsoudil Ježíše Krista na kříž. Vznikla tedy legenda, že se v masivu nachází Pilátův hrob – podle legendy totiž nikde jinde nemělo jeho tělo odpočinutí a proto byl k pohřbení vybrán právě tento odlehlý horský masiv zmítaný bouřemi. Legenda dále praví, že každý Velký pátek vychází Pilát z hrobu, aby v plné moci zasedl k soudu. Až do 16. století byl městskou radou v Lucernu zakázán výstup do hor v obavách, že takový výstup by způsobil strašlivé bouřky. I pod vlivem této legendy (která mimochodem kolovala i o jiných evropských horách) se postupně změnil název hory z „Fräkmünt“ na „Pilatus“, první použití nového jména je doloženo v roce 1475.\n\nÚplně jiné vysvětlení se zakládá na latinském slovu \"pileus\" – čapka (srv. název mraku pileus). Název by tak mohl být odvozen od vrcholku hory, který je často zahalen mraky.\n\nNa vrchol je možno se nechat pohodlně vyvézt železnicí Pilatus z Alpnachstadu, tato dráha je nejstrmější ozubnicovou železnicí na světě. Trať je provozována od května do listopadu v závislosti na sněhových podmínkách. Druhou možností je využití visuté lanovky z Kriens.\n\nBěhem léta funguje turistická trasa „Golden Round Trip“, která zahrnuje plavbu výletní lodí z Lucernu přes Lucernské jezero do Alpnachstadu, vystoupání na vrchol ozubnicovou železnicí Pilatusbahn, cesta dolů visutou lanovkou v panoramatické gondole a návrat trolejbusem zpět do centra Lucernu.\n\nMezi známé nebo významné osoby, které navštívily vrchol Pilatu patří Conrad Gessner, Arthur Schopenhauer (1804), královna Viktorie, Keith Ferrante, Andrew Herrmann, Andrew Jeeves, Steven Callister a Vladimir Lenin.\n\nNa Pilatu se nachází nejdelší letní sáňkařskou dráhu ve Švýcarsku v délce 1,35 km a nejdelší závěsné lano lanovky ve středním Švýcarsku.\n\nPodle dávných legend ze středověku se traduje, že na hoře žil drak. Symbol draka je možno nalézt ve znacích okolních sídel.\n\nVrchol hory je součástí švýcarského opevnění a obraného systému. Těžké opevnění je situované ve skalním masivu a nachází se přímo pod turistickým komplexem na vrcholu.\n\n"}
{"id": "669472", "url": "https://cs.wikipedia.org/wiki?curid=669472", "title": "Zalman Suzajev", "text": "Zalman Suzajev\n\nZalman Suzajev, též přepisováno Zalman Susayeff, Zalman Suza'iv nebo Zalman Suzayev (: זלמן סוזאיב, žil 14. února 1911 – 25. února 1981) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve městě Riga v tehdejší Ruské říši (dnes Lotyšsko). Studoval na Rižské univerzitě. Roku 1935 přesídlil do dnešního Izraele. Pracoval ve velkoobchodu. V letech 1949–1950 předsedal \"Izraelské asociaci dovozců a velkoobchodníků\", v letech 1950–1952 byl prezidentem \"Obchodní komory v Tel Avivu\". V letech 1965–1969 byl prezidentem \"Svazu průmyslníků\".\n\nByl aktivní v studentské sionistické organizaci v Rize. Po přesídlení do dnešního Izraele se angažoval ve straně Všeobecných sionistů, v jejímž předsednictvu zasedal.\n\nV izraelském parlamentu zasedl poprvé po volbách v roce 1951, do nichž šel za Všeobecné sionisty. Stal se členem parlamentního finančního výboru. V letech 1953–1955 byl také náměstkem ministra obchodu a průmyslu. V Knesetu se objevil i po volbách v roce 1955, kdy opět kandidoval za Všeobecné sionisty. Byl nadále členem parlamentního finančního výboru.\n\n"}
{"id": "669476", "url": "https://cs.wikipedia.org/wiki?curid=669476", "title": "Avraham Aba'as", "text": "Avraham Aba'as\n\nAvraham Aba'as (: אברהם עבאס, žil 1912 – 17. září 1958) byl sionistický aktivista, izraelský politik a poslanec Knesetu za stranu Achdut ha-avoda.\n\nNarodil se v Damašku v tehdejší Osmanské říši (dnes Sýrie). V roce 1929 přesídlil do dnešního Izraele, kde se stal členem kibucu Kfar Gil'adi. Pracoval ve stavebnictví.\n\nByl aktivní při zakládání sionistického hnutí he-Chaluc v Sýrii. Stal se vyslancem odborové centrály Histadrut mezi sionisty v Sýrii a Libanonu. V letech 1931–1934 pomáhal organizovat imigraci Židů z těchto zemí. S úkolem obnovit imigraci z těchto zemí tam byl vyslán opět v roce 1941. Byl členem Židovské národní rady. V roce 1949 byl zvolen do výkonného výboru Histadrutu. Od roku 1951 zasedal v předsednictvu Asociace sefardských komunit.\n\nV izraelském parlamentu zasedl po volbách v roce 1955, kdy kandidoval za Achdut ha-avoda. Byl členem parlamentního výboru pro záležitosti vnitra a výboru House Committee. Zemřel během funkčního období. Jeho poslanecké křeslo pak zaujal Jerachmi'el Asa.\n\n"}
{"id": "669479", "url": "https://cs.wikipedia.org/wiki?curid=669479", "title": "Jerachmi'el Asa", "text": "Jerachmi'el Asa\n\nJerachmi'el Asa (: , narozen 7. března 1919 — zemřel 11. října 2011) byl sionistický aktivista, izraelský politik a bývalý poslanec Knesetu za stranu Achdut ha-avoda.\n\nNarodil se na Kavkazu v tehdejším rodícím se Sovětském svazu. V roce 1924 přesídlil do dnešního Izraele. Vystudoval školu pro pracující mládež v Tel Avivu a kibucový seminář. Patřil mezi zakladatele vesnice Chulata, kde učil na místní škole.\n\nByl aktivní v sionistickém hnutí ha-No'ar ha-oved (\"Pracující mládí\"). Byl vyslancem do Iráku kvůli podpoře imigrace Židů z této země. V Židovské agentuře byl členem předsednictva odboru pro blízkovýchodní Židovstvo. Roli vyslance u židovských komunit v Iráku, ale i Íránu a Turecku pak zastával i v letech 1953-1954.Zasedal v předsednictvu \"Světové federace sefardských komunit\". Byl členem strany Achdut ha-avoda a Strany práce.\n\nV izraelském parlamentu zasedl po volbách v roce 1955, kdy kandidoval za Achdut ha-avoda. Mandát ale získal až dodatečně, v září 1958, jako náhradník poté co zemřel dosavadní poslanec Avraham Aba'as. Byl členem parlamentního výboru pro ekonomické záležitosti, výboru pro veřejné služby a výboru House Committee.\n\n"}
{"id": "669484", "url": "https://cs.wikipedia.org/wiki?curid=669484", "title": "Eliáš Antonín Dohnal", "text": "Eliáš Antonín Dohnal\n\nMgr. Eliáš Antonín Dohnal Th.D. (* 1946, Hluk) je bývalý římskokatolický a poté řeckokatolický kněz, který roku 2008 spolu s dalšími třemi duchovními zveřejnil, že přijal biskupské svěcení, o kterém obeznámili papeže Benedikta XVI. Založili Ukrajinskou pravověrnou řeckokatolickou církev (Ukrajinou ani Vatikánem neuznávanou), jejímž synodem byl 5. dubna 2011 jmenován patriarchou nově zřízeného Byzantského katolického patriarchátu. 22. června 2015 byla provedena tajnou službou SBU razie v západoukrajinském klášteře této \"de iure\" sekty a bylo zadrženo nejméně 5 osob včetně vladyky; to, zda se mezi zadrženými E. A. Dohnal nacházel, nebylo objasněno.\n\n"}
{"id": "669488", "url": "https://cs.wikipedia.org/wiki?curid=669488", "title": "Byzantský katolický patriarchát", "text": "Byzantský katolický patriarchát\n\nByzantský katolický patriarchát je patriarchát, který založil synod biskupů Ukrajinské pravověrné řeckokatolické církve (UPHKC) 5. dubna 2011 na svém mimořádném zasedání, kde řešil údajnou „kritickou situaci v Katolické církvi“ a „narušování spasitelné víry“. Biskupové patriarchátu jsou bývalými katolickými kněžími, kteří byli exkomunikovaní z Katolické církve. Biskupské svěcení výše jmenovaných zpochybnila Kongregace pro nauku víry a sami dotyční zatím nepředložili hodnověrné doklady o svém svěcení.\n\nSynod biskupů Ukrajinské pravověrné řeckokatolické církve na svém mimořádném zasedání založil a vyhlásil Byzantský katolický patriarchát. Jeho proklamovaným cílem je zaštítit všechny věřící, kteří chtějí zachovat neporušený poklad katolické víry, nehledě na národnost či přináležitost do jakékoliv katolické církve či tradice. Odsuzuje historicko-kritickou metodu, která dle jejich názoru popírá inspiraci Písma svatého, zázraky i historické a reální vzkříšení Ježíše Krista.\n\nPrvním patriarchou Byzantského katolického patriarchátu byl vybrán arcibiskup Eliáš Antonín Dohnal, který za nedovolené svěcení a za schizma byl exkomunikován z Katolické církve. Byl exkomunikován samým spácháním činu, „latae sententiae“, tj. bez rozhodnutí představeného. Tento patriarchát nemá žádné kanonické postavení. Věrouka hlásaná patriarchátem nemá žádnou oporu v žádné z církví. Nutno dodat, že pojmenování „katolický“ může společenství křesťanů používat jen s výslovným povolením kompetentních Cirkevních (římskokatolických) autorit. Tento patriarchát však díky schizmatu nemá žádnou jednotu s papežem, ani věroukou, protože se dopustili hereze []. Sídlo patriarchátu je ve Lvově na Ukrajině. Sekretáři jsou Metoděj R. Špiřík a Timotej P. Sojka – též exkomunikovaní z Katolické církve.\n\n\nByzantský katolický patriarchát je široké veřejnosti znám především jako zdroj řetězových e-mailů. Obsahem těchto e-mailů jsou často zavádějící, spíše až lživé verze zpráv z veřejného života nebo různé konspirace. Často mají také značně proruský nádech.\n\n"}
{"id": "669492", "url": "https://cs.wikipedia.org/wiki?curid=669492", "title": "Jicchak Tabenkin", "text": "Jicchak Tabenkin\n\nJicchak Tabenkin (: יצחק טבנקין, ‎8. ledna 1888 – 6. června 1971) byl sionistický aktivista, izraelský politik a poslanec Knesetu za strany Mapam a Achdut ha-avoda.\n\nNarodil se ve městě Babrujsk v tehdejší Ruské říši (dnes Bělorusko). Absolvoval židovskou základní škole a pak všeobecné vzdělání ve Varšavě, Vídni a Bernu. V roce 1912 přesídlil do dnešního Izraele. V roce 1920 byl jedním z židovských obránců vesnice Tel Chaj. V roce 1921 se přidal k pracovním jednotkám Gdud ha-avoda a patřil mezi zakladatele kibucu Ejn Charod.\n\nByl aktivní při zakládání sionistického hnutí Poalej Cijon v Polsku. V roce 1919 spoluzakládal stranu Achdut ha-avoda a účastnil se zakládající konference odborového svazu Histadrut. Zakládal hnutí ha-Kibuc ha-me'uchad a byl jeho duchovním vůdcem. Roku 1930 patřil mezi zakladatele levicové strany Mapaj a spolu s Davidem Ben Gurionem a Berlem Kacnelsonem byl jejím hlavním představitelem. V roce 1944 vedl frakci \"Bet\", jež se oddělila od Mapaj a utvořila znovu samostatnou stranu Achdut ha-avoda, později v roce 1948 zakládal levicovou formaci Mapam.\n\nV izraelském parlamentu zasedl poprvé už po volbách v roce 1949, kdy kandidoval za Mapam. Na mandát rezignoval předčasně, v dubnu 1951. V roce 1954 z Mapam odešel spolu s celou skupinou Achdut ha-avoda a to kvůli názorovým rozdílům na politiku Sovětského svazu. Znovu se v Knesetu objevil až po volbách v roce 1955, kdy kandidoval za Achdut ha-avoda. Znovu předčasně rezignoval, v červnu 1958. Jeho poslanecké křeslo pak zaujal Moše Karmel. Až do roku 1968, kdy vznikla Izraelská strana práce, byl předsedou strany Achdut ha-avoda. Po šestidenní válce se zapojil do Hnutí za Velký Izrael.\n\n"}
{"id": "669500", "url": "https://cs.wikipedia.org/wiki?curid=669500", "title": "Zalman Ben Ja'akov", "text": "Zalman Ben Ja'akov\n\nZalman Ben Ja'akov (: זלמן בן-יעקב, rodným jménem Zalman Jankelevič, 'זלמן ינקלביץ, žil 1897 – 2. března 1959) byl izraelský rabín, politik a poslanec Knesetu za strany Agudat Jisra'el, Chazit datit Toratit a Agudat Jisra'el-Po'alej Agudat Jisra'el.\n\nNarodil se ve městě Sieradz v tehdejší Ruské říši (dnes Polsko). Absolvoval ješivu. V roce 1935 přesídlil do dnešního Izraele.\n\nByl jedním ze zakladatelů hnutí Agudat Jisra'el v Polsku a později i hnutí Po'alej Agudat Jisra'el. Učil na ultraortodoxní židovské škole. Vedl náboženský ústav v Tel Avivu a Haifě. V rámci ultraortodoxního školství v Izraeli působil jako vrchní školský inspektor.\n\nV izraelském parlamentu zasedl poprvé po volbách v roce 1951, kdy kandidoval za Agudat Jisra'el. Mandát získal až dodatečně, v červnu 1953, jako náhradník. Byl členem parlamentního výboru pro veřejné služby, výboru House Committee a výboru pro vzdělávání a kulturu. Znovu se v Knesetu objevil po volbách v roce 1955, kdy kandidoval za střechovou kandidátní listinu Chazit datit Toratit. Ta se v průběhu funkčního období přejmenovala na Agudat Jisra'el-Po'alej Agudat Jisra'el. Byl členem výboru pro ústavu, právo a spravedlnost, výboru House Committee a výboru pro vzdělávání a kulturu. Zemřel během funkčního období. Jeho poslanecké křeslo zaujal Šlomo Ja'akov Gross.\n\n"}
{"id": "669507", "url": "https://cs.wikipedia.org/wiki?curid=669507", "title": "Ješa'jahu Foerder", "text": "Ješa'jahu Foerder\n\nJeša'jahu Foerder (: ישעיהו פורדר, žil 25. března 1901 – 9. června 1970) byl sionistický aktivista, izraelský politik a poslanec Knesetu za Progresivní stranu.\n\nNarodil se ve městě Charlottenberg v tehdejší Německé říši. Studoval ekonomii a právo na Freiburské univerzitě, Ruprecht-Karls-Universität Heidelberg a na Albertus-Universität v Königsbergu (dnes Kaliningrad). V roce 1916 získal doktorát z práva. V letech 1926–1932 působil jako právník v Berlíně. V roce 1933 přesídlil do dnešního Izraele. Zde byl jedním ze zakladatelů stavební společnosti Rassco. Předsedal také správní radě banky Leumi.\n\nByl členem předsednictva a politickým tajemníkem sionistické organizace v Německu. Zasedal v parlamentním shromáždění Asifat ha-nivcharim za stranu Nová alija. V prozatímní vládě Izraele měl na starosti dohled na potravinami. Byl jedním z předáků Progresivní strany.\n\nV izraelském parlamentu zasedl poprvé už po volbách v roce 1949, kdy kandidoval za Progresivní stranu. Byl členem parlamentního výboru pro ekonomické záležitosti. Mandát obhájil za Progresivní stranu ve volbách v roce 1951. Poslanecké křeslo ale získal až dodatečně, v září 1951, jako náhradník. Stal se členem finančního výboru. Znovu se v Knesetu objevil po volbách v roce 1955, kdy kandidoval opět za Progresivní stranu. Nadále byl členem finančního výboru. Na funkci poslance předčasně rezignoval v říjnu 1957. Jeho poslanecké křeslo pak zaujal Jochanan Kohen.\n\n"}
{"id": "669522", "url": "https://cs.wikipedia.org/wiki?curid=669522", "title": "Urbické antrozemě", "text": "Urbické antrozemě\n\nUrbické antrozemě je souborné označení pro půdy vyskytující se na území obce, které jsou ovlivněné antropogenní (lidskou) činností. Vznikají ze substrátů, které obsahují zbytky stavebních materiálů. V rámci pedologické klasifikace spadají do referenční skupiny antroposolů.\n"}
{"id": "669531", "url": "https://cs.wikipedia.org/wiki?curid=669531", "title": "Jochanan Kohen", "text": "Jochanan Kohen\n\nJochanan Kohen (: , narozen 31. prosince 1917 − 20. května 2013) byl sionistický aktivista, izraelský politik a poslanec Knesetu za Progresivní stranu.\n\nNarodil se v Lodži v rodícím se Polsku. V Polsku vystudoval střední školu. V roce 1937 přesídlil do dnešního Izraele. Roku 1938 se zapojil do židovských jednotek Hagana, v letech 1941-1944 byl členem policejních složek Mišteret ha-jišuvim ha-ivrim. Během války za nezávislost bojoval v izraelské armádě, kde byl kapitánem v Brigádě Golani. Pak měl jako záložník hodnost Sgan Aluf v dělostřelectvu.\n\nAngažoval se v sionistickém mládežnickém hnutí v Polsku. V letech 1945-1947 asistoval Židům z Evropy při imigraci do dnešního Izraele. V letech 1946-1950 byl členem \"Sionistického výkonného výboru\". V letech 1950-1952 zastával post člena organizačního výboru odborové centrály Histadrut. V letech 1952-1954 byl ředitelem sekretariátu světové organizace ha-No'ar ha-cijoni. Zasedal v předsednictvu a politickém výboru Progresivní strany.\n\nV izraelském parlamentu zasedl poprvé po volbách v roce 1955, kdy kandidoval za Progresivní stranu. Mandát ale získal až dodatečně, v říjnu 1957, poté co rezignoval dosavadní poslanec Ješa'jahu Forder. Byl členem výboru pro ústavu, právo a spravedlnost, výboru pro záležitosti vnitra a výboru práce. V letech 1960-1983 byl úředníkem ministerstva zahraničních věcí. V letech 1965-1968 působil jako generální konzul v Bostonu, v letech 1973-1976 jako velvyslanec v Rumunsku a v letech 1976-1979 ve Finsku.\n\n"}
{"id": "669537", "url": "https://cs.wikipedia.org/wiki?curid=669537", "title": "Geršom Schocken", "text": "Geršom Schocken\n\nGeršom Schocken (: גרשום שוקן, \"Geršom Šoken\", plným jménem Geršom Gustav Schocken, žil 29. září 1912 – 20. prosince 1990) byl sionistický aktivista, izraelský politik a poslanec Knesetu za Progresivní stranu.\n\nNarodil se ve městě Zwickau v tehdejší Německé říši. Studoval na Ruprecht-Karls-Universität Heidelberg a na London School of Economics. V roce 1933 přesídlil do dnešního Izraele. Zde v letech 1933–1936 pracoval v Anglo-palestinské bance, podílel se na vydávání deníku Haaretz.\n\nV izraelském parlamentu zasedl po volbách v roce 1955, kdy kandidoval za Progresivní stranu. Byl členem parlamentního výboru pro ekonomické záležitosti, výboru finančního a výboru House Committee.\n\n"}
{"id": "669540", "url": "https://cs.wikipedia.org/wiki?curid=669540", "title": "Listonoh letní", "text": "Listonoh letní\n\nListonoh letní (\"Triops cancriformis\") je druh korýše vyskytující se v holarktických oblastech. V České republice je zařazen do kategorie kriticky ohrožených druhů.\n\nListonoh se vyskytuje převážně v periodických tůních na lesních či polních cestách nebo v lužních lesích. Aktivní je od května do srpna, zbytek roku přežívají jeho vajíčka, která jsou schopna přežít i několik let na vyschlém dně. Naupliové larvy se líhnou při teplotě vody 10–15 °C, celý vývoj v dospělce pak trvá jen necelé dva týdny.\n\nPod krunýřem se nachází tělo přibližně se stem nohou (počet se může lišit). Zadní část těla tvoří ocas zakončený dvěma štěty. U toho druhu se vyskytují jednopohlavní i oboupohlavní jedinci. Tvarem těla je podobný blízce příbuznému listonohu americkému, je však delší, dosahuje délky až 10 cm. Od listonoha jarního se liší větší velikostí a absencí šupinky na posledním tělním článku.\n\n"}
{"id": "669541", "url": "https://cs.wikipedia.org/wiki?curid=669541", "title": "Mas'ad Kasis", "text": "Mas'ad Kasis\n\nMas'ad Kasis (: מסעד קסיס, žil 1. listopadu 1918 – 25. prosince 1989) bylizraelský politik a poslanec Knesetu za stranu Demokratická kandidátka izraelských Arabů.\n\nNarodil se v obci Mi'ilja v tehdejší začínající mandátní Palestině (dnes Izrael). Vystudoval střední školu a zemědělskou školu Kadoorie. Patřil do komunity izraelských Arabů.\n\nV roce 1945 se angažoval při vzniku družstva prodejců tabáku a byl tajemníkem tohoto družstva. V roce 1950 vytvořil družstvo prodejců zeleniny napojené na odborovou centrálu Histadrut. V roce 1951 byl jedním ze zakladatelů Demokratické kandidátky izraelských Arabů. V roce 1969 se stal starostou obce Mi'ilja. V roce 1976 se angažoval ve \"Výboru pro obranu půdy v Izraeli\".\n\nV izraelském parlamentu zasedl poprvé po volbách v roce 1951, kdy kandidoval za Demokratickou kandidátku izraelských Arabů. Byl členem parlamentního výboru pro ústavu, právo a spravedlnost a výboru pro ekonomické záležitosti. Mandát za Demokratickou kandidátku izraelských Arabů obhájil i ve volbách v roce 1955. Byl opět členem parlamentního výboru pro ústavu, právo a spravedlnost a výboru pro ekonomické záležitosti.\n\n"}
{"id": "669546", "url": "https://cs.wikipedia.org/wiki?curid=669546", "title": "Loránd Eötvös", "text": "Loránd Eötvös\n\nBaron Loránd Eötvös de Vásárosnamény (maďarsky: Vásárosnaményi Báró Eötvös Loránd; 27. července 1848 – 8. dubna 1919) byl maďarský fyzik. Nejznámější jsou jeho práce v oblasti gravitace a povrchového napětí. Byl jedním z nejlepších experimentátorů přelomu 19. a 20. století.\n\nNarodil se v roce 1848, v roce maďarské revoluce. Jeho otec József Eötvös byl významným básníkem, spisovatelem a liberálním politikem, který hrál významnou roli v maďarském intelektuálním a politickém životě. V době Lorándova narození zastával funkci ministra vlády.\n\nLoránd Eötvös nejprve studoval práva, ale brzy přešel na studia fyziky, kterou odešel studovat do Heidelbergu a pruského Königsbergu. Po obdržení doktorátu se vrátil do Maďarska, kde po zbytek života působil na budapešťské universitě, nejdříve jako docent a od roku 1872 jako profesor. Mezinárodně známým se stal díky pracím v oblasti povrchového napětí kapalin (Eötvösův zákon) a inovátorskými experimenty při zkoumání gravitace.\n\nNejvýznamnějším počinem byly jeho vysoce přesné experimenty s torzními vahami, pomocí kterých dokázal působení Coriolisovy síly, především pak rovnost mezi tíhovou a setrvačnou hmotností. Tento důkaz ekvivalence obou hmotností posloužil Albertu Einsteinovi jako východisko pro budování obecné teorie relativity, za což ho Einstein ocenil formou děkovného dopisu.\n\nEötvös byl rovněž vášnivým horolezcem a rád jezdil na koni. Nebyl jen významným vědcem, ale také významnou společenskou osobností. V letech 1889–1894 byl předsedou Maďarské akademie věd a v letech 1894–1895 zastával funkci ministra kultury. Založil Maďarskou matematickou a fyzikální společnost. Na jeho počest byla v roce 1950 budapešťská universita přejmenována na Universitu Loránda Eötvöse. Je po něm pojmenován také kráter Eötvös na odvrácené straně Měsíce.\n"}
{"id": "669550", "url": "https://cs.wikipedia.org/wiki?curid=669550", "title": "Proso (opereta)", "text": "Proso (opereta)\n\nProso je sedmihodinová operetní freska, jejímž autorem je Jára Cimrman. Zmínka o ni se objevuje v představení Divadla Járy Cimrmana nazvaném \"Hospoda Na mýtince\". V tomto dramatu se uvádí, že u příležitosti otevření Riesenradu (ruského kola) ve vídeňském Prátru kultury a oddechu se v tomto městě uskutečnila hudební soutěž. V její porotě zasedli Franz Lehár, Johann Strauss, Oskar Nedbal, Béla Kálmán (otec Emmericha Kálmána) a Adolf Piskáček, což byl starší bratr známějšího Rudolfa Piskáčka. Cimrman na tuto soutěž zaslal své dílo \"Proso\". Protože však její autor trpěl drobným škudlilstvím, nepodal zásilku s operetou na poště doporučeně. Vlivem toho se mohli Cimrmanova díla zmocnit členové poroty vídeňské soutěže, kteří si tak z díla zajímavé motivy rozebrali a použili je ve skladbách svých (nebo v případě Kálmána s Piskáčkem svých příbuzných). Tyto skladby následně svým autorům přinesly slávu a věhlas.\n\nV roce 2013 se během letního festivalu Prague Proms z iniciativy členů Českého národního symfonického orchestru uskutečnilo ve Smetanově síni pražského Obecního domu představení fragmentů operety \"Proso\". Během koncertu tento orchestr pod vedením Libora Peška zahrál ukázky – při vídeňské soutěži ukradených – motivů. Orchestr doplnili herci Divadla Járy Cimrmana – Zdeněk Svěrák hrál na violoncello, Petr Brukner na činely a kulisák Robert Bárta na housle. Pěvecké árie si spolu se sopranistkou Adrianou Kohútkovou a tenoristou Tomášem Černým zazpíval i další herec cimrmanova divadla Miloň Čepelka. Celé představení v Obecním domě se pod režisérským vedením Jana Svěráka natáčelo a přímo přenášelo do celkem 54 biografů v České republice. Natočený materiál odvysílala v listopadu 2013 také Česká televize na své stanici ČT art a 11. října jej na nosičích CD a DVD vydala společnost Supraphon.\n\n"}
{"id": "669553", "url": "https://cs.wikipedia.org/wiki?curid=669553", "title": "Salah Hasan Hanífes", "text": "Salah Hasan Hanífes\n\nSalah Hasan Hanífes ( סאלח-חסן ח'ניפס, \"Sa'lach Chasan Chanifes\", žil 1. března 1913 – 16. března 2002) byl izraelský politik a poslanec Knesetu za stranu Kidma ve-avoda (\"Pokrok a práce\").\n\nNarodil se v obci Šfar'am v tehdejší Osmanské říši (dnes Izrael). Absolvoval základní školu v Šfar'am a drúzské náboženské studium v Libanonu. Byl členem komunity izraelských Drúzů.\n\nUž ve 30. letech 20. století navázal kontakt s židovskými jednotkami Hagana. Během války za nezávislost v roce 1948 pomáhal při náboru drúzských mužů do Hagany. V roce 1949 se stal členem \"Nejvyšší drúzské rady\" ustavené vládou. V izraelském parlamentu zasedl poprvé po volbách v roce 1951, kdy kandidoval za Kidma ve-avoda. Byl členem parlamentního výboru House Committee. Mandát za Kidma ve-avoda obhájil i ve volbách v roce 1955. Byl opět členem parlamentního výboru House Committee. V roce 1959 se rozešel se stranou Mapaj, ke které měla strana Kidma ve-avoda blízké vazby. Založil pak vlastní politickou formaci Nezávislá frakce izraelských Arabů, která ale ve volbách v roce 1959 nepřekročila práh potřebný pro vstup do parlamentu.\n\n"}
{"id": "669557", "url": "https://cs.wikipedia.org/wiki?curid=669557", "title": "Sálih Sulejmán", "text": "Sálih Sulejmán\n\nSálih Sulejmán (: צאלח סלימאן, \"Salich Sulejman\", : صالح سليمان‎, žil 1888 – 24. listopadu 1980) byl izraelský politik a poslanec Knesetu za stranu Kidma ve-avoda (\"Pokrok a práce\").\n\nNarodil se v obci Rejne v tehdejší Osmanské říši (dnes Izrael). Patřil do komunity izraelských Arabů.\n\nV izraelském parlamentu zasedl po volbách v roce 1955, do nichž šel za stranu Kidma ve-avoda. Byl členem parlamentního výboru pro záležitosti vnitra.\n\n"}
{"id": "669562", "url": "https://cs.wikipedia.org/wiki?curid=669562", "title": "Fáras Hamdán", "text": "Fáras Hamdán\n\nFáras Hamdán (: פארס חמדאן, \"Faras Chamdan\", : فارس حمدان, žil 1910 – 29. listopadu 1966) byl izraelský politik a poslanec Knesetu za stranu Chakla'ut ve-pituach (\"Zemědělství a rozvoj\").\n\nNarodil se v obci Baka al-Garbija v tehdejší Osmanské říši (dnes Izrael). Získal středoškolské vzdělání. Patřil do komunity izraelských Arabů.\n\nOd roku 1944 byl starostou Baka al-Garbija. Zřídil zde továrnu na zpracování citrusů. V izraelském parlamentu zasedl poprvé po volbách v roce 1951, do nichž šel za stranu Chakla'ut ve-pituach. Byl členem výboru práce. Mandát za Chakla'ut ve-pituach obhájil ve volbách v roce 1955. Stal se členem parlamentního výboru pro vzdělávání a kulturu.\n\n"}
{"id": "669565", "url": "https://cs.wikipedia.org/wiki?curid=669565", "title": "Kidma ve-avoda", "text": "Kidma ve-avoda\n\nKidma ve-avoda (: קידמה ועבודה, : الزراعة والتطوير, doslova \"Pokrok a práce\") je bývalá izraelská politická strana izraelských Arabů existující v letech 1951-1961.\n\nStrana byla založena před volbami roku 1951 jako nová politická formace izraelských Arabů spřízněná s dominantní židovskou levicovou stranou Mapaj. Ve volbách získala 1,2 % hlasů a jedno křeslo, které obsadil Salah Hasan Hanífes. Pro svou blízkost k vládní straně Mapaj se Kidma ve-avoda po volbách stala součástí vládní koalice. Ve volbách roku 1955 zvýšila svůj podíl voličských hlasů na 1,5 % a obdržela dva poslanecké mandáty. Kromě Salaha Hasana Hanífese tak v Knesetu usedl i Sálih Sulejmán. V roce 1959 se Salah Hasan Hanífes dostal do sporu se stranou Mapaj a rozhodl se založil vlastní politickou formaci Nezávislá frakce izraelských Arabů, s níž samostatně kandidoval ve volbách roku 1959. Jeho odštěpenecká strana ovšem získala jen 0,4 % hlasů a do parlamentu se nedostala. Strana Kidma ve-avoda oslabená tímto rozkolem ovšem také neuspěla, protože obdržela jen 0,5 % hlasů a zůstala bez zastoupení v Knesetu. Ve volbách roku 1961 Kidma ve-avoda kandidovala, ale se ziskem 0,4 % opět zůstala mimo parlament. Krátce po tomto neúspěchu strana zanikla.\n\n"}
{"id": "669568", "url": "https://cs.wikipedia.org/wiki?curid=669568", "title": "Toko", "text": "Toko\n\nToko může být:\n\n\n\n\n"}
{"id": "669569", "url": "https://cs.wikipedia.org/wiki?curid=669569", "title": "Martin Jan Vochoč", "text": "Martin Jan Vochoč\n\nMartin Jan Vochoč (19. října 1910 Praha – 7. února 1967 Jablonec nad Nisou) byl český starokatolický duchovní a též správce starokatolického biskupství. \n\nV polovině 30. let 20. století se stal historiografem Řádu maltézských rytířů. Přestoupil do starokatolické církve a roku 1936 byl vysvěcen na kněze a téhož roku ustanoven administrátorem pražské farní obce, od roku 1938 pak vikářem u kapli sv. Máří Magdalény. Roku 1942 byl zvolen farářem farní obce Praha-západ.\n\nJako kněz a archivář pomáhal v roce 1939 československým Židům v jejich snahách o včasnou emigraci, vystavoval jim fingované křestní listy. Celkem jich vystavil na 1500. Tak mnoha rodinám pomohl vystěhovat se do zámoří a zachránil je před holokaustem. Po atentátu na Heydricha (v květnu 1942) byl zatčen gestapem a několik let pak prožil v pracovním táboře v bavorském Coburgu. Až do konce války mu nebyla dovolena duchovenská činnost.\n\nOd roku 1946 působil jako starokatolický duchovní v Jablonci nad Nisou. Roku 1946 byl znovu udán přítelem za hanobení prezidenta Eduarda Beneše. Vochoč byl zatčen a po několika dnech byl propuštěn na svobodu, ale vyšetřován byl dále. Tehdy byl též vyloučen ze Syndikátu českých novinářů. V panice se pokusil emigrovat do zahraničí, ale byl zadržen pohraniční stráží a 27. března 1947 odsouzen lidovým soudem na pět let za urážku Edvarda Beneše a za aktivistické články a za přednášky na výcvikových táborech Kuratoria mládeže v době protektorátu. Martin Jan Vochoč si trest odseděl ve věznicích v Pardubicích a Valdicích. Během vězení sepsal dosud nevydanou historickou monografii \"Valdštejn zblízka\".\n\nPo propuštění v roce 1952 mohl opět od roku 1954 působit jako starokatolický kněz v Desné v Jizerských horách, Varnsdorfu a Jablonci nad Nisou, kde roku 1967 zemřel a byl pochován na tamním hřbitově.\n\n"}
{"id": "669571", "url": "https://cs.wikipedia.org/wiki?curid=669571", "title": "Nezávislá frakce izraelských Arabů", "text": "Nezávislá frakce izraelských Arabů\n\nNezávislá frakce izraelských Arabů (: סיעה עצמאית לערביי ישראל, \"Sia'a acma'it le-Aravej Jisra'el\") je bývalá izraelská politická strana izraelských Arabů existující krátce od roku 1959.\n\nStrana byla založena před volbami roku 1959 jako nová politická formace izraelských Arabů. Založil ji Salah Hasan Hanífes, který dosud působil v arabské straně Kidma ve-avoda. V roce 1959 se Salah Hasan Hanífes dostal do sporu s vládní židovskou stranou Mapaj, na níž byla Kidma ve-avoda napojena, a rozhodl se založit vlastní politickou formaci. Ta ale ve volbách roku 1959 získala jen 3818 hlasů neboli 0,4 % a zůstala bez parlamentního zastoupení.\n"}
{"id": "669576", "url": "https://cs.wikipedia.org/wiki?curid=669576", "title": "Demokratická kandidátka izraelských Arabů", "text": "Demokratická kandidátka izraelských Arabů\n\nDemokratická kandidátka izraelských Arabů (: רשימה דמוקרטית לערביי ישראל, \"Rešima demokratit le-Aravej Jisra'el\", : القائمة الديموقراطية لعرب إسرائيل) je bývalá izraelská politická strana izraelských Arabů existující v letech 1951-1959.\n\nStrana byla založena před volbami roku 1951 jako nová politická formace izraelských Arabů spřízněná s dominantní židovskou levicovou stranou Mapaj. Ve volbách získala 2,0 % hlasů a tři křesla, která obsadili Sajfuddín az-Zuabí, Mas'ad Kasis a Džabar Muadí. Pro svou blízkost k vládní straně Mapaj se Demokratická kandidátka izraelských Arabů po volbách stala součástí vládní koalice. Ve volbách roku 1955 její podíl voličských hlasů klesl na 1,8 % a obdržela dva poslanecké mandáty. Kromě Sajfuddína az-Zuabího tak v Knesetu usedl už jen Mas'ad Kasis. Později ale místo az-Zuabího, který odešel na post starosty Nazaretu, nastoupil jako náhradník Džabar Muadí. Ve volbách roku 1959 už strana nekandidovala. Džabar Muadí přešel do politické strany Šituf ve-achva a za ni se pak v Knesetu objevil po volbách roku 1961. Sajfuddín az-Zuabí byl zvolen ve volbách roku 1965 za formaci Kidma ve-pituach.\n\n"}
{"id": "669578", "url": "https://cs.wikipedia.org/wiki?curid=669578", "title": "Olympijský výbor Spojených států amerických", "text": "Olympijský výbor Spojených států amerických\n\nOlympijský výbor Spojených států amerických, anglicky United States Olympic Committee, zkráceně USOC, je nezisková organizace fungující jako národní olympijský výbor a národní paralympijský výbor Spojených států amerických. Zajišťuje koordinaci mezi americkou protidopingovou agenturou, Světovou protidopingovou agenturou (WADA) a řadou mezinárodních sportovních organizací.\n\nLegislativní ukotvení je dáno zákonem – Ted Stevens Olympic and Amateur Sports Act, na jehož základě výbor funguje podle zákona č. 36 sbírky. Přes svůj federální charakter nezískává žádné prostředky od vlády Spojených států. Jako nezisková organizace je dotován z charity a sponzorských darů.\n\nOlympijský výbor podporuje americké sportovce, primárně pak olympioniky, kteří se účastní letních a zimních olympijských her, stejně jako Panamerických her. Každý olympijský sport má svou řídící sekci, která dohlíží na činnost a příspěvky konkrétním sportovcům. Výbor poskytuje tréninková zařízení, finanční prostředky a další podporu.\n\nZaložení v roce 1894 iniciovali James Edward Sullivan a William Milligan Sloane ve snaze organizovat a institucionalizovat účast amerických sportovců na prvních plánovaných olympijských hrách, které byly obnoveny roku 1896 v řeckých Athénách.\n\nVýbor působil postupně pod řadou názvů, až v roce 1961 získal současnou podobu. Kongresový právní akt z roku 1978 \"(Amateur Sports Act of 1978)\" poskytl výboru výsadní práva na používání slov „olympijský“ a „olympiáda“.\n\nParalympijská sekce amerického olympijského výboru vznikla v roce 2001. Ve své gesci má vedle přípravy a dotace paralympioniků, také vzdělávání, sportovní programy a partnerství se společenskými organizacemi a zdravotnickými zařízeními.\n\nVýbor vlastní sportovní zařízení k přípravě olympioniků na sportovní soutěže.\n\n\nOlympijský výbor uděluje řadu cen a uznání americkým sportovcům, trenérům a družstvům za dosažené výkony v olympijských a paralympijských sportech, nebo osobám se vztahem k olympijskému či paralympijskému hnutí ve Spojených státech.\n\n\n"}
{"id": "669587", "url": "https://cs.wikipedia.org/wiki?curid=669587", "title": "Seznam členů třetího Knesetu", "text": "Seznam členů třetího Knesetu\n\nTento článek je seznam členů 3. Knesetu, který byl zvolen ve volbách v roce 1955, konkrétně 26. července 1955. Jeho funkční období trvalo až do zvolení následujícího (čtvrtého) Knesetu v roce 1959.\n\n120 členů třetího Knesetu bylo rozděleno podle stranické příslušnosti následovně:\n\nAlmogi • Aran • Argov • Asaf • Avri'el (pak Lamdan) • Bahir • Becker (pak Smilansky) • Ben Gurion • Berger • Cabari • Dajan • Efrati • Eškol • Govrin • Guri • Hakohen • Herzfeld • Hilel (pak Tversky) • Idelson • Ješa'jahu • Josef • Joseftal (pak Bar Rav Haj) • Kafrit • Kese • Lavon • Luz • Livšic • Locker • Me'ir • Naftali • Namir • Necer • Osnija • Remez (pak Degani) • Šapira (pak Nicani) • Šaret • Šazar (pak Kargman) • Šitrit • Šoreš • Šprincak (pak Cadok) \n\nAltman • Arditi • Avni'el • Bader • Begin • Ben Eliezer • Kohen-Meguri • Landau • Levin • Ja'akov Meridor • Olmert • Razi'el-Na'or • Šofman • Šostak • Uničman \n\nAri'av (pak Klivnov) • Baba • Bernstein • Bežarno • Har'el • Ichilov • Parsic • Perlstein • Rimalt • Rokach • Sapir • Serlin • Suza'iv\n\nŠlomo Jisra'el Ben Me'ir • Burg • Grinberg • Chazani • Kelmer • Nurok • Rafa'el • Šapira • Unna • Warhaftig • Zo'arec \n\nAba'as (pak Asa) • Alon • Aram • Bar Jehuda • Ben Aharon • Cur • Galili • Haktin • Nir • Tabenkin (pak Karmel)\n\nBarzilaj • Bentov • Chazan • Ja'ari • Jehuda • Jicchaki (pak Chamís) • Riftin • Rubin • Talmi \n\nBen Ja'akov (pak Gross) • Kac • Kahana • Levin • Lorinc • Minc \n\nHabíbí • Mikunis • Sne • Túbí • Vilenska • Vilner \n\nForder (pak Jochanan Kohen) • Harari • Idov Kohen • Rosen • Schocken \n\naz-Zuabí (pak Muadí) • Kasis \n\nHanífes • Sulejmán\n\nHamdán\n\n\"poznámka:\"* \"abecední řazení, nikoliv podle pozice na kandidátní listině\"\n"}
{"id": "669590", "url": "https://cs.wikipedia.org/wiki?curid=669590", "title": "Drát (Star Trek: Stanice Deep Space Nine)", "text": "Drát (Star Trek: Stanice Deep Space Nine)\n\n„Drát“ (v originále „The Wire“) je v pořadí dvacátá druhá epizoda druhé řady seriálu \"\".\n\nDoktor Bashir a Garak jdou spolu na oběd a mezitím spolu vedou jeden z obvyklých rozhovorů o umění a kultuře. Během jejich povídání začne Garak trpět bolestí hlavy, ale vyšetření odmítne. Bashir později zaslechne část rozhovoru mezi Quarkem a Garakem, při kterém se domlouvají na diskrétním obchodu. Quark samozřejmě neprozradí, co je jeho pravým obsahem. Bashir se s pomocí O'Briena pokouší obnovit smazané informace o Garakovi z centrálního počítače stanice, ale to by zabralo příliš mnoho času. Mezitím se Garak po dalších bolestech hlavy pokouší opít v Quarkově baru, ale během rozhovoru, při kterém se ho doktor snaží přemluvit k návštěvě ošetřovny, zkolabuje.\n\nBashir zjistí, že za problémy může pravděpodobně implantát v Garakově centrálním nervovém systému. Odo tajně špehuje Quarka a dozví se, že součástí oné zásilky je tajný biologický implantát Obsidiánského řádu. Garak uteče z ošetřovny a Bashir se ho snaží dostat zpátky, protože si myslí, že implantát je jakýsi druh trestu. Cardassian mu vysvětlí, že zařízení mu mělo v případě zajetí vpustit do těla endorfiny, aby necítil bolest. Garak ho měl celou dobu pobytu na stanici zapojené a je teď na chemických látkách závislý. Jeho stav se zhoršuje, takže se doktor pokusí získat potřebné informace od Garakova bývalého nadřízeného, Enabrana Taina. Ten Bashirovi údaje poskytne, ale ne proto, aby Garakovi pomohl, ale aby prodloužil jeho utrpení v exilu na stanici. Bashir chce od uzdraveného Garaka zjistit, co všechno z toho, co mu napovídal, byla pravda. Garak tvrdí, že všechno, a hlavně lži.\n\n"}
{"id": "669591", "url": "https://cs.wikipedia.org/wiki?curid=669591", "title": "Toyota Avensis", "text": "Toyota Avensis\n\nToyota Avenis je osobní automobil střední třídy, který v letech 1997 – 2018 vyráběla japonská automobilka Toyota.\nTřetí generace Toyoty Avensis (kód modelu T270), bylo odhaleno na autosalonu v Paříži 2008, do prodeje šel v lednu 2009.\nAvensis získal pět hvězdiček. V souladu s poslední Euro NCAP hodnocení systému s 81% celkového skóre a 90% bodů za bezpečnost cestujících dospělých.\n\n"}
{"id": "669593", "url": "https://cs.wikipedia.org/wiki?curid=669593", "title": "Gian Vittorio Baldi", "text": "Gian Vittorio Baldi\n\nGian Vittorio Baldi (30. října 1930, Bologna, Itálie – 23. března 2015) byl italský režisér, scenárista a producent. Byl spoluzakladatelem Mezinárodního svazu dokumentárního filmu.\n\n\n"}
{"id": "669594", "url": "https://cs.wikipedia.org/wiki?curid=669594", "title": "Ray", "text": "Ray\n\nRay [\"rej\"] může být:\n\n\n\n\n\n"}
{"id": "669603", "url": "https://cs.wikipedia.org/wiki?curid=669603", "title": "DOSAAF", "text": "DOSAAF\n\nDOSAAF, plný název Dobrovolná společnost pro spolupráci s armádou, letectvem a námořnictvem ( ) je všeruská státní společenská organizace, provádějící vlasteneckou a předvojenskou výchovu svých členů. Do roku 2009 existovala pod názvem ROSTO, Ruská obranná sportovně-technická organizace ( ). Vznikla roku 1991 při rozpadu Sovětského svazu z ruské části sovětského DOSAAFu, Všesvazové dobrovolné společnosti pro spolupráci s armádou, letectvem a námořnictvem ( ). V Sovětském svazu DOSAAF existoval v letech 1951–1991, jeho předchůdci od roku 1920.\n\nPředchůdkyní DOSAAFu byla Společnost pro podporu obrany, letecké a chemické výstavby (OSOAVIACHIM; ) založená roku 1927. Roku 1948 byl Osoaviachim rozdělen na tři samostatné společnosti – DOSARM, DOSAV a DOSFLOT ( ), spolupracující s armádou, letectvem a námořnictvem. O tři roky později byly sloučeny v DOSAAF, Všesvazovou dobrovolnou společnost pro spolupráci s armádou letectvem a námořnictvem ( ). Při založení měl DOSAAF 240 tisíc základních organizací a 11,5 miliónu členů.\n\nCílem Osoaviachimu, resp. DOSAAFu bylo upevnění obranyschopnosti Sovětského svazu prostřednictvím výchovy členů k vlastenectví, šíření vojenských znalostí, přípravy k vojenské službě, výcviku vojensky užitečných specialistů (řidičů, traktoristů, letců, radistů), provozování vybraných sportů (sportovní letectví, parašutismus, radioamatérství, potápění a plavání, střelba atd.). Společnost vedl ústřední výbor v čele s předsedou, obvykle generálem v činné službě. DOSAAF byl vyznamenán Řádem rudého praporu a Leninovým řádem. \n\nPo rozpadu Sovětského svazu se v Rusku nástupcem DOSAAFu stala Ruská obranná sportovně-technická organizace (ROSTO; ). V prosinci 2009 se vrátila ke starému jménu DOSAAF. \n\nV Bělorusku existuje dědic DOSAAFu pod stejným názvem (Dobrovolná společnost pro spolupráci s armádou letectvem a námořnictvem Republiky Bělorusko, ). Na Ukrajině je nástupcem DOSAAFu Společnost pro podporu obrany Ukrajiny (TSOU; ).\n\n\n"}
{"id": "669611", "url": "https://cs.wikipedia.org/wiki?curid=669611", "title": "Daniel Alves", "text": "Daniel Alves\n\nDaniel Alves da Silva známý zkráceně jako Dani Alves (* 6. května 1983, Juazeiro) je brazilský fotbalový obránce a reprezentant, hráč klubu Sao Paulo FC. První reprezentační zápas za Brazílii odehrál v roce 2006.\n\nV letech 2008–2016 byl hráčem FC Barcelona. Daniho předchozí klub, ve kterém působil 6 let, je FC Sevilla, kde hrál také s Antoniem Puertou. V dobách, kdy hrál za španělskou Sevillu, se ideálně doplňoval se spoluhráčem Jesúsem Navasem. Pominout tohoto parťáka ve vyprávění o Alvésově působení na stadionu Sanchéze Pizjuana by bylo podobné, jako ignorovat doktora Watsona v příbězích Sherlocka Holmese. Fotbalová symbióza Navase a Alvese byla totiž ukázková. Navas stál v rozestavení na pravé straně zálohy, tedy před Alvesem. Oba byli tak sehraní, že vše fungovalo téměř automaticky. Podsaditý chlapík s výrazným obočím má přezdívku \"Tři v jednom\", je to obránce, záložník i útočník dohromady.\n\nDani Alves se narodil v Juazeiru, vesnici blízko Bahíi. Jeho dětství rozhodně nebylo jednoduché. S otcem chodíval lovit holuby, aby mohl domů přinést nějaké maso a přežít. K lovu používal vlastnoručně vyrobené pasti a praky. Když už byli na lovu dlouho, holuba si nad ohněm rovnou upekli. S otcem vždy soutěžil, kdo toho uloví více. Jako dítě Daniel pracoval jako sběrač melounů, rajčat a cibulí.\n\nJiž od dětství byl fotbal jeho vášní. Dával na zem 2 pantofle místo branky. Místo míče používal různé koule, igelitové sáčky či ponožky. I přes všechny tyto trable, Alvés hovoří o této etapě svého života s láskou. Říká, že vše, co v dětství prožil, jej naučilo vážit si věcí, které jej potkaly v budoucnosti jako fotbalistu.\n\nJeho otec Domingos zůstal v Bahíi, ale i přes velkou vzdálenost je Dani Alves přesvědčen, že je na něj otec pyšný. \"Můj otec vždy byl mou oporou. Celý svůj život se snažím dělat věci, díky nimž by na mne mohl být hrdý. Mohl jsem si splnit sen a stát se fotbalistou a vím, že on je na mne hrdý.\"\n\nDani Alves má se svou bývalou ženou dvě děti. Sedmiletého syna Daniela a téměř šestiletou Victorii.\n\nDo FC Barcelona přestoupil z Sevilla FC za 32,5 milionu eur, a stal se tak v té době nejdražším fotbalovým obráncem. Dani Alves mohl také hrát za tým Chelsea FC, když ve finále mistrovství Jižní Ameriky (Copa América), zařídil dva góly při výhře 3 : 0 nad Argentinou, definitivně tím přesvědčil Chelsea, aby za něj Seville nabídla 32 mil. €, což se Španělům zamlouvalo, a tak se Dani těšil na Premier League. Chelsea ale nakonec nabídku o 7 milionů snížila, což Sevilla zamítla. Šest let z výjimečného umění těžila FC Sevilla. \"\"Tomuto klubu vděčím za všechno,\"\" prohlásil fotbalista v létě 2008, když přestupoval do Barcelony. \"\"Takovým hráčem jakým jsem teď, jsem výhradně díky Seville. Nikdy nezapomenu a rád bych se tam někdy vrátil.\"\" Byla to velmi vřelá slova. A José María Del Nido, prezident klubu, s nímž se právě loučil, mu opětoval. \"\"Daniel odchází, protože na to má právo, svými výkony se o velký přestup zasloužil. Sní o tom, že jednou bude jako Cafú, a nepochybuji, že to dokáže. Je to unikátní fotbalový klenot.\"\"\n\nV létě 2016 přestoupil jako volný hráč (tedy zdarma) z Barcelony do italského Juventusu Turín. Podepsal zde dvouletou smlouvu. Již v červenci 2017 se však stěhoval znovu, přestoupil do francouzského klubu Paris Saint-Germain.\n\nZúčastnil se Konfederačního poháru FIFA 2013 v Brazílii, kde domácí brazilský tým získal zlaté medaile po vítězství 3:0 ve finále nad Španělskem.\n\nTrenér Luiz Felipe Scolari jej povolal na domácí Mistrovství světa 2014 v Brazílii. Brazilci obsadili konečné čtvrté místo a zůstali bez medaile.\n\n27. dubna 2014 v ligovém zápase s Villarrealem se Alves chystal rozehrát rohový kop, když nedaleko něj přistál banán, jenž hodil jeden z příznivců Villarealu (což je bráno jako rasistické gesto). Alves nešel upozornit rozhodčího, ale banán zvedl z trávníku, rychle oloupal, snědl a poté pokračoval ve hře. Díky jeho reakci se zvedla na sociálních sítích vlna solidarity, s banánem se fotilo mnoho fotbalistů (např. Sergio Agüero, David Luiz, Hulk, Mario Balotelli, Roberto Carlos), politiků a dalších osobností. Španělská policie oznámila, že muž podezřelý z vhození banánu byl zadržen. Místní tisk referoval, že se jedná o 26letého fanouška Vilarealu jménem David Campaya Lleo. Villareal avizoval, že muž dostal doživotní zákaz vstupu na stadion a jeho permanentku stornoval. Alves se vyjádřil, že to nebyl ojediněný incident, ale že se stal terčem rasistických urážek již několikrát.\n\nPozději vyšlo najevo, že Alvesova reakce byla naplánována předem marketingovou společností, aby se upozornilo na dlouholetý problém ve španělském fotbale - rasismus. Když byl v březnovém derby s Espanyolem terčem rasismu Alvesův spoluhráč Neymar, několik marketingových firem bylo požádáno o navržení kampaně, která by zacílila na tento nešvar. Původně to měl být právě Neymar, kdo měl snít vhozené ovoce, až tento případ nastane. Nakonec tak učinil Dani Alves, a kampaň se rozjela se stejnou odezvou.\n\naktualizováno: 28.5.2013\naktualizováno: 29.2.2012\n\n\n\n\n\n\n"}
{"id": "669612", "url": "https://cs.wikipedia.org/wiki?curid=669612", "title": "Františka Marie Bourbonská", "text": "Františka Marie Bourbonská\n\nFrantiška Marie Bourbonská (, zvaná rovněž \"druhá Mademoiselle de Blois\"; 25. května 1677 zámek Maintenon – 1. února 1749, Paříž), byla původem nemanželskou dcerou francouzského krále Ludvíka XIV. a jeho dlouholeté milenky Madame de Montespan a sňatkem vévodkyní z Chartres (1692) a z Orléansu (1701).\n\nFrantiška Marie se narodila jako šesté dítě (třetí dcera) ze vztahu francouzského krále Ludvíka XIV. a jeho dlouholeté oficiální milenky Madame de Montespan. V roce 1681 byla uznána za \"legitimní dceru\" Francie.\n\nFrantiška Marie se provdala za svého bratrance Filipa II. Orleánského (pozdějšího regenta Francie), syna mladšího králova bratra Filipa I. Orleánského. Sňatek, který se uskutečnil 9. února roku 1692, připravoval její otec král Ludvík XIV. dlouho před tím, otec ženicha však vytrvale odmítal dát k němu souhlas. Tato záležitost byla jednou z mála zásadních neshod mezi oběma bratry, jejich vztah však těžce poznamenala; Filip Orleánský tento vynucený sňatek svého syna těžce nesl a často jej Ludvíkovi XIV. vyčítal. Tyto celé roky trvající bratrské hádky podlomily Filipovo zdraví, po jednom z těchto sporů dostal Filip záchvat mrtvice a 9. června roku 1701 zemřel na svém zámku Saint-Cloud. Nevěsta dostala obrovské věno dva miliony livrů, které však přesto nestačily k tomu, aby překonaly námitky a předsudky ze strany Orleánských, především ženichovy matky vévodkyně Alžběty Šarloty, která byla tímto svazkem vysoce pohoršena.\n\nManželství Františky Marie a jejího bratrance Filipa Orleánského nebylo příliš šťastné, přesto z něj vzešlo devět dětí, osm děvčat a chlapec; vyjma první dcery, která zemřela jako desetiměsíční nemluvně, se všechny dožily dospělosti:\n\n\nFilip měl řadu milenek, to však Františku Marii příliš neznepokojovalo. V roce 1701 ji smrt jejího strýce a tchána Filipa I. Orleánského pozvedla mezi první dámy dvora, bezprostředně za vévodkyni burgundskou. Vévodkyně orléanská byla vždy ženou neduživou, trávící dny v zahálce, obklopená svými dámami a společnicemi, nevzhlednými a poddajnými.\n\nVztahy s její starší sestrou, vévodkyní Bourbonskou, nebyly právě srdečné a v roce 1710 se popraly v záležitosti sňatku vévody de Berry, nejmladšího syna následníka Ludvíka XIV., Grand dauphina. Obě vévodkyně měly po dvou dcerách na vdávání, ale vévodkyně orléanská byla obratnější; získala sympatie vévodkyně burgundské a především madame de Maintenon, tajné manželky královy, který posléze rozhodl, že ženou vévody de Berry se stane Marie Louisa Alžběta Orleánská.\n\nV roce 1715, a po smrti Ludvíka XIV. se stal Filip regentem Francie po dobu neplnoletosti následníka Ludvíka XV. V roce 1721 se Františce Marii dostalo velkého zadostiučinění, když se její dcery provdaly za španělské infanty. V roce 1723, po smrti svého manžela, se stáhla do paláce Saint Cloud, kde v roce 1749 zemřela.\n\n\n"}
{"id": "669613", "url": "https://cs.wikipedia.org/wiki?curid=669613", "title": "Javier Hernández Balcázar", "text": "Javier Hernández Balcázar\n\nJavier Hernández Balcázar (* 1. června 1988, Guadalajara, Mexiko) s přezdívkou Chicharito ([čičarito] – v mexické španělštině znamená \"hrášek\") je mexický fotbalový útočník a reprezentant, od července 2017 hráč anglického klubu West Ham United.\n\nHernández se narodil v Guadalajare. Nejprve hrál v rekreační lize, když mu bylo sedm let. Hernández vstoupil do CD Guadalajara ve věku devíti let, kde také v 15 letech podepsal svou první profesionální smlouvu. V mládí také získal svou přezdívku Chicharito (španělsky „malý hrášek“) díky svým zeleným očím.\n\nDříve hrál za mexický klub CD Guadalajara. V sezóně 2010/11 nastřílel za Manchester United v 45 zápasech 20 gólů. V Lize mistrů 2010/11 nastřílel 4 góly a výrazně pomohl k postupu do finále, kde Manchester United podlehl Barceloně.\n\nV sezoně 2010/11 se stal 2. nejlepším střelcem Manchesteru United po Dimitaru Berbatovovi a výrazně pomohl k zisku anglického titulu pro vítěze ligy a postupu až do finále prestižní Ligy mistů. V sezoně 2012/2013 je zatím s 8 brankami v lize, po Robinu van Persiem a Waynu Roonym, nejlepší střelec svého týmu. 2 góly dal i v Lize mistrů UEFA, ale rudí ďáblové se nedokázali probjovat dál z osmifinále, kde vypadli proti Realu Madrid.\n\nV opakovaném čtvrtfinálovém utkání FA Cupu 1. dubna 2013 (první zápas skončil remízou 2:2, proto se opakoval) proti Chelsea FC mohl za stavu 1:0 pro soupeře vyrovnat, jeho hlavičku ale bravurně zlikvidoval Petr Čech, fotbalisté United se museli po porážce 0:1 rozloučit s vidinou zisku FA Cupu. 19. května 2013 v posledním ligovém kole Premier League 2012/13 se podílel jedním gólem na divoké remíze 5:5 v zápase proti West Bromwichi (po němž se mj. rozloučil s trenérskou kariérou sir Alex Ferguson). Manchester měl účast v Lize mistrů 2013/14 zajištěnu již dříve, v ročníku získal celkem 89 bodů.\n\nKoncem letního přestupového období 2014 odešel hostovat do španělského topklubu Real Madrid. 22. dubna 2015 vstřelil jediný gól Realu ve čtvrtfinále Ligy mistrů UEFA 2014/15, Real tak vyřadil svého neoblíbeného soupeře a rivala Atlético Madrid po výsledcích 0:0 a 1:0.\n\nV srpnu 2015 přestoupil do německého bundesligového klubu Bayer 04 Leverkusen, kde působil až do léta 2017. V červenci 2017 se vrátil do anglické Premier League, posílil klub West Ham United.\n\nV mexické fotbalové reprezentaci debutoval v září roku 2009 v zápase proti Kolumbii.\n\nReprezentoval Mexiko na MS 2010 v Jihoafrické republice, kde vstřelil dva góly. Zúčastnil se i Mistrovství světa 2014 v Brazílii.\n\n"}
{"id": "669629", "url": "https://cs.wikipedia.org/wiki?curid=669629", "title": "Praga (rozcestník)", "text": "Praga (rozcestník)\n\nPraga může být:\n\n"}
{"id": "669631", "url": "https://cs.wikipedia.org/wiki?curid=669631", "title": "Laureus World Sports Awards", "text": "Laureus World Sports Awards\n\nLaureus World Sports Awards, \"světové sportovní ceny Laureus\", jsou každoročně udělovaná ocenění sportovcům za jejich mimořádné výkony v uplynulém roce. Založeny byly v roce 1999 firmami Daimler a Richemont, které mají status patronů. Globálními partnery jsou pak společnosti Mercedes-Benz a IWC Schaffhausen. První předávání se uskutečnilo 25. května 2000 v Monte Carlu. Název „Laureus“ je odvozen od vavřínu (anglicky \"laurel\"), ve sportu považovaného již od starověku za tradiční symbol vítězství.\n\nVýběr probíhá ve dvou kolech. V prvním z nich vybírají užší nominaci šesti nominovaných v každé kategorii světově uznávaní vydavatelé, novináři a komentátoři sportovního odvětví, kteří pocházejí z více než 80 států. Hlasovací proces je monitorován nezávislým auditorem PricewaterhouseCoopers LLP. Ve druhé fázi z šesti nominovaných vyberou vítěze v tajném hlasování členové akademie Laureus World Sports Academy.\n\nNejvyšší počet pěti cen v hlavní mužské kategorii obdržel švýcarský tenista Roger Federer a mezi ženami pak čtyři ocenění získala americká tenistka Serena Williamsová. Opakovaně také došlo k odebrání trofejí. V případech amerického cyklisty Lance Armstronga, americké sprinterky Marion Jonesové a kanadského paralympijského sprintera Earle Connora se příčinou staly jejich dopingové kauzy.\nCena je označována za sportovního Oscara.\nPanel profesionálních sportovních editorů, novinářů a držitelů vysílacích práv volbou určuje šest finálových nominantů v každé z pěti kategorií:\n\nZvláštní panel porotců pak vybírá kandidáty ve dvou kategoriích:\n\nNásledně volí členové akademie cen Laures vítěze tajnou volbou ve všech kategoriích.\n\nKategorie cen udělované patrony a akademií\n\nKategorie ceny udělované sportovními fanoušky prostřednictvím internetu:\n\nKaždý laureát obdrží \"Laureus statuette\", sošku vyrobenou firmou Cartier. Plastika měří 30 centimetrů, váží 2,5 kilogramu a je vyrobena ze 670 gramů stříbra a 650 gramů zlata.\n\nAkademie ceny Laureus (Laureus World Sports Academy) volí tajným hlasováním vítěze kategorií z finalistů. Těleso se skládá ze sportovních legend, které k roku 2018 tvořily 65členný sbor pod předsednictvím ragbisty Seana Fitzpatricka.\n\n\"Členové k roku 2019.\"\n\n\"Do roku 2007 nesla cena název Nováček roku\"\n\n\n\n\n\"Do roku 2007 nesla cena název Alternativní sportovec roku\"\n\n\n\n\n\n\n\nCena je udělována sportovními fanoušky v internetové volbě.\n\n\n"}
{"id": "669632", "url": "https://cs.wikipedia.org/wiki?curid=669632", "title": "Aston Martin DB6", "text": "Aston Martin DB6\n\nAston Martin DB6 byl sportovní automobil třídy GT představený v září 1965 britskou automobilkou Aston Martin. Oproti svému předchůdci Astonu Martin DB5 měl vylepšenou aerodynamiku a motor. Poslední DB6 sjel z výrobního pásu počátkem ledna 1971. Ve své době to byl nejdéle vyráběný model Astonu Martin. \n\n\n"}
{"id": "669647", "url": "https://cs.wikipedia.org/wiki?curid=669647", "title": "Aj Wej-wej", "text": "Aj Wej-wej\n\nAj Wej-wej (: 艾未未, pchin-jin: Ài Wèiwèi, příjmení Aj, * 28. srpna 1957, Peking) je čínský výtvarný umělec, architekt a občanský aktivista. Jeho otec je básník Aj Čching.\n\nAj Wej-wej se narodil do rodiny básníka Aj Čchinga, který byl ovšem krátce po Wej-wejově narození prohlášen za nepřítele státu a odeslán s rodinou do provincie Xinjiang. Zde žil až do roku 1976, kdy byl rehabilitován a vrátil se do Pekingu. Tam Aj nastoupil na Beijing film Academy, ale ihned po uvolnění poměrů v čínské společnosti v roce 1981 odjel do New Yorku, kde navštěvoval lekce Art Students League of New York a studoval na Parsons School of Design. Školu nedokončil, protože se roku 1993 v souvislosti s vážným onemocněním otce vrátil do Pekingu. \n\nV Pekingu změnil svými uměleckými akcemi místní výtvarnou scénu a občanskými postoji dráždil čínskou vládu. V roce 2008 podnítil vyšetřování následků zemětřesení v S’-čchuanu, při kterém zahynulo množství studentů ve zřícených školních budovách na venkově. Aj Wej-wej natočil dokument a zveřejnil seznamy obětí, které čínská vláda tajila. Kolem zřícených školních budov vypukl skandál, protože kvůli korupci na Ministerstvu školství nebyly dodrženy závazné standardy pro stavby v zónách ohrožených zemětřesením. Roku 2011 byl čínskými úřady zadržen, zbit a strávil čtyři roky v domácím vězení, než roku 2015 dostal povolení odcestovat. Do roku 2018 žil a pracoval v Berlíně. V srpnu 2018 nechaly čínské úřady Aj Wej-wejův ateliér zdemolovat, aniž by o tom umělce informovaly. \n\nKonceptuální tvorba Aj Wej-weje započala na přelomu 70. a 80. let a již v té době jsou v ní patrné snahy o změnu stavu čínské společnosti. Tato linka spojuje téměř všechna Wej-wejova díla až do současnosti. Snaha o vytvoření avantgardní umělecké scény v Číně v 90. letech knihami \"Black\" (1994), \"White\" (1995) a \"Grey Cover Book\" (1997) později přerostla v apel na změnu čínského režimu akty v rámci mezinárodních exhibic. Ať již se jednalo o dehonestaci neolitických čínských váz – \"Dropping a Han Dynasty Urn\" (1995) a \"Coloured Vases\" (2005), kdy v případě prvním na sérii 3 fotografií zachytil její rozbití a v případě druhém jich ponořil desítky do průmyslové barvy, stěhování 1 000 Číňanů do Švýcarska – \"Fairytale at Documenta Kassel\" (2007), či jedno z posledních děl – \"Sunflower Seeds\" (2011) v Tate Modern. Toto dílo se skládalo z 100 mil. keramických slunečnicových semínek, přičemž každé bylo ručně malováno ve vnitřní Číně. Aj Wej-wej tímto reagoval na postavení Číny v globálním světě. Jedním z nejvýznamnějších uměleckých děl, na kterém se podílel je série fotografií \"Study of Perspective\" (2000) zachycující prostředníčky vztyčené proti světovým budovám. Aj zde otevřeně kritizoval Čínu, když svou fotografii pořídil na náměstí Nebeského klidu. Nelze opominout účast na 48. Benátském bienále v roce 1999 a 9. a 11. Bienále architektury (2004, 2008).\nOblast architektonické činnosti se dá rozdělit do 3 částí – samostatná architektonická činnost, urbanismus ve spojení s kurátorstvím architektury a spolupráce se studii Herzog & de Meuron a HHF v pozici uměleckého konzultanta.\n\nAj Wej-wejova architektonická tvorba byla silně ovlivněna jeho bezprostředním okolím a čínskou venkovskou výstavbou. Řekl, že jedinou jeho inspirací z oblasti architektury byl funkcionalistický Wittengstein house (Vídeň), postavený roku 1929 architektem Paulem Engelmannem a filosofem Ludwigem Wittengsteinem. Architekturu nikdy nestudoval, ale již jeho první dokončená stavba studia a rodinného domu na předměstí Pekingu vyvolala obrovský ohlas. Jeho stavby zaujmou svou čistotou a jednoduchostí, která nabízí srovnání s Louisem I. Kahnem, jehož však Aj v počátcích své architektonické kariéry neznal.6 Použití klasických místních materiálů jako šedé a červené cihly mu dovolují stavět velmi kontextuálně a zároveň levně. Těmito prvky dosahuje veškeré dekorativnosti fasády ve svých návrzích. Naprostá většina jeho návrhů je abstrahovaná na funkční konstrukce bez omítání a pouze s nutným počtem otvorů. V roce 2003 založil vlastní kancelář FAKE Design (název opět vybrán velmi kontroverzně, fake se v čínštině vyslovuje stejně jako anglické fuck) a toto studio od té doby staví i několik desítek staveb ročně. Přes devadesát procent návrhů, které odsud vzešlo bylo následně i realizováno. První, kdo Aj Wej-weje objevil v měřítku světové architektury, byl Shigeru Ban, který o v roce 2001 řekl, že v Číně neexistují architekti vyjma jednoho člověka – právě Aj Wej-weje. Mezi nejvýznamnější stavby, které FAKE Design navrhli, patří \"Neolithic Pottery Museum\" v Jinhua (2007), podlouhlá, v řezu hexagonální budova bez oken,; \"Three Shadows Photography Art Center\" v Pekingu (2007), stavba, ve které se setkala umělecká dekorativnost (vysunuté cihly z fasády vytvářející působivou ornamentaci) se strohostí celého návrhu (Aj nepoužil jiný materiál než šedou cihlu, což se skutečností minimalizace okenních otvorů vytváří velmi čistý a kompaktní blok – jeden z typických rysů tvorby),; \"Red Brick Art Galleries\" v Pekingu (2007) či čínskou vládou povolené a po výstavbě stržené \"Malu Studio Shanghai\" (2011).\n\nV roce 2003 rozšířil Aj Wej-wej svou činnost do oblasti urbanismu a kurátorství architektury při stavbě \"Jinhua Architectural Park\" (Jinhua, Čína), kde podél nábřeží vytvořil soubor pavilonů od světoznámých architektů v čele se švýcarským studiem Herzog & de Meuron, či posledním držitelem Pritkzerovy ceny Wang Shu. Urbanismem a kurátorstvím se zabýval i v roce 2008 při přípravách projektu \"ORDOS 100\". Rozsáhlý projekt s cílem vytvoření zcela nové čtvrti v čínské poušti ve spolupráci se stem světových architektů, kdy každý navrhl jednu vilu o 1 000 m, se dostal pouze do fáze studie, poté byl z finančních důvodů zastaven.\n\nVýznamnou součástí Ajovy kariéry je spolupráce s Jacquesem Herzogem a Pierrem de Meuronem. Aj Wej-wej působí jako umělecký konzultant a má již od počátku velké možnosti zasahovat do architektonického návrhu. Nejvýznamnější projekty, které vzešly z této spolupráce jsou \"Národní Stadion\" v Pekingu, tzv. “\"Ptačí hnízdo\"”, (2008) a \"Serpentine Pavilon\" v Londýnském Hyde Parku (2012). Stavby tvořené touto synergií jsou stylově i myšlenkově velmi odlišné od Ajovy soukromé praxe, hlavní slovo si stále drží švýcarské studio. Avšak právě díky nim, je celosvětově znám i jako architekt. Jeho ovlivnění touto spoluprací není snadno rozpoznatelné a dá se říci, že stále navrhuje svým osobitým způsobem.\n\nVýrazným prvkem Aj Wej-wejovy činnosti je občanský aktivismus. Mezi roky 2006 a 2009 aktivně provozoval kontroverzní, částečně protivládní blog na čínském serveru sina.com.cn, denně zde dosahoval návštěvnosti 100 000 unikátních návštěvníků a za dobu funkčnosti uveřejnil desítky tisíc fotografií. V květnu 2009 byl po zveřejnění 5 000 jmen obětí zemětřesení v provincii S’čchuan celý blog zcenzurován a uzavřen. Aj přesunul své aktivity na sociální sítě twitter (@aiww) a Google Plus. V souvislosti s kauzou S’čchuan byl napaden policií a v důsledku toho musel v Německu prodělat operaci mozku. Nejvážnějším incidentem s čínskou vládou bylo jeho náhlé zatčení v dubnu 2011 a následné 81 denní věznění neznámo kde. Patrně díky rozsáhlým mezinárodním protestům byl propuštěn pouze s pokutou, která však přesahovala 8 mil RMB (cca 25 mil. Kč).\n\nAj Wej-wejovu tvorbu přesahující hranice architektury i konceptuálního umění až k boji za lidská práva a svobodu slova nelze obecně charakterizovat. Architektonické návrhy se vyznačují strohostí, jednoduchostí a silným chápáním kontextu místa. Kurátorská činnost staví na snaze kultivovat čínskou architektonickou scénu a přiblížit ji zahraniční tvorbě za výrazné pomoci světových architektů. Konceptuální umění je definováno celoživotním bojem s čínským komunismem a zejména v poslední době s ním částečně prorůstá. Instalace většinou nespojuje vizuální linka, naplno ji však nahrazuje ideová.\n\nV letech 2015 - 2017 se Aj Wej-wej zabýval mezinárodní uprchlickou krizí a strávil několik měsíců v různých uprchlických táborech po celé planetě. Pro pražskou Národní galerii vytvořil obří instalaci \"Zákon cesty\" (2017-2018) a v kině Lucerna měl premiéru jeho film \"Human flow\" (Lidský proud), který byl roku 2018 vybrán mezi 15 nejlepších dokumentárních snímků nominovaných na Oscara.\n"}
{"id": "669648", "url": "https://cs.wikipedia.org/wiki?curid=669648", "title": "Aston Martin Virage", "text": "Aston Martin Virage\n\nAston Martin Virage je sportovní auto od Aston Martin. Vyráběno bylo v letech 1989 až 2000. Automobilka v roce 2011 představila stejnojmenný model, umístěný mezi Aston Martin DB9 a Aston Martin DBS. \n\n"}
{"id": "669653", "url": "https://cs.wikipedia.org/wiki?curid=669653", "title": "Lawrence Lessig", "text": "Lawrence Lessig\n\nLawrence „Larry“ Lessig (* 3. července 1961, Rapid City, Jižní Dakota) je americký profesor právní vědy na Harvard Law School, americký advokát a politický aktivista. Je znám pro své projevy, články a účast na soudních procesech zaměřených na autorské právo jako jeden z nejvýznamnějších ústavních právníků. Založil Center for Internet and Society a iniciativu za Creative Commons. V roce 2002 obdržel cenu od Free Software Foundation a je členem představenstva v únoru 2005 založené Software Freedom Law Center. Od roku 2003 píše každý měsíc sloupek do časopisu \"Wired\".\n\nV roce 2015 usiloval o demokratickou nominaci do prezidentských voleb v USA na rok 2016. Jeho podporovatelem byl i Jimmy Wales.\n\nVystudoval ekonomii a management na University of Pennsylvania. Poté následovalo magisterské studium filosofie na Trinity College na Cambridge. Titul doktora práv získal na Yale Law School, kde zůstal pracovat jako konzervativní placený soudci Antoninem Scaliou a Richardem Posnerem. Před svým přesunem na Stanfordovu univerzitu přednášel na Harvard Law School, University of Chicago a jako hostující profesor na Yale. Je ředitelem centra pro etiku Edmonda J. Safra na Harvardu. Na právní fakultě Harvardovy univerzity založil středisko pro internetovou společnost.\n\nPlatí za renomovaného ústavního právníka a specialistu na autorské právo. Je energickým kritikem omezujícího copyrightu v oblasti nehmotného vlastnictví. Vyvíjí koncept „svobodné kultury“ a podporuje svobodný software a hnutí za open source software. Kromě toho v roce 2001 založil iniciativu za Creative Commons a je členem Electronic Frontier Foundation. Napsal několik knih o svobodném obsahu ve spojení se společenským vývojem. Lessig je proponentem omezených právních restrikcí autorského práva, ochranné známky nebo např. rádiového spektra, speciálně u technologických aplikací.\n\nV roce 2015 vystoupil na fóru TED Talks se svým příspěvkem \"Our democracy no longer represents the people. Here's how we fix it\" (\"Naše demokracie již nezastupuje lid. Takto se to dá opravit\"), kde krom představení problémů nerovnosti obyčejných občanů oproti elitních zájmových skupin na ovlivnění zákonodárného procesu představil \"Citizen Equality Act\" (česky přibližně \"Zákon o rovnosti občana\"), který by ve financování politických kampaní eliminoval vliv velkých peněz.\n\nLessig v roce 2015 začal crowdfundingovou kampaň, po které – pokud by vybral milion dolarů do dne voleb – bude kandidovat na prezidenta s tím, že jediná věc v jeho programu bude „dostat peníze z politiky“ (prostřednictvím dodatku k ústavě zamezit možnosti neomezených příspěvků korporací na kampaně politiků na místní, státní a celonárodní úrovni) a v okamžiku, kdy toho dosáhne, rezignuje a svěří zbytek funkčního období svému viceprezidentovi. V říjnu 2015 však svou pozici změnil tak, že by sloužil po celou dobu mandátu s návrhem politiky bez vlivu peněz na předních místech jeho agendy. 7. září Lessigova kampaň přesáhla milion dolarů a tím se zařadil mezi účastníky prezidentského klání.\n\nZ demokratických primárek pro volbu prezidenta v roce 2016 nicméně 2. listopadu 2015 odstoupil.\n\n\n"}
{"id": "669659", "url": "https://cs.wikipedia.org/wiki?curid=669659", "title": "Aston Martin DB7", "text": "Aston Martin DB7\n\nAston Martin DB7 je sportovní auto od automobilky Aston Martin. Vyráběno bylo v letech 1994 až 2004.\n\n\n"}
{"id": "669663", "url": "https://cs.wikipedia.org/wiki?curid=669663", "title": "Condorraptor", "text": "Condorraptor\n\nCondorraptor (\"lupič od Cerro Condor\") byl velkým teropodním dinosaurem, žijícím přibližně před 170 milióny let (období střední jury). Jeho fosílie byly objeveny v Argentině (souvrství Cañadon Asfalto). Byl popsán Oliverem Rauhutem v roce 2005. V roce 2010 byla publikována studie, která řadí kondorraptora jako sesterský taxon k rodu \"Piatnitzkysaurus\". V roce 2007 byla objevena částečně artikulovaná kostra.\n\nPodle amerického badatele Gregoryho Paula dosahoval tento teropod délky asi 4,5 metru a hmotnosti kolem 200 kilogramů. Podle jiných odhadů byl však podstatně menší a jeho hmotnost dosahovala maximálně několika desítek kilogramů.\n\n\n"}
{"id": "669674", "url": "https://cs.wikipedia.org/wiki?curid=669674", "title": "Jicchak Jicchaki (1902)", "text": "Jicchak Jicchaki (1902)\n\nJicchak Jicchaki (: יצחק יצחקי, rodným jménem, Jicchok Lišovski, יצחק לישבסקי, žil 11. října 1902 – 21. září 1955) byl sionistický aktivista, izraelský politik a poslanec Knesetu za stranu Mapam.\n\nNarodil se ve městě Rîbniţa v tehdejší Ruské říši (dnes Moldavsko). Sloužil v Rudé armádě. Vystudoval právo na Pařížské univerzitě. V roce 1921 přesídlil do dnešního Izraele. Zde se zapojil do pracovních jednotek Gdud ha-avoda. Pracoval na melioraci krajiny a na výstavbě silnic.\n\nByl aktivní při zakládání sionistického hnutí he-Chaluc v Rusku. Organizoval židovskou emigraci. Byl jedním z vůdců levicového křídla strany Poalej Cijon, za které byl roku 1925 vyslán do Evropy. V roce 1934 spoluzakládal hnutí marxistických kruhů. Byl jedním ze zakladatelů \"Ligy pro arabsko-židovskou spolupráci\". V roce 1946 patřil mezi iniciátory sloučení strany Achdut ha-avoda a levé frakce Poalej Cijon.\n\nV izraelském parlamentu zasedl po volbách v roce 1955, kdy kandidoval za Mapam. Byl členem parlamentního výboru pro ekonomické záležitosti a výboru pro záležitosti vnitra. Zemřel během funkčního období již v září 1955. Jeho poslanecké křeslo pak zaujal Júsuf Chamís.\n\n"}
{"id": "669675", "url": "https://cs.wikipedia.org/wiki?curid=669675", "title": "Naftali Bezem", "text": "Naftali Bezem\n\nNaftali Bezem (; 27. listopadu 1924 – 2. října 2018) byl izraelský malíř a sochař.\n\nNarodil se v Essenu ve Výmarské republice (dnešní Německo) jako jedno ze tří dětí ortodoxní židovské rodiny původem z Polska. Před vypuknutím druhé světové války byl roku 1939 ve svých čtrnácti letech rodiči poslán v rámci alije mládeže do britské mandátní Palestiny. Během války žil v neustálém strachu o bezpečí svých rodičů, kteří zahynuli ve vyhlazovacím táboře Auschwitz-Birkenau, stejně jako většina jeho rodiny. Motivy holocaustu výrazně ovlivnily Bezemův umělecký styl a tvorbu.\nV letech 1943 až 1946 studoval umění na Bezalelově akademii umění a designu v Jeruzalémě s malířem Mordechajem Ardonem. Poté pokračoval ve studiích tři roky v Paříži. Mezi jeho nejznámější díla patří reliéf na zdi v památníku holocaustu Jad Vašem v Jeruzalémě a stropní nástěnná malba v hlavní recepci prezidentské rezidence v Jeruzalémě. Byl též učitelem na Bezalelově akademii, kde v minulosti sám studoval.\n\n\n"}
{"id": "669677", "url": "https://cs.wikipedia.org/wiki?curid=669677", "title": "Francis Veber", "text": "Francis Veber\n\nFrancis Veber (* 28. července 1937, Neuilly-sur-Seine, Francie) je francouzský divadelník a filmař – herec, dramatik, scenárista, režisér a producent.\n\nPochází z umělecké rodiny, všichni jeho předkové byli spisovatelé a scenáristé, jeho otec Pierre-Gilles Veber byl scenárista, stejně tak jako jeho děd Pierre Veber, spisovatelem byl i jeho strýc Tristan Bernard.\nZačínal jako novinář, v době své vojenské služby začal také psát pro francouzský armádní časopis. Po návratu z vojenské služby působil jako reportér pařížské pobočky Rádia Luxembourg. Scenáristické a dramatické činnosti se začal systematicky věnovat až v druhé půli 60 let. Nejprve se postupně etabloval jakožto uznávaný filmový scenárista (řadu scénářů napsal i pro americké hollywoodské filmy), později začal pracovat i jako filmový režisér.\n\nJeho režijním debutem se v roce 1976 stala hořká komedie \"Hračka\" s Pierrem Richardem v hlavní roli, s nímž posléze natočil ještě další úspěšné filmy, například \"Kopyto\", \"Otec a otec\", \"Uprchlíci\". Dva nepříliš úspěšné filmy posléze natočil i v USA pro hollywoodské produkce, šlo o snímky \"Tři uprchlíci\" a \"Risk\". Nicméně pravděpodobně vůbec nejúspěšnějším se nakonec stal snímek \"Blbec k večeři\" z roku 1998, který byl hned v šesti kategoriích nominován na Césara. Jde také o autora námětu k filmu \"Muž z Acapulca\" .\n\n\n\n"}
{"id": "669679", "url": "https://cs.wikipedia.org/wiki?curid=669679", "title": "Operace Kartoffelernte", "text": "Operace Kartoffelernte\n\nOperace Kartoffelernte (česky \"Sběr brambor\") byla německá vojenská operace během slovenského národního povstání, jejímž cílem bylo odzbrojení Východoslovenské armády. Začala 31. srpna 1944 a v průběhu jednoho dne německé jednotky odzbrojily obě východoslovenské divize.\n\nPříprava Němců na odzbrojení slovenských jednotek na východním Slovensku začala už 24. srpna 1944. Podle některých odhadů byly plány připraveny preventivně, po německých zkušenostech s přechodem Rumunska na stranu Spojenců. Plány na odzbrojení byly schváleny ve štábu Skupiny armád Severní Ukrajina 27. srpna. Podle první verze se měla slovenská armáda odzbrojit bez internováni. Druhá verze počítala s odzbrojením i internováním příslušníků slovenské armády.\n\nHlavním důvodem neúspěchu slovenských jednotek na východním Slovensku byla neukončená příprava na zahájení povstání. Viliam Talský, Golianem přímo pověřený vedením nejdůležitější části povstání, nestihl do 29. srpna ukončit přípravy a mobilizaci jednotek na očekávané bojové operace. Generál Augustín Malár, velitel obou východoslovenských divizí, se přesto, že s ním Golianovo velení počítalo, k povstání nepřidal. Možnou příčinou byl fakt, že nikdy o přípravě povstání osobně s Golianem nejednal. Malár, uznávaný i mnohými odbojovými důstojníky včetně Goliana, navrhoval počkat na vhodnější příležitost k zasáhnutí do bojů. Letěl dokonce do Bratislavy a v rozhlasovém projevu upokojoval situaci a žádal povstalce na středním Slovensku, aby složili zbraně. Podotýkal přitom, že: \"…ešte neprišiel vhodný čas na začiatok povstania\". Malára však na cestě zpět Němci zatkli. Na východním Slovensku Talský nevyvíjel prakticky žádnou činnost ani dva dny po začátku povstání. V noci z 30. na 31. srpna, po konzultaci se slovenskými letci, kteří se chystali odletět na sovětské území, se rozhodl odletět a projednat tam se sovětskou stranou další postup a koordinaci. Talský nevyhlásil ani jedné divizi pohotovost ani nerozkázal, aby se v žádném případě nenechaly odzbrojit. Divize tak zůstaly v pasivitě bez velení.\n\nGenerálplukovník Gotthard Heinrici, velitel německé 1. tankové armády, utvořil 30. srpna 1944 svaz předsunutých oddílů o síle asi 1 200 až 1 300 mužů pod velením plukovníka Mathiase s úkolem obsadit Dukelský průsmyk, proniknout k Bardejovu a odzbrojit 1. pěší divizi slovenské armády. Zároveň z Košic vyrazila proti Velitelství Východoslovenské armády v Prešově skupina generála Rintelena o síle asi 5 000 mužů. Od Užhorodu byla proti 2. pěší divizi nasazena skupina velitele \"Týlového prostoru 531\" generála Bauera.\n\nNěmecká operace fakticky zapříčinila rozpad Východoslovenské armády, která jako vojenská síla přestala existovat a v rozhodující chvíli nezasáhla do boje. 22 000 slovenských vojáků a důstojníků bylo postupně internováno. Jen 2 000 vojákům se podařilo uniknout na střední Slovensko, kde se přidali k povstalcům. Asi 15 000 mužů Východoslovenské armády se rozuteklo domů, část z nich odešla k partyzánům.\n\nTím byla zmařena šance 1. československé armády na Slovensku na otevření karpatských průsmyků Rudé armádě a urychlení jejího postup územím Slovenska.\n\n\n"}
{"id": "669684", "url": "https://cs.wikipedia.org/wiki?curid=669684", "title": "Dráteník (opera)", "text": "Dráteník (opera)\n\nDráteník je komická opera o dvou dějstvích českého skladatele Františka Škroupa (op. 1, Plavec 28) na libreto básníka a překladatele Josefa Krasoslava Chmelenského. Premiéru měla dne 2. února 1826 v pražském Stavovském divadle. Je to první původní česká opera, tj. opera napsaná na české libreto.\n\nFrantišek Škroup se brzy po svém příchodu do Prahy, kde studoval právo na Karlo-Ferdinandově univerzitě, zapojil do divadelního a hudebního života. Již roku 1822 vstoupil do sboru Stavovského divadla. Současně se účastnil činnosti Taussingerova ochotnického souboru, který měl na repertoáru české hry a nenáročné zpěvohry a příležitostně vystupoval i ve Stavovském divadle. Roku 1823 tento amatérský soubor a část německého divadelního souboru spojily síly k zahájení pravidelných operních představení v českém jazyce v pražském divadle. (Operu v češtině Stavovské divadlo uvádělo již dříve, ale jen sporadicky a naposledy v roce 1806 ojedinělým představením Mozartova \"Únosu ze serailu\".)\n\nPrvní česky dávanou operou byl singspiel Josepha Weigla \"Rodina švýcarská\" (premiéra 28. prosince 1823). Její hudební nastudování přenechal první kapelník orchestru Stavovského divadla Josef Triebensee právě Škroupovi, který se pak stál stálým korepetitorem pro česká představení; navíc v této opeře hrál úlohu Pavlíka. I v dalších českých představeních zpíval Škroup role barytonového oboru, mj. Figara v Rossiniho \"Lazebníku sevillském\". Současně u něj divadlo začalo objednávat příležitostné hudební skladby, např. hudbu k harlekiniádě \"Arlequin als Schneidergeselle\" (premiéra 12. února 1825).\n\nCizí operní předlohy do češtiny překládali domácí literáti, mj. mladý básník Josef Krasoslav Chmelenský. České operní divadlo však nemělo vlastní repertoár, což bylo vlastenci považováno za značný nedostatek, jejž bylo třeba co nejrychleji napravit. Chmelenský o okolnostech vzniku první české opery píše:\n\nChmelenský vypracoval text za několik měsíců; protože titulní dráteník měl být Slovák, poslal svůj text k opravení do Liptovského Sv. Mikuláše vlasteneckému zemanovi Gašparu Féjerpatakymu-Belopotockému z Kľačan (1794-1874). Škroup měl partituru opery dokončenu někdy před koncem roku 1825 (rukopis nese poznámku compt. 1825). Považoval ji za svou první významnou skladbu a přidělil jí opusové číslo 1.\n\nPremiéra se konala ve čtvrtek 2. února 1826 ve čtyři hodiny odpoledne. Škroup \"Dráteníka\" se souborem nastudoval (dirigenta dobové prameny neuvádějí, byl jím však pravděpodobně kapelník Josef Triebensee), sám se zhostil i titulní úlohy. Vzhledem k tomu, že se jednalo o první původní českou operu, bylo toto představení významnou společenskou událostí. V hledišti seděla řada osobností tehdejšího pražského kulturního života, zejména z řad českých vlastenců – doyen pražského kulturního života Václav Jan Tomášek, Josef Jungmann, František Palacký, Leopold Eugen Měchura, František Ladislav Čelakovský, Josef Kajetán Tyl, Karel Alois Vinařický, Jan Hostivít Pospíšil a další. U obecenstva měla veliký ohlas, stejně jako v českých časopisech. Spontánní úspěch přiměl Škroupa zanechat právnického studia a věnovat se hudbě. Vedle toho mu získal uznání u vedení divadla, takže byl k 1. září 1827 jmenován druhým kapelníkem Stavovského divadla se zvláštní povinností řídit česká představení.\n\n\"Dráteník\" ve Stavovském divadle byl poměrně úspěšný. Do Škroupovy smrti zde dosáhl 16 repríz, a tedy zůstal nejhranější původní českou operou (při posuzování počtu repríz je nutné mít na paměti, že česká činoherní i zpěvoherní představení se hrála pouze jednou týdně v neděli odpoledne). Inscenaci poté převzalo do svého repertoáru i Prozatímní divadlo (poprvé 8. prosince 1862). Tehdy byla zahájena tradice vkládat do inscenace píseň \"Kde domov můj\". V Národním divadle byl \"Dráteník\" hrán poprvé 10. července 1895 při příležitosti Národopisné výstavy.\n\nBrzy po premiéře se Škroupova opera rozšířila i na ochotnická jeviště, k čemuž přispěla i skutečnost, že ještě roku 1826 vyšlo jak libreto, tak pět vyňatých hudebních čísel (tři zpěvy dráteníka a árie Růženy a Lidušky). (Další písně byly přetištěny ve Škroupem redigovaných \"Věnci ze zpěvů vlastenských\" v letech 1837 a 1839.) První doložené amatérské nastudování bylo v Hradci Králové někdy před rokem 1835, ke kterému je doloženo i představení v Turnově, v roce 1841 poté v Ústí nad Orlicí, v roce 1843 v Chrudimi, následně Kolíně, Hlinsku aj. První – a na dlouhou dobu poslední – profesionální mimopražskou inscenaci připravilo Městské divadlo v Brně, které ve 40. letech experimentovalo s operou v češtině. Konala se dvě představení, 21. listopadu a 22. prosince 1840. Když pak po pražském Prozatímním divadle vznikala další českojazyčná profesionální divadla, patřil \"Dráteník\" mezi jejich první operní premiéry (Plzeň 31. 10. 1870, Brno 27. 10. 1885).\n\n\"Dráteník\" byl sice ve 2. polovině 19. století považován za nemoderního (jako celý žánr singspielu), na okraji repertoáru se však stále udržoval díky svému postavení první české opery. Obnovení zájmu souvisí s vlnou národního uvědomění za první světové války a jeho divadelní životnost potvrdila především Pujmanova a Ostrčilova inscenace v Národním divadle z roku 1926 ke stému výročí původní premiéry (skladatel a kritik Boleslav Vomáčka: \"Byl to večer srdečného překvapení a nadšení\"). Za první republiky rovněž znovu ožil zájem amatérských souborů a menších (např. operetních) divadel o toto dílo. Za druhé světové války byl hrán jako jedno z klasických českých děl, které povzbuzovaly národní povědomí, rovněž bezprostředně po válce uvedla nové inscenace divadla v Praze, Brně, Plzni i Olomouci. V 50. letech byl hrán dosud nejvíce (inscenace Národního divadla z roku 1949, provozovaná na četných zájezdech pro pracující, dosáhla nevídaných 94 repríz). Zařazení \"Dráteníka\" mezi komunistickým režimem protežovanou lidovou klasiku souvisí i s tím, že muzikolog Zdeněk Nejedlý, přední kulturní ideolog tohoto období, tuto operu odedávna oceňoval a propagoval.\n\nOlomoucké nastudování z roku 1958 byla nadlouho poslední profesionální inscenace \"Dráteníka\" a vedle ochotnické činnosti se stala první česká opera doménou uměleckých škol. Dosud poslední profesionální nastudování \"Dráteníka\" připravilo Jihočeské divadlo (premiéra 28. 10. 1998), vůbec poslední inscenaci pak provedla Konzervatoř Pardubice (premiéra 16. března 2005), koncertně ho 22. března 2013 zahrálo Národní divadlo.\n\nV zahraničí \"Dráteníka\" uvedla Sokol Opera Group ve Washingtonu (1963-1983).\n\nAutograf partitury \"Dráteníka\" se zachoval a je uložen v Českém muzeu hudby. Klavírní výtah byl poprvé vydán roku 1913 Uměleckou besedou. V roce 1926 vydala Hudební matice ke 100. výročí faksimile libreta a o rok později vydala Umělecká beseda i faksimile Škroupova vlastního rukopisu partitury.\n\nInscenace \"Dráteníka\" v profesionálních divadlech a uměleckých školách:\n\nTeprve čtyřiadvacetiletý František Škroup skládal hudbu k \"Dráteníkovi\" s ohledem na vkus pražského publika a na základě svých vlastních divadelních zkušeností, jeho styl je proto nezbytně do značné míry eklektický, vycházející ze soudobého repertoáru Stavovského divadla. Jeho cílem bylo stvořit dílo v žánru lyrické měšťanské zpěvohry (singspielu), hlavní vzory byly v zásadě dva. Ve formálních hlediscích se \"Dráteník\" blíží francouzské opéra-comique: děj je vyprávěn v próze, tedy v dialozích, jen málokdy s doprovodem hudby (dramatický recitativ). Naopak citové momenty, úvahy postav jsou příležitostí pro zpěvní čísla písňového charakteru. Z hlediska melodické podstaty se hudba opery, nejzřetelněji v sólových číslech, blíží německému romantickému singspielu nebo lyrické písni. Zřejmě i s ohledem na dosavadní zkušenosti českého operního divadla se Škroup neorientoval na nejmodernější tvorbu svých současníků (Weber, Boieldieu, Lortzing), ale bral si vzor u skladatelů o generaci či více starších a u obecenstva oblíbených, jako byli Joseph Weigl, Peter von Winter, Karl Ditters von Dittersdorf, Vojtěch Jírovec, Luigi Cherubini nebo Étienne-Nicolas Méhul. Méně je patrný vliv Mozarta. Některé koloraturní pasáže i stavba ansámblů poukazují vedle toho i na vliv italský (Rossini).\n\nOproti někdy tradovaným názorům naopak nevycházel přímo z lidové písně. Lidový charakter má nejspíše hudba spojená s postavou dráteníka, i to je však spíše důsledek záměrně prosté, melodické a strofické povahy jeho písní, resp. imitace lidového nástroje (dud), než přímo inspirace folklórem. V každém případě není nijak hudebně charakterizována jeho slovenskost, protože lidová hudba slovenská (nebo moravská) v té době nebyla pražským vlastencům ve větší míře známa.\n\nZ obecného hlediska jsou však postavy jako skutečné lidové typy popsány dobře. Náturu obou kupců vystihují rozšafné anakreontské písně. Růžena je typickou lyrickou až sentimentální hrdinkou, její árie mají náběhy na koloraturu, Liduščina hudba je prostší a veselejší – zjevným vzorem pro tuto dvojici byly Agáta a Anička z \"Čarostřelce\". Dráteníkova hudba je při úmyslné prostotě nejpropracovanější, jako jediná postava má vlastní příznačný motiv.\n\nProtože jsou hudební čísla oddělena především mluveným dialogem, obsahuje \"Dráteník\" jen málo recitativů, které jsou navíc jen rutinní.\n\nOproti poměrné melodické bohatosti je harmonie Škroupovy hudby poměrně jednoduchá. Z formálního hlediska jsou zpěvní hlasy téměř zcela homofonní, a to i na těch místech ansámblů, kde by použití kontrapunktu bylo dobře možné. Rovněž v instrumentálním doprovodu homofonie naprosto převažuje. I ve Škroupových vzorech pro \"Dráteníka\", německých singspielech a francouzské opéra-comique jednoduché vedení hlasů převažuje, v tomto případě musel skladatel navíc brát ohled na neškolenost českých zpěváků a možná i na snadnost provozování i mimo profesionální divadlo. Z téhož důvodu v opeře nevystupuje sbor a instrumentace je psána jen pro skromný mozartovský orchestr, v němž jediným ústupkem hudebnímu romantismu je zdvojení dechů. Zato některé nástroje (violoncello, housle, klarinet mají menší sóla nebo obligátní doprovod.\n\nPředehra (jedno z nejlepších čísel opery), ve francouzském stylu. Volný úvod (andante con moto) přechází v živé alla breve. Na název opery i eponymního hrdinu upomíná lidová „dudácká“ figura v basu. Hlavním motivem předehry je citace zpěvu Květenského „Každé zboží chová se snáze než holčina mladá“, čímž je naznačena i zápletka opery.\n\n(Ulice před domem Květenského) Před městským domem kupce Květenského sedí dráteník a drátuje různé nádobí na zakázku domácí hospodyně. Prozpěvuje si u toho (píseň \"Zima ked mna v nehty pálí, drotovať němožnuo dál\"). Ze vrat vychází Květenský s dcerou Růženou, panskou Liduškou a sluhou Kůlem. Kupec se rozhodl dceru provdat za syna svého nového obchodního partnera, ale Růžena odmítá takového ženicha, kterého ani nezná (kvartet \"Jej ty za manžela pojmeš svého\"). Růženin odpor vyvolá v otci podezření, že již má jiného milého. Dívka skutečně upadne do rozpaků, ale Lidušce se to podaří zamluvit. Květenský nemá v každém případě důvěru v dívčí úsudek, pokud jde o ženichy, a jestli si dcera stěžuje, že nápadníka nezná, tedy jej pozná – ještě dnes večer jej kupec přivede do domu na zásnubní večeři. Čím dříve bude Růžena pod čepcem, tím lépe (árie Květenského \"Každé zboží chová se snáze než holčina mladá\"). Poté odchází pro snoubence.\n\nRůžena se svěřuje Libušce s tím, že před dvěma dny potkala v Praze mládence Vojtěcha a na první pohled se do sebe zamilovali (duet \"Mne on miluje – radosti blahá!\"). Na scéně zůstane jen Kůl a dráteník. Dráteník sluhovi vypravuje o trudných podmínkách na cestách i doma na Slovensku. Na přezíravý názor Kůla („Co do takové žebrácké vlasti?“) reaguje chválou své otčiny (árie \"V tej zemi len miluškej, odkel člověk pocházia\"). Kůl je natolik dojat, že nabízí dráteníkovi večeři a nocleh.\n\nVojtěch přichází k domu kde, jak se dozvěděl, bydlí jeho kráska (árie \"Záhy tak má hvězda hasne\"). Pokouší se dostat do domu, zvláště když se od Kůla dozví, že Růžena je doma sama bez otce – a že se večer mají konat zásnuby. Kůl ale není ochoten mu otevřít (tercet \"Otevři – byť bych k vám i všel, cožpak by z toho sešlo?\"). Vojtěch se jej pokouší pohnout penězi, ale nedosáhne svého, protože neúměrně vysoké nabízené částky jen ve sluhovi vzbudí podezření, že je to zkouška neúplatnosti nastrojená jeho pánem. Vojtěch je nejprve zasmušen (arieta \"Noci dále ode mě se ber tmavá\"), ale pohled na dráteníka mu vnuká nápad: Vymění si s ním oděv a v tomto přestrojení se snadněji dostane do domu Květenského. Dráteník se těší z odměny, která je mu za to slíbena, protože čím více vydělá, tím dříve se bude moci vrátit domů ke své nastávající (árie \"Ako růža tam v hajičku\").\n\nVojtěch se vrací v přestrojení, převezme od dráteníka hrnce a je vpuštěn do domu. Brzy poté se vrací Květenský s kupcem Lánou, otcem vybraného nápadníka, oba v povznesené náladě, a Kůl jim otvírá (finále: duet dráteníka a Vojtěcha \"O nedli, dej klobouk a plášť mi svůj\", dráteníkova píseň \"Niet nič to predca nad drotára\" a tercet, později kvartet dráteníka, Květenského, Lány a Kůla \"Zdlouha jen, pane Láno, zdlouha!... Nic nechutná tak mi co víno\").\n\n(Růženín pokoj) Růžena, slavnostně ustrojená, sedí v zamyšlení ve svém pokoji (recitativ \"Co počíti nevím žalostí\" a árie \"Jak radost mi růžné pásky\"). Přichází k ní rozesmátá Liduška a snaží se Růženu přesvědčit, aby sama od dráteníka převzala spravené nádobí a vyplatila mu mzdu. Když Růžena rozladěně odmítá s tím, že přece jde o záležitost panské, tvrdí jí Liduška, že dráteník přináší zprávu od Vojtěcha z Prahy. Za takových okolností chce ovšem slečna vidět dráteníka ihned a Liduška pro něj odběhne, jen co odezpívá svou árii (\"Jdu, slečinko! A hledlinko znát vše máte\").\n\nNakrátko osamělá Růžena pokračuje v bolestném toužení (arieta \"Co ňadra láme bolno?\"). Přichází „dráteník“ a Růžena v něm – po určitém váhání – poznává Vojtěcha. Ten jí vyznává lásku a dostane se mu kladné odpovědi (tercet s Liduškou \"Radost blahá! – Já věčně tvá!\"). Ukáže se však, že nejen Růžena je zaslíbená jinému, ale i Vojtěchovi otec namluvil jinou nevěstu. Ve snaze odvrátit Růženiny pochyby před ní Vojtěch s vyznáním horoucí lásky pokleká, a právě v této kompromitující pozici jej zastihnou Květenský a Lána (kvintet \"Tak krátká má blaženost byla jen\"). Jen duchapřítomnost Lidušky, která dráteníkovu pozici vysvětluje v souvislosti s jednáním o mzdě, a podroušenost obou otců na druhé straně situaci dočasně zachrání. Květenský a Lána pokračují v pití doprovázené provoláváním vlasteneckých hesel (sextet \"Kdy mně dosti je vína podáno, všeho dosti tu mám!\").\n\nTuto idylu však přeruší skutečný dráteník, který vyděšen přibíhá a žádá po Vojtěchovi, aby mu vrátil jeho šaty. A vzápětí se ukáže, proč: do síně hřmotně vstupuje dráb Hranatý se dvěma vojáky a chystají se dráteníka zadržet. Jeho slušné oblečení a nákladný plášť nenechávají „úřední osobu“ Hranatého na pochybách, že se jedná o zloděje. Vysvětlení celé zamotané situace trvá delší dobu, mimo jiné pro nadutost a nechápavost drába a podroušenost obou otců, ale nakonec se všechna nedorozumění vysvětlí a Božena s Vojtěchem zjistí, že je jejich otcové ve skutečnosti zaslíbili jednoho druhému. Všichni se radují a nejvíce dráteník, který je za své štrapáce odměněn natolik, že se může vrátit na Slovensko a požádat svou milou o ruku (závěrečný ansámbl \"Co my strachem jen přáli\").\n\nCelá opera\nPředehra\n\n\n"}
{"id": "669694", "url": "https://cs.wikipedia.org/wiki?curid=669694", "title": "Argentinská doga", "text": "Argentinská doga\n\nArgentinská doga (anglicky: Argentinian Mastiff) je argentinské psí plemeno\nArgentinská doga obří psí plemeno bílé barvy, vzniklé křížením španělských bojových psů s mastify, boxery, buldoky a bulteriéry. Argentinská doga se také dříve používala jako strážný pes amerických plantáží, kde hlídala otroky. Vinou své pověsti bojovníka bylo toto plemeno v řadě zemí zakázáno . Pokud se však argentinská doga včas socializuje s ostatními psy a projde řádným výcvikem, může být pro zkušeného majitele oddaným rodinným společníkem. V zemi původu se kromě lovu používá také i jako slepecký vodicí pes, služební pes v armádě a jako strážce majetku svého majitele.\nOdvážná, temperamentní, za každou cenu věrná svému pánovi, málo štěká a je tvrdá sama k sobě. Má silně vyvinutý lovecký pud a velkou výdrž. Občas se mohou chovat dominantně vůči ostatním psům.\nDoga je psem vhodným spíše pro zkušeného chovatele. Potřebuje vyrovnanou, láskyplnou, ale velice důslednou výchovu. Když si vede dobře, chvalte ji. Dělá-li něco špatně, trestejte ji pouze svým hlasem. Tvrdá výchova a osamocení v boudě může u Argentinské dogy vyvolat nepředvídatelné povahové rysy. Argentinská doga potřebuje dlouhé procházky a nejlépe i prostornou zahradu, kde se může vybít. Pokud chcete nechat dogu na procházce na volno musíte ji dobře ovládat. Nikdy totiž nezapomínejte na její lovecký pud a dominantní chování.\nV celém světě je Argentinská doga vyhlášena jako dokonalý pes pro ochranu a strážní službu. Je velmi inteligentní, je však nutné ho vychovat. To je to nejdůležitější. Pak může být domácí mazlíček, nebo ostražitý hlídač nebo vytrvalý sportovec.Tito psi vycházejí většinou velice dobře s dětmi, ale občas mohou být bouřliví. Soužití s ostatními domácími zvířaty není nemožné, ale příliš se nedoporučuje. Doga má lovecké pudy, proto má sklony prchající zvířata pronásledovat a zardousit je.\n\nMá krátkou srst, která je vždy bílá. Mohou se vyskytnout pigmentové skvrny na kůži. Malá černá skvrna mezi okem a uchem je povolena. Srst této dogy se udržuje snadno. V období línání odstraňujeme uvolněné chlupy gumovým kartáčem. Mějte na paměti, že její srst jí nedovoluje delší pobyt venku ve větších mrazech.\nU těchto psů může být dědičná (vrozená) hluchota, a proto je vhodné kupovat pouze štěňata s průkazem původu.\nNepravděpodobná s americkým buldokem v bílé barvě. Argentinská doga je atletičtější a má delší mozkovnu. U nás vzácný americký buldok scottova typu (Chance z Neuvěřitelné cesty) bývá menší a nezřídka vícebarevný.\n"}
{"id": "669715", "url": "https://cs.wikipedia.org/wiki?curid=669715", "title": "Karel Sup", "text": "Karel Sup\n\nKarel Sup (27. ledna 1897, Velká nad Veličkou – 20. března 1973, Velká nad Veličkou) byl český malíř, grafik a učitel.\n\nJe to oblast jihovýchodní Moravy na kraji Bílých Karpat u hranic se Slovenskou republikou. Velká nad Veličkou je jednou z centrálních obcí Horňáckého cípu.\n\nKulturní život zde byl v minulosti hodně bohatý na lidové umění, zpěv, tanec, textilní tvorbu a také malbu. Mentalita Horňácka je silně poznamenána křesťanskou tradicí, ale také kulturním dopadem rekatolizace. Některé ze zvyků přežívají dodnes, i když původní význam je dávno zapomenut či přehlížen. Na tradici náboženské a lidové kultury ovlivněné vlivy slovenskými i moravskými vzniká rázovitá slovácká oblast, kde život dlouho pokračoval svým zvláštním pomalejším tempem. Země je zde kamenitá a práce těžká. Prostředí, které sem lákalo mnohé umělce, hudebníky i jiné osobnosti toužící po vlastním malém světě. Měli zde hojnost podnětů pro svou tvorbu a tak tomu bylo i s Horňáckou skupinou umělců založenou roku 1930. Pavilon Strážné Hůrky byl pouhým následkem jejich cítění a životního stylu.\n\nPokud chceme správně uchopit jeho myšlenku a historickou důležitost, která jak vypadá, je v dnešních dnech opomíjena, musíme asi začít u Cyrila Mandela a navázat do života Karla Supa a skupiny, se kterou je jeho život spjat. Samostatnou kapitolou je práce Joži Úprky, který v době zápalu Horňácké skupiny maluje na Slovensku, hledajíce folklórní čistotu, která na Moravském Slovácku od počátku 20. století rychle vymírala (Úprkovy dokumentační práce z \"Mizejícího světa\").\n\nSlovácké Výmary, jak se říkalo Velké, hostily řadu umělců, Frantu Úprku s Jožou Čumpelíkem, Mináře, skupinu Hodonínského SVUMu (sochař Julius Pelikán a jiní). Byli zde také umělci zdejší, od Cyrila Mandela až po Karla Supa. Podle příspěvku Horňácké skupiny do VERAIKONu z roku 1929 můžeme blíže prozkoumat myšlení těchto umělců. Hlásali návrat k instinktu, tradici, přírodě, lidovému umění a především nasazením citu namísto „racia“. Tato tendence je celoživotně provázela a určovala jejich směr. Sup v sobě nezapřel ducha rodného kraje. Velmi rád se vracel do Velké, kam s ním rád občas zajel i malíř a grafik Miroslav Sylla, který se zde oženil a tím stvrdil osobní svazek také s touto zemí.\n\nByl nejstarším z pěti dětí. Rodiče dali všechny své děti studovat. Karel studoval Arcibiskupský seminář a gymnasium v Kroměříži, Reálné gymnasium ve Strážnici, Písemný kurz u Ferdinanda Matthiase Zerlachera ve Vídni za první světové války a Akademii výtvarných umění v Praze, kde studoval u Josefa Loukoty, Vlaho Bukovaca, Franze Thieleho a Jakuba Obrovského.\n\nV době první světové války šel Karel Sup bojovat spolu se svým otcem a bratrem Josefem na italskou frontu. V této době se o celé hospodářství starali dva nejmladší bratři (zhruba ve věku 10, 11 let). Po návratu z války v roce 1918 pokračuje Karel ve studiu a stává se akademickým malířem, následně pedagogem.\nSup působil za svého života jako učitel na několika místech. V Jihlavě, Modře, Lučenci na Slovensku, Olomouci (odchod ze Slovenska vlivem politické situace v roce 1939) a znovu v Olomouci, kam se vrátil po činnosti v Kroměříži a Třebíči, a to po roce 1945, kdy pracuje v Horce na Moravě jako učitel kreslení. Roku 1958 odešel do důchodu a trvale se usídlil ve Velké nad Veličkou na Strážné Hůrce, kde se po zbytek života věnoval zejména malbě.\n\nV malbě se věnoval především krajině, portrétu a figuře nejčastěji s folklórními náměty. V jeho tvorbě dochází k zřejmému vývoji, který graduje od individualismu a samorostlého podání k preciznímu realismu a romantizaci námětů. Na tento vývoj měla samozřejmě vliv celá řada zahraničních studijních cest (Německo, Rakousko, Francie).\nKarel Sup těžil z přírodních i lidových pramenů svého rodiště, folklorní motivy mu byli blízké, ať už sledujeme díla ryze horňáckých námětů, hanáckých (portrét Hanačka) či slovenských. Jeho práce se někdy vyznačuje jistou světelnou pasivitou, večerní krajiny, těžké nálady, dusno, napětí před bouří. Figurální motivy se věnují hudcům, tanečníkům, lidovým zvyklostem, jarmarkům a živému dění. Postupem času jasně postřehneme odklon od akademismu i ostatních vnějších vlivů, Sup se uzavírá a stahuje, malba ztrácí na dynamice, tahy štětce se navzájem rozmazávají a malba získává pastelový charakter s několika ostrými detaily, většinou drapérie. Supovým dílem se zabývali zejména jeho blízcí přátelé a autoři, kteří jej osobně znali (Mojmír Hanuš, Jindřich Uher, Jan Kříž).\n\nLidé, které Karel Sup výtvarně ovlivnil či přímo vyučil – Karel Benedík z Kozojídek (Benedíkova vila ve Veselí nad Moravou), František Cundrla ze Strážnice, Miloslav Dočkal z Bělkovic, Belžík a mnozí jiní.\n\nJak se můžeme dočíst v článku kritika Williama Rittera citovaného ve VERAIKONu (originál: La passion de l'art en Moravie – Notes de voyage 1908), byl Cyril Mandel první z Horňáckých umělců. Nepochopen, amaterizován a ponižován od kolegů i prostých lidí. Byl považován za podivínského sedláka, který raději maloval, než by se staral o hospodářství. Z rodného Kuželova se musel přestěhovat do Velké, jeho rodina ho odmítala. Mandel zemřel ve věku 34 let v nouzi a chudobě. Ač v životě odstrkován a přehlížen, byl pohřben s celou slováckou malebnou okázalostí na velickém hřbitově. Na pohřbu byli i osobnosti jako Joža Úprka, Leoš Janáček, Dušan Jurkovič, Emil Pacovský a jiní.\nCyril Mandel byl impulsem tvorby pro nové generace, který je dodnes patrný v následovnících z rodiny (od Karla Supa až po akademického sochaře Miroslava Minkse, Dušana Zemana).\n\nMalbě, kresbě, grafice i společné řemeslné práci se věnovali výtvarníci z Horňácké skupiny založené kolem Karla Supa a jeho pavilonu ve 30. letech: synovec Cyrila Mandela Jura Mandel z Kuželova, zakladatel Horňácké skupiny Karel Sup, který byl také vzdáleným příbuzným s Mandelem z matčiny strany. Dalšími členy skupiny byli Miroslav Sylla a jeho manželka Svatava Syllová Beňová. Společně vybudovali pavilon Strážné hůrky, kde každé léto vystavovali. Skupinu tmelil zájem o lidové motivy, volnou krajinu a folklorní tradice. Společné výstavy pak byli každoročním vyvrcholením jejich úsilí.\n\nPrvní výstavou ve Velké byla výstava v obecné škole roku 1928. Tvořila ji řada obrazů s figurálními motivy a krajinami (hlavní a celoživotní témata skupiny). Vhodnějšího místa než školu umělci nenašli. Tak si vzal tedy Sup do hlavy, že vybudují vlastní stánek umění. Jelikož lidé z prostých velických podmínek nemají daleko od slov k činům, práce započali velkou rychlostí už o prázdninách roku 1929. Stavebním pozemkem se stala „Krátina“, část Supových pozemků na kopci zvaném „Strážná hůrka“. Tento kopec má vlastní dlouhou historii. V minulosti sloužil jako maják, když se na Slovenské straně objevili Turci, signál se přenášel z kopce na kopec a lidé měli dost času k záchraně nejcennějšího majetku i holého života. Sup vybral Velkou, protože ji považoval za středisko Slovácka, kde se za sezonu vystřídá mnoho návštěvníků. Chtěl, aby stavba plnila více účelů jako ateliér, obydlí a hlavně výstavní pavilon.\n\nSamozřejmě, že vesničané pohlíželi na plány umělců spíše s posměchem. Stavba byla netradiční, „moderní“, mimo zastavěnou oblast a k tomu na kopci. Kdo prý jim tam bude chodit, říkávali. Sup ponechal návrh stavby na Miroslavu Syllovi, který studoval architekturu v Praze. Ten vytvořil návrh a stal se také majetkovým podílníkem spolu s Jurů Mandelem z Kuželova. Tím byla skupina vytvořena a svázána. Umělci tehdy moc peněz neměli a tak se stavělo jak to jen šlo. Rukou se na Hůrce nadřelo mnoho. Ředitel měšťanské školy Rudolf Kynčl, Uječek Škrobák–pisálek a tajemník Horňácké skupiny, který využil svých kontaktů v novinách a rozeslal zprávy o slavnostním otevření Hůrky po širokém kraji jim také sehnal stavitele Caletku z Veselí. Na stavbu přispěli i Magnis a Baťa. Po nekonečné dřině a lopotě dvou prázdnin, ve školním roce umělci vyučovali, byl pavilon dokončen a slavnostně otevřen na svátek Máří Magdalény roku 1930. Výstavy zde probíhaly každé prázdniny na Máří Magdalénu. Byla vystavována vždy nová díla vzniklá v daném roce. Umělci se sjeli a dokončovali, rámovali. V době okupace se na Hůrce touto dobou začínají scházet i muzikanti a blízké rodiny. Pak nastoupí doba Horňáckých folklorních slavností a výstava se každoročně stává součástí této kulturní lidové akce, k níž dala základní impulz právě snaha malířů. Později došlo ve skupině k rozkolům a Jura Mandel z ní vystoupil. Hůrka se rozdělila. Horní část patří dodnes rodině Syllů a spodní část Supům. Za dlouhá léta se dále přistavovalo. Jednotlivé místnosti a „kamrlíky“ se postupně přilepovaly k základní stavbě.\n\nS ateliérem na Strážné hůrce je úzce spjata historie Horňáckých slavností. Kdy za německé okupace Zemanova muzika s Filíkem, Žalmánkem a Šáchou došli na Hůrku s celými rodinami si potajmu zazpívat, zahrát a pobesedovat. Tato beseda nebyla poslední a časem i přes zákaz rostla a stala se základem budoucího festivalu. Po zahájení provozu Kordárny byli Horňácké slavnosti už pořádány oficiálně.\n\n\n\n"}
{"id": "669719", "url": "https://cs.wikipedia.org/wiki?curid=669719", "title": "Jan Richter", "text": "Jan Richter\n\nJméno a příjmení Jan Richter má více osob:\n\n\n"}
{"id": "669741", "url": "https://cs.wikipedia.org/wiki?curid=669741", "title": "Milan Jablonský", "text": "Milan Jablonský\n\nMilan Jablonský (* 9. února 1956 Praha) je český textař, básník, publicista. Dětství prožil mezi žižkovskými pavlačáky. Za totality mu neoficiálně vyšly čtyři básnické sbírky: \"Křivá zrcadla\", \"Smutná múza a já\", \"Bludiště svět\" a \"Prej to dělá to naše IQ\". Po sametové revoluci už oficiálně sbírka \"Něco k obědu, něco k večeři\".\n\nV roce 1988 stál u založení písničkářského sdružení Krychle a stal se na příští roky jeho neoficiálním principálem. Jako textař spolupracoval s písničkáři Františkem Kaslem a Jirkou Zipem Suchým, texty psal i pro několik kapel - Bokomara, Sekvoj, Poutníci, Bluesberry. Jeho vrcholným počinem byla textařská práce na tematickém albu skupiny Bokomara \"Cenathálie\". V posledních letech se odmlčel a podle vlastních slov už uzavřel svoji uměleckou kariéru.\n\n"}
{"id": "669742", "url": "https://cs.wikipedia.org/wiki?curid=669742", "title": "Bohdan Pomahač", "text": "Bohdan Pomahač\n\nBohdan Pomahač (* 8. března 1971 v Ostravě) je český plastický chirurg, který vedl tým provádějící první úplnou transplantaci obličeje ve Spojených státech amerických, která byla zároveň celosvětově teprve třetí.\n\nNarodil se v rodině chemického inženýra a učitelky. Své dětství strávil v Ostravě v Československu v třípokojovém bytě, ale víkendy trávila rodina v Morávce v Moravskoslezských Beskydech. Jako mladík byl nadšeným a poměrně úspěšným šachistou.\n\nPo ukončení střední školy na Wichterlově gymnáziu šel studovat Lékařskou fakultu Palackého univerzity v Olomouci. Už během studia byl na stáži v Bostonu v Massachusetts, kam se také hned po absolvování univerzity vydal pracovat a kde nastoupil do nemocnice Brigham and Women's Hospital.\n\nV roce 2012 mu Česká transplantační nadace udělila cenu za rozvoj transplantační medicíny. V roce 2014 převzal od Nadačního fondu Neuron na podporu vědy Cena Neuron za přínos světové vědě v oboru medicína. Dne 28. října 2015 ho prezident Miloš Zeman vyznamenal medailí Za zásluhy.\n\n"}
{"id": "669746", "url": "https://cs.wikipedia.org/wiki?curid=669746", "title": "Kořenový vlásek", "text": "Kořenový vlásek\n\nKořenový vlásek je vstřebávací (absorpční) trichom, orgán rostliny, kořene, který se podílí na získávání vody a minerálních živin z půdy.\n\nVelmi časté je odvozené pojmenování v množném čísle – kořenové vlášení. Zřídka označení rhizin.\n\nKořenový vlásek je jednobuněčná, tenkostěnná (pro snadný příjem živin) vychlípenina pokožky kořene (rhizodermis). \n\nKořenovým vlášením není pokryt celý povrch všech kořenů rostliny. Nachází se v nejmladší části kořene, nedaleko za kořenovou špičkou. \nDélka, hustota a životnost kořenových vlásků má pro růst rostlin zásadní význam. Kořenový vlásek žije asi 10 až 20 dní, pak odumírá a je nahrazován novými vlásky. \nSoubor všech vlásků se jmenuje kořenové vlášení.\n\nV dobře provzdušněné půdě se tvorba kořenových vlásků posunuje blíže k vrcholu a v neprovzdušněné půdě se vlásky netvoří vůbec. To ukazuje na význam dobrého provzdušnění půdy pro růst kořenových vlásků, ale i celého kořenového systému rostlin, neboť snížený počet kořenových vlásků může snižovat schopnost rostliny přijímat živiny. Počet kořenových vlásků na 1 mm délky kolísá podle vlhkosti, provzdušnění půdy a druhu rostliny. \nRussel (1988) uvádí u vojtěšky, kukuřice a jílku anglického pěstovaného na lehké půdě na 1 mm délky kořene počet vlásků 105, 161, 88 a celková jejich délka dosahovala 37, 146, 99 mm.\n\nMají zásadní význam zejména u živin v půdě málo mobilních, např. sloučenin fosforu. Kořenové vlášení zvětšuje zevní povrch kořene, což vede ke zvýšenému vstřebávání vody a živin rostlinou. \n\nKořenový vlásek z půdní vlhkosti získává osmoticky vodu. Pokožka kořene musí být dobře propustná pro vodu, v níž jsou rozpuštěné živiny. Kořenové vlásky zvětšují absorpční povrch kořene 10-15krát. \nByla zjištěna závislost tvorby kořenových vlásků na vlhkosti prostředí. Ve vlhkých půdách rostliny tvoří nižší počet kořenových vlásků.\n\nVe vodních kulturách (rostliny pěstované hydroponicky) suchozemských rostlin se kořenové vlásky netvoří vůbec. Některé rostliny nemají kořenové vlásky, nebo je mají hodně potlačené. Pak využívají místo kořenových vlásků vlákna hub. Houby vytvářejí s kořeny rostlin těsný oboustranně prospěšný vztah, typ symbiózy, který se nazývá mykorhiza. Známá je u dřevin a na ně vázaných kloboukatých hub (např. dub – hřib dubový, modřín – klouzek modřínový, aj.). Najdeme ji také u vřesu, vstavačů a dalších.\nRostliny rostoucí v zamokřených půdách mívají redukované kořenové vlášení, které může případně i zcela chybět.\nRůst těchto specializovaných buněk řídí gen, jemuž vědci dali jméno RSL4.\n\n\n"}
{"id": "669751", "url": "https://cs.wikipedia.org/wiki?curid=669751", "title": "Methylamin", "text": "Methylamin\n\nMethylamin (mimo chemii dle PČP metylamin) (CHNH) je nejjednodušší amin. Vzniká společně s dimethylaminem při hnití ryb.\n\nJeho bod vzplanutí je 8 °C, pKa je 10,62 (je to tedy slabá zásada).\nTaké je to nukleofilní činidlo.\n\nLD je (pro myši) 2 400 mg/kg.\nMethylamin je také prekurzorem metamfetaminu.\n\nVyrábí se reakcí amoniaku s methanolem za přítomnosti katalyzátoru:\n\nCHOH + NH → CHNH + HO.\nTouto reakcí se ročně vyrobí více než 400 000 t methylaminu.\n\nV laboratoři se připravuje hydrochlorid methylaminu reakcí formaldehydu a chloridu amonného:\n\n"}
{"id": "669754", "url": "https://cs.wikipedia.org/wiki?curid=669754", "title": "Jim O'Brien", "text": "Jim O'Brien\n\nJim O'Brien (* 29. ledna 1989 v Maplewood, Minnesota) je americký hokejový útočník.\n\nS juniorským hokejem začínal v sezóně 2003/2004 v lize MWEHL v týmu Detroit Little Caesars kde strávil celou sezónu a poté odešel na dva roky do Amerického rozvojového programu. Před začátkem nové sezóny 2006/2007 odešel do University of Minnesota ale než mohl nastoupit do ligy musel požádat o výjimku aby mohl nastoupil za tým, kdy byl nejmladším hráčem v sezóně. V roce 2007 byl draftován do NHL v 1.kole (celkově 29.) týmem Ottawa Senators. Po draftu odešel do ligy WHL do týmu Seattle Thunderbirds kde odehrál dvě sezóny a zařadil se mezi kvalitní útočníky v kanadském bodování. 30. března 2009 se připojil k záložnímu týmu Ottawy do Binghamton Senators kde odehrál 6 zápasu v závěru základní části poté se vrátil zpět do týmu Seattle Thunderbirds kde dokončil sezónu 2008/2009. V Binghamton Senators začíná svou třetí sezónu v AHL a 31. prosince 2010 debutoval v NHL v týmu Ottawa Senators proti týmu Columbus Blue Jackets, ve kterém odehrál 6 minut a 57 sekund čistého času.\n\n\n"}
{"id": "669757", "url": "https://cs.wikipedia.org/wiki?curid=669757", "title": "Třída Resolution", "text": "Třída Resolution\n\nTřída Resolution byla první postavená třída raketonosných ponorek britského královského námořnictva. Ponorky \"Resolution\", \"Repulse\", \"Renown\" a \"Revenge\" byly do služby zařazeny v letech 1967–1969. V současnosti jsou již mimo aktivní službu a nahradily je výrazně větší ponorky třídy \"Vanguard\".\n\nV 50. letech a na počátku 60. let Velká Británie předpokládala, že její jaderné zbraně budou na cíl dopraveny pomocí bombardérů Britského královského letectva typů Valiant, Vulcan a Victor. Ty se ale brzy staly zranitelnými díky rozvoji protiletadlových řízených střel a tak měly být vybaveny pro nesení nových amerických řízených střel Skybolt s doletem cca 1600 km. Po zrušení vývoje těchto střel, ve prospěch balistických raket, slíbili Američané dodání balistických raket Polaris, pro které Britové postavili čtyři nosiče v podobě jaderných ponorek (opce na pátou jednotku nebyla využita). Hlavním britským nástrojem jaderného odstrašení se tak staly ponorky Royal Navy. Ponorky \"Resolution\" a \"Repulse\" postavila loděnice Vickers Armstrong v Barrow-in-Furness, zatímco ponorky \"Renown\" a \"Revenge\" postavila loděnice Cammell Laird v Birkenheadu. Do služby byly zařazeny v letech 1967–1969.\n\nJednotky třídy \"Resolution\":\nKonstrukce této třídy vycházela z raketonosných ponorek americké třídy \"Lafayette\", které odpovídala rozměry i vzhledem. Britského původu byl zejména pohonný systém, zatímco z USA pocházely balistické rakety, jejich odpalovací trubice a systémy řízení palby. Výzbroj tvořilo šest 533mm torpédometů a šestnáct balistických raket Polaris A-3 s doletem 4000 kilometrů (v 80. letech dostaly vícenásobné hlavice o síle 150 kT). Pohonný systém tvořil jeden tlakovodní jaderný reaktor typu Rolls-Royce PWR-1 a turbíny English Electric Company. Nejvyšší rychlost dosahovala 24 uzlů.\n"}
{"id": "669759", "url": "https://cs.wikipedia.org/wiki?curid=669759", "title": "Sarnersee", "text": "Sarnersee\n\nSarnenské jezero (německy \"Sarnersee\") se nachází v nadmořské výšce 469 m v kantonu Obwalden ve Švýcarsku. Na břehu jezera se nachází obce Sarnen v severní části, Sachseln na jihozápadním břehu a další malá uskupení osídlení. Plocha jezera je přibližně 7,5 km² a průměrná hloubka je 31 m, jeho maximální hloubka je 51 m. Jezero je cca 6 km dlouhé a 1,3 km široké. Objem zadržované vody činí 239 milionů m³. Přítoky jezera: Aa, Grosse Melchaa a Dreiwässerkanal, odtok z jezera je Sarner Aa.\n\n"}
{"id": "669766", "url": "https://cs.wikipedia.org/wiki?curid=669766", "title": "Lazebník", "text": "Lazebník\n\nLazebník může být:\n\n\n"}
{"id": "669768", "url": "https://cs.wikipedia.org/wiki?curid=669768", "title": "Andersonův ostrov (Washington)", "text": "Andersonův ostrov (Washington)\n\nAndersonův ostrov je nejjižnější ostrov v Pugetově zálivu a část okresu Pierce v americkém státě Washington. Je přístupný lodí nebo trajektem z města Steilacoom a leží kousek jižně od McNeillova ostrova. Na severozápad od něj, jen přes Draytonův průliv, leží Klíčový poloostrov, na jihovýchod i jihozápad je pevnina.\n\nAndersonův ostrov má rozlohu 20,1 km² a při sčítání obyvatel v roce 2000 zde žilo zhruba 900 obyvatel. Odhadovaný počet obyvatel v roce 2007 byl 1 135. Ostrov je již od šedesátých let minulého století oblíbeným bydlištěm důchodců, průměrný věk jeho obyvatel je 54 let. Každé léto se populace dočasně zvýší na zhruba čtyři tisíce. Žije na něm také dost jelenů.\n\nV roce 1941 ostrov pojmenoval Charles Wilkes, který se při své expedici dočkal příjemného přivítání ve Fort Nisqually od pana Andersona a kapitána McNeilla, kteří mu také pomohli s expedicí, což jim oplatil pojmenováním dvou ostrovů po nich.\n\nV roce 1870 osídlili ostrov jako první Evropané Dánové Andrew N. Christensen a jeho bratr Christian F. a žena prvně jmenovaného se zasloužila o rozvoj ostrova. Christian F. byl ale jediný z bratrů, kdo žil na ostrově permanentně. Hlavním zdrojem peněz byl prodej dřeva dřevo spalujícím parníkům, které připluly do Amsterdamské zátoky na západě ostrova. Další raná průmyslová odvětví byla cihlářství, farmaření a rybaření.\n\nPotřeby obyvatel uspokojuje jediný obchod se smíšeným zbožím, který provozuje doktor a paní Lakeovi ze Steilacoomu.\n\nV roce 2004 zakoupila realitní společnost National Recreational Properties, Inc. z Irvinu v Kalifornii více než sto opuštěných pozemků na ostrově za cenu od čtyř do sedmi tisíc dolarů. Společnost natočila teleshopping a prodala pozemky podnikatelům především z Kalifornie. Obyvatelé ostrova odhadují, že budou pozemky prodávány za asi 25 tisíc dolarů. Později bylo koupeno dalších 300 pozemků, které byly prodány za 40 tisíc dolarů.\n\nJediný přístup na ostrov nabízí trajekt mezi Steilacoomem, Andersonovým ostrovem a Kittsonovým ostrovem a provozuje ho okres Pierce County, jehož je to jediná trajektová trasa. V lednu 2007 posílil zdejší flotilu trajekt \"Steilacoom II\", který nyní operuje bok po boku stárnoucímu trajektu \"Christine Anderson\". Trajekt vyplouvá mnohokrát denně, nejprve v 5:45 ráno a naposledy ve 20:00 večer a v pátek, sobotu a neděli až ve 22:30 večer.\n\nMístní děti mohou navštěvovat školu na ostrově až do páté třídy, poté musí dojíždět za vzděláním na pevninu. Elektřinu zde poskytuje společnost Tanner Electric Co-op, která sem zavádí el. proud podvodním kabelem z jihozápadu z pevniny. Policejní služby zajišťuje kancelář šerifa okresu Pierce. Ostrov také obsluhuje měsíčník \"The Island Sounder\", obyvatelé si mohou také předplatit tacomský deník \"The News Tribune\".\n"}
{"id": "669770", "url": "https://cs.wikipedia.org/wiki?curid=669770", "title": "Uprchlík (rozcestník)", "text": "Uprchlík (rozcestník)\n\nUprchlík může označovat:\n\n\n"}
{"id": "669771", "url": "https://cs.wikipedia.org/wiki?curid=669771", "title": "Československá hokejová reprezentace v sezóně 1946/1947", "text": "Československá hokejová reprezentace v sezóně 1946/1947\n\n Československo – USA 13:1 (6:1, 2:0, 5:0)\n\n7. února 1947 – Praha\nBranky Československa: 3x Vladimír Zábrodský, 2x Václav Roziňák, 2x Karel Stibor, 2x Josef Kus, Jaroslav Drobný, Stanislav Konopásek, Milan Matouš, Vladimír Bouzek \nBranky USA: Bob Verrier\nRozhodčí: Josek, Tencza (TCH)\n\nČSR: Bohumil Modrý – František Pácalt, Miroslav Sláma, Josef Trousílek, Vilibald Šťovík - Ladislav Troják, Vladimír Zábrodský, Stanislav Konopásek – Václav Roziňák, Jaroslav Drobný, Karel Stibor – Josef Kus, Vladimír Bouzek, Milan Matouš.\n\nUSA: John Meoli – Bingham, Gus Galipeau, Norm Walker – Bob Verrier, Hector Rousseau, Perley Grant – Tom Dugan, Robert Heavern, Ray.\n\n\n"}
{"id": "669777", "url": "https://cs.wikipedia.org/wiki?curid=669777", "title": "Vanýsek", "text": "Vanýsek\n\nPříjmení Vanýsek a Vanýsková může nosit více osob:\n"}
{"id": "669780", "url": "https://cs.wikipedia.org/wiki?curid=669780", "title": "Rolling Papers", "text": "Rolling Papers\n\nRolling Papers je debutové studiové album amerického rappera Wize Khalify. Celkově jde o jeho třetí album u nezávislého labelu Rostrum Records, toto je však první nahrané pod záštitou major labelu Atlantic Records.\n\nPoté, co vydal dvě nezávislá alba, nahrál v roce 2010 velmi úspěšný mixtape \"Kush & Orange Juice\", který ho přivedl do společnosti Atlantic Records. Album má tři hosty, jimi jsou: Too $hort, Curren$y a Chevy Woods.\n\nPrvním singlem z alba byla veleúspěšná píseň \"Black and Yellow\" vydaná v září 2010, ta v roce 2011 dosáhla prvního místa v žebříčku Billboard Hot 100, a také dosáhla velkého úspěchu v prodeji, prodalo se jí přes 3 miliony kusů jen v USA, čímž se stala 3x platinovou, dle společnosti RIAA. Druhým single z alba byla píseň \"Roll Up\", která byla vydána v únoru 2011 a vyšplhala se na 13. příčku v žebříčku Billboard Hot 100 a získala certifikaci platinový singl. Třetím singlem z alba byla píseň \"No Sleep\", vydaná v březnu 2011, ta debutovala na 6. příčce žebříčku Billboard Hot 100.\n\nK albu byly vydány i promo singly \"On My Level\" (ft. Too $hort), \"The Race\" a \"When I'm Gone\", které se všechny umístily v žebříčku Billboard Hot 100.\n\nAlba se v první týden prodeje v USA prodalo okolo 197 000 kusů, což mu zajistilo druhou příčku v žebříčku Billboard 200. První pozice v žebříčcích Top R&B/Hip-Hop Albums a Top Rap Albums. Také zabodovalo v Kanadě a ve Spojeném království. V druhý týden prodeje se v USA prodalo 59 000 kusů. V třetí týden se prodalo 37 000 kusů. Celkem se alba v USA prodalo okolo 780 000 kusů. V červnu 2011 album získalo certifikaci zlatá deska.\n\n\n"}
{"id": "669782", "url": "https://cs.wikipedia.org/wiki?curid=669782", "title": "Abdur Rahmán Mómand", "text": "Abdur Rahmán Mómand\n\nAbdur Rahmán Mómand ( ) známý též jako Rahmán Bábá ( ) byl súfijský a paštúnský básník. Rahmán Bábá je mezi paštúny jedním z nejuznávanějších a nejoblíbenějších básníků vůbec. Někteří vzdělaní Paštúni se často ve svých projevech nechají inspirovat jeho citacemi.\n\nRahmán Bábá se narodil v roce 1650 ve vesničce Bahádar nedaleko Pešávaru v chudé rodině kmene Mómand. V mládí studoval súfismus což ovlivnilo celý jeho život. Rahman Bába žil asketickým životem a odmítal hmotné statky. Většina jeho básní je napsaná v jeho rodném jazyce paštu. Jeho nejvýznamnější dílo Díván obsahuje 343 básní.\n\nRahmán Bába zemřel v roce 1715 jeho hrobka se nachází nedaleko Pešávaru a je často místem setkání novodobých básníků a mystiků.\n\n"}
{"id": "669786", "url": "https://cs.wikipedia.org/wiki?curid=669786", "title": "Vaníček", "text": "Vaníček\n\nPříjmení Vaníček, přechýleně Vaníčková, nosí více osobností:\n\n\n"}
{"id": "669787", "url": "https://cs.wikipedia.org/wiki?curid=669787", "title": "Národní vyznamenání za vědu", "text": "Národní vyznamenání za vědu\n\nNárodní vyznamenání za vědu ( National Medal of Science) je vyznamenání, které uděluje prezident Spojených států amerických vědcům a inženýrům za objevy či výzkum v behaviorálních a společenských vědách, biologii, chemii, inženýrství, matematice a fyzice. Dvanáctičlenná komise sestává ze zaměstnanců Národní vědecké nadace (NSF). 17. listopadu 2010 udělil prezident Barack Obama deset vyznamenání, čímž se počet držitelů zvýšil na 461.\n\nVyznamenání se uděluje od roku 1962 a původně se mělo udělovat jen za „fyziku, biologii, matematiku nebo inženýrství“.\n\n\n"}
{"id": "669791", "url": "https://cs.wikipedia.org/wiki?curid=669791", "title": "Takešiho hrad", "text": "Takešiho hrad\n\nTakešiho hrad ( , \"Fúun! Takeši-džó\") je japonská televizní soutěž z let 1986–1989. Populární zábavná show, v níž stovka soutěžících postupně prochází různorodými úkoly a snaží se v co největším počtu probojovat do finále, kterým je dobývání hradu samotného hraběte Takešiho, se dočkala i pokračování z roku 2002, na kterém se kromě původního autora Takešiho Kitana podílel i známý britský herec Craig Charles (Dave Lister ze seriálu \"Červený trpaslík\").\nV České republice show vysílal kanál Prima Cool.\n\nSto soutěžících (mužů i žen) vyráží pod velením generála Lee na trasu, při níž zdolávají zajímavé překážky a plní úkoly a jde tu především o legraci a zábavu, nikoliv o získání peněžité výhry. Právě zábavná forma japonské soutěže dělá na rozdíl od známější Pevnosti Boyard nebo Po stopách Xapatanu z Takešiho hradu show, při níž se divák nemůže ubránit smíchu a jeho bránice dostává zabrat. Také japonští soutěžící se hrou vyloženě baví a ani vyřazení je tolik nemrzí a snaží se užívat si každého úkolu. Primárním cílem soutěže je dobytí Takešiho hradu, který je bráněn strážemi hraběte Takešiho. Hráčů, kteří došli až do finále, je většinou 5–10 a stejný počet čítají i obránci hradu. Jak stráže, tak hráči jezdí autíčky, které mají vepředu papírové terčíky, jež se obránci hradu snaží sestřelit vodními pistolemi a děly.\n\nÚkoly soutěže se obměňují a je jich celá řada. Jsou zábavné, fyzicky nenáročné, takže každý může projít. Soutěžícím ztěžují postup buďto různé překážky (točící se válce, valící se polystyrenové balvany, uvolněné kameny v řece atd.), nebo záludní obránci hradu – smaragdová garda (v zápasech sumo, v bludišti...). Každý ze soutěžících je povinně vybaven přilbou, neboť často se v soutěži padá (a to nejen do vody). Kromě vodních příkopů a jezírek se hráč může ocitnout i v bahně. Ovšem ani prorážení dveří, z nichž ne všechny lze skutečně proletět bez úrazu, nezastaví zábavychtivé Japonce od snahy užít si neskutečnou legraci při chytání se do pastí a překážek.\n\nToto jsou známé a taky oblíbené hry diváků:\n\n\n"}
{"id": "669792", "url": "https://cs.wikipedia.org/wiki?curid=669792", "title": "Františkánský klášter (Paříž)", "text": "Františkánský klášter (Paříž)\n\nFrantiškánský klášter v Paříži (francouzsky \"couvent Saint-François de Paris\") se nachází v ulici \"Rue Marie-Rose\" 7 ve 14. obvodu.\n\nCihlová stavba byla postavena ve 30. letech 20. století. Část kláštera je přístupná veřejnosti. Za německé okupace byl otec Corentin Cloarec (1894–1944) zpovědníkem francouzských odbojářů a po udání byl 28. června popraven. V roce 1945 byla přilehlá ulice pojmenována na jeho počest \"Rue du Père-Corentin\".\n\nOd roku 1997 jsou některé části kláštera (klenba, interiér, schodiště, chodba a ambit) chráněny jako historické památky.\n\n"}
{"id": "669793", "url": "https://cs.wikipedia.org/wiki?curid=669793", "title": "Poslední legie", "text": "Poslední legie\n\nPoslední legie, anglicky The Last Legion, je koprodukční film (Velká Británie, Itálie, Francie, Tunisko) z roku 2007 režiséra Douga Leflera, který byl natočen podle stejnojmenné italské novely z roku 2003, jejímž autorem je Valerio Massimo Manfredi. Jde o fiktivní akční válečné drama, které vypráví smyšlený mírný fantasy příběh posledního císaře Západořímské říše, který se stal údajným otcem Krále Artuše a do Británie také údajně dopravil legendární římský císařský meč pocházející z dob prvního římského císaře Gaia Julia Casera, později známý jako Excalibur. Hlavní role zde vytvořili Colin Firth, Thomas Sangster, Ben Kingsley a Aishwarya Rai Bachchan.\n\nDěj snímku začíná v roce 460 v Římě, kdy se náhodně a anonymně pouze jeden den před svou oficiální korunovací poprvé seznámí poslední západořímský císař Romulus Augustus a jeho řecký učitel a čaroděj Ambrosinus (Ben Kingsley) s římským velitelem císařské gardy Aureliem (Colin Firth). Romulus Augustus (Thomas Sangster) je teprve chlapec, který je nejen fyzicky slabý ale politicky zcela nezkušený a naivní. Velmi brzy po jeho slavnostní korunovaci se římští germánští spojenci vedení Odorakerem vzbouřili a zavraždili oba císařovy rodiče a povraždili i většinu císařské gardy, obsadili celý Řím a ujali se vlády. Západořímská říše tím definivně zanikla, Romulus Augustus unikl smrti pouze díly Ambrosinově důvtipu a chytrosti, nicméně oba byli násilně internováni na ostrově Capri. Poslední bitvu přežil i velitel císařské gardy Aurelius, kterému se podaří za pomoci krásné východořímské bojovnice a vyslankyně (Aishwarya Rai Bachchan) osvobodit část svých zajatých přátel a spolubojovníků a císaře i Ambrisina z ostrova Capri osvobodit. Romulus Augustus na Capri najde i onen legendární meč, o kterém mu vyprávěl jeho učitel Ambrosinus. Jde o meč, který nechal pro všechny budoucí římské císaře zhotovit sám Gaius Julius Caesar, na meči se nachází latinský nápis: \"Jedno ostří k obraně, druhé ostří k vítězství; ... padne do ruky tomu ...k do je předurčen vládnout.\". Nicméně Východořímská říše odmítla vzít osvobozeného západořímského malého císaře pod svoji ochranu a spojila se s vládnoucími Germány a zradil jej i dosavadní přítel senátor Nestor (John Hannah). Zbytku přátel se podaří tuto zradu přečkat i potrestat a za této situace se rozhodnou vypravit do římské provincie Británie, kde jak doufají, naleznou ochranu a útočiště u poslední římské 9. legie, která zde měla trvalé sídlo. Po strastiplné cestě do Británie skutečně dorazí, nicméně 9. legii zde již fakticky nenaleznou, pouze skupinu jejích bývalých vojáků, kteří se zde usadili natrvalo. Nakonec zde úspěšně svedou svoji poslední bitvu jak proti germánským pronásledovatelům tak proti místnímu tyranovi a krutovládci. Císařský meč zde zůstane jako bájný Excalibur, poslední císař Romulus Augustus se stane otcem krále Artuše a učitel a kouzelník Ambrosinus je vlastně kouzelník Merlin.\n\n\n\n\n"}
{"id": "669798", "url": "https://cs.wikipedia.org/wiki?curid=669798", "title": "Kolymské pohoří", "text": "Kolymské pohoří\n\nKolymské pohoří je pohoří nacházející se ve východní části Ruska v Magadanské oblasti. Táhne se od Ochotského moře a je zároveň součástí Sibiře. Nejvyšší vrchol Omsukčanskij chrebet dosahuje 1962 m n. m.\n"}
{"id": "669799", "url": "https://cs.wikipedia.org/wiki?curid=669799", "title": "Pohoří Čerského", "text": "Pohoří Čerského\n\nPohoří Čerského () je pohoří v severovýchodní části Sibiře mezi řekami Jana a Indigirka. Prochází od severozápadu k jihovýchodu Jakutskou republikou a Magadanskou oblastí. Nejvyšší horou je Pobeda (rusky Победа – vítězství), vysoká 3 003 metrů. Pohoří se nachází na rozhraní Euroasijské a Severoamerické tektonické desky. Pohoří Čerského spolu se sousedním Verchojanským pohořím ovlivňují klima, neboť brání proudění vlhkého oceánského větru od východu a tím zmenšují množství sněhových srážek na územích směrem na západ.\n"}
{"id": "669800", "url": "https://cs.wikipedia.org/wiki?curid=669800", "title": "Okres Częstochowa", "text": "Okres Częstochowa\n\nOkres Częstochowa (polsky \"Powiat częstochowski\") je okres v polském Slezském vojvodství. Rozlohu má 1519,49 km² a v roce 2008 zde žilo 133 939 obyvatel. Sídlem správy okresu je město Częstochowa, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "669801", "url": "https://cs.wikipedia.org/wiki?curid=669801", "title": "Ussel", "text": "Ussel\n\nUssel je :\n\n"}
{"id": "669805", "url": "https://cs.wikipedia.org/wiki?curid=669805", "title": "Brosi", "text": "Brosi\n\nPříjmení Brosi nosí více různých osobností:\n\n"}
{"id": "669806", "url": "https://cs.wikipedia.org/wiki?curid=669806", "title": "Okres Pajęczno", "text": "Okres Pajęczno\n\nOkres Pajęczno (polsky \"Powiat pajęczański\") je okres v polském Lodžském vojvodství. Rozlohu má 803,77 km² a v roce 2007 zde žilo 53 140 obyvatel. Sídlem správy okresu je město Pajęczno.\n\nMěstsko-vesnické:\n\n\nVesnické:\n\n\n"}
{"id": "669808", "url": "https://cs.wikipedia.org/wiki?curid=669808", "title": "Palais d'Orléans", "text": "Palais d'Orléans\n\nPalais d'Orléans (česky \"Orleánský palác\") je stavba v Paříži na \"Avenue du Maine\" č. 198 ve 14. obvodu. Budova byla postavena v letech 1875-1903 a fasáda je inspirována italskou renesancí. Sídlí zde ředitelství odborové organizace \"Confédération générale du travail - Force ouvrière\" (Všeobecná konfederace práce - Dělnická síla) a budova má význam v historii odborového hnutí ve Francii.\n\nV roce 1991 byly části stavby (slavnostní sál a interiéry) zahrnuty mezi historické památky, ale tento zápis byl zrušen rozhodnutí pařížského správního soudu ze dne 10. června 1993.\n\n"}
{"id": "669809", "url": "https://cs.wikipedia.org/wiki?curid=669809", "title": "Leptis Magna", "text": "Leptis Magna\n\nLeptis Magna (nebo také Lepcis Magna) jsou zachovalé ruiny starověkého města v Libyi.\n\nMěsto leželo v místě přírodního přístavu chráněného ostrovy podél severoafrického pobřeží na pobřeží Středozemního moře v regionu Al Khums nedaleko současného města Al Khums. Nyní jsou ze starověkého města jen ruiny ale díky navátému písku z pouště zůstaly po dlouhou dobu zakonzervovány a tím jsou v zachovalém stavu.\n\nOd 7. stol. př. n. l. se území Libye postupně dostávalo do intenzivnějšího kontaktu se středomořským světem díky tehdy nejvyspělejším koloniálním národnostem - Řekům a Kartágincům. Kartáginci byli potomci přistěhovalců z Fénikie (dnešní Libanon). Féničané již od 12. stol. př. n. l. zakládali po celém středozemním moři obchodní přístavy. V 7. stol. př. n. l. založili Kartáginci na pobřeží dnešní Libye tři města: nejvýchodnější Leptis Magnu, Sabrathu a Oea. Podle počtu tři dostala severoafrická oblast řecký název Tripolis. V průběhu 6. stol. př. n. l. se dominantní fénickou kolonií stalo Kartágo a postupně ovládlo ostatní fénická území v Severní Africe včetně Leptisu. Římané vedli od 3. století př. n. l. tři tzv. punské války proti Kartágu. Roku 146 př. n. l. Římané porazili Kartágo ve třetí punské válce a desetitisíce žen a dětí byly prodány do otroctví, Kartágo bylo srovnáno se zemí a prokleto, aby již nikdy nebylo osídleno. Území bylo zoráno a zasoleno. Podobně jako jiná kartaginská města požádalo i Leptis Magna Řím o přátelství a spojenectví, v čemž mu bylo ihned vyhověno. Ve městě se usídlily římské posádky. V době občanské války mezi Caesarem a Pompeiem po bitvě u Thapasu, kde Caesar porazil Pompeiova vojska roku 46 př. n. l. se město stalo součástí římské provincie Nová Afrika. Během římského období bylo město Leptis středomořským vyústěním obchodní trasy skrze Saharu do nitra Afriky, bylo tedy jedno z největších římských měst té doby. Ekonomika města byla založena na zemědělství (např. olivy se staly velmi výhodným zbožím) a obchodu se zlatem, slonovinou, ebenem, otroky a divokými zvířaty určenými pro gladiátorské hry. Různé nápisy a dobové literární zdroje potvrzují bohatství městské elity, která podporovala pokračující růst města.\n\nVe velmi brzkém čase se tedy město stalo hlavním obchodním centrem oblasti a jedním z významných měst říše Kartága. Od roku 146 př. n. l. patřilo město Římanům. V té době bylo město jedinečné svými impozantními stavbami, honosnými domy, divadlem z roku 1, rozlehlým přístavem a obrovským tržištěm z roku 8 př. n. l. zajímavé nejen svojí velikostí, ale i významem (jednalo se o jedno z nejdůležitějších tržišť mezi Evropou a Afrikou své doby. Roku 109 udělil císař Traján městu titul colonia a udělal z něj římskou kolonii s římskými občanskými právy pro všechno městské obyvatelstvo. Žilo zde až 80 000 obyvatel. Roku 120 lidé z Leptisu vybudovali akvadukt a tím získali dostatek pitné vody. V letech 126 - 127 byly také dokončeny luxusní Hadriánovy lázně, které byly druhé největší po veřejných lázních v Římě, velký circus, závodiště a mnoho dalších veřejných staveb. Největší rozkvět zažilo Leptis Magna v polovině druhého století našeho letopočtu za vlády císaře Lucia Septimia Severa. Narodil se v Leptisu, byl poslán do Říma na studia a roku 193 se stal císařem. Své rodné město za jeho vlády financoval a na jeho počest získalo titul Magna. Císař se rozhodl pro radikální reorganizaci obrany Tripolska, přestavba začala roku 203 a pokračovala i za vlády jeho syna Caracally a byla dokončena až za císaře Alexandra Severa, Leptis sloužil spíše než obranou proti barberským kmenům jako komunikační linie. Císař Lucius Septimus Severus zvelebil Leptis podle římských vzorů architektury a tím proslul jako „perla Afriky“.\n\nHlavní ulici tvořila impozantní kolonáda široká 20m, která vycházela od Hadriánových lázní a končila v přístavu. Vítězný oblouk nesoucí císařovo jméno obklopovaly čtyři fontány zdobené sloupy s basreliéfy. Elegantní nymphaeum a vznik rozlehlého fóra, obehnaného sloupy zdobených hlavami medúzy. Nejhonosnější stavba byla Servinská bazilika (dokončená jeho synem) zdobená mramorovými sochami a působivými reliéfy a motivy nymf, akanty, zvířecí hlavy a mytologické náměty. Z architektonického vzhledu je patrný císařův vkus. Měl v oblibě apsidy, niky, sloupořadí v nichž je hra světla a stínu, navíc zdůrazněno různými typy použitých materiálů. Leptis Magna během římské vlády disponovalo neobvyklým stupněm autonomie. Oproti jiným africkým městům neztratilo Leptis Magna žádné pozemky, ani nebylo nuceno přijímat římské osadníky. Aglomerace prosperovala díky tomu, že Římané zastavili v okolí rabování banditů a drželi na uzdě nepokoje mezi místními domorodými kmeny. Původně bylo město opevněno pouze valem zeminy. Až později, v letech 230-350 bylo postaveno obranné kamenné opevnění tzv. Pozdní římská zeď, jejíž dnešní zbytky naznačují tehdejší rozlohu města.\n\nPo pádu Severovy dynastie v roce 235 začal význam Leptis Magny upadat a přes dočasné oživení za vlády císařů Diokleciana a Konstantina rychlý úpadek pokračoval. V průběhu 4. století pouštní kmeny severní Afriky výrazně zesílily a začaly s nájezdy na okolí Leptis Magna. Zprvu město chránily před vyrabováním jeho opevněné hradby. Římská moc v severní Africe však slábla. Roku 365 bylo město vážně poškozeno zemětřesením, avšak největší rána pro prosperitu města přišla s invazí germánského kmene Vandalů roku 455. Roku 533 se město stalo součástí Byzantské říše a jeho význam poklesl. Během této doby byla většina města opuštěna díky zasypání pískem a byzantinská zeď chránila již jen přístav a Staré a Nové Severovo fórum. V době, kdy oblast přešla roku 642 pod kontrolu Arabů, bylo město téměř prázdné. V 7. století po častých nájezdech barbarů bylo město silně poničeno Araby a v 11. století opuštěno a již nikdy nebylo osídleno. Po opuštění, kdy město Leptis Magna nebylo nadále udržováno, jej postupně zavál písek z pouště. Díky tomu se také do dnešní doby dochovaly z velké části ruiny města v zachovalém stavu.\n\nPřevážně se používal vápenec a pískovec. Vápencem, který je tvrdší a dekorativnější se obkládaly a zdobily stěny významných budov a prostranství. Pískovec se uplatňoval především na místech s menší důležitostí. Oba stavební materiály se těžily nedaleko Leptis Magny. Ve druhém století se začíná více požívat k dekorativnějším účelům barevný mramor. Dovážel se z východního Středomoří. Mramorové bloky se opracovávaly na místě a dovážely se v téměř hotovém stavu kvůli přepravní váze. Cihly a beton byly v Leptis Magně vzácné, na rozdíl od tehdejšího Říma odkud byl stavební styl přejímán, výjimkou jsou Lovecké lázně.\n\nPrvní zmínky o Leptis Magna z moderní doby se dochovaly v cestopise neznámého francouzského cestovatele, kterého zajali arabští piráti a který byl v letech 1668 - 1676 v Tripolisu (na místě dnešní Libye) uvězněn. Po úspěšném návratu do své vlasti napsal o svém putování cestopis a zmínil se také o návštěvě trosek velkého města. Zbytky tehdy úplně zavátého Leptis Magna prozkoumalo několik učenců a z hlediska historie začala zkáza města. Mnoho sloupů a skvostů tehdejšího Leptis Magna bylo rozebráno a odvezeno do tehdejších center Egypta, některé části byly dokonce odvezeny do Paříže nebo Londýna kde zdobily veřejné i soukromé stavby. Tento hrůzný stav skončil rokem 1913, kdy Libyi začala okupovat Itálie a Leptis Magna se dostal do rukou italských archeologů a začaly zde výzkumné práce. Písek, který Leptis Magna zavál, byl postupně z místa odvážen co nejdále, protože jinak by zpět navál za velmi krátkou dobu. Mezi rokem 1920 a druhou světovou válkou, kdy byla Libye italskou kolonií, započali italští vědci s vykopávkami. Po válce v práci pokračovali Britové a od té doby odkryli velký počet velmi dobře zachovalých římských památek. Archeologické vykopávky odkryly několik ruin, které ukazují několik rozdílných období osídlení města. Můžeme zde vidět zbytky velkého divadla postaveného v 1. století n.l., pod jehož zbytky je hřbitov datovaný pravděpodobně do 4. nebo 3. století př. n. l. Obzvláště dobře uchovány jsou stavby ze 2. a 3. století obsahující Hadriánovy lázně, Lovecké lázně ze 3.století (pojmenované podle krásné fresky) jsou také v pozoruhodném stavu. Mezi nálezy z poslední doby je pak např. římský dům s důmyslným podzemním rozvodem vody, který přináší nové pohledy na každodenní život obyvatel v Leptis Magna. Zásadní vývoj v objevování tajů Leptis Magna nastal v roce 1951, kdy Libye získala nezávislost a do výzkumu se mohli zapojit odborníci z celého světa. Do dnešní doby se zachovaly z římského období obytné bloky, přístav, sklady, trh, chrámy Venuše a Roma, fórum Septima Severa a Caracally, cirkus a amfiteátr. Angličtí odborníci díky pokročilým metodám modelování budov zjistili, že se Leptis Magna svým uspořádáním a vyspělostí značně podobal tehdejšímu Římu a i proto byl pojmenován jako „africký Řím“.\n\nOd roku 1982 jsou ruiny historického města Leptis Magna zapsány na seznam světového kulturního dědictví UNESCO.\n\n\n"}
{"id": "669812", "url": "https://cs.wikipedia.org/wiki?curid=669812", "title": "Tour Bois-le-Prêtre", "text": "Tour Bois-le-Prêtre\n\nTour Bois-le-Prêtre je mrakodrap v Paříži. Nachází se v 17. obvodu na křižovatce ulic \"Boulevard du Bois-le-Prêtre\", po kterém nese své jméno a \"Rue Pierre-Rebière\" na severní hranici města v těsném sousedství hřbitova Batignoles. Majitelem stavby, která slouží výhradně nájemnímu bydlení, je město Paříž.\n\nAutorem \"tour Bois-le-Prêtre\" je architekt Raymond Lopez, který v roce 1957 postavil obdobnou stavbu v Berlíně poblíž Tiergarten. Pařížská budova se skládá z prefabrikovaných prvků sestavených v betonovém rámu o šířce 16 cm a na betonových podlahách mocných 26 cm. Stavba má 17 pater a je vysoká 50 metrů. Její plocha byla 8900 m, po rozšíření v letech 2007-2010 vzrostla na 12 460 m.\n\nV roce 1954 provedl Raymond Lopez urbanistickou studii, která měla zmapovat poslední volné pozemky v Paříži, vytipovat oblasti, kde je žádoucí stavět a najít vhodné pozemky, kde se má začít stavět jako první. Budova byla postavena v letech 1959-1961 pro město Paříž jako dům s regulovaným nájemným. Jednalo se o první stavbu v rámci urbanizace území na severu 17. a 18. obvodu mezi Maršálskými bulváry a městským obchvatem, který v té době ještě neexistoval (úsek byl otevřen v roce 1966).\n\nV roce 1990 byla stavba renovována. Práce zahrnovaly opravy vnější izolace, vytápění, fasády aj. V březnu 2002 město Paříž rozhodlo v rámci programu obnovy městských celků o zboření sousedního mrakodrapu \"Borel\", který stál příliš blízko městského okruhu, a následné rozsáhlé rekonstrukci mrakodrapu Bois-le-Prêtre. V roce 2005 byla vyhlášena architektonické soutěž, ve které zvítězili architekti Frédéric Druot, Anne Lacaton a Jean-Philippe Vassal. Při rekonstrukci byla fasáda opatřena zasklenými lodžiemi a balkony, aby došlo ke snížení spotřeby energie. Rekonstrukce probíhala v letech 2007-1010 a bylo nutné při ní vystěhovat obyvatele.\n\n"}
{"id": "669814", "url": "https://cs.wikipedia.org/wiki?curid=669814", "title": "Mordechaj Geldman", "text": "Mordechaj Geldman\n\nMordechaj Geldman (: מרדכי גלדמן, narozen 16. dubna 1946) je izraelský umělec, spisovatel, básník, fotograf a psycholog.\n\nNarodil se v Mnichově v táboře pro osvobozené osoby bez domova () polským rodičům, kteří přežili holokaust. V roce 1949 podnikl s rodinou aliju do Izraele, kde se usadili v Tel Avivu, který je od té doby Geldmanovým bydlištěm. Vystudoval bakalářský obor literatury a magisterský obor klinické psychologie na Bar-Ilanově univerzitě.\n\nPo studiích působil šest let jako psychoterapeut. Později založil skupinu pro výběr manažerů Pilat a působil jako klinický psycholog v armádním centru pro psychické zhodnocení starších důstojníků. V současnosti (2011) je nezávislým psychoterapeutem, využívajícím metody psychoanalýzy.\n\nGeldmanova poezie je filosofická, psychologická a existencialistická. Kombinuje spisovnou a hovorovou hebrejštinu a někdy dokonce i slang. Vydal 11 sbírek poezie a 6 beletristických knih. Za svou literární činnost získal roku 1983 Chomského cenu za poezii, roku 1996 Cenu ministerského předsedy, v roce 1997 mu byla udělena Brennerova cena, v roce 2004 Amichaiova cena a v roce 2010 získal Bialikovu cenu.\n\nJako výtvarný umělec se věnuje plastikám, keramice a fotografování. Jeho fotografie byly například vystaveny v Telavivském muzeu umění. Mimo to působí jako umělecký kritik deníku \"Haaretz\".\n\nNíže uvedený seznam vychází z informací Institutu pro překlad hebrejské literatury:\n\n\n\n"}
{"id": "669816", "url": "https://cs.wikipedia.org/wiki?curid=669816", "title": "Joseph Joffre", "text": "Joseph Joffre\n\nJoseph Jacques Césaire Joffre (12. ledna 1852 Rivesaltes – 3. ledna 1931 Paříž) byl francouzský generál během první světové války. Proslavil se v první bitvě na Marně v roce 1914, kde se podílel nad vítězství Dohody nad Němci. Jeho popularita mu zajistila přezdívku \"Papa Joffre\".\n\nNarodil se v Rivesaltesu ve Francii katalánským rodičům. V roce 1870 nastoupil na École Polytechnique. Vojenskou službu započal při obléhání Paříže v prusko-francouzské válce, ale většinu kariéry strávil v koloniích jako vojenský inženýr, např. při čínsko-francouzské válce (srpen 1884–duben 1885). Poté se vrátil do Francie a stal se vrchním velitelem francouzské armády (1911).\n\nNa začátku první světové války se Němci snažili uskutečnit Schlieffenův plán. Joffre pomohl zastavit německá vojska v první bitvě na Marně. Po obrovských ztrátách při bitvě u Verdunu a bitvě na Sommě byl ale ve funkci vrchního velitele 13. prosince 1916 nahrazen Robertem Nivellem.\n\nV roce 1916 se jako první muž Třetí republiky stal maršálem Francie. V roce 1919 odešel do důchodu a stal se členem Francouzské akademie. Zemřel 3. ledna 1931 v Paříži. Jeho paměti byly posmrtně vydány ve dvou dílech v roce 1932.\n\n"}
{"id": "669833", "url": "https://cs.wikipedia.org/wiki?curid=669833", "title": "Benzofenon", "text": "Benzofenon\n\nBenzofenon neboli difenylketon je organická sloučenina se vzorcem (CH)CO, zkracovaným též jako PhCO. Široce se používá jako stavební blok v organické chemii, zejména jako prekurzor pro diarylketony.\n\nBenzofenon lze použít jako fotoiniciátor ve směsích vytvrzovaných ultrafialovým zářením, například v inkoustech a nátěrech v tiskařském průmyslu. Benzofenon chrání vůně a barvy před působením ultrafialového záření na výrobky jako parfémy nebo mýdla. Pro ochranu před ultrafialovým zářením ho lze také přidávat do plastových obalů. To umožňuje bez problémů používat průhledné obaly i v případech, kdy by bylo jinak nutné použít neprůhledný či tmavý obal.\n\nPatří také mezi UV filtry používané v opalovacích krémech.\n\nBenzofenon lze připravovat reakcí benzenu s tetrachlormethanem s následnou hydrolýzou vznikajícího difenyldichlormethanu, nebo Friedelovou-Craftsovou acylací benzenu benzoylchloridem za přítomnosti Lewisovy kyseliny (např. chloridu hlinitého) jako katalyzátoru. Průmyslově se používá vzdušná oxidace difenylmethanu katalyzovaná mědí.\n\nMezinárodní agentura pro výzkum rakoviny klasifikovala benzofenon jako možný karcinogen pro člověka a zařadila ho do skupiny 2B.\n\n"}
{"id": "669839", "url": "https://cs.wikipedia.org/wiki?curid=669839", "title": "Katolické noviny", "text": "Katolické noviny\n\nKatolické noviny byly v letech 1948 až 1989 prakticky jediným oficiálním periodikem (vycházely týdně) katolické církve na území dnešní České republiky. Začaly být vydávány po zákazu dosavadních katolických časopisů v souvislosti se založením tzv. Katolické akce a po celou dobu své existence zůstaly více či méně pod vlivem tehdejšího režimu; z toho důvodu jim bylo odňato církevní imprimatur. Po sametové revoluci je nahradil Katolický týdeník.\n\n"}
{"id": "669840", "url": "https://cs.wikipedia.org/wiki?curid=669840", "title": "Užok", "text": "Užok\n\nUžok (, , ) je vesnice na Zakarpatské Ukrajině. Leží v údolí řeky Uh na úpatí Užockého průsmyku.\n\nPrvní písemná zmínka o obci pochází z roku 1582. Od roku 1894 vede nedaleko obce železnice spojující Užhorod a Lvov. Do roku 1918 byla obec součástí Rakousko-Uherska, pak se stala součástí Československa. V roce 1939 byla anektována Maďarskem, po druhé světové válce připojena k Sovětskému svazu. Po jeho rozpadu se stala součástí Ukrajiny.\n\nHlavní pamětihodností vesnice je dřevěný kostel Sv. archanděla Michaela dokončený v roce 1745. V roce 2010 byl spolu s dalšími dřevěnými kostely na Ukrajině a v Polsku navržen k zapsání do Seznamu světového dědictví UNESCO.\n"}
{"id": "669841", "url": "https://cs.wikipedia.org/wiki?curid=669841", "title": "Baruch Samuel Blumberg", "text": "Baruch Samuel Blumberg\n\nBaruch Samuel Blumberg (28. července 1925, Brooklyn, New York – 5. dubna 2011, Mountain View, Kalifornie) byl lékař ze Spojených států amerických, spoludržitel (s Danielem Carletonem Gajduskem) Nobelovy ceny za fyziologii a medicínu za rok 1976.\n\nJeho nejvýznamnějším dílem bylo odhalení viru hepatitidy B a později také vývoj patřičných diagnostických testů a vakcíny. Nobelovu cenu získal oficiálně za „objevy týkající se nových mechanismů původu a šíření infekčních onemocnění“.\n\n"}
{"id": "669842", "url": "https://cs.wikipedia.org/wiki?curid=669842", "title": "Alfonso Ribeiro", "text": "Alfonso Ribeiro\n\nAlfonso Ribeiro, celým jménem Alfonso Lincoln Ribeiro (* 21. září 1971, Manhattan, New York) je americký herec, režisér a moderátor soutěžního pořadu \"Catch 21\".\n\n\n"}
{"id": "669843", "url": "https://cs.wikipedia.org/wiki?curid=669843", "title": "1986 ve filmu", "text": "1986 ve filmu\n\n\n"}
{"id": "669854", "url": "https://cs.wikipedia.org/wiki?curid=669854", "title": "Sportovec roku (Laureus)", "text": "Sportovec roku (Laureus)\n\nSvětová sportovní cena Laureus pro sportovce roku je ocenění každoročně udělované nejlepšímu sportovci světa podle stanovených kritérií této ceny.\n"}
{"id": "669858", "url": "https://cs.wikipedia.org/wiki?curid=669858", "title": "Wilkowice (okres Bílsko-Bělá)", "text": "Wilkowice (okres Bílsko-Bělá)\n\nWilkowice ( \"\") je vesnice v jižním Polsku ve Slezském vojvodství v okrese Bílsko-Bělá, která spolu s obcemi Bystrá a Meszna tvoří gminu Wilkowice. Leží na úpatí Malých Beskyd ve Wilkowické bráně (srov. Żywiecká kotlina) na řekách Wilkówka a Mesznianka, na severu sousedí s Bílskem-Bělou. Probihá tudy rychlostní silnice S1 z Bílska-Bělé směrem ke slovenským hranicím a také stejnosměrná železniční trať se stanicí \"Wilkowice Bystra\". V roce 2011 zde žilo 6 761 obyvatel.\n\nVesnice vznikla pravděpodobně mezi rokem 1310 a 1320 během cisterciácké kolonizace, kdy opatem v Rudech u Ratiboře byl \"Balwin\", přezdívaný \"Vlk\" (polsky \"Wilk\"). První zmínka o obci (\"Abbatisvilla\") pochází z roku 1364. Patřila Osvětimskému knížectví a s ním byla součástí nejdřív Českého království, poté v letech 1457–1772 Polska (od roku 1450 v rámci samostatného Żywieckého panství), resp. polsko-litevské říše, a následně Habsburské monarchii. Z hlediska kulturně-geografického se řadí k Malopolsku, resp. Západní Haliči.\n\nV roce 1929 byla k Wilkowicím přičleněna obec Huciska ležící jihovýchodně od vlastních Wilkowic. Do roku 1936 sahají dějiny Železniční nemocnice Wilkowice, původně tuberkulózního sanatorium.\n\nVe vesnici se nachází katolický kostel sv. Michaela Archanděla (novogotický z roku 1900) a jedná se o výchozí bodem turistických cest do Malých Beskyd a Slezských Beskyd.\n\n"}
{"id": "669859", "url": "https://cs.wikipedia.org/wiki?curid=669859", "title": "Rezoluce Rady bezpečnosti OSN č. 6", "text": "Rezoluce Rady bezpečnosti OSN č. 6\n\nRezoluce Rady bezpečnosti OSN č. 6 byla jednohlasně přijata na zasedání 17. května 1946. Rada bezpečnosti OSN v ní uvedla data, kdy posoudí nové uchazeče o členství v OSN. Rezoluce byla pozměněna 24. července kvůli odkladu data zahájení druhé části prvního zasedání Valného shromáždění OSN. Data v originální rezoluci byly proto posunuta zpět o tolik dní, kolik činil rozdíl mezi původním a odloženým datem zasedání Valného shromáždění.\n"}
{"id": "669875", "url": "https://cs.wikipedia.org/wiki?curid=669875", "title": "Excalibur (rozcestník)", "text": "Excalibur (rozcestník)\n\nExcalibur může být:\n\n"}
{"id": "669882", "url": "https://cs.wikipedia.org/wiki?curid=669882", "title": "Piatnitzkysaurus", "text": "Piatnitzkysaurus\n\nPiatnitzkysaurus (\"ještěr A. M. Piatnitzkého\"; pocta argentinskému paleontologovi ruského původu) byl rod středně velkého teropodního dinosaura, žijícího přibližně před 170 milióny let (období střední jury). Jeho fosilie byly objeveny v Argentině (souvrství Cañadon Asfalto). Jednalo se zřejmě o vývojově primitivního megalosauroida.\n\nHolotyp představuje nedospělý exemplář o délce asi 4,5 metru a hmotnosti kolem 275 kg. Některé odhady délky však udávají až 6 metrů a hmotnosti dokonce až 750 kilogramů. Jednalo se o středně velkého dravého dinosaura, lovícího zřejmě mláďata sauropodů a jinou menší až středně velkou kořist.\n\"Piatnitzkysaurus\" byl formálně popsán argentinským paleontologem Josém F. Bonapartem v roce 1979. Jediný dosud známý druh je typový \"P. floresi\". Tento taxon byl pravděpodobně příbuzný mírně geologicky mladšímu rodu \"Piveteausaurus\", objevenému ve Francii.\n\n\n"}
{"id": "669886", "url": "https://cs.wikipedia.org/wiki?curid=669886", "title": "Francisco Hernández de Córdoba (zakladatel Nikaraguy)", "text": "Francisco Hernández de Córdoba (zakladatel Nikaraguy)\n\nFrancisco Hernández de Córdoba (?–1526) byl španělský dobyvatel ve službách Pedra Ariase Dávily, který ho roku 1523 vyslal na tichomořské pobřeží dnešní Nikaraguy. Roku 1524 založil dvě významná města Granada a León. Později Hernández de Córdoba bojoval proti Cristóbalovi de Olid s podporou Hernána Cortése, což Pedra Ariase Dávilu vedlo k podezření, že Hernández de Córdoba ho zradil. Ztrativ i podporu Hernáno Cortése, Pedro Arias Dávila ho dal zajmout a popravit.\n\nSoučasná měna státu, nikaragujská córdoba, nese název právě po tomto conquistadorovi.\n\n"}
{"id": "669892", "url": "https://cs.wikipedia.org/wiki?curid=669892", "title": "Volkheimeria", "text": "Volkheimeria\n\nVolkheimeria („ještěr (argentinského paleontologa) Wolfganga Volkheimera“) byl menší až středně velký býložravý sauropodní dinosaurus.\n\n\"Volkheimeria\" dosahovala délky kolem 9 metrů a žila asi před 165 až 161 miliony let v období střední jury. Fosilie tohoto dinosaura byly objeveny v Argentině. Jediný dosud známý druh \"V. chubutensis\" byl popsán argentinským paleontologem José F. Bonapartem v roce 1979.\n\n\n"}
{"id": "669900", "url": "https://cs.wikipedia.org/wiki?curid=669900", "title": "Lubošická kultura", "text": "Lubošická kultura\n\nLubošická kultura (Luboszycká kultura) je archeologická kultura doby římské existující od 2. do 5. století ve východním Německu spojovaná s historickým kmenem Burgundů. Její jméno je odvozeno od polské vesnice Luboszyce v Lubušském vojvodství. Byla blízká kultuře převorské a wielbarské v dnešním Polsku.\n\nJejí příslušníci se živili především dobytkářstvím, doplňovaným orbou a v menší míře lovem. Kromě obilí se pěstoval také len, hrách a boby. Těžili bahenní železnou rudu, pálili vápno, tkali látky a vyráběli keramiku bez hrnčířského kruhu. Obývali dvorce tvořené dlouhými dřevěnými domy, zahloubenými dílnami a hospodářskými stavbami. Nálezy luxusních předmětů a mincí dokazují styk s Římskou říší.\n\nHroby této kultury byly ploché, výjimečně ve formě mohyl. Typickou součástí mužské pohřební výbavy byly zbraně a osobní potřeby, ženské výbavy šperky, přesleny a malé truhličky.\n"}
{"id": "669905", "url": "https://cs.wikipedia.org/wiki?curid=669905", "title": "Chajim Ben Ašer", "text": "Chajim Ben Ašer\n\nChajim Ben Ašer (: חיים בן-אשר, rodným jménem Chajim Finkel, žil 10. července 1904 – 14. července 1998) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Oděsa v tehdejší Ruské říši (dnes Ukrajina). Vystudoval židovskou základní školu, univerzitu v Rusku a Hebrejskou univerzitu. Roku 1924 přesídlil do dnešního Izraele. Patřil mezi zakladatele kibucu Giv'at Brenner, po rozkolu v politických kruzích izraelských kibuců se v 50. letech 20. století přestěhoval do kibucu Necer Sereni. Během druhé světové války vstoupil do Židovské brigády, kde vydával její noviny. Řídil vzdělávací institut Bejt Berl.\n\nByl vyslán hnutím he-Chaluc do Polska a Německa. Byl členem ústředního výboru strany Mapaj a akčního výboru odborové centrály Histadrut.\n\nV izraelském parlamentu zasedl poprvé už po volbách v roce 1949, do nichž šel za Mapaj. Stal se členem parlamentního výboru pro zahraniční záležitosti a obranu a výboru pro ústavu, právo a spravedlnost. V Knesetu se objevil i po volbách v roce 1951, kdy opět kandidoval za Mapaj. Byl členem parlamentního výboru pro zahraniční záležitosti a obranu a výboru pro veřejné služby.\n\n"}
{"id": "669912", "url": "https://cs.wikipedia.org/wiki?curid=669912", "title": "Re'uven Feldman", "text": "Re'uven Feldman\n\nRe'uven Feldman (: ראובן פלדמן, žil 29. prosince 1899 – 7. dubna 1990) byl sionistický aktivista, izraelský politik a poslanec Knesetu za stranu Mapaj.\n\nNarodil se v Krakově v tehdejším Rakousku-Uhersku (dnes Polsko). Studoval na ješivách a na Institutu pro obchodní a ekonomická studia v Krakově. Získal osvědčení pro výkon profese rabína. Roku 1933 přesídlil do dnešního Izraele.\n\nByl aktivní v sionistických organizacích ha-Po'el ha-ca'ir a Ce'irej Cijon. V Krakově předsedal sdružení Tarbut. Po přesídlení do dnešního Izraele předsedal \"Asociaci přistěhovalců z Krakova\". V roce 1933 vedl \"Asociaci drobných obchodníků\". Byl generálním tajemníkem \"Národního výboru obchodníků\" a v roce 1951 generálním tajemníkem \"Svazu izraelských obchodníků\".\n\nV izraelském parlamentu zasedl poprvé po volbách v roce 1951, kdy kandidoval za Mapaj. Byl členem parlamentního výboru pro ekonomické záležitosti a výboru House Committee.\n\n"}
{"id": "669915", "url": "https://cs.wikipedia.org/wiki?curid=669915", "title": "Tf-idf", "text": "Tf-idf\n\nTf-idf je metodika hodnocení relevance při vyhledávání textu. Název je spojením zkratek dvou termínů: \n\n\"Tf\" složka vyjadřuje, jak často se výraz vyskytuje v dokumentu z databáze. Většinou se normalizuje vydělením délkou (počtem slov) dokumentu, aby se předešlo nadhodnocování dlouhých dokumentů, ve kterých se hledaný výraz může vyskytovat častěji než v kratších, aniž by byl dokument relevantnější. Tím získáváme následující definici tf:\nkde formula_2 je počet výskytů slova formula_3 v dokumentu formula_4. Jmenovatel reprezentuje součet počtu výskytů všech slov v dokumentu formula_4, tj. jeho délku.\n\n\"Idf\" složka reprezentuje \"důležitost\" slova. Čím častěji se slovo vyskytuje v dokumentech, tím méně je důležité (slovo, které se vyskytuje ve všech dokumentech, jako například v angličtině člen \"the\" nebo česká spojka \"a\", je většinou pro vyhledávání nepoužitelné). Idf pro slovo formula_6 spočítáme podle vzorce:\nkde formula_8 je velikost databáze dokumentů, tedy počet dokumentů, ve kterých hledáme a formula_9 je počet dokumentů, které obsahují slovo formula_6.\n\nMějme dokument o 100 slovech obsahující 3x slovo \"wikipedie\". Z předchozích rovnic spočítáme tf slova \"wikipedie\" jako 3/100 = 0,03. Nyní máme databázi 10 miliónů dokumentů, z nichž slovo \"wikipedie\" obsahuje jen tisíc dokumentů, idf pak bude log(10 000 000/1000) = 4. Tf-idf získáme jako součin těchto dvou čísel: 0,03 × 4 = 0,12. Nyní řekněme, že v použitém dokumentu byla spojka \"a\" šestkrát, takže tf pro \"a\" bude rovno 6/100 = 0,06. V celé databázi se \"a\" bude vyskytovat v 9 milionech dokumentů, takže idf bude log(10 000 000/9 000 000) = 0,0458. Výsledné tf-idf pro slovo \"a\" bude 0,06 × 0,0458 = 0,0027.\n"}
{"id": "669916", "url": "https://cs.wikipedia.org/wiki?curid=669916", "title": "Olga Krasko", "text": "Olga Krasko\n\nOlga Jurjevna Krasko (rusky: \"Ольга Юрьевна Красько\") je ruská herečka narozená 30. listopadu roku 1981 v Charkově na Ukrajině. V České republice je známá především jako \"Klaudie\" ze seriálu Četnické humoresky, kde účinkovala jako dcera Karla Arazíma.\n\nRoku 2002 ukončila pod vedením zkušeného herce a pedagoga Olega Tabakova studia na moskevské Umělecko-divadelní škole. Patřila zřejmě k dobrým studentkám, protože jí Tabakov nabídl spolupráci i nadále a ona se stala členkou jeho Divadelního studia. Mimoto působí ještě i na scéně Moskevského uměleckého divadla.\n"}
{"id": "669918", "url": "https://cs.wikipedia.org/wiki?curid=669918", "title": "Hooper", "text": "Hooper\n\nHooper může znamenat:\n\n\n"}
{"id": "669922", "url": "https://cs.wikipedia.org/wiki?curid=669922", "title": "Elijahu Hakarmeli", "text": "Elijahu Hakarmeli\n\nElijahu Hakarmeli (: אליהו הכרמלי, rodným jménem Elijahu Lulu, 1. srpna 1891 – 21. prosince 1952) byl sionistický aktivista, izraelský politik a poslanec Knesetu za stranu Mapaj.\n\nNarodil se v Haifě v tehdejší Osmanská říši (dnes Izrael), kde vystudoval školu napojenou na síť Alliance Israélite Universelle a učitelský seminář v Paříži. V letech 1920–1930 působil jako učitel na severu dnešního Izraele. Roku 1930 se přestěhoval do Jeruzaléma.\n\nZapojil se do sionistického hnutí ha-Po'el ha-ca'ir. Předsedal \"Svazu učitelů\" v jižní Galileji. Zasedal v shromáždění Asifat ha-nivcharim v letech 1925–1931. Po přesídlení do Jeruzaléma se stal jedním z předáků strany Mapaj v tomto městě. Byl vyslancem strany v Maroku a Tunisku.\n\nV izraelském parlamentu zasedl poprvé už po volbách v roce 1949, do nichž šel za Mapaj. Stal se členem parlamentního výboru pro veřejné služby, výboru pro vzdělávání a kulturu a výboru mandátního. V Knesetu se objevil i po volbách v roce 1951, kdy opět kandidoval za Mapaj. Byl členem parlamentního výboru pro vzdělávání a kulturu a výboru pro veřejné služby. Zemřel během funkčního období. Jeho poslanecké křeslo pak zaujal Šlomo Hilel.\n\n"}
{"id": "669927", "url": "https://cs.wikipedia.org/wiki?curid=669927", "title": "Francisco Hernández de Córdoba (rozcestník)", "text": "Francisco Hernández de Córdoba (rozcestník)\n\nJméno Francisco Hernández de Córdoba může nosit více lidí:\n"}
{"id": "669929", "url": "https://cs.wikipedia.org/wiki?curid=669929", "title": "Tyson (Percy Jackson)", "text": "Tyson (Percy Jackson)\n\nTyson je postava z knihy Ricka Riordana \"Percy Jackson a Olympané\". Tyson je kyklop a jeho otcem je Poseidón, stejně jako Percyho, což znamená, že Tyson je Percyho poloviční bratr. Tyson ho vždycky bral jako nejlepšího přítele a než zjistil, že existují řečtí bohové, byl bezdomovec. Na konci dílu Moře nestvůr odchází pracovat do podzemních kováren pro svého otce.\n\nPercy se ze začátku za Tysona styděl, ale potom, když si myslel, že ho v Moři nestvůr ztratil, si uvědomí, jak moc mu chybí. Na konci druhého dílu se konají kočárové závody, kde Percy s Annabeth spolu hrají proti ostatním srubům (v každém srubu žijí děti různých bohů, každý bůh z olympské dvanáctky má svůj srub) v Táboře Polokrevných, kde vyhrají a před celým obecenstvem Percy děkuje Tysonovi za to, že udělal tak úžasný kočár – a tím Tysona dojme. V dalších dílech spolu udržují kontakt přes spojení Iris, duhu.\n\nPoprvé se tak stalo, když tělocvičnu přepadli lidožrouti a házeli po Percym hořící bronzové koule, ale Tyson je pochytal a jelikož on je vůči ohni odolný, nic se mu nestalo. Podruhé se tak stalo, když si Percy a jeho kamarádi, Annabeth a Grover mysleli, že už je po nich, jim Tyson přišel na pomoc před obřím kyklopem Polyfémem, který ho nazve za zrádce svého druhu, protože pomáhá hrdinům.\nPotřetí Percyho zachránil tím, že mu daroval kouzelný hodinkový štít, který ho zachránil jako v kočárovém souboji, tak ve třetím díle, Prokletí titánů, kde se nedopatřením rozbije. Na konci třetího dílu Tyson slibuje, že příští léto přijede a štít mu opraví.\n\nTyson se s Groverem poprvé setká v druhém díle na kyklopově ostrově. V knize však není psáno že by spolu mluvili. Ve čtvrtém díle se spolu s Percym a Annabeth vypravují do Labyrintu. Když se vydají za Héfaistem objeví Grover chodbu možná vedoucí k Panovi. Percy však Grovera pustit samotného nemůže ale pak se nabídne, i přes přirozenou nesnášenlivost mezi Satyry a kyklopy, Tyson. Spolu se do chodby vydají a Percy s Annabeth pokračují dál. Cestou Tyson Groverovi zachrání život a zase naopak. \n\nBojoval spolu s kyklopy proti Okeanovi. Spolu s Poseidonem, Tritonem a Amfitritou zaútočili na Tyfona. Tyson který vedl kyklopy Tyfona porazil. Stáhli ho pomocí řetězů na dno moře. Zeus Tysona poté jmenuje hlavním generálem \n"}
{"id": "669936", "url": "https://cs.wikipedia.org/wiki?curid=669936", "title": "Vadkert", "text": "Vadkert\n\nJezero Vadkert (někdy také nazýváno \"Büdös-tó\") leží v Maďarsku, blízko města Soltvadkert. V Maďarsku se řadí mezi nejoblíbenější turistické atrakce. Jezero má sice podobné rysy jako jezero Balaton, ale je zde levnější vstupné a není tolik zaplněné.\n\nJezero Vadkert bylo poprvé zakresleno na vojenských mapách v roce 1780. I když se jezero dále znečišťuje a vysychá, dnes je celonárodně známé pro svou čistou vodu a skvělé pláže. Jezero obsahuje asi 70 hektarů vody.\n\nNěkteré pláže jsou vyhrazené pro rybáře, zbylé pro plavce. Okolo jezera stojí desítky bungalovů a na tucet restaurací. Okolo jezera je mnoho kempingových míst, využívána jsou především mladými lidmi.\n\n"}
{"id": "669937", "url": "https://cs.wikipedia.org/wiki?curid=669937", "title": "Akademie Yancy", "text": "Akademie Yancy\n\nAkademie Yancy je fiktivní akademie pro problémové žáky, do níž chodí hlavní hrdina knihy \"Percy Jackson a Olympané\" Percy Jackson.\n\n\n"}
{"id": "669946", "url": "https://cs.wikipedia.org/wiki?curid=669946", "title": "Polobůh", "text": "Polobůh\n\nPolobůh je označení pro mytologickou postavu, napůl bůh, napůl člověk. Jeho otec nebo matka je starořecký bůh či bohyně z Olympu. Také se o nich často hovoří jako o Hrdinech.\n\nHéraklés, Perseus, Théseus, Kallistó, Kirké, Antaios, Glaukos, Iásón, Achilles, Jakub Košťál\n\nPercy Jackson, Annabeth Chaseová, Thalia Graceová, Luke Castellan,Jason Grace (bratr Thalie Graceové), Piper McLeanová, Leo Valdez, Nico di Angelo,Bianca di Angelo,Clarrisse,Selena,atd...\n"}
{"id": "669953", "url": "https://cs.wikipedia.org/wiki?curid=669953", "title": "Zoe Večernice", "text": "Zoe Večernice\n\nZoe Večernice je fiktivní postava z knih Ricka Riordana \"Percy Jackson a Olympané\". Zoe je bývalá hesperidka. Provinila se tím, že chtěla pomoci Héraklovi přemoci draka hlídajícího zlatá jablka nesmrtelnosti. Darovala mu svoji sponu nesmrtelnosti a on z ní udělal meč, který nyní nosí Percy. Když to zjistil její otec, vyhnal ji a zapřel, že někdy existovala. Přes 2 tisíce let byla vedoucí Lovkyň v Artemidině nepřítomnosti. Její otec je titán Atlas, který ji zabil ve 3. díle, stejně jak předpověděla věštba, což se stalo, když chtěla osvobodit bohyni Artemis, a ona se jí za to odvděčila tak, že na nebi vytvořila souhvězdí \"Dívka s lukem\".\n"}
{"id": "669957", "url": "https://cs.wikipedia.org/wiki?curid=669957", "title": "Miniarboretum Hukvaldy", "text": "Miniarboretum Hukvaldy\n\nMiniarboretum Hukvaldy bylo založeno na jaře roku 2000 na ploše 360 m², se zbytky oborní zdi patřící k hradu Hukvaldy z roku 1720. Miniarboretum se nachází na severozápadním svahu pod hradem Hukvaldy, v nadmořské výšce 400 m n. m. V miniarboretu se pěstuje mj. 8 druhů bambusů, klanopraška čínská, pajehličník přeslenatý, aktinidie význačná, \"Actinidia colomicta\", \"Actinidia chinensis\", blahočet chilský, jinan dvoulaločný, japonské javory (\"Acer palmatum\" cv. Atropurpureum, \"Acer palmatum\" ′disectum′), modřín opadavý, bříza bělokorá, borovice osinatá, borovice kleč, tisovec, rododendrony, sakury, korejská jedle (\"Abies koreana\"), ostrolistec (\"Cuninghamia lanceolata\"), muďoul trojlaločný, jedle ojíněná (\"Abies concolor\"), muchovník.\nSoučástí miniarboreta je i sbírka čarověníků. Miniarboretum, které je součástí tropic Hukvaldy (sbírkové skleníky tropických a subtropických rostlin), lze navštívit.\n"}
{"id": "669959", "url": "https://cs.wikipedia.org/wiki?curid=669959", "title": "Nico di Angelo", "text": "Nico di Angelo\n\nNico di Angelo je fiktivní postava z literární série Percy Jackson, syn vládce podsvětí Háda a bratranec Percyho Jacksona. Narodil se před druhou světovou válkou. Po smrti jeho matky Marie di Angelo je Nico se svojí sestrou Biancou di Angelo odnesen gorgonou, jenž jim vymaže vzpomínky v řece Lethé a následovně odvede do Hotelu Lotus, kde čas ubíhá jinak než v normálním světě – Nico ani Bianca nestárnou, přestože v hotelu pobývají přes 70 let.\n\nNico je poblázněný do hry zvané Mýtomagie, ve které se sbírají sošky a kartičky starořeckých bohů a bohyň. Nadšeně o tom povídá komukoliv, například i znuděnému řediteli tábora, bohu vinné révy Dionýsovi. Kvůli figurce Háda v této hře přijde Bianka o život.\n\nPercy slíbí Nicovi, že se o Biancu na výpravě postará a dá na ni pozor. Bohužel poté, co Bianka na skladišti bohů ukradne pro Nica figurku boha do Mýtomagie, je proti ní poštván Héfaistův obr, nepovedený prototyp Talose. Percy se Biance svěří se svým plánem dostat se do obra a vypnout ho. Bianka ale řekne, že ne, a dá mu figurku s tím, že kdyby se jí něco stalo, má ji Percy dát Angelovi. Vypnout obra se vydá sama a nakonec se jí podaří. Když se však obr vypne, spadne na dráty elektrického proudu a – jelikož je z kovu –Bianku to zabije a navždy zůstane uvězněna v obrově řídícím centru. Když se to Nico dozví, řekne Percymu, že ho nenávidí, ale zároveň mu zachrání život, protože kostlivci, kteří si pro Percyho přišli, vpálí rovnou do podsvětí. Odhodí figurku, kterou pro něj sestra zachránila, a zmizí.\n\nPotom, co Bianca zemře, se dvanáctiletý Nico rozhodne vydat se do světa na vlastní pěst. Nico se zprvu snaží kontaktovat Biancu v podsvětí, což se mu nakonec podaří. Bianka se s ním však jen naposledy rozloučí a odchází zpět do světa mrtvých.\n\nVe volném pokračování sérií Percyho Jacksona, Bohové Olympu, se dozvídáme, že Nico se pokoušel svoji sestru Biancu v podsvětí nejen najít, ale zároveň znovu přivést k životu. Ta si však mezitím vybrala znovuzrození na světě jako nový člověk. Nico tak poznává svoji druhou sestru, Hazel Levesque, dceru boha Pluta, který je římským ztělesněním boha Háda, již s sebou vezme do Tábora Jupiter.\n\nNico se občas objevuje v Táboře polokrevných, většinou se však potlouká světem sám nebo žije se svým otcem v podsvětí. Ovládá cestování skrz stíny a může ovládat duchy. Často je proto přezdíván Král duchů.\n\nUPOZORNĚNÍ: NÁSLEDUJÍCÍ TEXT MŮŽE PROZRADIT ZÁPLETKU DĚJE V KNIHÁCH\n\nOd mala byl Nico poblázněný do Percyho, o čemž se dozvídáme včtvrté knize Bohů Olympu, volném pokračování na knihy o Percy Jacksonovi. Na konci páté knihy Percymu řekne, že není jeho typ, což Percy trochu nepochopí, zato Annabeth z toho má vánoce. Aktuálně chodí s Willem Solace.\n"}
{"id": "669961", "url": "https://cs.wikipedia.org/wiki?curid=669961", "title": "Bianca di Angelo", "text": "Bianca di Angelo\n\nBianca di Angelo je postava z knih o Percym Jacksonovi. Je to dcera vládce podsvětí, Háda a sestřenice Percyho Jacksona. Její bratr je Nico di Angelo.\n\nBianka se hned po zjištění, že je polobohyně, přidala k lovu bohyně Artemis. Opustí tím svého bratra, který se sám s Percym a Thalií vydá do tábora Polokrevných.\n\nŽili před 60 lety. Celou tuto dobu byli uvězněni v hotelu Lotus, který se je tam snažil držet věčně. Jednoho ne si ale pro ně přišel záhadný pán v obleku a vyvedl je ven. Bianca do doby, než si na výpravě poznamenala, že nejstarší metro ve Washingtonu tu nebylo, když tu byla naposled, neměla tušení, že přeskočila desítky let. Oba potom přestoupili na školu, kde je našel Grover. Nico zbožňuje hru zvanou mýtomagie. Kvůli figurce Háda do této hry přišla Bianka při výpravě o život. Více ve sloupci \"Percyho nedodržený slib\".\n\nVe čtvrtém díle Bianku vyvolá Nico a ta se mu ozve. Celou dobu předtím totiž umožňovala Percymu aby Nica hlídal. Bianka Nicovi řekne že on ve skutečnosti nemá vztek na Percyho ale na ní jelikož ho opustila a přidala se k Lovkyním. Prozradí taky Nicovi že jeho osudová chyba je zášť.\n\nPředtím, než se přidala k lovkyním, nosila zelený baret, který jí skrýval obličej. Díky jejímu ztracenému baretu Percy poznal, že pravděpodobně bude v nebezpečí.\n\nPercy slíbil jejímu bratrovi, Nicovi, že se o ní pokusí na výpravě postarat a dá na ni pozor. Bohužel poté, co Bianka na skladišti bohů ukradne pro bratra figurka boha do mýtomagie, se proti ní poštve Héfaistův obr, nepovedený prototyp Talose. Percy Biance svěří svůj plán dostat se do obra a vypnout ho. Bianka ale řekne, že ne, dá Percymu figurku s tím, že kdyby se jí něco stalo, tak ať to dá bratrovi, a vypnout obra se vydá sama, což se jí podaří. Ale když se obr vypne, spadne na dráty elektrického proudu a jelikož je z kovu, Bianku to zabije a navždy zůstane uvězněna v obrově řídícím centru. Když se to Nico dozví, řekne Percymu, že ho nenávidí, ale zároveň mu zachrání život, protože kostlivci, kteří si pro Percyho přišli, vpálí rovnou do podsvětí. Odhodí figurku, kterou pro něj sestra zachránila a zmizí.\n"}
{"id": "669962", "url": "https://cs.wikipedia.org/wiki?curid=669962", "title": "Svůdná krása", "text": "Svůdná krása\n\nSvůdná krása ( , , ) je britsko-francouzsko-italský lyricko-poetický a zároveň i jemně romanticko-erotický snímek režiséra Bernarda Bertolucciho z roku 1996 s Liv Tylerovou v hlavní roli. Scénář napsal režisér snímku Bernardo Bertolucci společně se Suzan Minotovou\n\nZ daleké Severní Ameriky do slunného Toskánska přijíždí devatenáctiletá dívka Lucy Harmonová na návštěvu ke svým známým a příbuzným. Přijíždí na místo, kde o prázdninách pobývala před čtyřmi lety, nyní zde ale hledá svého biologického otce, kterého vůbec nezná, dále také touží po lásce, neboť je panna. V matčině osobním deníku, který zdědila po její nedávné smrti, si přečetla, že její k matka přišla do jiného stavu před 20 lety právě zde. Lucy se proto snaží vypátrat, kdo je jejím skutečným otcem, zároveň s tím ale touží po své první velké opravdové lásce. V poklidné společnosti umělecké bohémy se jí nakonec obé podaří, zjistí, že jejím biologickým otcem je její nynější hostitel sochař a malíř Ian Grayson.\n\n\n\n\n"}
{"id": "669967", "url": "https://cs.wikipedia.org/wiki?curid=669967", "title": "Harvey Glatman", "text": "Harvey Glatman\n\nHarvey Murray Glatman (10. prosince 1927 – 18. září 1959) byl americký sériový vrah, násilník a fotograf.\n\nNarodil se v Bronxu do židovské rodiny, vyrůstal v Coloradu. Již v dětství jej začaly pronásledovat perverzní a zvrhlé fantazie. Po dovršení 18 let se vloupával ženám do bytů, svazoval je, zneužíval a fotil. Jedna žena později šla na policii a Glatman byl odsouzen na šest měsíců.\n\nPo propuštění se Glatman přestěhoval do města Albany, kde byl v roce 1946 opět zatčen za sérii vloupání. Pobýval ve vězení Sing Sing, kde psychiatři odhalili jeho psychopatické rysy.\n\nV roce 1951 byl podmínečně propuštěn. Zamířil do Denveru a žil tam až do roku 1957. Pracoval jako opravář televizorů. Přitom si zařídil ateliér, kam k němu chodila jedna dívka za druhou a každá pózovala Glatmanovi jako model v lechtivých scénách. Tvrdil, že všechny snímky pošle do časopisů, žádná však neopustila Glatmanův byt, Glatman se nad nimi ukájel.\n\nDne 1. srpna 1957 spáchal Glatman svou první vraždu. Obětí se stala 19letá modelka Judy Ann Dullová. Do svého bytu ji nalákal pod záminkou fotografování. Udělal s ní několik fotek, poté ji svázal, znásilňoval a občas vyfotil. Když jej začala nudit, uškrtil ji a odvezl do nedaleké pouště, kde ji pohřbil. Stejně se zachoval i ke zbylým dvěma obětem, Shirley Bridgefordové a Ruth Mercadové.\n\nGlatman byl také podezřelý ze zabití \"Boulder Jane Doe\", jejíž mrtvola byla nalezena v Boulderu v roce 1954. Po dobu 55 let byla její identita neznámá. V říjnu 2009 oznámil doktor Terry Melton, že se jedná o 18letou Dorothy Gay Howardovou. Jestli ji Glatman zabil, zůstává záhadou.\n\nGlatman byl zatčen v roce 1958, když byl chycen při pokusu o únos čtvrté oběti. K vraždám se přiznal a ukázal policii všechny fotografie. Byl shledán vinným a 18. září 1959 byl popraven v plynové komoře.\n\n\n"}
{"id": "669968", "url": "https://cs.wikipedia.org/wiki?curid=669968", "title": "Song of the Bailing Man", "text": "Song of the Bailing Man\n\nSong of the Bailing Man je páté album skupiny Pere Ubu. Je to také poslední album před rozchodem skupiny, který trval od roku 1982 až do roku 1987.\n\nVšechny skladby napsali Fier, Maimone, Ravenstine, Thomas a Thompson.\n\n\n"}
{"id": "669972", "url": "https://cs.wikipedia.org/wiki?curid=669972", "title": "Duékoué", "text": "Duékoué\n\nDuékoué () je město v regionu Moyen-Cavally na jihozápadě Pobřeží slonoviny. Na začátku roku v něm žilo zhruba 75 tisíc lidí.\n\n29. března 2011 bylo v bojích souvisejících se spory mezi dosavadním prezidentem Gbagbem a jeho mezinárodně uznaným nástupcem Ouattarou zabito v Duékoué nejméně 800 lidí.\n"}
{"id": "669974", "url": "https://cs.wikipedia.org/wiki?curid=669974", "title": "The Art of Walking", "text": "The Art of Walking\n\nThe Art of Walking je čtvrté album americké experimentální rockové skupiny Pere Ubu, vydané v červnu roku 1980.\n\nVšechny skladby napsali Pere Ubu, mimo \"Horses\" (Mayo Thompson).\n\n"}
{"id": "669975", "url": "https://cs.wikipedia.org/wiki?curid=669975", "title": "Lokomotiva 464.1", "text": "Lokomotiva 464.1\n\nV letech 1933 – 1940 dodala firma ČKD Československým státním drahám sérii úspěšných velkých tendrových lokomotiv řady 464.0 vlastní konstrukce (na výrobě se podílela i Škoda Plzeň). Snaha o zhospodárnění provozu vedla k vývoji zdokonalené verze s tlakem páry zvýšeným z 13 na 18 barů.\n\nNové lokomotivy 464.101 a 102 byly dodány v listopadu, resp. prosinci 1940. Lokomotiva 464.101 byla 2000. lokomotivou vyrobenou v ČKD. Cena jedné lokomotivy byla stanovena na 1 321 805,05 korun.\n\nLokomotivy byly předány do provozu 20. 11., resp. 31. 12. 1940, a to do výtopny Praha Hybernské nádraží (dnes opět Masarykovo). Na přelomu 50. a 60. let byly přiděleny jihlavskému depu a nasazovány v turnuse s oběma 464.2 a se 464.074 do vozby osobních vlaků i rychlíků na sklonově náročných tratích Českomoravské vrchoviny. Později se uplatnily zejména na vozebních ramenech Nymburk – Praha, Nymburk – Havlíčkův Brod, Hradec Králové – Havlíčkův Brod, Hradec Králové – Letohrad a dalších.\n\nNa lokomotivu 464.101 byla dosazena dyšna Giesl. V roce 1975 byla vyřazena z provozu a používána jako vytápěcí kotel v Havlíčkově Brodě, Nymburce a Všetatech, a to až do zrušení 11. 9. 1979. Lokomotiva 464.102 dojezdila s původním komínem dne 26.9.1977, kdy byla úředně zrušena. Od 1.1.1979 se z ní stal vytápěcí kotel K 687. Z důvodu lepšího technického stavu byla právě tato lokomotiva v roce 1980 převedena do sbírek NTM.\n\nKonstrukce lokomotivy odpovídala poslednímu provedení řady 464.0, s následujícími změnami:\n\nMěděné topeniště bylo nahrazeno ocelovým. Plocha roštu se zmenšila, ale na druhou stranu byly navíc použity tři varné klenbové trubky. Válcový kotel obsahoval 112 žárnic a 26 kouřovek. Schmidtův přehřívač páry byl velkotrubnatý. Topeniště dostalo pneumaticky ovládaná dvířka Butterfly. Kotel byl poprvé vyroben z oceli z tuzemské produkce.\n\nParní stroj měl průměry válců zmenšené na 500 mm. Na lokomotivě 464.101 byla použita válcová šoupátka Nicolai, na 102 Trofimov. Na válcích chyběly pojišťovací záklopky.\n\n"}
{"id": "669977", "url": "https://cs.wikipedia.org/wiki?curid=669977", "title": "Unger", "text": "Unger\n\nPříjmení Unger nosí více různých osobností:\n\n"}
{"id": "669981", "url": "https://cs.wikipedia.org/wiki?curid=669981", "title": "Clapton (album, 2010)", "text": "Clapton (album, 2010)\n\nClapton je dvacáté sólové studiové album anglického kytaristy a zpěváka Erica Claptona, vydané v září roku 2010. Album obsahuje převážně coververze. Jeho producenty spolu s Claptonem byli Doyle Bramhall II a Justin Stanley a hrají na něm například JJ Cale, Jim Keltner nebo Wynton Marsalis.\n\n\n"}
{"id": "669987", "url": "https://cs.wikipedia.org/wiki?curid=669987", "title": "The Party Ain't Over Yet", "text": "The Party Ain't Over Yet\n\nThe Party Ain't Over Yet je dvacáté-sedmé album anglické rockové skupiny Status Quo, vydané 19. září 2005.\n\n\n\n"}
{"id": "669990", "url": "https://cs.wikipedia.org/wiki?curid=669990", "title": "DiRT 3", "text": "DiRT 3\n\nDiRT 3 je rallye závodní simulátor spadající do série Colin McRae Rally, vyvíjená a distribuovaná společností Codemasters. Jméno \"Colin McRae\", používané u předešlých dílů série, z názvu zmizelo. Hra vyšla 24. května 2011 v Evropě a Severní Americe pro Xbox 360, Playstation 3 a Microsoft Windows. V Austrálii byla vydána o dva dny později, ale v Japonsku vyšla až 2. srpna 2011.\n\nOproti předešlému dílu DiRT 2 nabízí vylepšenou grafiku, dynamiku, proměnlivé změny počasí a také novým závodním módem gymkhana, který byl fanouškům přiblížen zejména v debutovém videu hry. Hra umí být zobrazena také v rozděleném pohledu na auto a do kokpitu.\n\nTřídy v DiRT 3 se rozdělují na devět čistě rallyových skupin a šest ne-rallyových.\n\n"}
{"id": "669991", "url": "https://cs.wikipedia.org/wiki?curid=669991", "title": "Mýtomagie", "text": "Mýtomagie\n\nMýtomagie je karetní hra se starověkými řeckými bohy a polobohy. Vymyslel ji Rick Riordan a psal o ní ve své fantasy sérii \"Percy Jackson\".\n\nNico di Angelo byl její věrný fanoušek a povídal o ní i Dionýsovi, bohovi vinné révy a řediteli Tábora Polokrevných. Moc mu ale nezalichotil, protože mu řekl, že jeho karta má málo bodů.\n\nV této hře má každý kartička svoji hodnotu. Nejvíce bodů je za kartičky s bohy z Velké trojky (Zeus, Poseidón a Hádes). dalším stupněm jsou kartičky bohyně Artemis, Athény a Afrodity. Dále jsou to pak bohové Héfaistos, Arés a Dionýsos. Ostatní bohové mají nejnižší hodnotu.\n\nVe hře jsou zároveň i kartičky s bájnými zvířaty, všechny mají hodnotu podle toho, se kterým bohe se vážou. Nejvíce má kůň, protože ho vytvořil Poseidón.\n\nHra, jak říká Nico, je velmi složitá. Chce to celé týdny, než ji někdo pochopí. Percy má ovšem podezření, že ani on to chvílemi moc nechápe.\n"}
{"id": "669994", "url": "https://cs.wikipedia.org/wiki?curid=669994", "title": "ACM", "text": "ACM\n\nSpojení písmen A, C a M může označovat:\n\n"}
{"id": "669996", "url": "https://cs.wikipedia.org/wiki?curid=669996", "title": "Dionýsos (Percy Jackson)", "text": "Dionýsos (Percy Jackson)\n\nDionýsos je fiktivní postava z knih o Percym Jacksonovi. Dionýsos je mytologické jméno a představuje boha vína a veselí. Dionýsos vede Tábor Polokrevných za trest protože před sto lety pronásledoval Dryádu která si postěžovala Diovi a jelikož to byl jeho druhý prohřešek nejenže mu zakázal pít víno ale i ho do tábora poslal. Dionýsovi se v táboře nelíbí a raději by se vrátil ke své ženě Ariadne na nebesa. Sám říká že ho Zeus trestá s oblibou např. že v Americe zařídil prohibici Dionýsovi na truc. Neustále si plete jména například Percymu říká Peter Johnson nebo Perry Johannson. Poslední dobou je vysílán aby kontroloval méně významné bohy aby se nepřidali k Titánům. Taky si na svou práci zvyká a chvílemi je i laskavý. \nDionýsos nehezky Percyho přivítá a naučí ho hrát Pinochle. S Cheironem rozhoduje jestli pošlou Percyho na výpravu nebo ne. Nakonec dá Groverovi ještě třetí šanci aby mohl získat Licenci pátrače. Začne také komolit jeho jméno. Na konci mu pošle dopis jestli chce ještě zůstat v táboře.\nNa začátku přijal Tantalose po tom co hnal Cheirona a Arguse k odpovědnosti za otrávení Thaliina stromu. Pak mu Percy na Princezně Andromedě poslal zprávu s Lukovým přiznáním a Dionýsos do tábora znova přijal Cheirona.\nDionýsos se na začátku knihy pohádal s Percym a pokusil se ho připravit o život protože Percymu se nelíbilo jak mluvil o Annabeth ale tomu zabránil Nico když se s Dionýsem pustil do rozhovoru o Mýtomagii. Pak Percyho sledoval do Washingtonu a říkal mu o hrdinech kteří nedrží své sliby. Pověděl mu o Ariadne kterou opustil Théseus a taky aby se na to zeptal Zoe (té zase ublížil Hérakles). Pak jim všem zachránil život. Po této události poprvé řekl Percymu celým jménem správně. Při poradě bohů držel svého bratra Arése na uzdě.\nVe čtvrtém díle Cheiron říká že Dionýsos šel verbovat síly proti Titánům. Vrátil se na pohřeb svého syna Castora. Zabránil satyrům aby poslali Grovera do vyhnanství a vyléčil Chrise ze šílenství.\n"}
{"id": "670001", "url": "https://cs.wikipedia.org/wiki?curid=670001", "title": "Československá hokejová reprezentace v sezóně 1945/1946", "text": "Československá hokejová reprezentace v sezóně 1945/1946\n\n Československo – Švédsko 1:5 (0:0, 0:2, 1:3)\n\n2. prosince 1945 – Stockholm\nBranky Československa: Jaroslav Drobný \nBranky Švédska: R. Ericsson, R. Ericsson, Nurmela, R. Ericsson, A. Ericsson.\n\nČSR: Bohumil Modrý – František Pácalt, Josef Trousílek, Vilibald Šťovík – Ladislav Troják, Jaroslav Drobný, Stanislav Konopásek – Václav Roziňák, Karel Stibor, Vladislav Müller – Jan Hanzl.\n\n19. ledna 1946 – Praha \nBranky Československa: 11. Jaroslav Drobný, 51. Vladimír Zábrodský TS \nBranky Švýcarska: 40. Gebhard Poltera, 50. Hans-Martin Trepp\nRozhodčí: Josek (TCH), Lutta (SUI)\n\nČSR: Zdeněk Jarkovský – Josef Trousílek, Vilibald Šťovík, Kristián Cee – Ladislav Troják, Vladimír Zábrodský, Stanislav Konopásek – Josef Kus, Jaroslav Drobný, Viktor Lonsmín.\n\nŠvýcarsko: Hans Bänninger – Beat Rüedi, Heinrich Boller, Mathys – Pic Cattini, Hans Cattini, Hans Dürst – Gebhard Poltera, Ulrich Poltera, Hans-Martin Trepp.\n\n25. února 1946 – Praha\nBranky Československa: 22. Jaroslav Drobný, 24. Vladimír Zábrodský, 45. Milan Matouš\nBranky Švédska: 17. Åke Andersson\nRozhodčí: Krásl, Živnůstka (TCH)\n\nČSR: Bohumil Modrý – Josef Trousílek, Vilibald Šťovík, Milan Matouš – Jaroslav Drobný, Vladimír Zábrodský, Stanislav Konopásek – Jindřich Reitmeyer, Miroslav Rejman, Vladislav Müller.\n\nŠvédsko: Kurt Svanberg – Gunnar Landelius, Åke Ericson – Enquist, Jansson, Rolf Eriksson-Hemlin – Kjelström, Åke Andersson, Holger Nurmela – Pettersson.\n\n3. března 1946 – Curych \nBranky Československa: Oldřich Kučera \nBranky Švýcarska: 2x Richard Torriani, Ulrich Poltera, Mathys, Ferdinand Cattini\n\nČSR: Bohumil Modrý – Josef Trousílek, Vilibald Šťovík, Milan Matouš – Ladislav Troják, Vladimír Zábrodský, Stanislav Konopásek – Josef Kus, Jaroslav Drobný, Oldřich Kučera.\n\nŠvýcarsko: Hans Bänninger – F. Geromini, Hans Dürst, Beat Rüedi, Mathys – Richard Torriani, Hans Cattini, Ferdinand Cattini – Gebhard Poltera, Ulrich Poltera, Hans-Martin Trepp.\n\n\n"}
{"id": "670005", "url": "https://cs.wikipedia.org/wiki?curid=670005", "title": "Exarchát", "text": "Exarchát\n\nExarchát má několik významů:\n"}
{"id": "670013", "url": "https://cs.wikipedia.org/wiki?curid=670013", "title": "Pruský tolar", "text": "Pruský tolar\n\nTolar () byla měna v Prusku platící do roku 1857. V roce 1750 se začal pruský tolar odlišovat od tolaru říšského, když obsahoval 1/14 kolínské marky (233,856 g) stříbra místo běžné 1/12. Tuto změnu zavedl Philipp Graumann a systém 14 tolarů k marce byl znám jako „Graumannscher Fuß“.\n\nDo roku 1821 byl pruský tolar dělen v Braniborsku na 24 grošů, každý groš pak dále na 12 feniků. Ve vlastním Prusku byl tolar členěn na 3 polské zlaté, ty pak na 30 grošů (1 groš = 18 feniků) či 90 šilinků každý. V roce 1821 byla měna na území Pruska sjednocena, tolar nyní čítal 30 stříbrných grošů, groš měl 12 feniků.\n\nV roce 1857 nahradil pruský tolar nový spolkový tolar, který se brzy stal standardem ve většině Německa.\n"}
{"id": "670016", "url": "https://cs.wikipedia.org/wiki?curid=670016", "title": "Velenovský", "text": "Velenovský\n\nPříjmení Velenovský nosí více různých osobností:\n\n"}
{"id": "670019", "url": "https://cs.wikipedia.org/wiki?curid=670019", "title": "Nikolaj Michajlovič Švernik", "text": "Nikolaj Michajlovič Švernik\n\nNikolaj Michajlovič Švernik (; –24. prosince 1970) byl sovětský komunistický politik. V letech 1946 až 1953 byl titulární hlavou sovětského státu.\n\nNarodil se dne 19. května 1888 v tehdejším hlavním městě Ruského impéria Petrohradu.\n\nV roce 1905 se jako tehdy sedmnáctiletý jinoch připojil k bolševikům. Roku 1924 se stal lidovým komisařem v RSFSR a v roce 1925 i řádným členem ústředního výboru strany. V roce 1927 byl degradován a poslán na Ural do čela místní organizace strany. Stalin ho pak „našel“ jako oddaného stoupence své politiky rychlé industrializace a přesunul ho zpátky do Moskvy. V roce 1929 byl Stalinem jmenován za předsedu odborového svazu kovodělníků. Také sloužil jako první tajemník Ústřední rady odborů od července 1930 do března 1944.\n\nV letech 1943–1946 byl předseda prezídia Nejvyššího sovětu Ruské SFSR. Roku 1946 se stal předsedou prezídia Nejvyššího sovětu SSSR. V roce 1952 se stal členem politbyra ÚV KSSS, ale roku 1953 byl znovu degradován.\n\nPo Stalinově smrti byl odstraněn jako titulární prezident SSSR a nahrazen Klimentem Jefremovičem Vorošilovem dne 15. března 1953. Poté se vrátil k práci předsedy Ústřední rady odborů. V roce 1956 byl Chruščovem kritizován jako účastník Stalinových čistek. V roce 1957 se opět stal plnoprávným členem prezídia a zůstal tam až do odchodu v roce 1966.\n"}
{"id": "670020", "url": "https://cs.wikipedia.org/wiki?curid=670020", "title": "Pennsylvania (album)", "text": "Pennsylvania (album)\n\nPennsylvania je jedenácté album americké experimentální rockové skupiny Pere Ubu. Album produkoval zpěvák skupiny David Thomas.\n\n\n"}
{"id": "670022", "url": "https://cs.wikipedia.org/wiki?curid=670022", "title": "Leone", "text": "Leone\n\nLeone může být:\n\n\n\n"}
{"id": "670023", "url": "https://cs.wikipedia.org/wiki?curid=670023", "title": "Madurijci", "text": "Madurijci\n\nMadurijci nebo také Madurci jsou třetí nejpočetnější etnickou skupinou Indonésie. Většina příslušníků tohoto etnika je soustředěna v indonéské provincii Východní Jáva, která zahrnuje i ostrov Madura, odkud Madurijci původně pocházejí. Nejrozšířenějším náboženstvím mezi Madurijci je islám, řada z nich je členy sunnitské skupiny Nahdlatul Ulama.\n\nV současnosti žije větší část Madurijců mimo Maduru. Obvykle opouštějí ostrov kvůli špatným podmínkám pro zemědělství. V rámci transmigračních programů se dostali do mnoha regionů Indonésie, například na Kalimantanu žije již několik set tisíc Madurijců. V devadesátých letech zde došlo ke krvavému konfliktu mezi Madurijci a původními obyvateli Kalimantanu (Dajáky).\n\nVzhledem k nízké kvalitě půdy na Maduře se Madurijci specializují spíše na chov dobytka či rybolov než na pěstování plodin. Oblíbeným sportem jsou býčí závody.\n"}
{"id": "670031", "url": "https://cs.wikipedia.org/wiki?curid=670031", "title": "Kindermanagement", "text": "Kindermanagement\n\nKindermanagement (někdy psáno též odděleně kinder management) je urážlivé označení pro fenomén, kdy strategické pozice ve firmě, úřadu nebo jiné organizaci ovládnou relativně mladí lidé. \n\nPodle filosofky Anny Hogenové slovo pochází z Německa, kde označovalo snahy dávat do čela jen mladé, kteří upřednostňují jen výkonnost. Podle Hogenové jsou média v rukou kindermanagementu, tedy lidí, kteří by neudělali zkoušku na filozofii, ale zato mají velkou sebedůvěru v sebe a vyznávají, že podstatou bytí je moc.\n\nPodle zakladatelek sdružení Plus 50 se označení ujalo jako synonymum pro vrcholové vedení zejména v postkomunistických zemích; dávají jej do protikladu k funkčnímu modelu obvyklému na západě, který stojí na přirozené autoritě získané zejména zkušenostmi a znalostmi. \n\nBývalá státní zástupkyně Marie Benešová označila tímto slovem lidi kolem Petra Dimuna. Novinář Bohumil Pečinka uvádí, že jako kindermanagement byla posměšně označovaná skupina politiků, kterou se obklopil Jiří Paroubek: Hašek, Tejc, Petržílek, Dimun, Hamáček. Jako kindermanagement byli úředníky označováni mladí lidé, které přivedl na ministerstvo spravedlnosti Pavel Němec. V této souvislosti článek na iDnes.cz zmínil i Stanislava Grosse, který byl ve věku 35 let nejmladším ministerským předsedou zemí EU, a jiné mladé politiky, kteří se dostali do čel politických stran i ministerstev. \n\nČeská levicová opozice údajně označovala jako „Julínkův kindermanagement“ tým připravující reformu zdravotnictví za ministra Julínka, jako jehož poradkyně působily například 26letá Lucie Bryndová a 29letá Henrieta Maďarová. Na Slovensku se tak v roce 2004 označovala mladá generace úředníků na ministerstvech zdravotnictví a sociálních věcí, kterým bylo vytýkáno, že nedokáží sami prezentovat srozumitelně své vize a musí si na to najímat PR agenturu. Julínkův tým označil jako kindermanagement například senátor Vladimír Dryml. Dryml taktéž označil jako kindermanagement vedení ČSSD v čele s Bohuslavem Sobotkou a místopředsedou Michalem Haškem, které bylo zvoleno na 36. sjezdu v březnu 2011.\n\nV internetových diskusích a blozích jsou jako kindermanagement označována vedení mnoha známých i neznámých firem, nejčastěji třicátníci, ale někdy i čtyřicátníci (např. Martin Roman, Aleš Hušák, Július Rezeš a mnozí další).\n"}
{"id": "670033", "url": "https://cs.wikipedia.org/wiki?curid=670033", "title": "Eva Samková", "text": "Eva Samková\n\nEva Samková (* 28. dubna 1993 Vrchlabí) je česká snowboardistka závodící ve snowboardcrossu. V této disciplíně je olympijskou vítězkou ze Zimních olympijských her 2014 v Soči a bronzovou medailistkou z následujících ZOH v Pchjongčchangu. Na X Games 2014 v coloradském Aspenu vybojovala druhé místo, stejné umístění má na kontě i z roku 2016. V roce 2019 se stala mistryní světa, v letech 2010, 2011 a 2013 juniorskou mistryní světa. V sezonách 2016/2017 a 2018/2019 vyhrála celkové hodnocení snowboardcrossu v rámci Světového poháru.\n\nS lyžováním začala ve věku dvou let a v sedmi letech přešla na snowboarding.Závodně se snowboardingu věnuje od 10 let. Původně se věnovala freestyle snowboardingu, ale po zlomeninách nohy a ruky přešla na snowboardcross, kterému se věnuje od roku 2008.\n\nJejími spolužačkami na základní škole ve Vrchlabí byly Karolína Erbanová a Lucie Charvátová, na gymnáziu Karolína Grohová.\n\nTrénují ji Marek Jelínek a Jakub Flejšar.\n\nJejími největšími úspěchy v juniorském věku jsou tři vítězství na juniorském mistrovství světa – poprvé triumfovala v roce 2010 na Novém Zélandu, kde jako šestnáctiletá dokázala porazit soupeřky starší o tři roky. Vítězství obhájila také v letech 2011 a 2013.\n\nV sezóně 2010/11 obsadila mezi dospělými 5. místo na mistrovství světa 2011 v La Molině. V závěru sezóny 2010/2011 skončila v závodě Světového poháru v italském Valmalencu na 2. místě, když podlehla jen suverénní Lindsey Jacobellisové.\n\nSezónu 2011/12 musela vynechat kvůli zdravotním problémům. V prosinci 2011 si při předzávodní projížďce trati v americkém Telluride přetrhla přední křížový vaz v levém koleni. Původní prognóza vypadala nadějně, koleno nebolelo. Po návratu do České republiky však magnetická rezonance odhalila přetržený vaz. V lednu 2012 podstoupila plastiku vazu v nemocnici v Berouně u ortopeda Víta Dvořáka. Operace a rehabilitace proběhla bez vážných komplikací. Na svém zranění byla po čase schopna nalézt i pozitiva. Během omezené motorické schopnosti spodní části těla posilovala především vrchní část těla, které před zraněním nevěnovala velkou pozornost, intenzivně spolupracovala s psychology (program řešení krizových situací v klidu apod.), měla čas se připravit na maturitu (2012), věnovala se reklamní kampani firmy Vagus.\n\nV sezóně 2012/13 patřila k hlavním favoritkám závodů. V lednu na mistrovství světa 2013 v Stonehamu obsadila konečné 7. místo, když vyhrála malé finále. V kvalifikaci zajela 3. nejrychlejší čas. Svojí čtvrtfinálovou jízdu vyhrála, ale v semifinále dojela poslední kvůli problémům s prknem. Dne 2. února 2013 poprvé v kariéře vyhrála závod světového poháru v kanadském Blue Mountain.\n\nDne 16. února 2014 vyhrála závod v snowboardcrossu na Zimních olympijských hrách 2014 v Soči. Získala tak první zlatou medaili pro českou výpravou a vybojovala historicky páté české individuální zlato ze zimních her, v rámci československých a českých výprav. Dne 23. května 2014 se stala vítězkou ankety Král bílé stopy. V anketě Sportovec roku 2014 se umístila na 2. místě, když za vítěznou Kvitovou zaostala nejtěsnějším rozdílem v historii ankety o 10 bodů ziskem 1 520 bodů.\n\nV sezóně 2016/2017 ovládla závody snowboardcrossařek ve Světovém poháru a poprvé vyhrála celkovou klasifikaci této disciplíny. Dne 16. února 2018 vybojovala ve snowboardcrossu bronzovou medaili na Zimních olympijských hrách 2018 v Pchjongčchangu.\n\nDne 1. února 2019 získala ve snowboardcrossu titul mistryně světa na MS v Utahu. Byla to její první medaile ze seniorského snowboardového šampionátu. Během sezóny 2018/2019 podruhé vyhrála celkové hodnocení snowboardcrossařek ve Světovém poháru.\n\n"}
{"id": "670034", "url": "https://cs.wikipedia.org/wiki?curid=670034", "title": "B.o.B Presents: The Adventures of Bobby Ray", "text": "B.o.B Presents: The Adventures of Bobby Ray\n\nB.o.B Presents: The Adventures of Bobby Ray je debutové studiové album amerického rappera B.o.B vydané 27. dubna 2010 u společností Grand Hustle Records, Rebel Rock Entertainment a Atlantic Records.\n\nRapper a hudební producent B.o.B pracoval na svém debutovém albu od roku 2008. Album získalo název \"B.o.B Presents: The Adventures of Bobby Ray\" a bylo vydáno 27. dubna 2010. Na albu spolupracovali jako hosté umělci: T.I., Bruno Mars, Lupe Fiasco, Hayley Williams, Eminem, Janelle Monáe nebo Rivers Cuomo.\n\nPrvním singlem z alba byla píseň \"Nothin' on You\" (ft. Bruno Mars), která byla vydána 2. února 2010 a umístila se na prvních pozicích amerických žebříčků Billboard Hot 100, Mainstream Top 40 a Hot Rap Songs. Dále dosáhla vrcholů hitparád ve Spojeném království a v Nizozemsku. V USA se jí prodalo přes 2 miliony kusů, az což obdržela certifikaci 2x platinový single od společnosti RIAA. Platinovým singlem se stala i v Kanadě a Austrálii.\nDruhým singlem byla píseň \"Airplanes\" (ft. Hayley Williams), ta v amerických žebříčcích dosáhla druhých pozic. Na vrchol hitparád se vyšplhala ve Spojeném království, Skotsku a na Novém Zélandu. Píseň se stala 3x platinovou v USA a Austrálii, 2x platinovou v Kanadě a platinovou na Novém Zélandu.\nTřetím singlem byla píseň \"Magic\", vydána jako single 6. července 2010. Ta se umístila na 10. pozici žebříčku Billboard Hot 100, také byla 12. v Mainstream Top 40 a 25. v Hot Rap Songs.\nČtvrtým a posledním singlem byla píseň \"Don't Let Me Fall\" vydána 28. září 2010. Ta se umístila jen na 67. příčce Billboard Hot 100.\n\nAlbum debutovalo na prvních příčkách žebříčků Billboard 200, Top R&B/Hip-Hop Albums a Top Rap Albums, a to s 87 000 prodanými kusy v první týden prodeje v USA. Úspěch zaznamenalo i v Kanadě a ve Spojeném království. Celkem se alba v USA prodalo lehce přes 500 000 kusů, čímž získalo ocenění zlatá deska.\n\n\n"}
{"id": "670035", "url": "https://cs.wikipedia.org/wiki?curid=670035", "title": "Hra na boha", "text": "Hra na boha\n\n„Hra na boha“ (v originále „Playing God“) je v pořadí sedmnáctá epizoda druhé sezóny seriálu \"\".\n\nNa stanici Deep Space Nine přilétá v doprovodu doktora Bashira Arjin, trillský uchazeč o spojení se symbiontem, u kterého má Jadzia zjistit jeho vhodnost pro spojení. Arjin má obavy, protože Dax je známý častým vylučováním kandidátů. Také se snaží porozumět Jadzii a seznamuje se s chodem stanice. Na té se přemnožili hraboši, které přitahuje elektromagnetická pole a ničí rozvody stanice. Jsou pozůstatkem po Cardassianech, kteří ale na jejich odstranění nemají zájem. Na jejich likvidaci pracují Kira a O'Brien, ale moc se jim to nedaří. Při výletu do Gamma kvadrantu narazí runabout s Arjinem a Jadzií do subprostorové kapsy, ze které vytrhnou neznámou látku, jež se zachytí na Bussardově kolektoru.\n\nLátka je na stanici přesunuta do silového pole, ale stále se rozpíná, takže by se podle Jadzie měla zničit. Při podrobné analýze však zjistí, že jde o zárodek vesmíru, který obsahuje život. Mezitím se Arjin prořekne, že spojení se symbiontem se účastní na přání otce, což spolu s jeho nerozhodností a absencí cílů působí špatně na Dax, která váhá s jeho schválením. Na Siskovo doporučení Jadzia řekne Arjinovi o své minulosti a o problémech s Dax.\n\nNa Bashirův návrh se Sisko rozhodne vrátit hmotu zpátky na své místo v Gamma kvadrantu pomocí runaboutu, který bude řídit Arjin jako nejlepší pilot na stanici. Při letu červí dírou se zhroutí silové pole zadržující hmotu, ale Arjin provede loď bezpečně shlukem verteronů a zbaví se nákladu. Arjin odlétá s doporučením od Jadzie a ta má zase radost, že není jako Curzon.\n"}
{"id": "670036", "url": "https://cs.wikipedia.org/wiki?curid=670036", "title": "Jet Records", "text": "Jet Records\n\nJet Records bylo malé britské hudební vydavatelství, založené v roce 1974. Pod tímto vydavatelstvím vydávali svá alba například umělci Electric Light Orchestra (ELO), Roy Wood, Gary Moore, Ozzy Osbourne, Riot, Magnum a další.\n"}
{"id": "670038", "url": "https://cs.wikipedia.org/wiki?curid=670038", "title": "Československá hokejová reprezentace v sezóně 1938/1939", "text": "Československá hokejová reprezentace v sezóně 1938/1939\n\n Československo – Švýcarsko 1:3 (0:2, 0:1, 1:0)\n\n4. prosince 1938 – Basilej\nBranky Československa: 25. Ladislav Troják \nBranky Švýcarska: 3. Lohrer, 7. Torriani, F. Cattini.\nRozhodčí. Kraatz, Fasel (SUI)\n\nČSR: Modrý – Šťovík, Pácalt – Troják, Maleček, Kučera – Pergl, Lonsmín, Císař.\n\nŠvýcarsko: Müller – A. Geromini, Badrutt - Torriani, H. Cattini, F. Cattini – Ch. Kessler, Lohrer, H. Kessler.\n\n9. prosince 1938 – Praha\nBranky Československa: nikdo\nBranky Švýcarska: 24. Torriani.\nRozhodčí: Hermann, Steigenhöfer (TCH)\n\nČSR: Modrý – Šťovík, Pácalt (Michálek) – Hurych, Zd. Jirotka, D. Jirotka – Cetkovský, Drobný, Lonsmín.\n\nŠvýcarsko: Müller – Geromini, Trauffer - Lohrer, Torriani, F. Cattini – Adank, Belnod, Ruedi.\n\n12. ledna 1938 – Praha\nBranky Československa: nikdo\nBranky Kanady: 4. Kowcinak, 16. Dame, 27. Cronie.\nRozhodčí: Josek, Kolář (TCH)\n\nČSR: Modrý (16. Hertl) – Šťovík, Michálek, Trousílek – Troják, Maleček, Kučera – Hurych, Zd. Jirotka, Císař – Pergl, Drobný, Lonsmín.\n\nKanada: Scodallero – Johnston, Snowdon, Haight – Morris, MacCready, Kowcinak – Benoit, Cronie, Dame.\n\n17. února 1939 – Praha \nRozhodčí: Kladrubský, Josek (TCH)\n\nČSR: Modrý – Pácalt, Šťovík – Troják, Maleček, Kučera – Pergl, Drobný, Lonsmín.\n\nUSA: Maki – Van, Wagnhild – Soari, Nicholson, Quirk – Maley, Bogue, Dondi – Leahy.\n\n\n"}
{"id": "670042", "url": "https://cs.wikipedia.org/wiki?curid=670042", "title": "Baruch Kamin", "text": "Baruch Kamin\n\nBaruch Kamin (: ברוך קמין, žil 15. dubna 1914 – 10. července 1988) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Bilhorod-Dnistrovskyj v tehdejší Ruské říši (pak Rumunsko, dnes Ukrajina). Vystudoval agronomii na Kišiněvské univerzitě. Roku 1939 přesídlil do dnešního Izraele. V letech 1939-1947 žil v kibucu Nir Am.\n\nPatřil mezi vůdce hnutí Gordonia v Rumunsku. V roce 1944 byl vysazen do Rumunska, kde pak v letech 1945-1946 působil jako vyslanec zajišťující emigraci rumunských Židů. V letech 1948-1949 pak podobnou roli plnil v Československu a v letech 1964-1965 v USA. V letech 1956-1964 byl tajemníkem zaměstnanecké rady v Herzliji. Řídil kulturní oddělení odborové centrály Histadrut. Členem strany Mapaj byl do roku 1969, pak do roku 1981 působil ve straně Nezávislých liberálů. Poté se vrátil do levicové Strany práce, nástupkyně Mapaje.\n\nV izraelském parlamentu zasedl po volbách v roce 1951, kdy kandidoval za Mapaj. Mandát získal až dodatečně, v prosinci 1953, jako náhradník poté co rezignoval dosavadní poslanec David Hakohen. Byl členem parlamentního výboru pro záležitosti vnitra a výboru House Committee.\n\n"}
{"id": "670044", "url": "https://cs.wikipedia.org/wiki?curid=670044", "title": "Chattušiliš I.", "text": "Chattušiliš I.\n\nChattušiliš I., syn Tabarnaše I., byl král Chetitů. Zdědil po otci velkou armádu zvyklou vyhrávat. S touto armádou překročil hřebeny Tauru, sestoupil do Sýrie a zmocnil se Chalpy (dnešního Aleppa). Při výpravě onemocněl a vrátil se domů, kde odhalil velké spiknutí. Byl do něj zapleten i jeho syn Chuzzijaš, jehož zbavil následnictví trůnu (pro neschopnost), a také jeho synovec Tabarnaš, kterého pak určil za nástupce. Nemocný král však ještě měl dost sil, aby se s Tabarnašem vypořádal. Svolal pankuš a tulii (nejvyšší státní orgány chetitské říše) a vydal testament, který je nejstarší indoevropskou památkou, kterou můžeme označit za literární. Po Chattušilově smrti nakonec zasedl na trůn jeho vnuk Muršiliš I.\n"}
{"id": "670047", "url": "https://cs.wikipedia.org/wiki?curid=670047", "title": "Wings of Heaven Live", "text": "Wings of Heaven Live\n\nWings of Heaven Live je koncertní album britské rockové skupiny Magnum, vydané první polovině roku 2008.\n\nVšechny skladby napsal Tony Clarkin.\n\n\n\n"}
{"id": "670049", "url": "https://cs.wikipedia.org/wiki?curid=670049", "title": "Jechezkel Hen", "text": "Jechezkel Hen\n\nJechezkel Hen (: יחזקאל הן, žil 1882 – 4. dubna 1952) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Boryslav v tehdejším Rakousku-Uhersku (pak Polsko, dnes Ukrajina). Získal židovské náboženské vzdělání, navštěvoval učitelský seminář v Kyjevě. Učil na hebrejských školách v Sovětském Rusku, dokud tyto školy nebyly zavřeny nařízením Jevsekcije. Roku 1925 přesídlil do dnešního Izraele. Byl pak učitelem a inspektorem ve vzdělávacích ústavech provozovaných odborovým svazem Histadrut. Vyučoval na \"učitelském semináři Levinsky\".\n\nV izraelském parlamentu zasedl po volbách v roce 1951, kdy kandidoval za Mapaj. Byl členem parlamentního výboru pro vzdělávání a kulturu. Zemřel během funkčního období, v poslaneckém křesle ho nahradila Rachel Cabari.\n\n"}
{"id": "670051", "url": "https://cs.wikipedia.org/wiki?curid=670051", "title": "Logan Lerman", "text": "Logan Lerman\n\nLogan Wade Lerman (* 19. ledna 1992, Beverly Hills, Kalifornie, Spojené státy americké) je americký talentovaný herec, nejvíce známý z fantasticko-dobrodružných filmů \" a \" Začal vystupovat v reklamách od devadesátých let, ve filmech od roku 2000. Zahrál si například v dramatu \"Jack & Bobby\" (2004-2005), \"Osudový dotek\" (2004) a \"Soví houkání\" (2006). Poté získal další role: ve westernu \"\", ve thrilleru \"Číslo 23\", v komedii \"Meet Bill\" a ve filmech \"Gamer\" a \"Můj milý, můj drahý\". Zahrál si d'Artagnana ve filmové verzi \"Tří Mušketýrů\" a byl též obsazen do filmu \"Charlieho malá tajemství\", kde hraje po boku Emmy Watsonové. V roce 2014 si zahrál ve filmech \"Železná srdce\" a \"Noe\".\n\nNarodil se v Beverly Hills, Kalifornie. Jeho matka, Lisa (rozená Goldmanová), pracuje jako jeho manažerka a jeho otec, Larry Lerman, je byznysmen. Má dva sourozence, Lindsey a Lucase a odmaturoval na Beverly Hills High School. Je Žid a vyrostl v \"stabilním rodinném zázemí\". Většina z jeho příbuzných pracuje v lékařské profesi. Jeho rodina vlastní a provozuje firmu Lerman & Son (v překladu Lerman & syn), o kterou se starají jeho prarodiče, Mina (Schwartz) a Max Lerman, a byla založena jeho pradědečkem, Jacobem Lermanem, v roce 1915. Babička z matčiny strany byla prezidentkou B'nai B'rith, židovské organizace v Los Feliz, Kalifornie.\n\nSám sebe popisuje jako filmového závisláka. Vyjádřil zájem o \"všechno, co nějak prošlo skrz film\", včetně psaní, tvoření a režie. V roce 2010 se přihlásil na New York University, obor tvůrčí psaní, avšak navštěvování odložil. Jeho oblíbení režiséři jsou Wes Anderson, Stanley Kubrick, David Fincher a Peter Bogdanovich a mezi své oblíbené filmy zařadil tyto: \"Americká krása\", \"Chraň si svůj život\" a \"Věčný svit neposkvrněné mysli\".\n\nZískal vášeň k filmům už v mladém věku. Vystupoval v reklamách v devadesátých letech 20. století a svůj filmový debut natočil v roce 2000, kde ve filmu \"Patriot\" hrál jedno z dětí Mela Gibsona, tedy samozřejmě jeho postavy. ve stejném roce hrál s Melem Gibsonem znovu ve filmu \"Po čem ženy touží\", kde hrál Gibsonovu postavu jako dítě. Jeho další filmové role byli v roce 2001, ve filmu \"Kluci v mém životě\", kde hrál například s Drew Barrymore, nebo v thrilleru \"Osudový dotek\" , kde ztvárňoval mladší verzi postavy, kterou hrál Adam Garcia (v minulé verzi) a Ashton Kutcher.\n\nJeho role v roce 2003, který byl tvořen pro televizi, \"Rodinné tajemství\", mu zajistil vítězství na Young Artist Award za Nejlepší účinkování mladého herce v televizním filmu. V roce 2004 byl obsazen do televizní série, \"Jack & Bobby\", kde hrál hlavní roli, Roberta \"Bobbyho\" McCallistera, který byl předurčen stát se prezidentem Spojených států amerických. Show běžela na The WB Television Network během let 2004 až 2005, ale později byla zrušena. Přesto však získal Logan další cenu v Young Artist Award za účinkování.\n\nPokračováním v jeho filmové práci, kdy získal hlavní roli v dětském dobrodružném filmu, v \"Sovím houkání\". Film byl zveřejněn 5. května 2006 a přinesl mu třetí cenu v Young Artist Award, tentokrát za Nejlepší účinkování v dobrodružném filmu za hlavní roli pro mladého herce. V roce 2007 vystupoval v \"Čísle 23\", kde hrál Robina Sparrow, syna postavy, kterou ztvárnil Jim Carrey, Waltera Sparrowa. Ve stejném roce vystupoval i v kritizovaném westernu, \"\", kde hrál Williama Evanse, syna postavy Christiana Balea. Lerman dostal pozitivní recenze za jeho roli a byl znovu nominován na Young Artist Award. Byl to druhý rok po sobě, kdy získal nominaci na stejnou kategorii, tentokrát ji však nevyhrál.\n\nV roce 2006 vystupoval Logan ve filmu \"Meet Bill\" jako Dítě (jeho postava nikdy nedostala jméno) a v roce 2009 vystupoval ve sci-fi filmu \"Gamer\" jako Simon, hráč, který řídí jednu z postav ve video hře hranou s pravými lidskými postavami. Také rante rok dostal malou roli v komedii Renée Zellweger s názvem \"Můj milý, můj drahý\", kde hrál mladou verzi George Hamiltona – spisovatele, který poté, co se jeho rodiče rozešli, doprovází jeho matka na výlet a nakonec přijde až do Hollywoodu.\n\nLogan Lerman hrál také Percyho Jacksona ve filmu \"\", založeném na knize od Ricka Riordana. Vůbec neznal knižní sérii, když se mu scénář dostal do rukou. Co se týče podobnosti Percyho a Harryho Pottera, řekl Logan toto: \"Upřímně řečeno, moje postava nemá mnoho společného s Harry Potterem kromě toho, že je hrdina, který je vržen do špatné situace\". To ale znal scénářovou podobu a ne tu knižní, která je Harrymu Potterovi mnohem více podobná než film. Logan podepsal smlouvu ještě na další 2 filmy ale říká, že by si klidně zahrál všechny (je jich 5). V roce 2010 se Lerman objevil v \"Change the Odds\", což je video natočené pro Stand Up to Cancer charity. Hrálo v něm spoustu dalších slavných lidí: Dakota Fanning, Zac Efron, Andrew Garfield a spoustu dalších herců.\n\nLerman je reprezentantem Creative Artists Agency.V roce 2011 získal roli d'Artagnana v 3D verzi \"Tří Mušketýrů\" režiséra Paula W. S. Andersona, který se točil od srpna 2010 do listopadu 2010. Logan dostal roli i bez konkurzu a na natáčení si nechal prodloužit vlasy, protože to jeho postava požadovala. Zahrál si ve filmové adaptaci románu Stephena Chboskyho \"The Perks of Being a Wallflower \"nazvané \"Charlieho malá tajemství. \"Po boku Lily Collins si zahrála v dramatickém filmu \"Stuck in Love\", který měl premiéru v roce 2013. Roli Percyho Jacksona si zahrál v pokračování filmu nazvaném \". \"V roce 2014 se objevil ve filmu \"Noe\", ve kterém hrál Cháma, syna Noeho. Po boku Brada Pitta a Shia LaBeoufa si zahrál ve filmu \"Železná srdce.\"\n\nKamarádí s hercem Deanem Collinsem, jenž hrál jeho nejlepšího přítele v seriálu \"Jack & Bobby\", kterými zůstali i po zrušení seriálu a pracovali spolu znovu v \"Sovím houkání\", kde měl Collins vedlejší roli. Ve volném čase spolupracovali na tvoření krátkých komediálních filmů. Stejně dobře jako hráli, tak psali, režírovali, stříhali videa a přátelé s rodinou jim pomáhali a podporovali je. na všechny filmy se můžete podívat na youtube pod jménem \"monkeynuts1069\".\n\nV roce 2006 vytvořil společně s Collinsem hudební skupinu, Indigo, spolu s hudebníkem Danielem Pashmanem. Collins zpíval vokály, Lerman hrál na klávesy a na kytaru a Pashman hrál na bubny. Hraje také na klavír.\n"}
{"id": "670052", "url": "https://cs.wikipedia.org/wiki?curid=670052", "title": "Tabarnaš I.", "text": "Tabarnaš I.\n\nTabarnaš (přibližně 1670–1650 př.n.l) byl velký dobyvatel a nástupce krále Annitaše a úspěšný rozšiřovatel chetitské říše. Jeho jméno se stalo čestným přídomkem žijících chetitských králů, v nichž starý a mocný Tabarnaš vždy ožíval. Rozšířil svou vláda až k jižnímu moři, kde se zmocnil Arzavy (západní Kilíkie a sousedních zemí) a ostrova Vilusa-Ellaiussa. Ačkoli byl Tabarnaš tak velkým králem, že jeho jméno se stalo titulem, neměl neomezenou moc. Po jeho smrti nastoupil na chetitský královský trůn jeho syn Chattušiliš I.\n"}
{"id": "670061", "url": "https://cs.wikipedia.org/wiki?curid=670061", "title": "Energy Plaza", "text": "Energy Plaza\n\nEnergy Plaza je mrakodrap v Dallasu. Má 49 podlaží a výšku 192 metrů (s anténou 225 m), je tak 9. nejvyšší mrakodrap ve městě. Byl dokončen v roce 1983 podle projektu, který vypracovala firma Pei Cobb Freed & Partners.\n"}
{"id": "670063", "url": "https://cs.wikipedia.org/wiki?curid=670063", "title": "Sportovkyně roku (Laureus)", "text": "Sportovkyně roku (Laureus)\n\nSvětová sportovní cena Laureus pro sportovkyni roku je ocenění každoročně udělované nejlepší sportovkyni světa podle stanovených kritérií této ceny.\n\n"}
{"id": "670066", "url": "https://cs.wikipedia.org/wiki?curid=670066", "title": "Thanksgiving Tower", "text": "Thanksgiving Tower\n\nThanksgiving Tower je mrakodrap v Dallasu. Má 50 podlaží a výšku 196,5 metrů, je tak 8. nejvyšší mrakodrap ve městě. Byl dokončen v roce 1982 podle projektu, který vypracovala firma HKS. V současnosti je tento kancelářský objekt ve vlastnictví firmy Younan Properties, Inc.\n"}
{"id": "670067", "url": "https://cs.wikipedia.org/wiki?curid=670067", "title": "Avraham Kalfon", "text": "Avraham Kalfon\n\nAvraham Kalfon (: אברהם כלפון, žil 16. prosince 1900 – 4. července 1983) byl sionistický aktivista, izraelský politik a poslanec Knesetu za stranu Mapaj.\n\nNarodil se v Tiberiasu v tehdejší Osmanská říši (dnes Izrael). Vystudoval školu napojenou na síť Alliance Israélite Universelle a Reálnou školu v Haifě. Na ní pak v letech 1955-1958 vyučoval.\n\nV letech 1919-1923 působil jako tajemník židovské komunity v Haifě a v letech 1923-1948 jako člen výboru židovské komunity v tomto městě. Roku 1919 spoluzakládal asociaci \"Techija\" zaměřenou na propagaci hebrejského jazyka. Roku 1924 se stal ředitelem organizačního oddělení výkonného výboru odborové centrály Histadrut. Provozoval v Haifě klub Histadrutu orientovaný na arabské dělníky. Patřil mezi zakladatele \"Bialikovy technické a obchodní střední školy\" v roce 1926 a zasedal ve správní radě školy až do roku 1935. V letech 1927-1983 byl předsedou \"Sefardského výboru\" v Haifě. V letech 1958-1966 byl úředníkem ministerstva vnitra se zodpovědností za sever Izraele.\n\nV izraelském parlamentu zasedl poprvé po volbách v roce 1951, kdy kandidoval za Mapaj. Mandát ale získal až dodatečně, v červenci 1952, jako náhradník poté co zemřel dosavadní poslanec Eli'ezer Kaplan. Byl členem parlamentního výboru pro vzdělávání a kulturu, výboru House Committee a výboru pro záležitosti vnitra.\n\n"}
{"id": "670069", "url": "https://cs.wikipedia.org/wiki?curid=670069", "title": "Tyson", "text": "Tyson\n\nTyson [\"tajsn\"] může znamenat: \n\n"}
{"id": "670072", "url": "https://cs.wikipedia.org/wiki?curid=670072", "title": "1700 Pacific", "text": "1700 Pacific\n\n1700 Pacific je mrakodrap v Dallasu. Má 50 podlaží a výšku 200 metrů, je tak 7. nejvyšší mrakodrap ve městě. Výstavba probíhala v letech 1981–1983 podle projektu, který vypracovala firma WZMH Architects. Developer stavby byla společnost Trammel Crow a v současnosti je ve vlastnictví Lincoln Property Company. Budova disponuje prostory o celkové výměře 124 932 m.\n"}
{"id": "670074", "url": "https://cs.wikipedia.org/wiki?curid=670074", "title": "Šlomo Lavi", "text": "Šlomo Lavi\n\nŠlomo Lavi (: שלמה לביא, rodným jménem Šlomo Levkovič, žil 1882 – 23. července 1963) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Płońsk v tehdejší Ruské říši (dnes Polsko). Získal náboženské vzdělání. V roce 1905 přesídlil do dnešního Izraele. Zde pracoval jako zemědělský a stavební dělník. Patřil mezi iniciátory vzniku velkých komunitně organizovaných vesnických osad, kibuců (na rozdíl od původních menších komun typu \"kvuca\") a roku 1921 spoluzakládal kibuc Ejn Charod. Byl aktivní v židovských jednotkách Hagana. Během druhé světové války ve věku 60 let vstoupil do britské armády.\n\nSpolu s rodákem ze stejného města, Davidem Ben Gurionem, byl členem sionistické organizace \"Ezra\". V roce 1905 se účastnil založení organizace ha-Po'el ha-cair a byl u zrodu vojenské organizace ha-Šomer. Patřil také mezi zakladatele odborové centrály Histadrut. Připojil se k straně Achdut ha-avoda, později se angažoval ve straně Mapaj. Po rozkolu v organizaci ha-Kibuc ha-me'uchad se stal jedním z předáků svazu Ichud ha-kvucot ve-ha-kibucim.\n\nV izraelském parlamentu zasedl už po volbách v roce 1949, kdy kandidoval za Mapaj. Byl členem výboru pro ekonomické záležitosti. Mandát obhájil i ve volbách v roce 1951, kdy opět kandidoval za Mapaj. Byl i nadále členem parlamentního výboru pro ekonomické záležitosti.\n\n"}
{"id": "670077", "url": "https://cs.wikipedia.org/wiki?curid=670077", "title": "Elm Place", "text": "Elm Place\n\nElm Place (původně First National Bank Building) je mrakodrap v Dallasu. Má 52 podlaží a výšku 190,5 metrů, je tak 10. nejvyšší mrakodrap ve městě. Po dokončení v roce 1965 se stal nejvyšší budovou v Dallasu až do roku 1974, kdy jej překonal mrakodrap Renaissance Tower. Architektem byl Thomas E. Stanley a v současnosti je ve vlastnictví Lazarus Property Company.\n"}
{"id": "670078", "url": "https://cs.wikipedia.org/wiki?curid=670078", "title": "Seznam hokejistů draftovaných týmem San Jose Sharks", "text": "Seznam hokejistů draftovaných týmem San Jose Sharks\n\nToto je kompletní seznam hokejistů, kteří byli draftováni v NHL do týmu San Jose Sharks. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "670080", "url": "https://cs.wikipedia.org/wiki?curid=670080", "title": "Eli'ezer Livne", "text": "Eli'ezer Livne\n\nEli'ezer Livne (: אליעזר ליבנה, rodným jménem Eli'ezer Liebenstein, žil 2. prosince 1902 – 1. březen 1975) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Lodž v tehdejší Ruské říši (dnes Polsko). V Polsku vystudoval střední školu. V roce 1925 přesídlil do dnešního Izraele. V letech 1937–1939 studoval v Anglii. V letech 1923–1939 byl členem kibucu Ejn Charod.\n\nV roce 1923 se stal tajemníkem zaměstnanecké rady v Haifě. V letech 1928–1930 a 1933–1935 byl sionistickým vyslancem v Německu s cílem podpořit emigraci tamních Židů a převod jejich majetku. V letech 1939–1942 vydával list \"Marachot\", v letech 1942–1947 ilegální tiskovinu \"Ašnav\", zároveň k v letech 1942–1960 \"be-Terem\". V roce 1957 odešel ze strany Mapaj, spolu s politiky Šmu'el Tamir a Ješajahu Leibowitzem zakládal v roce 1959 politické hnutí ha-Mištar ha-chadaš, z něhož ale již roku 1960 odešel. Po šestidenní válce patřil mezi zakladatele Hnutí za Velký Izrael.\n\nV izraelském parlamentu zasedl už po volbách v roce 1949, kdy kandidoval za Mapaj. Byl členem výboru pro zahraniční záležitosti a obranu. Mandát obhájil i ve volbách v roce 1951, kdy opět kandidoval za Mapaj. Byl i nadále členem parlamentního výboru pro zahraniční záležitosti a obranu.\n\n"}
{"id": "670085", "url": "https://cs.wikipedia.org/wiki?curid=670085", "title": "Trammell Crow Center", "text": "Trammell Crow Center\n\nTrammell Crow Center je mrakodrap v Dallasu. Má 50 podlaží a výšku 209 metrů, je tak 6. nejvyšší mrakodrap ve městě. Byl dokončen v roce 1985 podle projektu, který vypracovala společnost Skidmore, Owings & Merrill a developerem byl Trammell Crow.\n"}
{"id": "670087", "url": "https://cs.wikipedia.org/wiki?curid=670087", "title": "Ada Majmon", "text": "Ada Majmon\n\nAda Majmon (: עדה מימון, rodným jménem Ada Fischman, žila 1893 – 10. října 1973) byla sionistická aktivistka, izraelská politička a poslankyně Knesetu za stranu Mapaj.\n\nNarodila se ve městě Mărculeşti v tehdejší Ruské říši (pak Rumunsko, dnes Moldavsko). Získala náboženské židovské i civilní vzdělání. V roce 1912 přesídlila do dnešního Izraele. Pracovala zde jako učitelka. V roce 1914 otevřela hebrejskou dívčí školu v Safedu. Roku 1930 založila studijní centrum Ajanot poblíž města Nes Cijona.\n\nV mládí se zapojila do sionistického hnutí a do organizace ha-Po'el ha-ca'ir, kde byla v letech 1913–1920 členkou ústředního výboru. V roce 1920 se účastnila konference v Praze, kde se sloučila hnutí ha-Po'el ha-ca'ir a Ce'irej Cijon. Podílela se také na založení odborového svazu Histadrut. V letech 1921–1930 rovněž byla u založení ženského dělnického hnutí. V letech 1946–1947 byla předsedkyní imigračního oddělení odborového svazu Histadrut a byla vyslána do táboru přeživších holokaustu v Německu a do internačních táborů na Kypru. Zasedala ve vedení Mezinárodní ženské sionistické organizace.\n\nV izraelském parlamentu zasedla poprvé už po volbách v roce 1949, kdy kandidovala za Mapaj. Byla členkou výboru pro procedurální pravidla, výboru House Committee a výboru pro ústavu, právo a spravedlnost. Mandát obhájila i ve volbách v roce 1951, kdy opět kandidovala za Mapaj. Byla i členkou parlamentního výboru House Committee, výboru pro ekonomické záležitosti a výboru pro ústavu, právo a spravedlnost.\n\n"}
{"id": "670091", "url": "https://cs.wikipedia.org/wiki?curid=670091", "title": "Thalia Graceová", "text": "Thalia Graceová\n\nThalie Graceová je fiktivní postava z knihy Ricka Riordana o Percym Jacksonovi.\n\nThalia má krátké, ježaté, černé vlasy, pihy na nose a ocelově modré, chladné oči a nosí punk-rockové oblečení. Je to dcera Dia. \n\nKdysi ji našel Grover, spolu s Annabeth a Lukem. Když se potom snažili dostat do Tábora Polokrevných, pronásledovala je celá řada nestvůr. Aby se kamarádi mohli dostat za kouzelné hranice tábora včas, chtěla obětovat svůj život a sama tam zůstala, čímž ostatní kryla. Když umírala, její otec se nad ní slitoval a proměnil ji v borovici, která měla ještě víc posilovat hranice tábora.\n\nPoté, co Luke Castellan borovici otrávil, se Percy, Annabeth a Tyson vydávají hledat Zlaté rouno, které vyléčí všechna zranění. To je poslední naděje, jak zachránit Thaliinu borovici a s ní i kouzelné hranice Tábora, protože po tom, co Luke strom otrávil, přestaly kouzelné hranice plnit svoji funkci a do tábora začaly pronikat nestvůry, které by jinak nemohli skrz hranice projít. Ale rouno pracuje trošku jinak, než všichni předpokládali... Vrátilo totiž Thalii zpět do lidské podoby a do života.\n\nThaliina poslední výprava byla ta, kde se snažila vysvobodit ze zajetí bohyni Artemis. Po cestě se svěřila Percymu, že jeden čas uvažovala, že se přidá k Artemidiným Lovkyním. Poté, co se stane svědkem Zoeiny smrti, se před všemi bohy z Olympu (kromě Háda) zaslíbila bohyni Artemis a věčnému panenství. Byla ráda, že proroctví, týkající se zničení světa, nebude její problém. Jí totiž nikdy nebude 16, což věštba požaduje.\n"}
{"id": "670092", "url": "https://cs.wikipedia.org/wiki?curid=670092", "title": "(Pronounced 'Lĕh-'nérd 'Skin-'nérd)", "text": "(Pronounced 'Lĕh-'nérd 'Skin-'nérd)\n\n(pronounced lĕh-'nérd 'skin-'nérd) je debutové studiové album americké southern rockové skupiny Lynyrd Skynyrd, vydané až devět let po založení skupiny 13. srpna 1973.\n\n\n\n\n"}
{"id": "670098", "url": "https://cs.wikipedia.org/wiki?curid=670098", "title": "Louč", "text": "Louč\n\nLouč je tradiční světelný zdroj používaný především ve starověku a středověku. \n\nJako louče se používaly úštěpky z delšího rovného vyschlého polena. Louče se musely vložit do držáku, mezery ve zdivu nebo skřipce tak, aby byl hořící konec skloněn k zemi. Vzhledem k tomuto uložení bylo použití loučí nebezpečné – doutnající zbytky mohly spadnout a způsobit požár.\n\n"}
{"id": "670100", "url": "https://cs.wikipedia.org/wiki?curid=670100", "title": "Ze'ev Šefer", "text": "Ze'ev Šefer\n\nZe'ev Šefer (: זאב שפר, rodným jménem Ze'ev Feinstein, žil 21. dubna 1891 – 10. dubna 1964) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Umaň v tehdejší Ruské říši (dnes Ukrajina). Vystudoval střední školu v Kišiněvě. V roce 1913 přesídlil do dnešního Izraele. Před rokem 1920 patřil mezi zakladatele kibucu Ajelet ha-Šachar.\n\nV mládí se zapojil do sionistické organizace Ce'irej Cijon. Byl aktivní v Histadrutu (účastnil se roku 1921 zakládajícího sjezdu) a v organizaci ha-Po'el ha-ca'ir. Poté, co byl David Ben Gurion a Jicchak Ben Cvi vyhoštěni tureckými úřady z dnešního Izraele během první světové války se stal členem nového výboru sdružující židovské osadníky v zemi. Dobrovolně tehdy vstoupil do Židovské legie. Roku 1919 patřil mezi zakladatele hnutí Achdut ha-avoda. Byl tajemníkem zaměstnanecké rady v Tel Avivu a členem městské samosprávy v Tel Avivu. V letech 1933-1939 byl hnutím he-Chaluc a organizací alija bet vyslán do Polska na misi na podporu emigrace tamních Židů. V roce 1939 se stal tajemníkem strany Mapaj. Během druhé světové války sloužil v britské armádě, v roce 1946 se stal členem národního vedení židovských jednotek Hagana. Angažoval se ve vedení hnutí ha-Kibuc ha-me'uchad, po rozkolu v hnutí počátkem 50. let 20. století založil novou organizaci Ichud ha-kvucot ve-ha-kibucim.\n\nV izraelském parlamentu zasedl po volbách v roce 1951, kdy kandidoval za Mapaj. Byl členem parlamentního výboru pro ekonomické záležitosti, finančního výboru, výboru House Committee a překladatelského výboru. Zastával funkci místopředsedy Knesetu.\n\n"}
{"id": "670105", "url": "https://cs.wikipedia.org/wiki?curid=670105", "title": "Fountain Place", "text": "Fountain Place\n\nFountain Place je mrakodrap v Dallasu. Má 63 podlaží a výšku 219,5 metrů, je tak 5. nejvyšší mrakodrap ve městě. Výstavba probíhala v letech 1984–1986 podle projektu, který vypracovala firma Pei Cobb Freed & Partners. Developer stavby byla společnost Criswell Companies. Původně byly plánovány dvě stejné budovy tzv. dvojčata, ale byla dokončena jen jedna, stavba druhé byla zrušena. Budova disponuje prostory o celkové výměře 111 480 m.\n"}
{"id": "670112", "url": "https://cs.wikipedia.org/wiki?curid=670112", "title": "JPMorgan Chase Tower (Dallas)", "text": "JPMorgan Chase Tower (Dallas)\n\nJPMorgan Chase Tower je mrakodrap v Dallasu. Má 55 podlaží a výšku 225 metrů, je tak 4. nejvyšší mrakodrap ve městě. Byl dokončen v roce 1987 podle projektu, který vypracovala společnost Skidmore, Owings & Merrill a developerem byl Trammell Crow.\n"}
{"id": "670114", "url": "https://cs.wikipedia.org/wiki?curid=670114", "title": "Mošav ovdim", "text": "Mošav ovdim\n\nmošav ovdim plurál mošvej ovdim (: מושב עובדים‎, doslova \"osada pracujících\") je typ menšího zemědělského sídla v Izraeli. Jde o specifický podtyp vesnických sídel mošavů.\n\nVesnice typu mošav ovdim jsou založeny na principu vzájemné pomoci a rovnosti příležitostí. Každý člen má vlastní farmu, kterou obhospodařuje se svou rodinou. Prodej zemědělských produktů a nákup surovin a nářadí je ovšem prováděn společným družstevním podnikem. Některá zemědělská technika je rovněž ve společném vlastnictví celé vesnice. Zastupitelstvo obce volí radu, která schvaluje všechny transakce a rozhoduje o přijímání nových členů. Ekonomické zaměření vesnic typu mošav ovdim je ryze zemědělské. Prvním sídlem tohoto typu byl Nahalal zřízený roku 1921.\n\n"}
{"id": "670118", "url": "https://cs.wikipedia.org/wiki?curid=670118", "title": "Comerica Bank Tower", "text": "Comerica Bank Tower\n\nComerica Bank Tower je mrakodrap v Dallasu. Má 60 podlaží a výšku 240 metrů, je tak 3. nejvyšší mrakodrap ve městě. Byl dokončen v roce 1987 podle projektu, který vypracovaly společnosti Johnson/Burgee Architects a HKS, Inc. Budova disponuje prostory o celkové výměře 142 233 m a je ve vlastnictví společnosti Metropolitan Real Estate Investors, která ji v roce 2006 koupila za 216 milionů dolarů.\n"}
{"id": "670120", "url": "https://cs.wikipedia.org/wiki?curid=670120", "title": "Mošav šitufi", "text": "Mošav šitufi\n\nmošav šitufi plurál mošavim šitufim (: מושב שיתופי, doslova \"kolektivní osada\") je typ menšího zemědělského sídla v Izraeli. Jde o specifický podtyp vesnických sídel mošavů.\n\nVesnice typu mošav šitufim jsou založeny na principu kolektivního vlastnictví a ekonomiky, podobně jako kibucy, ale na rozdíl od kibuců má každá rodina svůj vlastní dům a zodpovídá za své stravování, praní prádla a péči o děti (podobně jako v osadách typu mošav ovdim). Míra pracovního nasazení a odměna za práci jsou přizpůsobeny individuálním podmínkám. Podobně jako osady typu kibuc měly i vesnice typu mošav šitfi tendenci rozvíjet i nezemědělské hospodářské aktivity. Prvním sídlem tohoto typu byl Kfar Chitim zřízený roku 1936. \n\nPodobně jako izraelské kibucy prošly i osady typu mošav šitufi od konce 20. století často proměnou a redukcí většiny prvků kolektivismu. Například vesnice Alonej ha-Bašan se v 90. letech 20. století proměnila na ryze individuální obec typu společná osada (jišuv kehilati). Roku 1989 stejnou proměnou prošla také vesnice Rakefet, roku 1991 obec Ja'ad a další.\n\nK 31. prosinci 2013 existovalo v Izraeli 38 mošavů šitufi, ve kterých žilo 23 600 obyvatel.\n\n"}
{"id": "670123", "url": "https://cs.wikipedia.org/wiki?curid=670123", "title": "Slovenská liga ledního hokeje", "text": "Slovenská liga ledního hokeje\n\nVýraz Slovenská liga ledního hokeje má několik významů.\n\n"}
{"id": "670127", "url": "https://cs.wikipedia.org/wiki?curid=670127", "title": "Zlatý prostorový úhel", "text": "Zlatý prostorový úhel\n\nZlatý prostorový úhel se v geometrii nazývá úhel, který rozděluje kouli na dva úhly α a β pro které platí, že poměr menšího úhlu α k většímu β je rovný poměru většího úhlu k celé kouli:\n\nZlatý úhel souvisí s číslem nazývaným zlatý řez (formula_3), což je vlastně poměr mezi jednotlivými úhly:\n\nPo vzájemném dosazení rovnic dostaneme:\n\nZ tohoto vztahu můžeme vypočítat hodnotu zlatého prostorového úhlu:\n\nPokud nevíme o existenci zlatého řezu nebo jeho souvislosti se zlatým prostorovým úhlem, můžeme se pokusit spočítat velikost zlatého prostorového úhlu jinak.\n\nÚloha je zadána dvěma rovnicemi.\n\nZ druhé rovnice vyjádříme \"β\" a dosadíme jej do první rovnice.\n\nVynásobením čitatelů jmenovateli se zbavíme zlomků.\n\nA z kvadratické rovnice vypočteme dva kořeny \"α\" a \"α\".\n\n"}
{"id": "670141", "url": "https://cs.wikipedia.org/wiki?curid=670141", "title": "Mošavové hnutí", "text": "Mošavové hnutí\n\nMošavové hnutí (: תנועת המושבים, \"Tnu'at ha-mošavim\") je organizace zastřešující velkou část vesnic typu mošav v Izraeli.\n\nHnutí bylo založeno roku 1933. Jeho vznik provázely pochybnosti některých obyvatel tehdy vznikajících mošavů o správnosti vytváření střechové organizace. Myšlenka na založení takové organizace vzešla už ve 20. letech od předáků mošavů Nahalal a Kfar Jechezkel. K definitivnímu založení pak došlo na schůzce v Kfar Vitkin. Vedení hnutí představovalo politickou reprezentaci této složky židovské ekonomiky v tehdejší mandátní Palestině. Během války za nezávislost v roce 1948 koordinovalo mobilizaci obyvatel mošavů, pak v 50. letech řídilo příliv imigrantů a masivní vlnu zakládání nových mošavů, včetně přesunu některých obyvatel měst na venkov v rámci kampaně me-ha-Ir le-kfar. V 80. letech 20. století hnutí pomáhalo zvládat dopady ekonomické krize, která postihla mošavy. Počátkem 90. let 20. století prošel v Knesetu zákon, na němž se podílel i člen hnutí Gedalja Gal, který umožnil mnoha mošavům vyrovnat se s velkým zadlužením. Díky tomu se postupně ekonomická i politická síla mošavů obnovovala.\n\nPočátkem 60. let 20. století spadalo pod mošavové hnutí 227 vesnic s celkovou populací přes 87 000 lidí. K roku 2011 se uvádí členství 254 vesnic.\n\n\n"}
{"id": "670143", "url": "https://cs.wikipedia.org/wiki?curid=670143", "title": "Československá hokejová reprezentace v sezóně 1937/1938", "text": "Československá hokejová reprezentace v sezóně 1937/1938\n\n\n Československo – Švýcarsko 1:5 (0:0, 0:3, 1:2)\n\n28. listopadu 1937 – Curych\nBranky Československa: Oldřich Hurych \nBranky Švýcarska: 4x Torriani, Badrutt\nRozhodčí: Hug, Kraatz (SUI)\n\nČSR: Modrý – Pušbauer, Pácalt – Troják, Maleček, Kučera – Pergl, Cetkovský, Císař – Hurych.\n\nŠvýcarsko: Künzler – Geromini, Badrutt - Torriani, H. Cattini, F. Cattini – Ch. Kessler, Lohrer, H. Kessler.\n\n10. prosince 1937 – Praha\nRozhodčí: Josek, Fröhlich (TCH)\n\nČSR: Houba – Pušbauer, Pácalt – Troják, Drobný, Kučera – Cetkovský, Zd. Jirotka, D. Jirotka – Hurych.\n\nŠvédsko: Svandberg – Persson, Nilsson – Endberg, Carlsson, Andersson – Norberg, Wester, Eriksson.\n\n1. února 1938 – Praha\nBranky Československa: nikdo\nBranky Kanady: 16. Russel.\nRozhodčí: Allbright (CAN), Hermann (TCH)\n\nČSR: Modrý – Pušbauer, Pácalt (Michálek) – Perg, Cetkovský, Lonsmín – Hurych, Zd. Jirotka, D. Jirotka.\n\nKanada: Coulter – Portland, Godfrey – Allan, McReavy, Heximer – Bruce, Sudherland, Russel – Chysmann, Marshall.\n\n\n"}
{"id": "670147", "url": "https://cs.wikipedia.org/wiki?curid=670147", "title": "The Austonian", "text": "The Austonian\n\nThe Austonian je mrakodrap v Austinu. Má 56 podlaží a s výškou 208 metrů je nejvyšší budovou ve městě. Výstavba probíhala v letech 2007–2010 podle projektu, který vypracovala firma Ziegler Cooper Architects. Developerem byla společnost Benchmark Land Development. Budova disponuje prostory o celkové výměře 54 888 m.\n"}
{"id": "670151", "url": "https://cs.wikipedia.org/wiki?curid=670151", "title": "Ha-Merkaz ha-chakla'i", "text": "Ha-Merkaz ha-chakla'i\n\nha-Merkaz ha-chakla'i (: המרכז החקלאי, \"Zemědělské centrum\") je organizace zastřešující ekonomické a sociální fungování velké části zemědělských vesnic v Izraeli. Byla založena roku 1919.\n\nŠlo o výkonný orgán \"Svazu zemědělských zaměstnanců\" napojeného na odborovou centrálu Histadrut. V roce 1994 byly ovšem vazby Svazu zemědělských zaměstnanců na Histadrut přerušeny a jde o samostatnou vlivovou a řídící organizaci. Zabývá se hospodářskými, finančními, sociálními a školskými otázkami spojenými s fungováním zemědělského sektoru a izraelského venkova. Řeší také mzdové záležitosti zaměstnanců v zemědělství. Počátkem 60. let 20. století pod Zemědělské centrum spadalo 550 vesnic typu kibuc, mošav a mošava s celkovou populací přes 250 000 lidí. Vesnice spadající pod tuto organizaci zajišťovaly tehdy cca 70 % zemědělské produkce státu Izrael. Mezi vůdce této organizace patřili významní politici jako Avraham Herzfeld nebo Josef Efrati.\n\n\n"}
{"id": "670153", "url": "https://cs.wikipedia.org/wiki?curid=670153", "title": "Atifete Jahjagová", "text": "Atifete Jahjagová\n\nAtifete Jahjaga (* 20. dubna 1975, Đakovica) je kosovská politička, od 7. dubna 2011 do 7. dubna 2016 prezidentka republiky Kosovo.\nAtifete Jahjaga se narodila v Đakovici na jihu Srbska (tehdy Jugoslávie). Vystudovala právo na univerzitě v Prištině, později pokračovala ve studiu práva na univerzitě v Manchesteru. Kariéru začala jako překladatelka, později nastoupila k policii, kde dosáhla hodnost generálmajora a před zvolením do funkce prezidentky sloužila jsko náměstkyně policejního prezidenta.\n\nV prezidentských volbách kandidovala jako nezávislá kandidátka. Byla první ženou ve funkci prezidentky Kosova a byla jednou z nejmladších prezidentek v Evropě.\n\nJe vdaná, bezdětná, manžel Astrit Kuçi je zubní lékař.\n"}
{"id": "670154", "url": "https://cs.wikipedia.org/wiki?curid=670154", "title": "Malešice (zámek)", "text": "Malešice (zámek)\n\nZámek v Malešicích je barokní dvorec u Malešického náměstí. Je chráněn jako kulturní památka České republiky.\n\nBudova leží na místě bývalé tvrze (zmíněné prve roku 1408). Zámek byl postaven v letech 1686 až 1689 stavitelem Jakubem Antonínem Canevallem.\n\nNejstarší písemná zpráva o Malešicích je z roku 1309, v roce 1408 patřily Heřmanovi z Horek, přičemž tato zpráva poprvé zmiňuje i malešickou tvrz. Majitel Ladislav Malešický v roce 1525 prodal spojenému Starému a Novému Městu tento svůj majetek – tvrz, dvůr nebo usedlosti v Dvorcích za 2000 kop pražských grošů. Zpráva z roku 1527 však uvádí jako příjem z této obce 267 kop grošů. Náklady na zdejší dvůr v uvedeném roce činily značně vysokou částku 1299 kop grošů, což lze vysvětlit tím, tato částka byla třeba na opravy zdejšího dvora a možná i tvrze.\n\nBěhem třicetileté války byly Malešice poničeny při švédském obléhání Prahy. Nejsou zprávy o tom, v jakém stavu tehdy byl zdejší poplužní dvůr a tvrz. Poté Malešice připadly Vratislavům z Mitrovic, kteří je v roce 1727 prodali pražské univerzitě.\n\nZámek není v dobrém stavu a veřejnosti je běžně nepřístupný.\n\nK zámečku se lze dostat snadno ze zastávky \"Malešické náměstí\" autobusů MHD. Objekt se nachází v oploceném areálu, do kterého je přístup pouze vrátnicí. Vede kolem něj turistická značená trasa 1105 z Kobylis, která v Malešicích končí, žlutá turistická trasa a Naučná stezka Sv. Josefa. \n\n\n"}
{"id": "670155", "url": "https://cs.wikipedia.org/wiki?curid=670155", "title": "Veber", "text": "Veber\n\nPříjmení Veber nebo Vébr (z něm. \"Weber\", tkadlec) nosí tyto osobnosti:\n\n\n"}
{"id": "670156", "url": "https://cs.wikipedia.org/wiki?curid=670156", "title": "Judita Bretaňská", "text": "Judita Bretaňská\n\nJudita Bretaňská (bretonsky \"Judit Breizh\", francouzsky \"Judith de Bretagne\"; 982 — 1017) byla normandská vévodkyně, první manželka vévody Richarda II. a zakladatelka kláštera v Bernay.\n\nByla dcera bretaňského vévody Conana a Ermengardy, dcery hraběte Geoffroye z Anjou. Zřejmě roku 996 se stala manželkou Richarda Normandského. Jednalo se o dvojité sňatkové spojení obou rodů - Juditin bratr si vzal za manželku Havízu Normandskou. Příbuzenský vztah měl oba vévody sblížit a sjednotit jejich politické cíle. Judita obdržela od manžela část normandského území věnem, porodila mu šest dětí a v Bernay založila opatství, kde byla po své smrti roku 1017 i pohřbena.\n"}
{"id": "670159", "url": "https://cs.wikipedia.org/wiki?curid=670159", "title": "Budoár staré dámy", "text": "Budoár staré dámy\n\nBudoár staré dámy (zkráceně BSD) je brněnská hudební skupina, která vznikla na Vánoce v roce 1998. První koncert měla na jaře roku 1999 s Čvachtavým lachtanem. Kromě vlastních písní hrají zhudebněné texty českých básníků. BSD přímo navazují na brněnskou alternativu první poloviny 80. let.\n\n\n\n\n\n"}
{"id": "670160", "url": "https://cs.wikipedia.org/wiki?curid=670160", "title": "Klášter Bernay", "text": "Klášter Bernay\n\nKlášter Bernay (francouzsky \"Abbaye Notre-Dame de Bernay\") je románský klášter v městečku Bernay ve francouzském regionu Normandie. Klášterní kostel patří mezi nejstarší v Normandii.\n\nOblast okolo města Bernay dostala v 10. století věnem Judita, nová normandská vévodkyně, která zde založila benediktinský klášter a roku 1017 ve zdech opatství nalezla poslední odpočinek. Ve 13. století se klášter stal centrem mariánského kultu a k místní soše Panny Marie směřovala mnohá procesí z celé Normandie. K významnému poškození klášterních budov došlo během hugenotských válek a francouzské revoluce. Roku 1790 byl klášter zrušen, následovala další bourání budov a k obnově došlo až ve 20. století.\n\n"}
{"id": "670162", "url": "https://cs.wikipedia.org/wiki?curid=670162", "title": "Steven Pinker", "text": "Steven Pinker\n\nSteven Arthur Pinker (* 18. září 1954) je kanadsko-americký experimentální psycholog, kognitivní vědec, lingvista a autor populárně-naučné literatury. Je profesorem na Harvardově univerzitě a je známý obhajobou evoluční psychologie a komputační teorie mysli.\n\nSpecializuje se na vizuální vnímání a psycholingvistiku. Prováděl např. experimenty s představivostí, rozpoznáváním tvarů, vývojem řeči u dětí nebo psychologií eufemismu. Napsal dvě odborné knihy, ve kterých navrhl teorii osvojování si řeči a aplikoval ji na učení se sloves u dětí. Ve svých méně vědeckých knihách píše, že jazyk je „instinkt“ nebo biologická adaptace ovládaná přirozeným výběrem. V tomto bodě oponuje Noamovi Chomskému a ostatním, kteří považují lidskou řeč za vedlejší produkt jiných adaptací. \n\nV knize „Lepší andělé naší přirozenosti“ sleduje trendy ve vývoji lidstva jako snižování násilí, dokládá to množstvím statistických údajů a nabízí evolucionistické vysvětlení.\n\nNarodil se v Kanadě v roce 1954. V roce 1971 ukončil studium na Dawson College v Montrealu. V roce 1976 obdržel titul B.A. (Bachelor of Arts) v psychologii na McGill University a poté v roce 1979 Ph.D. v experimentální psychologii na Harvardově univerzitě. Rok dělal výzkum na Massachusettském technologickém institutu a poté se stal profesorem-asistentem na Harvardu a následně na Stanfordově univerzitě. Mezi lety 1982 a 2003 působil na MIT na katedře kognitivních věd. Nyní je profesorem psychologie na Harvardu.\n\nV roce 2004 byl magazínem \"Time\" označen za jednoho ze 100 nejvlivnějších vědců a myslitelů na světě, v roce 2005 a 2008 byl magazíny \"Prospect\" a \"Foreign Policy\" zařazen na žebříček 100 nejvýznamnějších intelektuálů. Jeho výzkum na poli kognitivní psychologie mu přinesl mnoho ocenění a také získal čestné doktoráty z pěti univerzit. Dvakrát, v letech 1998 a 2003, byl finalistou Pulitzerovy ceny. V roce 2010 ho \"Foreign Policy\" zařadil mezi 100 nejvlivnějších myslitelů.\n\nMá dva mladší sourozence. Jeho bratr pracuje pro kanadskou vládu a jeho sestra je psycholožka a spisovatelka. Pinker se v roce 1980 oženil s Nancy Etcoff. Rozvedl se s ní v roce 1992 a v roce 1995 si vzal Ilavenil Subbiah, se kterou se také rozvedl. Jeho současná žena, Rebecca Goldstein, je spisovatelka a filosofka.\n\nO své víře řekl: \"„Nikdy jsem nebyl věřící v teologickém smyslu... K ateismu jsem konvertoval ve 13 a takový jsem už zůstal, i když jsem byl občas kulturním Židem“\".\n\n\n"}
{"id": "670169", "url": "https://cs.wikipedia.org/wiki?curid=670169", "title": "Jimmy Carson", "text": "Jimmy Carson\n\nJames Charles Carson (* 20. července 1968 v Southfieldu, Michigan, Spojené státy americké) je bývalý americký hokejista, který v letech 1986-96 působil v NHL.\n\nV roce 1986 odehrál za americkou juniorskou reprezentaci mistrovství světa do 20 let v Kanadě, kde získal bronz. Účastnil se v dresu dospělého národního týmu i světového šampionátu 1987 v Rakousku (7. místo).\n\nRodný Michigan opustil v roce 1984, kdy začal nastupovat za Verdun Jr. Canadiens v kanadské juniorské lize QMJHL. Zde za dva roky nasbíral 269 bodů ve 137 zápasech, kromě individuálních úspěchů se svým týmem jednou triumfoval v soutěži (1985).\n\nJeho kariéru v NHL odstartoval draft 1986, kde si jej jako druhého celkově vybral klub Los Angeles Kings. Ve své premiérové sezoně 1986/87 za kalifornský klub zazářil a vysloužil si místo v All rookie týmu. Ve věku 18 let a 244 dní dal svůj 30. gól, což jej dělá dodnes třetím nejmladším hráčem, kterému se to povedlo. V ročníku 1987/88 nastřílel 55 branek a nasbíral 107 bodů, žádný jiný hráč narozený v USA předtím za jednu sezonu v NHL více bodů nestřádal. Pouze Wayne Gretzky dal 50 branek za sezonu v nižším věku. V utkání proti Calgary Flames dal 20. března 1988 čtyři branky jako třetí nejmladší hráč v historii ligy (19 let a 254 dní), podobný kousek se navíc nepovedl žádnému dalšímu teenagerovi až do sezony 2013/14 (v té to dokázal Tomáš Hertl ve věku 19 let a 330 dní).\n\nPo sezoně se stal Carson součástí jedné z největších výměn v historii NHL, kdy byl společně s Martinem Gelinasem, třemi prvními volbami draftu a 15 miliony dolary vyměněn právě za Wayna Gretzkyho a dva jeho spoluhráče do Edmonton Oilers. Výměna je občas označována \"Obchod století\".\n\nSezona 1988/89 byla provázena nespokojeností fanoušků Oilers, kteří marně hledali ve dvacetiletém Carsonovi nového Gretzkyho. A to i přesto, že útočník nasbíral sto bodů a vysloužil si nominaci do utkání hvězd. V ročníku dal stý gól a je jedním z šesti hráčů v historii NHL, který tento počin stihli před jednadvacátými narozeninami. V úvodu další sezony byl Carson vyměněn do Detroit Red Wings, kde jeho produktivita klesla. Během ročníku 1992/93 přestoupil do Los Angeles Kings, se kterými došel až do finále play off, kde Kings podlehli celku Montreal Canadiens. V průběhu další sezony byl vyměněn do Vancouver Canucks. Rovněž Canucks prohráli ve finále Stanley Cupu, ovšem Carson nastoupil v play off pouze k dvěma utkáním, jinak plnil roli náhradníka. V létě 1994 posílil Hartford Whalers. V sezoně 1995/96 po jedenácti odehraných utkáních mužstvo opustil, stejně jako celou NHL. Sezonu dohrál ve švýcarské lize za HC Lausanne. V letech 1996-98 nastupoval ještě v nižší americké IHL za Detroit Vipers (v ročníku 1996/97 získali Vipers mistrovský titul).\n\n\nNHL\n\nQMJHL\n\nHráčova rodina je řeckého původu, jeho dědeček se před emigrací do USA jmenoval Kyriazopoulosem. Po hokejové kariéře se Carson stal finančním poradcem. Žije v Michiganu a je otcem čtyř dětí.\n\n"}
{"id": "670186", "url": "https://cs.wikipedia.org/wiki?curid=670186", "title": "Operační program Podnikání a inovace", "text": "Operační program Podnikání a inovace\n\nOperační program Podnikání a inovace (OPPI) je nástrojem pro zvyšování konkurenceschopnosti České republiky v oblasti podnikání a inovací v programovacím období 2007-2013. Na realizaci operačního programu jsou vyčleněny finanční prostředky ve výši 3,578 mld. euro. Řídicím orgánem OP Podnikání a inovace je Ministerstvo průmyslu a obchodu. Programový dokument a tím i finanční prostředky (alokace) na OPPI byly schváleny Evropskou komisí dne 3. prosince 2007.\n\nRoli zprostředkujícího subjektu v oblasti dotací vykonává Agentura na podporu podnikání a investic CzechInvest. Správou záručních a úvěrových fondů byla pověřena Českomoravská záruční a rozvojová banka a.s. na základě zákona č. 47/2002 Sb., o podpoře malého a středního podnikání.\n\nV rámci OPPI jsou podporovány projekty malých, středních a v menší míře i velkých podniků a dále projekty obecně zaměřené na vytváření prostředí pro rozvoj podnikání, šíření znalostí a využití inovací v praxi, a to i ve spolupráci mezi akademickou sférou a podnikatelským sektorem. Nejvíce využívanou formou podpory jsou dotace, menší část prostředků je vyčleněna na oblast nástrojů finančního inženýrství - úvěrů a záruk.\n"}
{"id": "670192", "url": "https://cs.wikipedia.org/wiki?curid=670192", "title": "Blakeův ostrov", "text": "Blakeův ostrov\n\nBlakeův ostrov se nachází v americkém státě Washington. Leží uprostřed Pugetova zálivu, severně od Vashonova ostrova, jižně od Bainbridgeova ostrova a východně od města Manchester.\n\nNachází se na něm 1,9 km² rozlehlý námořní státní tábořící park, do kterého patří na osm kilometrů pláží, které nabízejí nerušené výhledy na Olympijské pohoří a panorama Seattlu. Je tam také malé přístaviště s omezeným počtem kotvišť. Na ostrov se dá dostat pouze výletní nebo soukromou lodí. Na severovýchodním konci ostrova se nachází Tillicum Village, kde jsou zachyceny kultura, umění a kuchyně indiánských kmenů Severozápadu USA. Ostrov je také domovem rozlišných druhů divoké zvěři, ke které patří i jeleni, kteří sem občas připlavou z nedalekého Manchesteru.\n\nBlakeův ostrov byl používán indiánským kmenem Suquamišů jako tábořiště. V roce 1786 se stal rodištěm pozdějšího náčelníka Seattla, po kterém bylo pojmenováno město Seattle. První zmínku o ostrově vytvořil během své expedice roku 1792 George Vancouver, který ho tehdy ještě nepojmenoval.\n\nV roce 1841 ho pojmenoval při své expedici Charles Wilkes, který mu dal jméno po Georgi Smithovi Blakeovi, který byl hlavním úředníkem pro pobřežní průzkum USA mezi lety 1837 a 1848. Nějakou dobu byl znám místně jako Smuggler's Island (\"smuggler = pašerák\"). V polovině devatenáctého století se zde těžilo dřevo.\n\nV době prohibice užívali ostrov pašeráci lihovin k pašování alkoholu z Kanady.\n\nWilliam Pitt Trimble, zámožný občan Seattlu koupil ostrov a na nějakou dobu ho přejmenoval na Trimblův ostrov. V roce 1917 zde žil se svou rodinou v obrovské nemovitosti.\n\nTrimblova rodina pozvala v roce 1920 na ostrov dívčí skautskou organizaci Camp Fire USA, konkrétně jejich stoupence ze Seattlu a celého státu Washington, aby na ostrově uspořádali první letní tábor. Dívky pojmenovaly tábor Camp Sealth na poctu náčelníka Seattla, jehož pravé jméno znělo právě tak. Platily za dovoz dřeva, které jim ale jednou při přílivu odplulo. Dívky se snažily zachránit dřevo, ale zatím vypukl na ostrově požár. Trimblova rodina měla nakonec jiné plány a další rok už organizaci na ostrov nepoznala. Tábořiště tedy bylo přesunuto na Vashonův ostrov, kde zůstává dodnes.\n\nV roce 1929 opustila Trimblova rodina ostrov poté, co Williamova žena Cassandra zemřela při nehodě v Seattlu. Potom byl ostrov opuštěn a jejich dům začal chátrat. Trimble prodal ostrov v roce 1936 jedné seattleské investiční společnosti a dožil život v Seattlu.\n\nBěhem druhé světové války se v Trimblově domě ubytovala pobřežní dělostřelecká jednotka americké armády. Dům při válce shořel a zbyly po něm pouze základy.\n\nV roce 1959 zřídil stát Washington na celém ostrově státní park.\n\nV roce 1993 zde prezident Bill Clinton uspořádal první meeting lídrů APECu.\n"}
{"id": "670211", "url": "https://cs.wikipedia.org/wiki?curid=670211", "title": "Východní fronta (první světová válka)", "text": "Východní fronta (první světová válka)\n\nVýchodní fronta byla fronta, která probíhala během první světové války ve východní a střední Evropě. Střetla se na ní vojska Německého císařství, Rakouska-Uherska, Osmanské říše a Bulharského carství proti vojskům Ruského impéria (později RSFSR) a Rumunského království. Geografickým protějškem Východní fronty byla Západní fronta.\nVálka na východní frontě zpočátku probíhala především na historickém území Haliče (část dnešního Polska a Ukrajiny), v Kongresovém Polsku (ruský zábor Polska), ve Východním Prusku (dnes Polsko a ruská enkláva Kaliningradská oblast) a přilehlých oblastech Ruska (dnes Litva) a rovněž na území Bukoviny (dnes součást Rumunska a Ukrajiny). Ruská armáda na počátku války překvapivě poměrně rychle zmobilizovala. 16. srpna překročily hranice Východního Pruska dvě ruské armády, 1. armáda (generál Paul von Rennenkampf) a 2. armáda (generál Alexander Vasilievič Samsonov). Na konci měsíce však německá armáda porazila 2. armádu v bitvě u Tannenbergu, ležícím ve Východním Prusku (dnes vesnice Stebark na území Polska). 1. armáda byla nucena ustoupit za hranice po bitvě u Mazurských jezer začátkem září.\n\nV jižní části východní fronty udeřila rakousko-uherská a německá armáda na ruskou Kongresovku. V srpnu 1914 došlo k bitvě u Krašniku, kde byla ruská armáda poražena rakousko-uherskou armádou. Situace se obrátila v bitvě o Halič, ruská armáda postoupila do Karpat, na hranice se Slovenskem a do západní Haliče (historické Malopolsko), v ohrožení se nalezly Slovensko a Slezsko a hrozil vpád do Maďarska a Čech. Rusové v té době získali také značnou část Bukoviny, až k západnímu pohraničí v okolí obce Kirlibaba (Cârlibaba). Odtud byli od začátku roku 1915 postupně vytlačováni zpět na východ.\n\nNejtěžší boje probíhaly v Kongresovém Polsku. Hned na počátku války se německé jednotky dopustily válečných zločinů v nebráněném hraničním 65 tisícovém městě Kališ (Kalisz), které z velké části bezdůvodně srovnaly se zemí, vyrabovaly a povraždily mnoho jeho obyvatel. Německé jednotky pronikly na počátku války jižní částí tohoto území až k řece Visle u Ivanogrodu (dnes Deblin) a odtud se pokusily dobýt Varšavu. Ruské oddíly provedly protiútok a zatlačily německou armádu zpět, téměř na výchozí pozice. Následovala druhá německá ofenzíva namířená proti ruským vojskům v okolí města Lodž. Po německém vítězství a dobytí Lodži se fronta stabilizovala na řece Bzuře, kde až do konce roku 1915 probíhaly těžké zákopové boje (u města Bolimov byl poprvé na východní frontě použit bojový plyn). V severní Kongresovce probíhaly těžké boje až do konce roku 1915 v okolí města Přasnyš a Augustov.\n\nNa jihu východní fronty Rusové nicméně od listopadu 1914 úspěšně obléhali pevnost Przemyśl, kterou nakonec v březnu roku 1915 získali. Zvrat v Haliči nastoupil po nové německo-rakousko-uherské ofenzívě a bitvě u Gorlic v červnu roku 1915, kde došlo k protržení fronty. Tehdy Rusové opustili i Przemyśl.\n\nKoncem roku 1915 se situace v Polsku stala pro Rusy neudržitelná. Fronta se nebezpečně vypínala na západ a hrozilo, že Němci v Polsku odříznou značnou část ruské armády. Ruský generální štáb rozhodl, že Polsko vyklidí. Bohužel rychle postupující Němci zatlačili ruskou armádu dál, než to bylo původně zamýšleno. Fronta se na konci 1915 a na počátku 1916 stabilizovala v lépe udržitelných pozicích a zákopy se táhly od hranic s Rumunskem přes střední Ukrajinu, střední Bělorusko a střední Lotyšsko k Baltskému moři. V této podobě se fronta udržela až do roku 1917.\n\nV červnu 1916 zahájili Rusové podle očekávání ofenzívu, vedenou generálem Brusilovem (tzv. Brusilovova ofenzíva). Díky této velice úspěšné ofenzívě Rusko dobylo Bukovinu a část Haliče. V témže roce do války přistoupilo Rumunsko, které se připojilo k bojům proti Německu a Rakousku-Uhersku. O rok později, už po únorové revoluci, proběhla ruská Kerenského ofenzíva, která však byla odražena. Ruská armáda musela ustoupit, při čemž ztratila i velkou část území dobytého při Brusilovově ofenzívě roku 1916.\n\nBoje na východní frontě ustaly až v roce 1917, z důvodu revolucí, které se začaly projevovat v Rusku; bolševická revoluce v čele s Leninem (komunismus, bolševici slibují ukončení války) a hnutí za abdikaci cara Mikuláše II. Dne 7. listopadu 1917 proběhla v Rusku Říjnová revoluce, která odstranila vládu vzešlou z únorové revoluce. 26. listopadu zahájili představitelé bolševiků jednání o míru s Německem. Podmínky ústředních mocností však byly velmi tvrdé, a tak zprvu nebyla dohoda uzavřena. V únoru 1918 zahájily Centrální mocnosti nový všeobecný útok proti Rusku. 3. března, po ztrátě Pobaltí, Běloruska, Ukrajiny a části Finska, podepsalo Rusko Brestlitevský mír a přestalo válčit. To umožnilo Německu přesunout vojsko na Západní frontu. Osamocené Rumunsko v roce 1918 kapitulovalo.\n"}
{"id": "670220", "url": "https://cs.wikipedia.org/wiki?curid=670220", "title": "Československá hokejová reprezentace v sezóně 1936/1937", "text": "Československá hokejová reprezentace v sezóně 1936/1937\n\n Československo – Švýcarsko 1:1 (1:0, 0:0, 0:1)\n\n29. listopadu 1936 – Curych\nBranky Československa: 1. Josef Maleček\nBranky Švýcarska: 36. Kessler.\n\nČSR: Krčma – Buckna (CAN), Beda (CAN) – Kučera, Maleček, Pergl – Troják, Cetkovský, D. Jirotka.\n\nŠvýcarsko: Künzler – A. Geromini, F. Geromini – H. Cattini, Torriani, F. Cattini – H. Kessler, K. Kessler.\n\n16. prosince 1936 – Praha \nBranky Československa: nikdo\nBranky Švýcarska: 6. Torriani, 20. F. Cattini, 37. F. Cattini.\nRozhodčí: Herrmann (SUI), Kolář (TCH)\nVyloučení: 0:2\n\nČSR: Krčma – Zd. Jirotka, Pušbauer – Troják, Maleček, Kučera – Sejk (31. Jedlička), Cetkovský, D. Jirotka.\n\nŠvýcarsko: Hirtz – Badrutt, Geromini - Torriani, H. Cattini, F. Cattini – Traufer, Keller, Ros.\n\n7. ledna 1937 – Praha\nBranky Československa: 29. Oldřich Kučera, 42. Josef Maleček \nBranky Kanady: 12. Redding, 17. Botterill, 20. Redding, 24. Botterill, 33. Kemp, 35. Kozak.\nRozhodčí: Robertson (CAN), Rektořík (TCH)\n\nČSR: Modrý (16. – 30. Krčma) – Korynta, Šťovík (16. – 30. Michálek, Košek) – Kučera, Maleček, Troják – Cetkovský, Zd. Jirotka, D. Jirotka – Pergl, Císař.\n\nKanada: Campbell – Burnett, Kozák – Kemp, Wilson, Redding – Goble, Kewer, Botterill – Almack.\n\n11. února 1937 – Praha \nBranky Československa: 42. Alois Cetkovský\nBranky Rumunska: nikdo\nRozhodčí: Ališ, Kolář (TCH)\n\nČSR: Modrý (Houba) – Košek, Michálek (Pácalt) – Troják, Cetkovský (Drobný), Císař – Perg, Kučera, D. Jirotka.\n\nRumunsko: Maescine (Sprencz) – Buia, Anastaziu (Engster) – Vakar, Botez, Pana – Biro, Radlan, Petrovici (Panenka, Suc).\n\n\n"}
{"id": "670223", "url": "https://cs.wikipedia.org/wiki?curid=670223", "title": "Enterprise Digital Assistant", "text": "Enterprise Digital Assistant\n\nEnterprise Digital Assistant (zkratkou EDA) je průmyslová (robustní, odolná) verze PDA (Personal Digital Assistant). Stejně jako PDA je i EDA vybaven operačním systémem (Windows Mobile, Windows CE, Palm OS, Android aj.), dotykovým displejem s rozlišením QVGA nebo VGA, multimediálními schopnostmi a obvykle i integrovanou čtečkou čárových kódů.\n"}
{"id": "670229", "url": "https://cs.wikipedia.org/wiki?curid=670229", "title": "2011 ve sportu", "text": "2011 ve sportu\n\nToto je přehled sportovních událostí konaných v roce 2011.\n\n\n\n\n\n\n\n\n\n\n\n\n\n\n\n\n"}
{"id": "670234", "url": "https://cs.wikipedia.org/wiki?curid=670234", "title": "Pegg", "text": "Pegg\n\nPříjmení Pegg nosí více různých osobností:\n\n"}
{"id": "670238", "url": "https://cs.wikipedia.org/wiki?curid=670238", "title": "Michał Joachimowski", "text": "Michał Joachimowski\n\nMichał Teodor Joachimowski (26. září 1950, Żnin, Kujavsko-pomořské vojvodství − 19. ledna 2014) blyl polský atlet, který se specializoval na trojskok.\n\nV roce 1968 obsadil na třetích evropských juniorských hrách v Lipsku výkonem 15,19 metru 4. místo. V roce 1972 reprezentoval na letních olympijských hrách v Mnichově, kde ve finále skončil na 6. místě. Největší úspěch ve své kariéře vybojoval v roce 1974 v Göteborgu, kde se stal halovým mistrem Evropy. V témže roce byl pátý na evropském šampionátu v Římě. Dvakrát získal stříbro (Rotterdam 1973, Katovice 1975).\n\n"}
{"id": "670241", "url": "https://cs.wikipedia.org/wiki?curid=670241", "title": "Seznam pasáží v Brně", "text": "Seznam pasáží v Brně\n\nToto je neúplný seznam brněnských pasáží. Zapisují se sem domovní průchody a podchody, které se nacházejí na území města Brna.\n"}
{"id": "670253", "url": "https://cs.wikipedia.org/wiki?curid=670253", "title": "Právní kniha", "text": "Právní kniha\n\nPrávní kniha je označení pro soukromou sbírku práva, která oproti zákoníku není schválena oficiální autoritou a nemá tedy sama o sobě právní závaznost. Právní knihy vznikaly především ve středověku a raném novověku, v době kdy ke kodifikaci zvykového práva ve většině států teprve docházelo a proto si některé z nich přes svou nezávaznost získaly značnou neformální autoritu.\n\nMezi známé příklady právních knih patří \"Saské zrcadlo\" a \"Švábské zrcadlo\" ze 13. století nebo \"Tripartitum\" pro uherské zvykové právo z 16. století. Nejstarší taková kniha v češtině je nazývána \"Rožmberská\", ze 14. století pochází \"Kniha písaře Jana\" zaměřená na městské právo platné v Brně, dále jsou dochovány další dvě knihy z Moravy \"Kniha tovačovská\" z 15. a \"Kniha drnovská\" z 16. století. V Lužici vznikla \"Kniha zhořelecká\" (\"Goerlitzer Rechtsbuch\"). Ve Slezsku byla koncem 14. století sepsána právní kniha \"Blume des Sachsenspiegels\". Ze začátku novověku existují právní knihy, které byly připravovány již jako kodifikace, ale nakonec kvůli odporu dotčených nebyly potvrzeny, to například postihlo dílo Viktorina Kornela ze Všehrd \"Knihy devatery\" pro zemské právo a pro právo městské před Koldínem připravil návrh kodifikace např. Brikcí z Licka (\"Práva městská\").\n"}
{"id": "670259", "url": "https://cs.wikipedia.org/wiki?curid=670259", "title": "Monroe", "text": "Monroe\n\nMonroe [\"menrou\"] může znamenat:\n\n\n"}
{"id": "670263", "url": "https://cs.wikipedia.org/wiki?curid=670263", "title": "Baxter", "text": "Baxter\n\nPříjmení Baxter nebo Baxxter nosí více různých osob:\n\n\n"}
{"id": "670264", "url": "https://cs.wikipedia.org/wiki?curid=670264", "title": "Elmex", "text": "Elmex\n\nElmex je značka zubní pasty, která se prodává od roku 1962. Je vyráběna společností GABA International AG – švýcarským výrobcem značkových produktů pro ústní hygienu. Jako první zubní pasta obsahovala aminfluorid (AmF), který remineralizuje zubní sklovinu a zvyšuje její odolnost vůči působení kyselin.\n\nColgate koupil v roce 2004 společnost GABA a je tedy novým majitelem zubní pasty Elmex.\n"}
{"id": "670265", "url": "https://cs.wikipedia.org/wiki?curid=670265", "title": "Eva Tvrdá", "text": "Eva Tvrdá\n\nEva Tvrdá (* 10. března 1963 v Opavě) je česká spisovatelka mnoha žánrů, původem z opavského Slezska. Své knihy zveřejňuje před vydáním v periodiku Zrcadlo Hlučínska nebo jako rozhlasové čtení na pokračování.\n\nEva Tvrdá vystudovala Pedagogickou fakultu v Ostravě. Vyučovala na základní škole v Dolním Benešově. Žije v Šilheřovicích u Ostravy, je vdaná a má dva syny.\n\nPublikovat začala v roce 1996 novelou \"Dálka\", příběhem z detektivního prostředí s detektivní zápletkou, který však není detektivkou. Do širšího povědomí se dostala v roce 2005 vydáním knihy z novodobé historie Hlučínska \"Dědictví\", která se dočkala dalších dvou vydání. Spolu s podobně zaměřenými knihami \"Třešňovou alejí\" a \"Okna do pokoje\" tvoří Slezskou trilogii, v níž autorka popisuje osudy lidí v Hlučínsku od 30. let 20. století do současnosti. Její nejnovější knihou jsou \"Andělé, tabulky a sny\" – soubor povídek o době, ve které žijeme.\n\nOd roku 2007 vydává své knihy v nakladatelství Littera Silesia.\n\n\n\n"}
{"id": "670266", "url": "https://cs.wikipedia.org/wiki?curid=670266", "title": "János Sajnovics", "text": "János Sajnovics\n\nJános Sajnovics (* 12. května 1733, Tordas, Maďarsko – † 4. května 1785, Budín, Maďarsko) byl maďarský astronom a jazykovědec.\n\nNarodil se 12. května 1733 v Tordasi. Středoškolské studium absolvoval v Rábu a Budíně v roce 1748 vstoupil do jezuitského řádu a v letech 1749– 1750 působil jako učitel v Trenčíně, Pozsoni a Jageru. Od roku 1751 studoval na trnavské univerzitě, kde se věnoval studiu filozofie, pak studoval teologii, matematiku a astronomii na univerzitě ve Vídni. Po dobu 3 let 1758 – 1760 byl asistentem Maximiliána Hella na vídeňské hvězdárně. \n\nV roce 1765– 1773 byl zaměstnancem univerzitní hvězdárny v Trnavě a od roku 1773 profesorem matematiky na královské akademii v Budíně. \nV letech 1768– 1770 se po boku M. Hella zúčastnil vědecké expedice na ostrov Vardö v severním Norsku. Prvořadým cílem této expedice bylo pozorovaní přechodu Venuše před slunečním kotoučem. \n\nBěhem expedice se zúčastnil nejen astronomických, meteorologických a přírodovědeckých bádání, ale věnoval se i zkoumání jazyka Laponců. Ve svém díle \"Demonstratio Idioma Hungarorum et Lapponum Idem Esse\" vydaném ještě v době expedice v Kodani v roce 1770). Jako první podal exaktní důkaz příbuznosti maďarštiny a laponštiny, čímž se stal zároveň průkopníkem srovnávací lingvistiky. Byl autorem i jedné méně významné astronomické příručky.\n\n"}
{"id": "670268", "url": "https://cs.wikipedia.org/wiki?curid=670268", "title": "The Electric Flag", "text": "The Electric Flag\n\nThe Electric Flag byla americká blues rocková skupina, založená v roce 1967. Členy skupiny byli kytarista Mike Bloomfield, klávesista Barry Goldberg a bubeník Buddy Miles, později známý jako člen sestavy Band of Gypsys Jimi Hendrixe. Skupina se rozpadla v roce 1969.\n"}
{"id": "670270", "url": "https://cs.wikipedia.org/wiki?curid=670270", "title": "Steve Miller Band", "text": "Steve Miller Band\n\nSteve Miller Band je americká rocková skupina, působící od roku 1967 dodnes. Skupinu založil kytarista a zpěvák Steve Miller. Mezi největší hity skupiny patří \"\"Abracadabra\"\" a \"\"The Joker\"\".\n\n"}
{"id": "670286", "url": "https://cs.wikipedia.org/wiki?curid=670286", "title": "Christopher Hitchens", "text": "Christopher Hitchens\n\nChristopher Eric Hitchens (13. dubna 1949 Portsmouth – 15. prosince 2011 Houston) byl anglicko-americký spisovatel a novinář, jehož kariéra trvala více než čtyři desetiletí. Byl sloupkařem a literárním kritikem pro \"The Atlantic\", \"Vanity Fair\", \"Slate\", \"World Affairs\", \"The Nation\" a \"Free Inquiry\". Byl častým hostem talk show a přednáškových sálů a v roce 2005 byl zvolen za pátého nejvlivnějšího intelektuála v hlasování magazínů \"Prospect\"/\"Foreign Policy\".\n\nByl známý pro svůj obdiv George Orwella, Thomase Paina a Thomase Jeffersona a pro kritiku matky Terezy, Billa Clintona, Hillary Clintonové a Henryho Kissingera. Pro svůj konfrontační styl se stal vychvalovanou i kontroverzní osobností. Jako politický pozorovatel, polemik a politický radikalista vydal v USA a Spojeném království několik levicově orientovaných publikací. Od zavedené politické levice se začal vymezovat v roce 1989 po (dle jeho slov) „vlažné reakci“ evropské levice na udělení fatvy na Salmana Rushdieho Rúholláhem Chomejním. Teroristické útoky 11. září 2001 posílily jeho kritiku „fašismu s islámskou tváří“. Kvůli jeho podpoře války v Iráku ho někteří lidé začali označovat za neokonzervatistu, ale on tvrdil, že není „konzervativní v jakémkoli smyslu“.\n\nSpolu s Richardem Dawkinsem, Samem Harrisem a Danielem Dennettem byl přední postavou nového ateismu a sám sebe popisoval jako antiteistu, který věří ve filosofické hodnoty osvícenství. Říkal, že člověk „může být ateistou a zároveň věřit, že víra v boha je správná“, ale že „antiteista je někdo, kdo si myslí, že pro takový předpoklad nejsou žádné důkazy.“ Také tvrdil, že myšlenka boha nebo nejvyšší bytosti je totalitní víra, která ničí individuální svobodu. O ateismu a povaze náboženství napsal v roce 2007 knihu \"Bůh není veliký\".\n\n13. dubna 2007, v den svých 58. narozenin, se stal občanem USA, ale své britské občanství si ponechal. Jeho poslední kniha \"Hitch-22: A Memoir\" byla publikována v červnu 2010. Ještě ten stejný měsíc se začal léčit z nově diagnostikované rakoviny jícnu, jejímž následkům nakonec 15. prosince 2011 podlehl.\n\n\n\n"}
{"id": "670291", "url": "https://cs.wikipedia.org/wiki?curid=670291", "title": "Tornado Alley", "text": "Tornado Alley\n\nTornado Alley (v českém překladu doslovně „ulička tornád“ či „tornádová ulička“, ale používá se i chybný překlad „alej tornád“ či termín „tornádový pás“) je hovorové označení pro část Spojených států amerických, kde dochází k velmi častému výskytu tornád. I když tato oblast není oficiálně definována, je tento pojem obvykle spojován s územím mezi Skalnatými horami a Appalačským pohořím.\n\nTornado Alley bývá definována různě. Podle výskytu intenzivních tornád zahrnuje severní Texas, Oklahomu, Kansas, Nebrasku, část Jižní Dakoty a Colorada. Na základě zvýšeného počtu tornád jsou do ní navíc zahrnovány i nížiny při řekách Mississippi a Ohio a dále pak jihovýchod Spojených států až po hranice Floridy.\n\nNěkdy se oblasti dělí na „klasickou tornádovou alley“: od severozápadního Texasu přes severní Texas, přes Oklahomu, Kansas a východní Nebrasku, „středozápadní alley“: Illinois a Indiana a „Dixie alley“: z Arkansasu do Louisiany a z Texasu přes Mississippi k Alabamě a Georgii, zasahuje také Floridu.\n"}
{"id": "670298", "url": "https://cs.wikipedia.org/wiki?curid=670298", "title": "In God We Trust, Inc.", "text": "In God We Trust, Inc.\n\nIn God We Trust, Inc. je hardcore punkové EP od americké skupiny Dead Kennedys; nyní je vydáváno společně s albem \"Plastic Surgery Disasters\".\n\n\n"}
{"id": "670306", "url": "https://cs.wikipedia.org/wiki?curid=670306", "title": "Milan Roćen", "text": "Milan Roćen\n\nMgr. Milan Roćen (narozen 23. listopadu 1950, Žabljak, SR Černá Hora, Jugoslávie) je černohorský politik, ekonom a žurnalista. V letech 2006 až 2012 zastával funkci ministra zahraničních věcí Černé Hory.\n\nNarodil se 23. listopadu 1950 v Žabljaku. Vystudoval politologickou fakultu Bělehradské univerzity. V letech 1976-1979 pracoval jako novinář v bělehradském týdeníku \"Ekonomska politka\". V letech 1979 a 1988 byl členem a funkcionářem černohorské odnože Svazu komunistů Jugoslávie.\n\nBěhem své politické kariéry pracoval jako náměstek ministra zahraničních věcí, černohorský velvyslanec v Rusku, Kazachstánu, Uzbekistánu, Turkmenistánu, Tádžikistánu, Kyrgyzstánu a Gruzii, nebo hlavním poradcem předsedy vlády Černé Hory.\n\nJe ženatý, s manželkou Stanislavou mají syna Filipa.\n\nMinistr Roćen hovoří černohorsky a také plynně rusky.\n\n"}
{"id": "670308", "url": "https://cs.wikipedia.org/wiki?curid=670308", "title": "Bodlák obecný", "text": "Bodlák obecný\n\nBodlák obecný (\"Carduus acanthoides\") je vyšší dvouletá ostnitá bylina s vřetenovitým kořenem. Je dosti rozšířená na rumištích, podél cest a na pastvinách. Jedná se o nepříjemný plevelný druh.\n\nObvykle 30–100 cm vysoká bylina může dosahovat výšky až 150 cm. Má ostnitou přímou větvenou lodyhu, která je kadeřavě pýřitá, až pod úbory úzce kadeřavě křídlatá, s až 8 mm širokými křídly, trojúhle laločnatá, s až 5 mm dlouhými ostny. Listy jsou střídavé, přisedlé, peřenolaločnaté až peřenosečné, na líci lysé, na rubu na žilnatině chlupaté. Přízemní listy jsou až 40 cm dlouhé a 10 cm široké, lodyžní listy 6–12 cm dlouhé a 2–4,5 cm široké.\nSilný vřetenovitý kořen má bohaté postranní kořeny, které zasahují až do podorničních vrstev. Úbory vyrůstají obvykle jednotlivě na koncích lodyhy a větví, zřídka po 2–5, mají v průměru 25–35 mm, a jsou přisedlé, stopkaté. Zákrov je vejčitě kulovitý, s čárkovitě kopinatými, dlouze zašpičatělými, střechovitými, přilehlými či koncem ven zahnutými listeny. Květy jsou trubkovité, pěticípé, světle červené až červenofialové, vzácně bělavé. Plodem je nažka, která je podlouhlá, 3–4 mm dlouhá, slabě svraskalá a s úzkou korunkou. Chmýr je jednoduchý, 10–13 mm dlouhý, opadavý.\nBodlák obecný je domovem v jižní a střední Evropě. Byl zavlečen do Severní a Jižní Ameriky. U nás roste hojně v nížinách až po podhůří. Najdeme ho na mezích, u cest, na náspech a úhorech, na rumištích, pasekách i na návsích, zvláště v teplejších oblastech. Osídluje louky, pastviny, zahrady, trávníky a parky, někdy i pole. Velmi nepříjemným plevelem je především ve víceletých pícninách a na pastvinách, kde jeho ostnité lodyhy a listy mohou poranit trávicí soustavu dobytka a ztěžují sklizeň.\n\nBodlák se rozmnožuje pouze generativně. Kvete od června do října a na jedné rostlině dozraje až několik set nažek, které vítr díky jejich chmýru roznáší daleko od původní rostliny. Čerstvě dozrálé nažky dobře klíčí, a to ponejvíce na jaře. V prvním roce vytvoří pouze listovou růžici, která přezimuje. V druhém roce pak vyroste květní lodyha a vytvoří se plody. Poté rostliny obvykle zanikají.\n\n\n \n"}
{"id": "670309", "url": "https://cs.wikipedia.org/wiki?curid=670309", "title": "Tunes of War", "text": "Tunes of War\n\nTunes of War je sedmé studiové album německé metalové kapely Grave Digger.\n\nVšechny písně jsou zkomponovány kapelou Grave Digger.\n\n\nDigipacková verze taky obsahuje:\n\n"}
{"id": "670312", "url": "https://cs.wikipedia.org/wiki?curid=670312", "title": "Československá hokejová reprezentace v sezóně 1935/1936", "text": "Československá hokejová reprezentace v sezóně 1935/1936\n\n Československo – Německo 2:2 (1:1, 1:0, 0:1)\n\n20. listopadu 1935 – Praha\nBranky Československa: 6. Ladislav Troják, Ladislav Troják\nBranky Německa: 6. Kuhn, 35. Wiedemann.\nRozhodčí: Krásl, Riesenzahn (TCH)\n\nČSR: Peka – Hromádka, Pušbauer – Tožička, Maleček, Kučera – Troják, Z. Jirotka, Císař.\n\nNěmecko: Egginger – Bethmann-Hollweg, Jaenecke – I. Kessler, Kuhn, Wiedemann – Schenk, Strobl, Lang.\n\n16. ledna 1936 – Praha\nBranky Československa: 8. Josef Maleček, 15. a 28. Drahoš Jirotka, 31. Jiří Tožička, 33. Josef Maleček, 37. Drahoš Jirotka, 41. Jiří Tožička\nBranky Japonska: nikdo\nRozhodčí: Rektořík, Riesenzahn (TCH)\n\nČSR: Boháč – Dorasil, Košek – Tožička, Maleček, Kučera – Cetkovský, Zd. Jirotka, D. Jirotka.\n\nJaponsko: Homma (Hiramoto) – Hayama, Suto (Ishikawa) – Hiramo, Shoji, Kamei – Kinoshita, Furuya, Kitasawa (Hara, Nihai).\n\n24. února 1936 – Praha\nBranky Československa: 3. Josef Maleček \nBranky Kanady: 4. Murray, 5. Farmer, 11. Sinclair, 12. Neville, 22. Saxberg, 27. Deacon, 28. Neville, 29. Murray, 38. Sinclair.\nRozhodčí: Fröhlich, Riesenzahn (TCH)\n\nČSR: Boháč – Bate, Pušbauer – Pergl, Maleček, Kučera – Troják, Ulrich, Císař.\n\nKanada: Moore – Murray, Neville (St. Germain) – Saxberg, Farmer, Deacon – Friday, Sinclair, Thompson.\n\n\n"}
{"id": "670314", "url": "https://cs.wikipedia.org/wiki?curid=670314", "title": "Tillicum Village", "text": "Tillicum Village\n\nTillicum Village je turistická atrakce nedaleko Seattlu. Je v provozu už od doby krátce před světovou výstavou, která v metropoli proběhla v roce 1962. K atrakci se lze dostat malebnou plavbou ze Seattlu, kterou provozuje společnost Argosy Cruises, jelikož se nachází na Blakeově ostrově, který je přístupný pouze lodí.\n\nTillicum Village nabízí ukázku tradičních kostýmů zdejších indiánských kmenů, dlouhý dům a ochutnávku vývaru ze škeblí. V dlouhém domu probíhá vaření lososu na cedrových kůlech nad ohněm poháněným olšovým dřevem. Návštěvníci se mohou občerstvit pečeným lososem, ranými červenými brambory, teplým celozrnným chlebem, dlouhozrnnou rýží, čerstvým salátem nebo čokoládo-lososvým koktejlem. Po jídle se obvykle zdejší tanečníci uchylují k představení s tradičními příběhy, tanci a písněmi. \n\nPřed odjezdem mohou turisté ještě navštívit galerii místního umění, ukázku tradičního vyřezávání totemů, nebo se projít po plážích či stezkách ostrova.\n"}
{"id": "670319", "url": "https://cs.wikipedia.org/wiki?curid=670319", "title": "In the Summertime", "text": "In the Summertime\n\n\"In the Summertime\" je pravděpodobně nejznámější píseň britské rockové skupiny Mungo Jerry. Byla vydaná v první polovině roku 1970 na albu Electronically Tested.\n\n"}
{"id": "670323", "url": "https://cs.wikipedia.org/wiki?curid=670323", "title": "Pomník T. G. Masaryka (Praha, Hradčany)", "text": "Pomník T. G. Masaryka (Praha, Hradčany)\n\nPomník Tomáše Garrigue Masaryka stojí na Hradčanském náměstí na Hradčanech v Praze poblíž Salmovského paláce v městské části Praha 1.\n\nNa severovýchodním nároží Salmovského paláce byla 7. března 2000 při příležitosti 150. výročí narození T. G. Masaryka odhalena jeho bronzová socha. Byla sponzorována Nadací pro postavení pomníku T. G. M. v Praze Masarykova demokratického hnutí, které bylo v roce 1989 založeno Alexandrem Dubčekem a Václavem Havlem. Sochu v nadživotní velikosti vytvořili akademičtí sochaři Josef Vajce a Jan Bartoš podle původního díla sochaře Otakara Španiela z roku 1931, které je umístěno v Pantheonu Národního muzea v Praze. Shodná socha byla odhalena 21. 10. 1928 v Pardubicích a je zde znovu instalována.\n\nOd roku 1935 (kdy T. G. Masaryk 14. prosince abdikoval) vznikaly návrhy na vhodné umístění jeho pražského pomníku. Přesto jde o vůbec první trvalou realizací sochy prvního československého prezidenta na území Velké Prahy stojící na veřejném prostranství (busta T. G. M. Vincence Makovského, která byla umístěna již za první republiky na Náměstí Prezidenta Masaryka, stojí na sloupu v Praze 4 – Kunraticích). Masarykův pomník (s bronzovou sochou T. G. Masaryka Vincence Makovského pro Bystřici nad Pernštejnem) s podstavcem v Preclíkově úpravě byl v roce 1990 dočasně postaven v ose Václavského náměstí a pěší zóny v Praze „Na můstku“, u příležitosti více než půlroční výstavy k výročí vítězství demokracie v Československu (výstava se konala v ulici Na Příkopech a v paláci „U Hybernů“).\n\nMramorová socha T. G. Masaryka (dílo Jana Štursy z let 1920–22), stojící od roku 1990 nad schodištěm z Plečnikovy sloupové síně do sálu Rotmayerova uvnitř Pražského hradu, před vchodem do Španělského sálu, stávala za První republiky v tehdejším sídle československého parlamentu (dnes Dvořákově síni Rudolfina).\nTam byla též svědkem poslední, čtvrté volby T. G. Masaryka prezidentem Republiky československé, dne 24. května 1934 přenášené přímým přenosem Československým rozhlasem, včetně památného Masarykova slibu.\n\nVelkorysé prvorepublikové plány vnějšího pomníku T. G. Masaryka počítaly s umístěním na Letenské pláni v ose Čechova mostu, po druhé světové válce byl navržen Újezd, kde byl dokonce v roce 1946 slavnostně položen a zbudován základní kámen ve tvaru mramorového stolce, ještě v roce 1968 stojící nad tramvajovou zastávkou u Malostranské sokolovny (která má uvnitř krásnou bronzovou desku, upomínající na Masarykovo členství v Malostranském Sokole). S Újezdem a vysokou stélou za Masarykovým pomníkem v ose Vítězné ulice bylo počítáno i v projektu z roku 1968 (viz časopis \"Nová Praha\", srpen 1968 ). Úsilí Masarykova demokratického hnutí, které se snažilo o postavení pomníku od roku 1989, vyústilo právě v tuto realizaci na Hradčanech.\n\nProjektové řešení (včetně úprav kamenného zábradlí, balustrády, vyhlídky a schodiště) provedl architekt Jiří Rathouský.\n\nNež bylo rozhodnuto o umístění tohoto pomníku na Hradčanech, byl model sochy (nikoliv Španielovy, ale Vincence Makovského, umístěné tehdy v zámku na Zbraslavi) postaven na pěti dalších místech v Praze (Újezd, Sněmovní ulice, náměstí Jana Palacha, Klárov, Národní divadlo - Masarykovo nábřeží). Byl vyzkoušen také v protějším rohu Hradčanského náměstí vedle Arcibiskupského paláce. K usnadnění rozhodnutí o umístění na jednom z těchto různých mist byla uspořádána anketa. V této fázi řešení již nebylo uvažováno umístění v prostorách hradních nádvoří ani zahrad Pražského hradu. Za daných podmínek optimální umístění bylo poté realizováno podle sochy Otakara Španiela.\n\nSocha je vysoká 3 metry a váží okolo 555 kilogramů. Stojí na kruhovém žulovém podstavci s bronzovým nápisem TGM s malou trikolórou a je dvojnásobnou zvětšeninou původního Španielova modelu (1,3krát větší, než je Masarykova socha v Pantheonu).\n\nSlavnostního odhalení dne 7. března 2000 se účastnil prezident Václav Havel, americká ministryně zahraničí Madeleine Albrightová, primas český Miloslav kardinál Vlk a další významní hosté. Hradčanské náměstí bylo zcela zaplněno. Po projevech k výročí narození T. G. Masaryka o jeho významu, provedl slavnostní odhalení osobně tehdejší prezident České republiky Václav Havel. V tento den byla na blízkém Pražském hradě rovněž otevřena výstava o životě a díle T. G. Masaryka ve Starém královském paláci a hradní pošta razítkovala příležitostné poštovní známky vydané k tomuto výročí až do pozdních večerních hodin. \n\nDuplikáty této sochy byly převezeny do Mexika pro osazení v centru kruhového objezdu na hlavní třídě Mexico City, která nese Masarykovo jméno (\"Avenida Presidente Masaryk\"), a také do Washingtonu pro odhalení v parku T. G. M. poblíž řeky Potomac a Kapitolu (ve Washingtonu stojí původní realizace sochy Masarykovy, dílo Vincence Makovského, které bylo před rokem 2000 původně uvažováno i pro pomník v Praze – mírně skloněný prezident s listinou – zřejmě Washingtonskou deklarací – v rukou, obdobná realizace byla v devadesátých letech 20. století odhalena na Masarykově třídě v Olomouci).\n\nZ iniciativy a nákladem Masarykova demokratického hnutí zde , v ose Španielova pomníku na schodišti pod nápisem TGM, byla později instalována bronzová deska s nápisem Tomáš G. Masaryk (7. 3. 1850 – 14. 9. 1937) zakladatel a první prezident Československé republiky.\n"}
{"id": "670328", "url": "https://cs.wikipedia.org/wiki?curid=670328", "title": "Diagnostický ústav", "text": "Diagnostický ústav\n\nDětský diagnostický ústav je v českém školském a výchovném systému zařízení definované zákonem č. 109/2002 Sb. (\"Zákon o výkonu ústavní výchovy nebo ochranné výchovy ve školských zařízeních a o preventivně výchovné péči ve školských zařízeních a o změně dalších zákonů\"). \n\nV 50. letech 20. století se pro podobná zařízení používalo označení záchytný dětský domov, v letech 1962–1971 třidicí dětský domov, označení dětský diagnostický ústav je podle organizačních směrnic ministerstva školství používáno od školního roku 1971/1972.\n\nDiagnostický ústav je internátní výchovné zařízení, které z hlediska psychologického a pedagogického komplexně vyšetřuje děti a mládež. Dětský diagnostický ústav je pro děti ve věku od 3 let do ukončení povinné školní docházky. Diagnostický ústav pro mládež je pro věkovou kategorii od ukončení povinné školní docházky do 18 let, popřípadě zletilých osob do 19 let věku\n\nDěti jsou umísťovány do Diagnostického ústavu na základě předběžného opatření soudu, na základě rozhodnutí soudu o nařízení ústavní nebo ochranné výchovy. \n\nDiagnostický ústav také poskytuje po přechodnou dobu výchovnou péči dětem s nařízenou ústavní či ochrannou výchovou zadrženým na útěku od rodičů nebo z jiných institucí odpovědných za jejich výchovu.\n\nVlastní pobyt se pak realizuje zpravidla po dobu dvou měsíců nebo do doby, kdy proběhne soudní řízení, které pobyt ruší či mění. Během této doby probíhá komplexní diagnostika, na jejím podkladě a na základě soudního rozhodnutí, jsou děti a mládež dále umisťovány zpět do rodiny nebo do zařízení náhradní rodinné péče. Jedná se o různé typy dětských domovů, dětských domovů se školou a výchovných ústavů. \n\nBěhem diagnostického pobytu jsou děti a mládež podrobeny komplexnímu vyšetření - psychologickému, speciálně pedagogickému, zdravotnímu a současně probíhá i sociální šetření. \n\nNa tomto základě je pak v  průběhu pobytu každého klienta vypracován individuální program pomoci, obsahující charakteristiku specifických potřeb klienta, návrhy doporučených metod, přístupů a prognózu dalšího vývoje. Klientům neurotickým, psychicky nebo fyzicky týraným a zneužívaným je poskytnuta odpovídající odborná péče. \n\nDiagnostický ústav plní podle potřeb dítěte úkoly: \n\na) diagnostické, spočívající ve vyšetření úrovně dítěte formou pedagogických a psychologických činností, \n\nb) vzdělávací, v jejichž rámci se zjišťuje úroveň dosažených znalostí a dovedností, stanovují a realizují se specifické vzdělávací potřeby v zájmu rozvoje osobnosti dítěte přiměřeně jeho věku, individuálním předpokladům a možnostem, \n\nc) terapeutické, které prostřednictvím pedagogických a psychologických činností směřují k nápravě poruch v sociálních vztazích a v chování dítěte, \n\nd) výchovné a sociální, vztahující se k osobnosti dítěte, k jeho rodinné situaci a nezbytné sociálně-právní ochraně dětí; podle potřeby zprostředkovává zdravotní vyšetření dítěte, \n\ne) organizační, související s umísťováním dětí do zařízení v územním obvodu diagnostického ústavu vymezeném ministerstvem, popřípadě i mimo územní obvod; spolupracuje s orgánem sociálně-právní ochrany dětí při přípravě jeho návrhu na nařízení předběžného opatření, které bude vykonáváno v diagnostickém ústavu nebo v jiném zařízení a při přípravě vyjádření pro soud ohledně určení zařízení pro výkon ústavní výchovy, do kterého má být dítě s nařízenou ústavní výchovou umístěno, \n\nf) koordinační, směřující k prohloubení a sjednocení odborných postupů ostatních zařízení v rámci územního obvodu diagnostického ústavu, k ověřování jejich účelnosti a ke sjednocení součinnosti s orgány státní správy a dalšími osobami, zabývajícími se péčí o děti. \n\nV České republice působí v současnosti 14 diagnostických ústavů, jejichž zřizovatelem je MŠMT.\n\n\n"}
{"id": "670334", "url": "https://cs.wikipedia.org/wiki?curid=670334", "title": "Mariánský morový sloup (Hradčany)", "text": "Mariánský morový sloup (Hradčany)\n\nMariánský morový sloup uprostřed Hradčanského náměstí v Praze stojí v místě, kde se při velkém moru v letech 1713–1714 konaly bohoslužby pod širým nebem. Sloup je chráněn jako kulturní památka České republiky.\n\nStavbu tohoto sloupu schválil císař Karel VI. roku 1725, základní kámen byl položen o rok později. Město Hradčany nemělo dost financí, proto byl sloup dokončen a vysvěcen až roku 1736. Sochu Neposkvrněné Panny Marie – Immaculaty a postavy světců na zábradlí a na pilířích obelisku vytvořil 1724–1728 Ferdinand Maxmilián Brokoff. Po jeho smrti dokončil dílo jeho žák František Ignác Weiss. \n\nNa konci roku 2013 bylo rozhodnuto, že sloup bude rekonstruován péčí Galerie hlavního města Prahy. Poslední větší oprava sloupu je datována do 60. let 20. století.\n\nKolem soklu pilíře stojí sochy svatého Víta, Václava a Vojtěcha, na dolním podstavci svatý Karel Boromejský, svatý Jan Nepomucký a svatá Alžběta Durynská, která dává žebrákovi almužnu, dále svatý Petr, svatý Florián a svatý Pavel. Pískovcová socha Panny Marie, vysoká 206 cm, byla roku 1884 pozlacena, od roku 1894 je nahrazena kopií od Ludvíka Wurzela. Originál je dnes uložen v Lapidáriu na Pražském výstavišti. Kolem sousoší byly instalovány kamenné ozdobné patníky.\n\nSvatý Vojtěch drží v téže ruce dva své atributy, biskupskou berlu a veslo, kterým byl dle legendy zabit. O původu vesla koluje mnoho městských legend. Podle některých z nich umístil Vojtěchovi do ruky pádlo někdo z vodáckého oddílu přítomného v Praze na první (1955) nebo druhé (1960) celostátní spartakiádě a restaurátoři je pak při pozdějších úpravách vyměnili a přizpůsobili baroknímu tvaru. Vyskytují se však pamětníci z různých míst Česka, kteří tvrdí, že to byl právě jejich oddíl, který pádlo soše věnoval, a liší se detaily historek i konkrétní jména pachatelů. Veslo však socha má už na fotografii v publikaci \"Praha ve fotografii Karla Plicky\" z roku 1940.\n"}
{"id": "670339", "url": "https://cs.wikipedia.org/wiki?curid=670339", "title": "Socha svatého Václava (Pražský hrad)", "text": "Socha svatého Václava (Pražský hrad)\n\nSocha svatého Václava stojí v nice na nároží starého proboštství na Pražském hradu ve výši prvního poschodí. Jedná se o velmi kvalitní pískovcovou sochu z roku 1662, jejímž autorem je barokní sochař Jan Jiří Bendl.\n\nSvatý Václav má na hlavě knížecí korunu (čapku s křížem), drží praporec na kopí a ve druhé ruce štít se svatováclavskou orlicí. Jde o jedno ze tří Bendlových zobrazení sv. Václava na volném prostranství v Praze.\n\nDalší jsou:\n"}
{"id": "670341", "url": "https://cs.wikipedia.org/wiki?curid=670341", "title": "Jack Hills", "text": "Jack Hills\n\nJack Hills je pohoří v západní Austrálii. Leží jižně od řeky Murchison, asi 800 km od Perthu. Ze zdejších hornin byly získány zirkony staré až 4404 ± 8 milionů let, jedná se tedy o nejstarší geologický materiál na Zemi. Kvůli tomuto nálezu bylo pohoří v roce 2003 navrženo do registru Register of the National Estate. \n"}
{"id": "670344", "url": "https://cs.wikipedia.org/wiki?curid=670344", "title": "Ted Allan", "text": "Ted Allan\n\nTed Allan, vlastním jménem Alan Herman, (26. ledna 1916, Montréal – 29. června 1995, Toronto) byl kanadský spisovatel, scenárista a herec. V mládí sympatizoval s komunismem a účastnil se občanské války ve Španělsku.\n\nNa počátku 30. let 20. století pracoval jako novinář v Montréalu pro \"The Clarion\", tisk Komunistické strany Kanady. Přijal pseudonym Ted Allan, aby mohl inkognito proniknout do místní fašistické organizace a odkrýt ji tak. Pseudonym si později ponechal. Roku 1936 se seznámil a spřátelil s Normanem Bethunem. Následujícího roku se přidal k Praporu Mackenzie–Papineau, v jehož rámci se zúčastnil občanské války ve Španělsku, kde se opět setkal s Bethunem.\n\nRoku 1952 spolu se Sydneym Gordonem vydal Bethunův životopis \"The Scalpel, The Sword\". Po zbytek života se pokoušel prosadit film o Bethuneovi, podařilo se mu to až roku 1990. Roku 1957 opustil Dělnickou pokrokovou stranu poté, co se rozdělila ve vnitrostranické krizi způsobené Chruščovovým tajnou kritikou kultu osobnosti, potlačení maďarského povstání a odhalením státem podporovaného antisemitismu v Sovětském svazu.\n\n\n\n\n\n"}
{"id": "670345", "url": "https://cs.wikipedia.org/wiki?curid=670345", "title": "Acasta Gneiss", "text": "Acasta Gneiss\n\nAcasta Gneiss je označení pro skalní výchoz, tvořený rulou, který se nachází v Severozápadních teritoriích v Kanadě. Jedná se o jedny z nejstarších hornin na Zemi, staré až 4031 milionů let. Výchoz byl pojmenován podle nedaleké řeky Acasta.\n"}
{"id": "670351", "url": "https://cs.wikipedia.org/wiki?curid=670351", "title": "Karmageddon", "text": "Karmageddon\n\nKarmageddon je v pořadí sedmá studiová deska české indie rockové kapely Sunshine. Album, které vyšlo v květnu 2011 u společnosti Sony Music, obsahuje deset songů, na jednom z nich dokonce hostuje jako zpěvák Justin Pearson z americké kapely The Locust. Desku produkovala dvojice Dušan Neuwerth a Bernd Burgdorf. Natáčelo se v pražském studiu Sono a v berlínském studiu Phila Freeborna.\n\n"}
{"id": "670352", "url": "https://cs.wikipedia.org/wiki?curid=670352", "title": "EDA", "text": "EDA\n\nZkratka (značka) EDA může znamenat:\n\n"}
{"id": "670356", "url": "https://cs.wikipedia.org/wiki?curid=670356", "title": "Muzikál ze základní", "text": "Muzikál ze základní\n\nMuzikál ze základní ( ) je první díl 22. řady seriálu \"Simpsonovi\", poprvé vysílaný 26. září 2010 (12. května 2011 v Česku).\n\nKdyž Homer, Líza a jejich kamarádi sledují předávání Nobelových cen, zjistí, že Krusty vyhrál Nobelovu cenu za mír. Ten se před celým Springfieldem vychloubá a oznámí, že ji převezme. Krusty a Homer odjedou do Osla, aby Krusty převzal Nobelovku. Bart jde samozřejmě s nimi.\nLetadlo však neletí do Osla, ale do Haagu v Nizozemsku.\nTam se dozví, že ho tam chtěli dostat, aby zaplatil za evropské zločiny, které spáchal.\n\nVe Springfieldu - aby zapomněla, že ji s sebou nevzali - přihlásí Marge Lízu do klubu mladých herců. Tam se setká s třemi dětmi (Michele, Monteith, Riley).\n\nKrustyho snahy o vyváznutí se nedaří a zůstává tak jediná možnost, jak se toho zbavit. Líza poté zjistí, že je už sobota a musí jít. Ve škole je to pro ni příšerné, i když profesor hudebky řekne, že je tam, kde je jen díky tomu kempu.\n\nBart se mezitím snaží najít multi-kulturní spojitost Krustyho, kterého může zachránit.\nLíza uteče a chce se vrátit do kempu. Cesta ale vede přes čtvrť zlodějů. Kytaristé žijí právě tam, kradou a \"Líza se dozví, že vlastně celý kemp byl podvod.\n\nV hudebním čísle vidíme Krustyho ve vězení (kde ho zmlátí). A Krusty z omluvy nakonec postříká soudce klaunskou vodou, v domnění, že tyhle vtipy mají Evropani rádi.\nNakonec na DVD se objeví záchrana. Jde o Jižní Afriku v roce 1990, kde Krusty svým chováním propustil Nelsona Mandelu.\nVše skončí Krustyho vykouřením trávy. Líza mezitím pozná vše o skutečném životě kytaristů.\n\nNázev dílu paroduje film Muzikál ze střední, dále se v něm jako tzv. guest stars objevují herci ze seriálu Glee.\nMuzikál ze základní ve skutečnosti zná svět od 2. srpna 2010, kdy ho viděli kritici. Hvězdou je malá Michele (Lea Michele ve skutečnosti), malý Monteith (Cory Monteith ve skutečnosti) a malá Riley (Amber Riley ve skutečnosti). Další hvězdy jsou z \"Flight of Conchords\" - Jemaine Clement a Bret McKenzie z kempu.\n\n"}
{"id": "670361", "url": "https://cs.wikipedia.org/wiki?curid=670361", "title": "Sousoší Souboj Titánů", "text": "Sousoší Souboj Titánů\n\nSouboj Titánů (\"zápasící Titáni\" či \"Giganti\") je dvojice sousoší při hlavním vstupu na Pražský hrad.\n\nNachází se na západní bráně z Hradčanského náměstí do prvního čestného nádvoří Pražského hradu. Na pilířích vstupní brány stojí osově symetricky koncipovaná dvojice pískovcových sousoší monumentální velikosti. Jejich původním autorem je pozdně barokní pražský sochař Ignác František Platzer, který na nich pracoval v letech 1761–1762. \n\nSoučasné obrovité postavy zápasících gigantů, držících bronzové kyje, jsou již volné kopie původních soch. Pocházejí z roku 1902, kdy je provedli sochaři a tehdy renomovaní restaurátoři Čeněk Vosmík a Antonín Procházka (sochař). Gigant nalevo zápasí s nožem (autor A. Procházka), gigant vpravo drží kyj (autor Č. Vosmík). Na dalších dvou pilířich téže brány jsou vytesány symboly rakouského impéria: orel s rakouskou korunou, žezlem a dvěma putty, a Českého království: český korunovaný lev se žezlem, na lvu sedí putto a další putto jej zdobí. Po stranách jsou vázy se dvěma putti.\n\n„Zápasníci – mylně označovaní jako giganti – představují gladiátory a bojovníky římské arény ve chvíli, kdy se vítězná stojící postava chystá posledním úderem zničit poraženého protivníka u svých nohou. Předlohami Platzerových skupin byla Mattieliho sousoší před Říšskou kanceláří ve Vídni.“\n\n"}
{"id": "670366", "url": "https://cs.wikipedia.org/wiki?curid=670366", "title": "Sconto", "text": "Sconto\n\nSconto SB Der Möbelmarkt GmbH je německá nábytkářská firma. Sídlí v Schönefeldu. V roce 2019 firma provozuje v České republice 8 poboček.\n\nPrvní obchod s nábytkem Sconto byl otevřen v roce 1990 v bavorském Kleinostheimu. Následovaly pobočky v Lübecku (1997) a Weiterstadtu (1999). Od založení patřila společnost Sconto do akciové společnosti Möbel Walther AG a nyní je součástí skupiny Höffner GmbH & Co KG.\n\nNa českém trhu působí společnost od roku 1995, kdy otevřela první prodejnu Sconto v Praze-Stodůlkách. V roce 2006 bylo Sconto podle celkových tržeb se svými tehdejšími čtyřmi velkoprodejnami nábytkářskou trojkou v Česku za společnostmi IKEA a Asko nábytek, v roce 2009 (kdy provozovalo 5 velkoprodejen) se dělilo o čtvrté místo s firmou Jysk. a v roce 2010 i přes otevření své šesté velkoprodejny kleslo na páté místo. V Českých Budějovicích 18. srpna 2011 společnost otevřela v pořadí svou sedmou velkoprodejnu v Česku.\n\n"}
{"id": "670368", "url": "https://cs.wikipedia.org/wiki?curid=670368", "title": "Benátský mír", "text": "Benátský mír\n\nBenátský mír byla smlouva, kterou císař Fridrich I. Barbarossa a papež Alexandr III. uzavřeli mír. \n\nSmlouvu podepsali v Benátkách 24. července 1177. Fridrich, jak už bylo ve středověku zvykem, musel s každým protivníkem uzavřít mírovou dohodu zvlášť. Nejsilnějším protivníkem byla severoitalská města, která za uznání císaře svým pánem dostala na oplátku odpuštění \"daní\" za dobu trvání války.\n\nVětší byly potíže s Normany na jihu Itálie.\n"}
{"id": "670369", "url": "https://cs.wikipedia.org/wiki?curid=670369", "title": "Blok (programování)", "text": "Blok (programování)\n\nBloková struktura je v informatice označení pro zdrojový kód programu, který je rozčleněn do samostatných bloků (úseků) používaných ve strukturovaném programování. Bloky rozčleňují kód na souvislé logické části (řídící struktury pro podmínku \"if\", cyklus \"while-do\", cyklus \"for\" a podobně) nebo samostatné funkční části u funkcí a procedur. Strukturované programování umožňuje vzájemné zanořování bloků, což umožňuje používat lokální proměnné a funkce.\n\nMyšlenka blokové struktury se poprvé objevila v 50. letech 20. století, kdy byla formalizována ve zprávách Algol 58 a Algol 60. Algol 58 zavedl pojem „složený příkaz“. Upravená zpráva Algol 60 popisuje syntaxi a sémantiku. Algol 60 zavedl pojem blok, skládající se z posloupnosti deklarací následovaných posloupností příkazů uzavřené mezi symboly začátku a konce bloku. Proměnné deklarované v bloku jsou platné pouze uvnitř bloku.\n\nBlok umožňuje v programování specifikovat část kódu programu, která se vůči okolí chová tak, jako by byla jedním příkazem. Označuje se proto také jako programátorské závorky. Bloky tímto způsobem zjednodušují syntaktická pravidla zápisu zdrojového kódu programu programovacího jazyka, protože je možné předepsat, že na daném místě zápisu může být pouze jediný příkaz (je-li příkazů více, musí být uzavřeny do programátorských závorek a stanou se tak z vnějšího pohledu jediným příkazem).\n\nDruhou funkcí bloku je možnost zúžit rozsah platnosti proměnné, procedury nebo funkce tak, že jsou deklarovány v určitém bloku. Označujeme pak jako lokální proměnné nebo vnořené funkce. Lexikální analýza díky tomu může zajistit, že objekty deklarované v určitém bloku nekolidují s objekty deklarovanými mimo tento blok. Lokální proměnné pak mohou mít stejné názvy, jako proměnné v nadřízených (nebo sousedních) blocích, avšak nedojde k jejich ovlivnění. Stejné pravidlo platí pro funkce a procedury.\n\nNěkteré programovací jazyky, které podporují bloky s deklarací proměnných, nepodporují plně všechny deklarace. Například mnoho jazyků odvozených od programovacího jazyka C neumožňuje definici funkce v rámci bloku na rozdíl od jeho předchůdce Algolu. Pascal nepodporuje použití bloků s jejich vlastní deklarací uvnitř začátku a konce stávajícího bloku, složené příkazy podporuje pouze při seskupení v řídících strukturách \"if\", cyklus \"while-do\" a \"repeat\", cyklus \"for\".\n\nBloková struktura programu se hojně využívá v moderních technikách programování označovaných strukturované jazyky. Tyto jazyky nám umožňují efektivní kontrolu použití objektů. Bloková struktura programu rozlišuje globální a lokální objekty, kdy přístup do lokálních objektů je omezený. Pokud má lokální objekt stejné jméno jako objekt globální tak neovlivní objekt globální.\n\nDalo by se říci že základním prvkem programu je blok. Každý blok se skládá z hlavičky, deklarační a příkazové části. Jednotlivé bloky mohou obsahovat další podbloky neboli vnořené bloky, které si můžeme představit jako podprogramy. Ovšem každý podblok takto vytvořený opět musí obsahovat všechny náležitosti bloku tedy hlavičku, deklarační a příkazovou část. Skládání celého programu z jednotlivých bloků nám vznikne jakási hierarchická struktura, neboli bloková struktura programu.\n\nJednotlivé bloky vytvářejí stromovou strukturu. Vnořené bloky jsou vždy podřízeny blokům nadřazeným. Objekty jsou dosažitelné jen z bloků podřízených a každý blok má svoji tabulku přístupných objektů.\n\n"}
{"id": "670372", "url": "https://cs.wikipedia.org/wiki?curid=670372", "title": "Vzpomínky", "text": "Vzpomínky\n\nVzpomínky mohou být:\n\n\n\n\n"}
{"id": "670384", "url": "https://cs.wikipedia.org/wiki?curid=670384", "title": "Flamingo Las Vegas", "text": "Flamingo Las Vegas\n\nFlamingo Las Vegas je nejstarší hotel v metropolitní oblasti Las Vegas. Nachází se v Paradise, na hlavní promenádě Las Vegas Strip. Byl otevřen 26. prosince 1946 a jeho hodnota byla 6 000 000 dolarů. V současnosti je hotel ve vlastnictví Caesars Entertainment Corporation.\n\nHotel je osvětlen růžovým osvětlením a dekorován růžovým plameňákem.\n\n"}
{"id": "670386", "url": "https://cs.wikipedia.org/wiki?curid=670386", "title": "Caesars Palace", "text": "Caesars Palace\n\nCaesars Palace je hotel v Paradise v metropolitní oblasti Las Vegas, napodobující styl starověkého Říma. Nachází se přímo na hlavní promenádě Las Vegas Strip. Otevřen byl v roce 1966.\n\n\n\n"}
{"id": "670387", "url": "https://cs.wikipedia.org/wiki?curid=670387", "title": "Charles A. Coffin", "text": "Charles A. Coffin\n\nCharles Albert Coffin (31. prosinec 1844 Fairfield – 14. července 1926) byl první prezident společnosti General Electric, kterou pomáhal založit společně s Thomasem Alvou Edisonem, Eliu Thomsonem a Edwinem Houstonem.\n\nNarodil se Albertu Coffinovi a jeho ženě Anstrus Varneyové 31. prosince 1844 ve Fairfieldu ve státě Maine. Ve svých osmnácti se přestěhoval ke svému strýci Charlesu E. Coffinovi, kde začal pracovat u jeho obuvnické společnosti. Tam strávil dalších dvacet let a posléze založil svoji vlastní továrnu obuvi \"Coffin & Clough in Lynn\". Oženil se Caroline Russellovou z Holbrooku ve státě Massachusetts a měl s ní tři děti.\n\nV roce 1883 byl osloven Silasem A. Bartonem, obchodníkem z města Lynn, aby přivedl do města rozvíjející se elektrotechnickou společnost z New Britain v Connecticutu, a aby ji zafinancoval a vedl.\nS podporou Elihu Thomsona vybudoval Coffin společnost, kterou přejmenoval na \"Thomson-Houston Company\", a která se vyrovnala i Edisonovým společnostem.\nBěhem tohoto období byly vybudovány elektrárny na jihu USA, včetně dvou v Atlantě, které napájely elektrické osvětlení a od roku 1889 i elektrickou tramvajovou linku.\nKdyž se zformovala General Electric (GE) v roce 1892 z Edisonových společností a společnosti Thomson-Houston, stal se Coffin jejím prvním výkonným ředitelem.\nHospodářská krize o rok později rychle prověřila společnost, kdy Coffin vyjednal s newyorskými bankami poskytnutí úvěru výměnou za akcie společnosti.\n\nSpolu se společností Westinghouse Electric založil v 90. letech 19. století Duopol, pod jejímž názvem se vyráběly elektrotechnické výrobky, a které byly kryty patenty obou firem.\nV roce 1901 založil i vědecko-výzkumnou laboratoř, která se zabývala nejenom aplikovaným výzkumem ale i základním. Tuto laboratoř, která byla první průmyslovou laboratoří v USA, založil na popud Charlese Protea Steinmetze.\nCoffin podporoval práci inženýrů v GE při vývoji a uvádění do provozu nových zařízení, včetně Curtisovy parní turbíny, která dokázala značně zvýšit výkon výroby elektrického proudu.\n\nZ vedení společnosti odešel v roce 1922, přesto si ponechal značné množství akcií GE. V roce 1926 umírá jako jeden z nejbohatších lidí na světě.\n\n\n\n"}
{"id": "670389", "url": "https://cs.wikipedia.org/wiki?curid=670389", "title": "Listonoh jarní", "text": "Listonoh jarní\n\nListonoh jarní (\"Lepidurus apus\") je korýš, příbuzný listonoha amerického a listonoha letního. Přibližná velikost je okolo 3–5 cm. Patří mezi živoucí fosilie.\n\nDruhu poprvé popsal švédský přírodovědec Carl Linné.\n\nTělo je kryto krunýřem, který je v zadní části vykrojen. Ve středu přední části krunýře je oční políčko. Na spodní straně je několik párů lupenitých nožek. Za posledním párem noh jsou dva váčky vajíček. Poslední zadečkový článek je zakončen typickou ploutvičkou, která je mezi dvěma dlouhými štěty. Zbarvení je hnědé až šedavé, někdy s naznačeným mramorováním.\n\nObývá stojaté vody, většinou zátopová území řek, hlavně v nížinách, které mají teplotu pod 15 °C. Je aktivní od března do května. Žije v holarktických oblastech, neotropických oblastech, australských oblastech. Listonoh jarní je však u nás kriticky ohroženým druhem a je zvlášť chráněný! Proto se neuvádí přesná místa jeho výskytu a setkání s ním je u nás velmi ojedinělé. Z toho, co víme, u nás žije přibližně v Polabí, Pomoraví a na jižní Moravě. Na podobné lokality jsou však vázáni i další ohrožení živočichové, žábronožka sněžní (\"Eubranchipus grubii\"), žábronožka letní (\"Branchipus schaefferi\") a škeblovka (\"Limnadia lenticularis\").\n\n"}
{"id": "670392", "url": "https://cs.wikipedia.org/wiki?curid=670392", "title": "Ukrajinská pravověrná řeckokatolická církev", "text": "Ukrajinská pravověrná řeckokatolická církev\n\nUkrajinská pravověrná řeckokatolická církev (UPHKC nebo UPŘKC) je křesťanská církev, která vznikla na Ukrajině ze skupiny baziliánských řeholníků pod vedením českého kněze římskokatolického původu Antonína Dohnala a prohlašuje o sobě, že kanonicky převzala ukrajinské řeckokatolické diecéze. Církev byla založena 11. srpna 2009 v ukrajinském Lvově.\n\nŘímskokatolická církev vyzvala věřící, aby aktivity UPHKC jednoznačně odmítli, představitelé UPHKC konstatovali exkomunikaci oficiálních představitelů katolické církve.\n\nCírkev založili bývalí členové Delegatury sv. Prokopa Řádu sv. Bazila Velikého v ČR. Její zakládající a vůdčí postavou byl na Ukrajině někdejší kněz Olomoucké arcidiecéze Antonín Eliáš Dohnal, který byl taktéž velmi činný v hnutí charismatické obnovy. Představitelé UPŘKC v roce 2008 prohlásili, že se celý synod UHKC spolu s jeho hlavou kard. L. Huzarem dostal do apostaze (odpadu od víry), a proto ustanovili nový pravověrný osmičlenný synod, který údajně kanonicky převzal ukrajinské řeckokatolické diecéze. Protože k převzetí nemohlo dojít v diecézních chrámech, proběhlo na poutních místech či v jiných chrámech.\n\nHlavou UPŘKC je arcibiskup Michajlo Osidač.\n\nPředstavitelé UPŘKC v srpnu 2008 prohlásili, že ustanovili nový pravověrný synod, který údajně kanonicky převzal ukrajinské řeckokatolické diecéze.\n\nPlná jména některých z těchto osob jsou citována podle upozornění slušovické farnosti, údajně čerpajícího z oficiálních prohlášení České biskupské konference. Tam je mezi Eliášovými stoupenci zmiňován ještě Vasyl’ Roman Shelepk, zmíněni naopak nejsou T. P. Sojka a B. P. Kolodi.)\n\nUkrajinská pravověrná řeckokatolická církev se označuje za dědičku mučednické řeckokatolické církve na Ukrajině. Tvrdí, že vyznává v plnosti katolické učení, primát papeže, všechny svátosti, pravdy víry, evangelia a apoštolské tradice. Fakticky je však s představiteli katolické církve ve sporech a vzájemně se s nimi exkomunikuje.\n\nV mnoha otázkách je blízko katolickému tradicionalismu. Distancuje se od některých moderních proudů v křesťanství, které označuje za hereze, a to zejména od:\n\nMemorandum Byzantského katolického patriarchátu vyhlásilo jako podmínku přijetí východních i západních katolíků odsouhlasit tento formulář vyznání: UPHKC vyhlásila exkomunikaci několika tisíc biskupů, kteří nereagovali na výzvu, aby toto vyznání odsouhlasili.\n\nJednou z hlavních aktivit církve bylo, že rozesílala nejprve ukrajinským, slovenským a českým biskupům (v letech 2005–2007) a pak i biskupům a dalším osobnostem po celém světě ultimativní požadavky a stěžovala si na biskupy papežskému nunciovi a papeži. Před Letnicemi roku 2010 rozeslali 3261 biskupům celého světa (z toho 2272 dosud aktivním) požadavek, aby odsouhlasili její verzi vyznání víry. Protože jim vyhověl jen jediný biskup z Jižní Ameriky, na zbylých 2271 aktivních biskupů prohlásila UPHKC k 24. květnu 2010 anathemu a prohlásila, že jejich další svěcení biskupů a kněží jsou neplatná a nedovolená; v dopise papeži datovaném tímtéž dnem vyčísluje počet, na nichž Bůh skrze biskupský synod UPHKC dovršil svou anathemu na celou současnou církevní hierarchii, na 3883 aktivních biskupů včetně všech kardinálů a 989 biskupů emeritů, celkem 4872 biskupů a kardinálů.\n\nSkupina kritizovala papeže Jana Pavla II. za odpadlictví, Benediktu XVI. psala v srpnu 2008 dopis, v němž jej žádala o audienci, avšak na jaře 2011 konstatovala, že se z církve svým jednáním také vyloučil tím, že rozhodl o blahořečení Jana Pavla II., navázal na tradici mezináboženských setkání v Assisi a ignoroval požadavky UHKC.\n\nV únoru 2011 církev zveřejnila text podepsaný čtyřmi biskupy a videonahrávku proslovu patriarchy Eliáše, v němž papeže Benedikta XVI. vyzývá, aby zrušil plánovanou beatifikaci „apostaty Jana Pavla II.“ a „tragické jubileum assiské apostaze“ a aby krátce a jasně odprosil celý katolický svět za pohoršení, které jste dal on i za pohoršení, které dal Jan Pavel II. gestem v Assisi. Zároveň mu patriarcha Eliáš s dalšími třemi podepsanými biskupy UPHKC oznámili, že pokud je neuposlechne, dnem 1. května 2011 tím na sebe sám svolá anathemu a vyloučí se tím z katolické církve. Podepsaní kladou na Benedikta XVI. odpovědnost za „4872 biskupů apostatů, kteří veřejně zapřeli Krista a veřejně tvoří jednotu s duchem apostaze“ a vytýkají mu, že je kryje a že je nevyzval k odstoupení z úřadů. Podle této výzvy je papež „pod velkým psychologickým tlakem ducha apostaze i zednářů“.\n\n25. srpna 2010 synod UPHKC vyhlásil anathemu (t. j. prokletí a exkomunikaci) Angely Merkelové za „lstivé vypracování a prosazení zločinecké Lisabonské smlouvy“, 27 eurokomisařů za „udržování a chod systému, který směřuje k duchovní i fyzické genocidě lidstva“, Baracka Obamy za prosazování homosexuality, potratů a antihodnot na nejvyšší politické úrovni a homosexuálů, kteří popírají Boží i přirozené zákony a nečiní pokání. kteří nereagovali na výzvy odsouhlasit vyznání víry podle vzoru UPHKC. Podobných výzev a prokletí skupina publikovala desítky. UPHKC ovšem ocenila českého prezidenta Václava Klause, jeho vicekancléře Petra Hájka a úředníka Ladislava Bátoru za jejich odmítavý postoj k Prague Pride v srpnu 2011.\n\nJakési skupině byla žádost o registraci církve s názvem \"Ukrajinská řeckokatolická církev\" definitivně (po podaném rozkladu) zamítnuta 26. 5. 2004. Ke dni 25. květnu 2011 zaregistrovalo ministerstvo kultury žádost o registraci církve s názvem Ukrajinská pravověrná řecko – katolická církev. Z údajů zveřejněných ministerstvem však nelze přímo vyvodit, jaký mají tyto skupiny vztah k UPHKC založené Dohnalem. Slušovická římskokatolická farnost v listopadu 2010 vydala varování před církví spojenou s E. Dohnalem, která údajně ve farnosti získávala nové členy v souvislosti se získáváním podpisů nutných pro registraci.\n\nKardinál Lubomyr Huzar, arcibiskup kyjevsko-haličský a hlava Ukrajinské řeckokatolické církve, udělil velkou exkomunikaci a za závažné prohlášení vyloučil z katolické církve čtyři kněze, Eliáše Dohnala, Metoděje Špiříka, Markijana Hitjuka a Roberta Oberhausera, kteří prohlásili, že přijali biskupské svěcení, které označil za nelegální. Biskupové UPHKC byli vyloučení též z řádu baziliánů.\n\nV době, kdy církev sháněla podpisy potřebné k registraci církve v České republice, reagovala Česká biskupská konference 21. ledna 2010 prohlášením, že tato tzv. církev není v jednotě s papežem a že je vedena bývalým knězem olomoucké arcidiecéze Antonínem Dohnalem, který se stal baziliánským řeholníkem se jménem Eliáš, avšak byl z řeholní společnosti pro neortodoxní názory a neposlušnost vyloučen a žije na Ukrajině, kde se spolu se skupinou svých stoupenců prohlásili za biskupy, v důsledku čehož byli exkomunikováni.\n\nPodle ČBK jejich jednání hrubě poškozuje církev a její jednotu a ČBK proto vyzvala věřící, aby tyto a podobné aktivity jednoznačně odmítli.\n\nPražský apoštolský exarcha Řeckokatolické církve Ladislav Hučko ve svém listu z 30. ledna 2010 o skupině napsal, že žije ve vlastním neskutečném, virtuálním světě a vytváří si vlastní pokřivený pohled na spásu, duchovní život, svět i Církev a trpí mesiánským komplexem, že jedině oni a jejich skupina jsou povoláni vyřešit všechny problémy v Církvi, jedině oni představují její záchranu. Obsah vzpoury a požadavky exkomunikovaných kněží jsou však podle Hučka natolik absurdní, že jen těžko můžou vzbudit sympatie v širší veřejnosti. Nesourodost a nelogičnost jejich uvažování a prohlášení je podle Hučka zřejmá na první pohled. Celá „neblahá záležitost“ se rozšířila, i když jenom lokálně, po Ukrajině a částečně na Slovensku a jsou pokusy získávat přívržence i v České republice.\n\nŘímskokatolická farnost Slušovice, v níž Dohnal v letech 1975–1981 působil, v listopadu 2010 na svých stránkách zveřejnila varování před UPŘKC. S odvoláním na oficiální prohlášení ČBK ve svém upozornění skupinu členů bývalé delegatury baziliánského řádu v České republice, která byla pro nevhodné chování a pro neposlušnost z těchto krajin svými představenými vypovězena a našla útočiště na Ukrajině, obviňuje z toho, že je sektou, která má vlastní pokřivené představy o tom, co má učit a dělat Církev, a píše polopravdy a nepravdy lidem, kteří nevědí vůbec, oč jde, a předkládá jim svou deformovanou verzi skutečnosti a nevybíravé invektivy proti papežským úřadům, kardinálům, biskupům a kněžím. Podle upozornění slušovické farnosti tito lidé nabízejí laciné a jednoduché recepty na obnovu řeholních řádů, seminářů, celé společnosti, nekompetentně posuzují církevní poměry a pasují se za jediné znalce a spasitele církve. Místo ducha radosti, pokoje a jednoty vnášejí ducha strachu, podezírání a rozdělení.\n\nČeský katolický tradicionalista Michal Semín v únoru 2010 napsal článek, v němž se pozastavil nad tím, že pražský řeckokatolický exarcha Ladislav Hučko nazval Dohnalovu církev sektou. Mezi řádky vyslovuje Semín k jejich myšlenkám sympatie, nicméně přičítá této církvi vliv k náboženskému subjektivismu inklinujícího charismatismu, který má svůj původ v protestantismu, a tedy podléhá některým specificky protestantským postojům. Praxe svévolného přisvojení moci exkomunikovat libovolné církevní představené je podle Semína z katolického hlediska neobhajitelná, neboť odporuje jak právu církevnímu, tak především božskému. Semín však exarchu Hučka usvědčuje z nekonzistence, když vůči této heretické skupině se ostře vymezuje, zatímco vůči jiným heretickým skupinám zastává ekumenickou vstřícnost.\n\n17. prosince 2009 Stanislav Zvolenský jako bratislavský arcibiskup konstatoval exkomunikaci dvou novokněží bratislavské arcidiecéze (Martin Chebek, Stanislav Cigánek), souběžně byli biskupem Róbertem Bezákem exkomunikováni i trnavský kněz Martin Jarabica a jáhen Peter Mazúr. Exkomunikovaní v dopise z 12. prosince 2009 obviňovali některé slovenské, německé, české, indické, ukrajinské, polské a irské biskupy z hereze, navrhovali posmrtnou exkomunikaci Jana Pavla II. a kritizovali některé aktivity katolické církve, označili za herezi používání historicko-kritické metody v teologii a synkretismus s pohanstvím a okultismem a hrozili slovenským biskupům ztrátou posvátné moci, pokud do 25. prosince 2009 nepodepíší jimi sestavený formulář vyznání víry, obsahující například „zřeknutí se ducha historicko-kritické teologie“, „ducha relativismu“ atd. 25. prosince 2009 tito kněží zveřejnili dopis, v němž konstatovali, že nikdo z 18 obeslaných biskupů jejich výzvě nevyhověl a tedy je všech těchto 18 biskupů automaticky exkomunikováno.\n\nPo vyloučení založili nový řád Společenství sv. Bazila Velikého, který však katolickou církví nebyl uznán. Podle spekulací vycházejících z vlastnické historie domu, kde působí (do roku 2004 patřil Delegatuře sv. Prokopa Řádu sv. Bazila Velikého v ČR), by mohli mít vztah k Ukrajinské pravověrné řeckokatolické církvi, kterou založili bývalí členové této delegatury. Členové Společenství tvrdí, že Dohnalovou církví a jejich představou o reformě byli inspirováni, ale nejsou jí podřízeni. .Poslední údaje o \"sektě dohnalitů\", jak jsou na Ukrajině označováni, Viz www.christnet.cz ze 23.6.2015.\n\n"}
{"id": "670394", "url": "https://cs.wikipedia.org/wiki?curid=670394", "title": "Seznam hokejistů draftovaných týmem Philadelphia Flyers", "text": "Seznam hokejistů draftovaných týmem Philadelphia Flyers\n\nToto je kompletní seznam hokejistů, kteří byli draftováni v NHL do týmu Philadelphia Flyers. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "670396", "url": "https://cs.wikipedia.org/wiki?curid=670396", "title": "Alenka v říši divů (film, 1951)", "text": "Alenka v říši divů (film, 1951)\n\nAlenka v říši divů, anglicky Alice in Wonderland, je americký animovaný film z roku 1951 studia Walt Disney, jehož režii provedli Hamilton Luske, Wilfred Jackson a Clyde Geronimi. Film byl natočen volně na námět, pocházející z knih Lewise Carrolla \"Alenka v říši divů\" (též známé jako \"Alenčina dobrodružství v podzemní říši\"; \"Alice's Adventures in Wonderland\", 1865). Jde o celkově 13. snímek v pořadí tzv. animované klasiky Walta Disneye.\n\n\nWinston Hibler, Ted Sears, Bill Peet, Erdman Penner, Joe Rinaldi, Milt Banta, Bill Cottrell, Dick Kelsey, Joe Grant, Dick Huemer, Del Connell, Tom Oreb, John Walbridge\n\nBob Hilliard, Sammy Fain, Don Raye, Gene De Paul, Mack David, Jerry Livingston, Al Hoffman\n\nMilt Kahl, Ward Kimball, Frank Thomas, Eric Larson, John Lounsbery, Ollie Johnston, Wolfgang Reitherman, Marc Davis, Les Clark, Norm Ferguson, Norman Ferguson (režisér animace)\n\nHal King, Don Lusk, Judge Whitaker, Cliff Nordberg, Hal Ambro, Harvey Toombs, Bill Justice, Fred Moore, Phil Duncan, Marvin Woodward, Bob Carlson, Hugh Fraser, Charles Nichols\n\n\n\n\n"}
{"id": "670397", "url": "https://cs.wikipedia.org/wiki?curid=670397", "title": "Chlup (zoologie)", "text": "Chlup (zoologie)\n\nChlup u živočichů je součást tělního pokryvu (ochlupení). Srst je typicky savčím znakem. Stavbou a vznikem se chlup liší od chlupů rostlin (trichom) nebo výrůstků jednoduchých živočichů (pilus), jako jsou bakterie a bezobratlí. Chlupy se zakládají po celém povrchu těla, jejich počty se potom můžou v různých fázích vývoje redukovat nebo zmnožovat. Chlup není stálá struktura, ale vlivem biorytmů může opadávat.\n\nNa rozdíl od ptačího peří nevznikl chlup přeměnou plazích šupin.\n\nVzniká z pokožkových buněk a má typickou stavbu. Všechny kožní deriváty se zakládají tím způsobem, že od povrchové pokožky (epidermis) se odstupuje epitelový pruh, který směřuje do škárového vaziva. Proti tomuto epitelovému pruhu se v případě vývoje chlupu zorganizuje mezenchym, tedy vazivo škáry, a vytvoří tzv. chlupovou papilu. Chlupová papila se vtlačí do trámce epitelových buněk a celý trámec epitelových buněk papilu obklopí. Z terminálního okrsku epitelového pruhu se vytvoří chlupová cibulka (chlupová matrix) – bublus pili, která slouží pro výživu chlupu. Z bulbus pili vyrůstá vlastní chlup a vrstvy chlupového folikulu.\n\nZvířecí srst je složena z mnoha milionů chlupů, které vyrůstají z vrstvy kůže zvané “epidermis”. Chlupy rostou v chomáčcích z hluboko uložených papil známých jako folikuly, jejich hloubka uložení je různá v závislosti na velikosti chlupu a umístění na těle. Srst a chlupy různých savců jsou často velmi odlišné. Stavba i vzhled jsou charakteristické pro jednotlivé druhy; odlišují se i podle pohlaví, věku a roční doby. Každý chlup je zakotven ve škáře ve váčku (folikulu), ze kterého vyrůstá. Folikul i pochva vznikly vchlípením pokožky proti škáře. Každý folikul žije a umírá v určitém cyklu, jehož délka se liší od jedince k jedinci.\nDo pochvy ústí mazová žlázka. Každý chlup je spojený s drobným svalem – vzpřimovačem chlupu, který ho svým stahem nezávislým na vůli „zvedá“. Tento proces je významný při termoregulaci, protože vzpřímené chlupy v srsti brání většímu pohybu vzduchu okolo pokožky a brání tak vyšším tepelným ztrátám.\n\nZvířata bez srsti se někdy označují jako “nahá” (například některé speciálně vyšlechtěné rasy psů a koček).\n\nSrst savců se skládá ze svrchní vrstvy zvané ochranný chlup neboli pesík, a spodní vrstvy neboli podsady.\n\nPodsada je jemná, hustá, většinou nevýrazně zbarvená a slouží jako izolační vrstva. Podsada se skládá z jemných, hustě rostlých, krátkých chloupků. U některých chovaných zvířat (ovce, lama, velbloud, králík atd.) vytvářející typickou strukturu zvanou vlna. Hlavní funkcí podsady je tepelná izolace: chrání před nadměrným chladem v zimě a teplem v létě.\n\nPesík je dlouhý, hrubý, rovný chlup, jenž podsadu přečnívá a má ochrannou funkci. Pesíky jsou různě dlouhé a silné a jsou nositeli celkového zbarvení. Někdy jsou pesíky přeměněné v ostny, bodliny nebo šupiny.\n\nJsou zvláštní druh chlupů savců, přesahující ostatní srst. Jejich chlupový váček je opatřen krevními rozšířeninami, které umožňují upevnění chlupů v určité poloze. Mají hmatovou funkci. Vyrůstají na čenichu, před uchem, nad okem, na přední končetině a předloktí; u Damanů dokonce po celém těle. U člověka nejsou vyvinuté.\n\nVlastní chlup je tvořen neživými buňkami, pro které je typický vysoký obsah rohoviny (keratinu). Kromě keratinu je chlup většinou složen z velmi malého množství minerálních látek. Volná část chlupu nad pokožkou se označuje jako supradermální. Uvnitř chlupu se nachází kanálek, obvykle vyplněný dření, někdy je však dutý (například u medvědů ledních nebo různých druhů ovcí). Pak chlup funguje jako duté vlákno, které má velmi dobré tepelně izolační vlastnosti. Dřeň chlupu je obklopena kůrou, což je vlastně válec z pokožkových buněk.Chlup se skládá z dřeně (medulla), kůry (kortex) a kutikuly.\n\nDřeň je tvořena úzkými, volně loženými buňkami nepravidelného tvaru, která spolu se vzduchovými mezerami či vakuolami tvoří centrální osu chlupu. Tato osa může mít různou strukturu: Může být souvislým pásem buněk, v jiných případech je různou měrou fragmentována,nebo může zcela chybět.\n\nKortex vyplňuje prostor mezi dření a kutikulou a jeho šířka je závislá na šířce medully\n\nKutikula je svrchní vrstva chlupu složená z tenkých šupinek, sloužící jako vrstva zpevňující kortex a chránící vlastní chlup proti mechanickým poškozením. U jednotlivého chlupu se tvar šupin mění podél chlupu.\n\nTo, co určuje barvu srsti chlupů savců, je pigment zvaný melanin, který se nachází v kůře chlupu. Šedé zbarvení je kromě toho dáno uzavřením vzduchu do dřeně chlupu.\n\nMá funkci ochrannou, zejména jako termoizolační ochrana před vlivy počasí i klimatu.\nBarva srsti má funkci maskovací, ale někdy též signální.\n\nKůže a její srst jsou komplexní systém, který má mnoho úloh. Kůže odděluje vnitřní prostředí od vnějšího, čímž chrání organismus před fyzikálním a chemickým poškozením. Srst tvoří izolující bariéru proti teplotě a jiným klimatickým extrémům. U mnoha druhů savců existují rozdíly v hustotě a zbarvení u letní a zimní srsti.\n\nSuchozemští savci žijící v nejchladnějších oblastech světa si udržují stálou tělesnou teplotu především díky vrstvám vzduchu v srsti. Většina arktických savců má hustou, zpravidla bílou srst tvořenou dutými chlupy. V těchto chlupech se nachází vzduch, který působí jako tepelný izolátor. V létě je srst většiny arktických zvířat podstatně řidší než v zimě.\n\nMedvěd lední má žlutobílou srst po celý rok. Když svítí slunce, bílé chlupy usměrňují jeho paprsky až k černě pigmentované kůži, kterou prohřívají. Mnoho horských savců musí mít stejně hustou srst jako arktické druhy.\n\nZimní srst u koní se skládá z husté, vlnité, krátké podsady a z vrchní vrstvy dlouhých, tuhých krycích chlupů. V suchém počasí stojí obě dvě vrstvy skoro kolmo na kůži, takže se v nich zadržuje vzduch, který izoluje tělo. Při dešti se mastné krycí chlupy formují do malých trojúhelníků, otočených špičkou dolů, z nichž odkapává voda, aniž by pronikla do vlnité podsady. Důmyslně uspořádané chlupy odvádějí vodu úspěšně i z míst, která jsou méně osrstěné (oči, tlama a nos, pohlavní orgány, okolí řitního otvoru). Srst jižních plemen koní žijících v suchém pouštním klimatu je hladce přiléhající, jemná, sametová a lesklá – má za úkol odrážet sluneční paprsky.\n\nU některých druhů savců je srst pozměněna tak, aby vyhověla jejich zvláštnímu způsobu života. Například tuleni mají špatně vyvinutou podsadu, přičemž tepelnou izolaci zajišťuje podkožní tuk. Podobně jako u vyder a bobrů je jejich srst vodotěsná.\n\nU hrubosrstých plemen psů chovaných pro práci v terénu, např. u loveckých teriérů, byla vyšlechtěna srst, která musela být voděodolná a která by psy chránila před nepřízní počasí i před úrazy. Srst medvěda ledního se skládá z husté podsady a delších krycích chlupů – pesíků, které tvoří vodotěsnou vrstvu, takže ani při plavání v ledové vodě se vlastní kůže nikdy nenamočí.\n\nKůže a srst fungují také jako orgán ke vnímání teploty nebo změn fyzikálního tlaku.\n\nJedním z nejdůležitějších úkolů kůže a srsti je, že slouží jako prostředek komunikace. Kůže vydává pachy, které řídí sexuální chování a pomáhají zvířatům identifikovat každé jiné zvíře a jejich teritorium. Srst hraje extrémně důležitou komunikační roli nejen ve vztazích mezi zvířaty, ale i s jejich lidskými majiteli. Každého člověka potěší kontakt s hebkou a zdravou srstí svého psa, a také psi rádi komunikují prostřednictvím dotyků se svým pánem.\n\nŘada druhů svou srst každoročně obměňuje a můžeme u nich rozlišit řidší letní srst a hustší zimní srst. Schopnost měnit srst nazýváme línání. Má vliv na termoregulaci i na maskování (např. zajíc polární).\n\nPři línání chlupů je podněcována, nebo potencována výživa chlupové cibulky. Pokud je počet narůstajících chlupů menší než počet vypadávajících chlupů, vznikají na těle holá místa, tzv. lysiny.\n\nMnozí savci si pravidelně mění srst, stávající srst vypadá , narůstá současně nová. To může být provázeno změnou barvy srsti (např. liška polární, sob polární, lasice hranostaj). Fyziologické línání nastupuje sezónně a je ovlivněno především délkou světelného dne a nepatrně i teplotou. V klimatických podmínkách mírného pásma probíhá línání dvakrát za rok. Na zimu savcům narůstá silný a hřejivý kožich, kdežto na jaře zvířata po línání nosí lehkou jarní a letní srst.\n\nK vytvoření nové srsti potřebují zvířata mnoho živin,takže je nutné po dobu línání zvířata zvláště vydatně krmit. Srst se nevyměňuje však stejnoměrně, jelikož nové chlupy nenarůstají tak rychle, jako vypadávají staré. Tím narůstá riziko podchlazení v chladnějším období a při změně počasí.\nLínání v mírné formě probíhá celoročně, souvisí to s růstovým cyklem chlupů jehož fyziologická délka trvá přibližně 1 měsíc. Zvířata celoročně žijící v bytě mívají sezónní línání méně výrazné,ale ve zvýšené míře línají průběžně celý rok .\n\nU některých plemen domácích zvířat vznikají problémy spojené s línáním. Pokud se srst mechanicky neodstraní může způsobit zdravotní obtíže. Existují ale například plemena psů , u kterých k línání nedochází vůbec – např. u českých teriérů, kerry blue teriérů nebo pudlů. U nich však hrozí nebezpečí plstnatění srsti.\n\nZa patologické línání se považuje takové línání, které vede k tvorbě lysin. Pokud nadměrné línání trvá déle než 1 měsíc, je na místě nechat vyšetřit funkci štítné žlázy.\n\nPod zplstnatělou nebo pod neodstraněnou odumřelou nevylínalou srstí snadno dochází k otlakům a zapařeninám, které se lehce infikují nečistotami a může být napadeno cizopasníky.\n\nKromě období línání ovlivňují kvalitu srsti další vnější i vnitřní faktory. nevhodná strava. Nemoci srsti a kůže mohou způsobit infekční onemocnění bakteriálního, virového, plísňového nebo parazitárního původu, také fyzikální nebo chemická traumata nebo hormonální a metabolické poruchy. Poruchy srsti mohou souviset s civilizačními vlivy – znečištěný anebo suchý vzduch, přehřáté místnosti, koberce z umělých vláken, pesticidy.\n\nChlupy kožešinových zvířat jsou podstatnou částí kožešin. Největší průmyslový význam mají chlupy ovčí a velbloudí.\n\nSrst je také domovem celé řady ektoparazitů, kteří jsou více či méně dokonale přizpůsobeni životu v srsti hostitele. Primárním problémem, před který je parazit postaven, je se v srsti udržet. Hustota osrstění je další velmi významnou vlastností ovlivňující vztah parazit – hostitel (například v souvislosti s velikostí parazita).\n\nKreacionisté (zastánci vzniku života zásahem superinteligentní bytosti) namítají, že dosud nebyl nalezen žádný důkaz zachycující evoluci srsti v jejím průběhu.\n\nTyp alfa keratinů, které se nacházejí v chlupech a obsahují aminokyselinu cystein, se pokládal za výhradně savčí znak. Studie rakouských vědců při zkoumání genomu kuřat a plazů anolisů rudokrkých nalezla několika dosud neidentifikovaných genů pro keratiny bohaté na cystein. Nyní se vědci domnívají, že geny pro alfa keratiny byly společné už pro předky savců, plazů i ptáků. \n\nPsi používají asi 25% svého denní příjmu proteinů právě k růstu srsti.\n\nNejstarší otisky srsti, které pocházejí z Číny, jsou staré asi 160 milionů let. Nový nález z jihozápadu Francie je zatím nejstarším skutečným chlupem a dokazuje savčí chlupy byly už před 100 miliony lety natolik dokonalé a funkční, že se během evoluce už nemusely dále vyvíjet, říkají vědci z Renneské univerzity.\n\nV pokožce k ústí chlupu mazová žláza. Produkt mazové žlázy – serum cutaneum je odváděn k chlupovému váčku a vzlíná na povrch kůže. Serum cutaneum je velmi významná protektivní vrstva na kůži, má antibakteriální účinky. Tato přirozená bariéra je velmi často likvidována agresivními prostředky nebo parfémovanými mýdly a sprchovými gely.\n\n"}
{"id": "670400", "url": "https://cs.wikipedia.org/wiki?curid=670400", "title": "Minangkabauové", "text": "Minangkabauové\n\nMinangkabauové nebo také Minangové či Padangové jsou etnická skupina obývající především západní a střední část indonéského ostrova Sumatra. Zhruba 4 miliony příslušníků tohoto etnika žijí v provincii Západní Sumatra, kde tvoří většinu obyvatel, další milion je rozptýlen v sousedních provinciích. Na západě Jávy a na Malajském poloostrově žijí půlmilionové populace. Většina Minangkabauů vyznává sunnitský islám.\nMinagkabauové jsou největší matrilineární kulturou na světě (dědí se z matky na dceru). Půdu vesměs kolektivně vlastní starší ženy, významná rozhodnutí o jejím využití jsou věcí dohody, při této příležitosti dohlíží volený předseda z řad mužů. Muži mají naopak hlavní zastoupení v politických a náboženských funkcích. Sňatek navrhuje zpravidla zástupce rodiny a mladý pár obvykle žije u manželčiny matky. Mnoho manželství končí rozvodem, muži často opouštějí domov a hledají bohatství a respekt.\n\nMnoho Minagkabauů se věnuje obchodu a podnikání. Mezi rozšířená domácí řemesla patří tkalcovství, kovářství a řezbářství. Menší část se zaměřuje též na zemědělství (pěstování rýže).\n\nJméno Minangkabau se skládá ze slov \"minang\" (vyhrát, vítězství) a \"kabau\" (buvol).\n"}
{"id": "670414", "url": "https://cs.wikipedia.org/wiki?curid=670414", "title": "Středa (rozcestník)", "text": "Středa (rozcestník)\n\nStředa může být:\n\n\n\n\n\n"}
{"id": "670415", "url": "https://cs.wikipedia.org/wiki?curid=670415", "title": "Libná", "text": "Libná\n\nLibná (německý název \"Liebenau\") je fakticky zaniklá ves v severovýchodních Čechách v okrese Náchod, je místní částí města Teplice nad Metují. Obec zanikla v druhé polovině 20. století, s demoličními pracemi se začalo po odsunu původních obyvatel německé národnosti. Dříve samostatná obec byla později součást Zdoňova (jiné místní části Teplice nad Metují), ale v roce 2009 byla znovuzřízena jako vlastní místní část Libná.\n\nLibná leží v severní části okresu Náchod v Královéhradeckém kraji, na státní hranici s Polskem. Bývalá ves se nachází v geomorfologickém celku Broumovská vrchovina, celé její území patří do CHKO Broumovsko. Ves byla situována podél toku bezejmenného potoka, který je přítokem Zdoňovského potoka. V západní části Libné se nachází turistický hraniční přechod do polské vsi Chełmsko Śląskie.\n\n"}
{"id": "670418", "url": "https://cs.wikipedia.org/wiki?curid=670418", "title": "Dominikánský klášter na Zaječím ostrově", "text": "Dominikánský klášter na Zaječím ostrově\n\nKlášter na Zaječím ostrově býval dominikánský klášter na Markétině ostrově uprostřed dnešní Budapešti. Byl založen uherským králem Bélou IV. v době tatarských vpádů a zasvěcen Panně Marii. Král založil klášter pro svou dceru Markétu, která v jeho zdech strávila svůj krátký asketický život a roku 1943 byla svatořečena.\n\nOpatství mělo velký kulturní význam pro tehdejší uherský stát, po Markétě byla jeho abatyší i Alžběta, Bélova vnučka. Od září 1286 do srpna 1287 byla v klášteře pod kuratelou zapuzená královna Izabela, dcera neapolského krále. Jeptišky opustily konvent během turecké okupace a do dnešních dob se dochovaly pouze základy klášterních budov.\n\nPodle sv. Markéty byl původně \"Zaječí ostrov\" přejmenován na \"Markétin\".\n"}
{"id": "670422", "url": "https://cs.wikipedia.org/wiki?curid=670422", "title": "Jiřík", "text": "Jiřík\n\nJiřík může být:\n\n\n\n"}
{"id": "670425", "url": "https://cs.wikipedia.org/wiki?curid=670425", "title": "Osel (rozcestník)", "text": "Osel (rozcestník)\n\nOsel může být:\n\n\n\n"}
{"id": "670426", "url": "https://cs.wikipedia.org/wiki?curid=670426", "title": "Josef Petřík (geodet)", "text": "Josef Petřík (geodet)\n\nJosef Petřík (22. březen 1866 Praha–16. květen 1944 tamtéž) byl český geodet a vysokoškolský pedagog, který se stal profesorem geodézie na Českém vysokém učení technickém v Praze. Pro akademický rok 1926–1927 byl zvolen rektorem ČVUT.\n\nAbsolvoval první českou reálku v Ječné ulici, kde maturoval v roce 1884. Poté studoval na stavebním odboru císařské a královské české vysoké školy technické v Praze. Studium zakončil druhou státní zkouškou v roce 1890. Absolvoval jednoroční vojenskou službu. V roce 1891–1892 se podílel na mapování města Písku pro účely katastru nemovitostí, které vedl František Novotný. Zde byla poprvé použita metoda polygonových pořadů pro číselné určení souřadnic podrobného bodového pole. V dalších letech spolupracoval s Ing. Novotným na polohopisném mapování měst Roudnice nad Labem, Kostelec nad Orlicí a Louny. Po složení autorizačních zkoušek v roce 1895 pracoval jako stavbyvedoucí horské silnice v Korutanech. Ve stejném roce postihlo město Lublaň zničující zemětřesení a Josef Petřík přešel na stavební úřad města, kde mimo jiné vybudoval novou trigonometrickou a polygonovou síť města.\n\nPozději pracoval na vodních stavbách u firmy Vojtěcha Lanny a u firmy Vering-Hamburg. Od roku 1899 byl zaměstnancem \"Kanceláře pro kanalizování řek Vltavy a Labe\". Zpracoval mapové podklady pro projekt kanálu Vltava – Dunaj v úseku České Budějovice – Velenice a pro projekty zdymadel na Vltavě v úseku Roudnice nad Labem – Mělník.\n\nV akademickém roce 1900–1901 byl povolán na Císařskou a královskou českou vysokou školu technickou v Praze, aby suploval přednášky z geodézie a nauky o katastru za profesora Josefa Líčka, který odešel na českou techniku v Brně. V roce 1904 habilitoval prací \"Užití methody nejmenších čtverců při výpočtu nivellací\". V roce 1905 byl jmenován mimořádným a v roce 1910 řádným profesorem nižší geodézie a nauky o katastru. Byl též pověřen vedením Ústavu praktické geometrie.\n\nZasloužil se o rozvoj studia geodézie a jeho jednotlivých oborů. V roce 1906 zřídil samostatný předmět pro pozemkové úpravy. V roce 1911 pak osamostatnil i nauku o zastavovacích plánech, což vedlo ke vzniku samostatného předmětu stavební geodézie. Podílel se na tvorbě českého geodetického názvosloví. Přispěl i k rozšíření studia geodézie ze čtyř na šest semestrů v roce 1927. Celkem sedmkrát byl zvolen děkanem a pro akademický rok 1926–1927 rektorem ČVUT. Na odpočinek odešel v září 1936.\n\nMezi jeho žáky a nástupce patřil Pavel Potužák.\n\n\n\n\nPublikoval například v časopisech \"Zeměměřický věstník\" a \"Technický obzor\". V Technickém obzoru působil v letech 1904–1907 jako technický redaktor a v letech 1907–1913 jako redaktor odborný. Byl rovněž přispěvatelem do prestižního francouzského časopisu \"Journal des Geométres – Experts\".\n\nJeho koníčkem byly dějiny geodézie, o kterých publikoval asi 50 článků a statí.\n\n\n"}
{"id": "670428", "url": "https://cs.wikipedia.org/wiki?curid=670428", "title": "Putování s dinosaury: Monstra pravěkých oceánů", "text": "Putování s dinosaury: Monstra pravěkých oceánů\n\nPutování s dinosaury: Monstra pravěkých oceánů (v anglickém originále A Walking with Dinosaurs Trilogy: Sea Monsters) je další pokračování britské televizní série \"Putování s dinosaury\" z roku 2003. Jde o pokračování předchozího dvoudílného cyklu . Jedná se o trilogii. \n\nHlavní postavou je přírodovědec Nigel Marven, který se svým štábem cestuje po sedmi nejnebezpečnějších mořích všech dob. Kromě dinosaurů a dalších plazů z druhohorní éry se tu však objevuje také spousta dalších pravěkých tvorů z prvohor a třetihor. Některá z vyobrazených zvířat se již objevila v předchozích cyklech série Putování s..., mnohá jsou však představena úplně poprvé.\n\nNigel cestuje po sedmi nejnebezpěčnějších obdobích v moři. V první epizodě se setká s obřími škorpióny a ortokony za ordovického období. Jelikož na souši nejsou žádné rostliny, je zde minimum kyslíku a Nigel musí bojovat i s tímto problémem. Poté cestuje do periody zvané Trias aby se tu setkal s Nothosaurem a Cymbospondylem. Nakonec vyrazí do Devonu, uzavře se členy týmu sázku, skryje se do klece a nechá na ni útočit Dunkleostea. Ve druhé části pak dobrodružství pokračuje, Nigel se vydává do eocénu za Basilosaurem na území dnešní Sahary. V mangrovových porostech také nalezne Arsinoitherium. Poté se setká s gigantickým žralokem rodu Megalodon před 4 miliony let v moři pravěkého Peru. Chce mu připevnit na hřbetní ploutev kameru, aby ho dále pozoroval, ale nemůže uspět a proto to zkusí ze souše, odkud je žralok lákán špalkem masa. Na konci epizody se Megalodon vynoří z vody a Nigel záhadně zmizí. Ve třetí části se ukáže, že spadl do vody a unikne na loď. Dobrodružství pokračuje také v Juře a poté v Křídě, jejíž oceán je Nigelem nazván jako \"pekelné akvárium\". Nakonec je loď napadena mořskými plazy, pokračování zůstává neodhalené.\n\nDokument měl premiéru na televizní stanici BBC One v listopadu roku 2003. Byl vyroben společností Impossible Pictures pro celkem tři společnosti, a to BBC, Discovery Channel a ProSieben.\n\nPodobně, jako tomu bylo u předchozích cyklů Putování s dinosaury a Putování s pravěkými zvířaty, i k tomuto seriálu byla vydána kniha v anglickém originále Chased By Sea Monsters: Prehistoric Predators Of The Deep (česky Pronásledován mořskými monstry: Prehistoričtí predátoři z hlubin). Jejími autory jsou Nigel Marven a režisér seriálu Jasper James.\n\nPokračování dokumentu je až v roce 2006, kdy byla firmou Impossible Pictures vytvořena další televizní série Prehistorický park, jež na tento cyklus nepřímo navázal. \n\n"}
{"id": "670430", "url": "https://cs.wikipedia.org/wiki?curid=670430", "title": "Vitznau-Rigi-Bahn", "text": "Vitznau-Rigi-Bahn\n\nVitznau-Rigi-Bahn je první horská dráha v Evropě normálního rozchodu, později elektrifikovaná, ozubnicového systému ve Švýcarsku, dolní stanice se nachází v Vitznau (kantonu Lucern), horní stanice na vrcholu hory Rigi (kanton Schwyz). Dráha je součástí akciové společnosti Rigi Bahnen.\n\nTrať stoupá po jihozápadním svahu z obce Vitznau u Lucernského jezera z výšky 435 m n.m. po svahu směrem do sedla Rigi Staffel. Při úbočním stoupání se cestujícím odkrývá pohled na Lucernské jezero, samotný Lucern a při dobré viditelnosti až k Alpám v kantonu Bern. Před sedlem mezi zastávkami Rigi Staffelhöhe a Rigi Staffel, u zastávky Rigi Kaltbad-First, míjí trať horní stanici visuté lanovky Weggis - Rigi Kaltbad (LWRK). V zastávce Rigi Staffel se k dráze připojuje trať ze severovýchodního svahu z Arth-Goldau. V Rigi Staffel jsou obě tratě od roku 1990 vzájemně propojeny. Toto propojení slouží servisním účelům. K vrcholu Rigi do výšky 1.752 m n.m. pokračují obě tratě po vlastní koleji.\n\nVe stanici Freibergen je instalována světově patentovaná flexibilní ozubnicová výhybka..\n\nHistorický přehled zachycuje sled událostí, které jsou ve vztahu k Vitznau-Rigi-Bahn.\n\nUvádění železnice do provozu se účastnil i Niklaus Riggenbach, autor a konstruktér použitého ozubnicového systému. 21. května 1870 (v den svých narozenin) vedl Riggenbach lokomotivu č. 1, nazvanou \"Stadt Luzern\" po 300 metrů dlouhém zkušebním úseku. O rok později, ve stejný den, vedl N. Riggenbach první vlak až pod vrchol do stanice Rigi Staffelhöhe na pomezí kantonů Lucern a Schwyz.\n\nSpolečnost očekávala návštěvnost kolem 50.000 cestujících ročně, ale skutečnost byla 60.000. V roce 1874 dosáhla návštěvnost 100.000 cestujících. S otevřením železnice Arth-Rigi-Bahn v roce 1875 však návštěvnost poklesla a teprve v roce 1886 se opět dostala přes 100.000 cestujících. Nejvyššího počtu přepravených osob dosáhla železnice v roce 1971 u příležitosti stého výročí, kdy bylo přepraveno 578.070 cestujících.\n\n\n"}
{"id": "670432", "url": "https://cs.wikipedia.org/wiki?curid=670432", "title": "Philipp Otto Runge", "text": "Philipp Otto Runge\n\nPhilipp Otto Runge (23. července 1777, Wolgast – 2. prosince 1810, Hamburk) byl německý malíř počátku romantismu. Mimo německou oblast je tento malíř známý spíše než svou malbou knihou \"Farbenkugel\", což je přeloženo jako barevná koule, která je zajímavou knihou o teorii barev. Jeho obrazy se často zabývají snovou a symbolistní tematikou.\n\nRunge se narodil v roce 1777 ve Wolgastu v Pomořanech. Nejprve byl žákem Heinricha Joachima Herterichsche a Gerdta Hardorfse v Hamburku, poté od roku 1799 do roku 1801 u Nicolae Abrahama Abildgaarda a Jense Juela v Kodani, kde se mimo jiné seznámil se svými přáteli, dánským sochařem Bertelem Thorvaldsenem a Casparem Davidem Friedrichem. Od roku 1801 do 1804 studoval v Berlíně. Během svého života byl nedoceněn, jeho dílu se věnovala větší pozornost teprve koncem 19. století.\n\n"}
{"id": "670433", "url": "https://cs.wikipedia.org/wiki?curid=670433", "title": "Asmus Jacob Carstens", "text": "Asmus Jacob Carstens\n\nAsmus Jacob Carstens (10. května 1754 Schleswig, Německo – 25. května 1798 Řím, Itálie) byl německý malíř konce 18. století. Patří k nejvýznamnějším představitelům raného klasicismu v Německu. Od roku 1776 studoval na kodaňské Akademii malířství. Pro vysoké mravní nároky na akademii se nedokázal vyrovnat s tímto institutem a byl roku 1781 vyloučen. Poté prožil několik let v chudobě, než odešel roku 1788 do Berlína. V roce 1790 se stal profesorem na tamější akademii a dva roky poté odešel do Říma. Zde studoval především Michelangelova a Raffaelova díla, a dokázal z nich vyvodit záměry pro svoji vlastní tvorbu. Většinou čerpal z antické mytologie a historie. Jeho díla jsou většinou omezena na kresby, žádnou významnou malbu barvami nezanechal. Zemřel 25. května 1798 v Římě.\n"}
{"id": "670435", "url": "https://cs.wikipedia.org/wiki?curid=670435", "title": "1. hokejová liga SR 1993/1994", "text": "1. hokejová liga SR 1993/1994\n\nSezóna 1993/1994 byla 1. ročníkem 1. slovenské hokejové ligy. Soutěž navazovala na federální druhou nejvyšší soutěž. Vítězem se stal tým Spartak Dubnica nad Váhom.\n\nKlub VTJ Marat Piešťany byl B-tým mužstva HC Dukla Trenčín.\n"}
{"id": "670437", "url": "https://cs.wikipedia.org/wiki?curid=670437", "title": "Théodore Chassériau", "text": "Théodore Chassériau\n\nThéodore Chassériau (20. září 1819, Santa Barbará de Samaná, Saint-Domingue – 8. října 1856, Paříž) byl francouzský malíř, Ingresův žák, přední představitel přechodu mezi klasicismem a romantismem a jeden z nejvýznamnějších francouzských malířů poloviny 19. století ve Francii.\n\nMaloval velmi jemné portréty a mytologické a orientální scény. Byl velmi ovlivněn Delacroixem, ale kresbu díla má odvozenou od Ingrese.\n"}
{"id": "670439", "url": "https://cs.wikipedia.org/wiki?curid=670439", "title": "Caamañův ostrov", "text": "Caamañův ostrov\n\nCaamañův ostrov (angl. \"Camano Island\") je velký ostrov v zálivu Possession, který je částí Pugetova zálivu. Nachází se v okrese Island mezi Whidbeyho ostrovem, který od něj odděluje Saratožský průliv, a pevninou, od kterého ho odděluje jen úzká Davisova úžina nedaleko města Stanwood. Na ostrov se dá dostat po silnici Washington State Route 532, která úžinu překračuje mostem Marka Clarka.\n\nPři sčítání lidu v roce 2000 žilo na ostrově 13 358 rezidentů, ale v létě populace stoupá až na 17 tisíc, kdy se místní důchodci vrací z jižnějších krajů. Rozloha ostrova se v roce 1825 po tzv. Velkém sesuvu (angl. Great Slide) zmenšila na nynějších 102,99 km². Největším jezerem ostrova je Kristofersonovo jezero.\n\nOstrov je pojmenován po španělškém mořeplavci Jacintu Caamañovi. Charles Wilkes ho během své expedice mezi lety 1838 a 1842 nazval \"MacDonoughův ostrov\" jako poctu za výhru v bitvě o Plattsburgh při britsko-americké válce. Wilkes také pojmenoval Saratožský průliv po MacDonoughově lodi, která nesla jméno \"Saratoga\". V roce 1847 ale nahlédl Henry Kellett do britských map a přejmenoval ostrov na Caamañův, přestože po něm Španělé pojmenovali úžinu Admiralty.\n\n\n"}
{"id": "670442", "url": "https://cs.wikipedia.org/wiki?curid=670442", "title": "1. hokejová liga SR 1994/1995", "text": "1. hokejová liga SR 1994/1995\n\nSezóna 1994/1995 byla 2. ročníkem 1. slovenské hokejové ligy. Vítězem se stal tým ŠK Iskra Banská Bystrica. Sestoupil tým HK Agro White Lady Levoča. Z 2. ligy naopak postoupil tým Polygón Nitra.\n"}
{"id": "670444", "url": "https://cs.wikipedia.org/wiki?curid=670444", "title": "Josef Vajce", "text": "Josef Vajce\n\nJosef Vajce (19. září 1937, Klatovy, Československo - 15. září 2011 Praha) byl český akademický sochař, známý především činností zaměřenou na realizaci v architektuře, volné plastice a reliéfu.\n\nVystudoval Akademii výtvarných umění v Praze, obor sochařství. Zde také absolvoval speciální školu v ateliéru profesora Vincence Makovského. Mezi jeho díla patří realizace zvětšeného modelu Otakara Španiela v podobě pomníku Tomáše Garrigua Masaryka v Praze na Hradčanech. Mezi jeho díly je více soch Tomáše Masaryka. V roce 2002 realizoval bustu T. G. Masaryka v ukrajinském Užhorodu, o dva roky později přibyla busta našeho prvního prezidenta společně s bustou Milana Rastislava Štefánika ve slovenských Košicích. V úzké spolupráci s Československým ústavem zahraničním v Praze, realizoval další plastiky Tomáše Masaryka, například na nádvoří univerzity v Petrohradu a Mexiku. V roce 2009 vytvořil památník československým vojenským výsadkářům ve skotském Arisaigu. Posledním jeho dílem s podobiznou Masaryka je busta s deskou a citátem pro hodonínskou nemocnici odhalená 15. října 2010. Vytvořil také \"Čestnou medaili T. G. Masaryka\" pro Masarykovo demokratické hnutí, jejímž prvním nositelem byl v květnu 1997 prezident Václav Havel, který ji převzal na Pražském hradě za účasti sdělovacích prostředků (22.5.) od delegace předsednictva.\nJedna z jeho posledních realizací – Památník svobody – stojí na pražském Jižním Městě od září 2010. Dílo bylo vytvořeno na podnět MČ Praha 11 a ve spolupráci s Asociací nositelů legionářských tradic, s níž Josef Vajce úzce spolupracoval a připravoval další zajímavé realizace.\nDo poslední chvíle aktivní, optimistický a plný tvůrčího nadšení, zemřel náhle ve čtvrtek 15. září 2011. \n\n"}
{"id": "670447", "url": "https://cs.wikipedia.org/wiki?curid=670447", "title": "Curtis McElhinney", "text": "Curtis McElhinney\n\nRobert Curtis McElhinney (* 23. května 1983, London, Ontario, Kanada) je kanadský hokejový brankář hrající v týmu Tampa Bay Lightning v severoamerické lize NHL.\n\nMcElhinney hrál čtyři roky univerzitní hokej na Coloradské vysoké škole a dostal se v letech 2003 a 2005 do 1. výběru ideální sestavy soutěže Western Collegiate Hockey Association a druhého výběru celé americké univerzitní organizace NCAA. Do NHL byl vybrán v draftu 2002 týmem Calgary Flames. V profesionálním hokeji debutoval v sezóně 2005/06 v lize American Hockey League za tým Omaha Ak-Sar-Ben Knights, kterému v sezóně 2006/07 pomohl k vytvoření klubového rekordu v počtu vítězných zápasů (44). V roce 2007 hrál v utkání hvězd ligy AHL a po sezóně byl jmenován jedním z hráčů druhé ideální sestavy ročníku AHL. Před sezónou 2007/08 odešel hrát za Quad City Flames, což byl farmářský celek klubu NHL: Calgary Flames, ke kterému byl občasně povoláván. Poprvé za Calgary a v NHL chytal 22. října 2007 v zápase proti San José Sharks, když vystřídal Miikku Kiprusoffa. Sezónu 2008/09 byl jako náhradní brankář Flames na soupisce po celou sezónu, ale ve svých prvních 13 zápasech nezaznamenal vítězství a až ve 14. zápase tuto neblahou sérii přetrhl 11. dubna 2009 při vítězství 4:1 nad Edmontonem Oilers. Před sezónou 2009/10 McElhinney prodloužil s Flames smlouvu o další dva roky. 3. března 2010 byl vyměněn do Anaheimu Ducks za Vesu Toskalu. Během sezóny 2010/11 byl v další brankářské směně 24. února 2011 vyměněn do Tampy Bay Lightning za Dana Ellise. Než stihl nastoupit za Tampu Bay, tak byl stáhnut z waiver listu týmem Ottawa Senators.\n\n\n"}
{"id": "670449", "url": "https://cs.wikipedia.org/wiki?curid=670449", "title": "1. hokejová liga SR 1995/1996", "text": "1. hokejová liga SR 1995/1996\n\nSezóna 1995/1996 byla 3. ročníkem 1. slovenské hokejové ligy. Postupujícím do extraligy se stal po úspěšné baráži tým HK VTJ Spišská Nová Ves. Sestoupil tým HK PPS Detva. Z 2. ligy naopak postoupil tým Spartak BEZ Bratislava.\n\n"}
{"id": "670452", "url": "https://cs.wikipedia.org/wiki?curid=670452", "title": "Gymnázium Na Pražačce", "text": "Gymnázium Na Pražačce\n\nGymnázium Na Pražačce je šestileté (původně i čtyřleté )gymnázium na Žižkově, Praha 3, které nabízí studium v jednom ze tří zaměření – všeobecné (třídy označené písmenem A), výtvarné (označené písmenem C) a německé (označené písmenem D). Jako nynější ředitel gymnázia působí Mgr. Martin Kašpar.\n\nNa gymnáziu působí přes 50 středoškolských profesorů, z nichž někteří jsou němečtí vyučující vyslaní z SRN. V 18 třídách studuje celkem přes 550 studentů.\n\n5. až 8. května 1945 došlo v budově gymnázia a jejím okolí k tzv. vraždám na Pražačce.\n\nNejznámější tradicí tohoto gymnázia je tzv. Hockey Show, probíhající každý školní rok v dubnu. Jedná se o dva hokejové zápasy, ve kterých hraje tým profesorů proti maturantům a tým profesorek proti maturantkám. Kromě této tradice se každý rok na gymnáziu také odehrává Halloween, jehož program organizují studenti kvint. Před vánočními prázdninami se také většinou pořádá Vánoční akademie.\n\nGymnázium úzce spolupracuje s německými institucemi (DAAD, ZfA, Goethe Institut). Jedná se také o jednu z mála českých státních škol, na kterých je studentům umožněno skládat mezinárodně uznávanou zkoušku DSD1 a DSD2. Na gymnáziu také působí němečtí pedagogové. Součástí studia tříd se zaměřením na německý jazyk jsou i výměny s partnerskými školami v německých městech Schwäbisch Gmünd, Bornheim, Straubing a Bremerhaven.\n\nMezi absolventy gymnázia patří například:\n\n\n"}
{"id": "670458", "url": "https://cs.wikipedia.org/wiki?curid=670458", "title": "Cell", "text": "Cell\n\nCell může být:\n\n\n"}
{"id": "670464", "url": "https://cs.wikipedia.org/wiki?curid=670464", "title": "Augšpurská liga", "text": "Augšpurská liga\n\nAugšpurská liga, od roku 1689 známá jako Vídeňská Velká aliance, byla aliance založená v roce 1686 císařem Leopoldem I. a několika jihoněmeckými knížaty za účelem bránit Rýnskou Falc proti snahám Francie o její získání. Posléze tuto koalici tvořily (v různých momentech) Bavorsko, Braniborsko, Portugalsko, Rakousko, Rýnská Falc, Sasko, Spojené provincie nizozemské, Svatá říše římská, Španělsko, Švédsko. Po anexi a zničení Porýnské Falce Francií v letech 1688-1689 se v roce 1689 k alianci připojila i Anglie a došlo ke změně názvu z \"Augšpurské ligy\" na \"Velkou Alianci\". V jejím čele stál Vilém III. Oranžský.\n\nPozději Velká aliance bojovala proti Francii v letech 1688 - 1697 v Devítileté válce, zakončené mírovou smlouvou z Rijswijku.\n\nTato aliance byla obnovena, tentokrát pod názvem \"Haagská velká aliance\", v roce 1701 uzavřením Haagské smlouvy; účastnila se ve válce o španělské dědictví na rakouské straně.\n"}
{"id": "670467", "url": "https://cs.wikipedia.org/wiki?curid=670467", "title": "Raymond Kopa", "text": "Raymond Kopa\n\nRaymond Kopaszewski známý jako Raymond Kopa (13. října 1931, Nœux-les-Mines, Francie – 3. března 2017, Angers, Francie) byl francouzský fotbalový záložník a reprezentant polského původu. V roce 1958 obdržel jako první Francouz v historii ocenění Zlatý míč pro nejlepšího evropského fotbalistu.\n\nPelé ho roku 2004 zařadil mezi 125 nejlepších žijících fotbalistů.\n\n\nJeho otec byl horník polského původu. I on začínal na šachtě v dolech, ale práce byla namáhavá a protože od mládí raději hrál fotbal, snažil se prosadit právě v tomto sportu. Svou kariéru započal v druholigovém klubu Angers SCO, poté ho v 18 letech koupil fotbalový klub Stade de Reims. V roce 1956 přestoupil do Realu Madrid, kde s spolu s klubem získal Pohár mistrů evropských zemí.\n\nOd svých 20 let hrál ve francouzské reprezentaci. Na mistrovství světa 1958 ve Švédsku získal s francouzskou reprezentací bronzové medaile. Celkem odehrál v letech 1952–1962 za francouzský národní tým 48 zápasů a nastřílel 18 branek.\n\n"}
{"id": "670468", "url": "https://cs.wikipedia.org/wiki?curid=670468", "title": "John Cleland", "text": "John Cleland\n\nJohn Cleland (křtěn 24. září 1709, Kingston na Temži, Surrey – 23. ledna 1789, Londýn) byl anglický spisovatel, který se stal proslulý svým erotickým románem \"Fanny Hill, or Memoirs of a Woman of Pleasure\" (1748 - 1749, Fanny Hill: paměti rozkošnice), jenž je považován za první pornografický román vůbec.\n\nJohn Cleveland vyrůstal v Londýně, kde jeho otec působil jako důstojník britské armády a později jako státní zaměstnanec. Jeho rodina byla finančně velmi dobře zabezpečena a měla styky v předních londýnských literárních a uměleckých kruzích (mezi rodinné přátele patřil například slavný básník Alexander Pope nebo prozaik Horace Walpole).\n\nRoku 1721 začal Cleland navštěvovat Westminsterksou školu, ale již roku 1723 studia ukončil nebo byl vyloučen (důvod odchodu ze školy je neznámý). Působil jako britský konzul v tureckém Izmiru, pak vstoupil do služeb Východoindické společnosti a v letech 1728 až 1740 pracoval jako její úředník v Bombaji. Poté se vrátil do Londýna, neboť jej o to požádal jeho umírající otec. Po smrti otce začala rodinný majetek spravovat jeho matka, která se rozhodla, že Clelanda nebude finančně podporovat. Důvodem mohlo být to, že vedl bohémský život a prohrával vysoké částky v hazardních hrách. Finanční problémy jej pak nakonec roku 1748 dostaly do vězení pro dlužníky Fleet Prison, kde pro dluh 840 liber (dnes přibližně sto tisíc liber) strávil více než rok.\n\nVe vězení napsal Cleland svůj slavný erotický román \"Memoirs of a Woman of Pleasure\", známý spíše podle jména hlavní hrdinky \"Fanny Hill\", který vyšel ve dvou částech, první díl v listopadu 1748 a druhý v únoru 1749. Kniha obsahuje v první osobě vyprávěný příběh londýnské kurtizány a je zaměřena na otevřený popis lidského pohlavního styku a některých sexuálních úchylek, nikde však nepřekračuje únosnou hranici. Naopak vykazuje na svou dobu výrazné literární kvality a zobrazuje mravy tehdejší londýnské společnosti a dvojí život vážených politiků, diplomatů, státních úředníků a bohatých obchodníků.\n\nZ vězení byl Cleland propuštěn v březnu roku 1749, ale již v listopadu tohoto roku byl společně s vydavatelem románu znovu zatčen, neboť román vyvolal velké pobouření. Kniha byla stažena z prodeje a Cleland byl postaven před soud, na kterém se od románu distancoval a vyjádřil přání, aby byl v této podobě navždy zapomenut. Roku 1750 pak napsal silně zcenzurovanou verzi, za kterou byl opět zažalován, ale žaloba byla stažena a tato verze mohla být legálně uváděna na trh. Plný text románu nebyl ovšem více než sto let oficiálně vydán a román se šířil v nelegálních a často zkrácených a zvulgarizovaných edicích.\n\nDalší Clelandova díla již nedosáhla popularity ani úrovně jeho literární prvotiny (jeho tři divadelní hry nebyly například nikdy uvedeny) a nedokázala jej tudíž nikterak finančně zajistit, což Cleland těžce snášel. Živil se psaním článků pro různé noviny a časopisy a až do smrti své matky jí veřejně odsuzoval za to, že jej finančně nepodporuje. Zemřel roku 1789 v Londýně, kde je také pohřben.\n\n\n\n\n"}
{"id": "670469", "url": "https://cs.wikipedia.org/wiki?curid=670469", "title": "České trio", "text": "České trio\n\nČeské trio je v současnosti známo jako hudební soubor v klasickém obsazení (klavír, housle a violoncello). Je pokračovatelem tradiční české interpretace komorní hudby na světové úrovni.\n\nTradice Českého tria započala před více než 110 léty a přestože České trio netrvalo kontinuálně, soudobí interpreti se ke svým zakladatelům hrdě hlásí.\n\nČeské trio, sestava klavír, housle a violoncello, bylo prvně ustaveno v roce 1897, jeho zakladateli byli Vilém Kurz, Bohuslav Lhotský a Bedřich Váška, za vzor mělo České kvarteto. Po přechodném útlumu zaniklo trvale v roce 1901 odchodem Bohuslava Lhotského.\n\nSoubor pod stejným jménem byl znovu založen roku 1899 v obsazení Karel Hoffmeister (klavír), Štěpán Suchý (housle) a Bedřich Váška (violoncello). Na violoncello hrál také Jan Burian (1900 až 1902) a Artur Krása (1903). Základem repertoáru vedle skladeb Bedřicha Smetany, Antonína Dvořáka byla i díla Vítězslava Nováka a Josefa Bohuslava Foerstera, z cizích Franze Schuberta, Fryderyka Chopina, Johannese Brahmse a Camille Saint-Saënse. Uspořádali řadu koncertů po českých městech i zájezdy do Vídně a Budapešti. Vedle Českého kvarteta byli součásti Českém komorního spolku v Praze. Trio zaniklo v roce 1903.\n\nStejnojmenný komorní soubor vznikl na pražské konzervatoři v roce 1905 a hráli v něm František Veselý (klavír), Alois Synek (housle) a Karel Kopecký (violoncello), činnost ukončil v roce 1908. Uspořádal koncertní zájezd v roce 1906 do Londýna, jinak vystupoval po českých městech, hlavně v Praze.\n\nRoku 1920 bylo na pražské konzervatoři opět sestaveno trio stejného jména, tvořili ho Otakar Pařík (klavír), Bohuslav Šich (housle) a Oldřich Jiroušek (violoncello), od r. 1923 hrál violoncello Václav Kefurt. Do ukončení činnosti v roce 1926 uspořádali zájezdy do Francie a Itálie, kde představili svou všestrannost a předvedli tehdejší triové novinky. Jako jedni z prvních předvedli cyklus trií živě v roce 1924 v Českém rozhlase.\n\nKomorní trio se stejným názvem vzniklo také v roce 1923 v sestavě Vladimír Polívka (klavír), Jan Gregor (housle) a Oldřich Jiroušek (violoncello). Po několika koncertech v ČSR odjeli do Spojených států severoamerických do Chicaga, odkud šířili hudbu českých skladatelů, hlavně Bedřicha Smetany, Antonína Dvořáka, Vítězslava Nováka, Zdeňka Fibicha a Josefa Suka. Aktivní vystupování ukončili roku 1925.\n\nMezi léty 1936 až 1945 působilo České trio ve složení Jan Heřman (klavír), Stanislav Novák (housle) a Ladislav Zelenka (violoncello). \n\nRoku 1945 bylo do Českého tria začleněno Smetanovo trio, výkonnými hudebníky a reprezentanty Českého tria se stali bývalí členové Smetanova tria. České trio od té doby hrálo ve složení Josef Páleníček (klavír), Alexandr Plocek (housle) a František Smetana (violoncello), po Smetanově odchodu zasedl k violoncellu Miloš Sádlo a později Alexandr Večtomov. Po odchodu Alexandra Plocka hráli housle Ivan Štraus a Jiří Tomášek. \n\nV roce 1992 převzalo \"štafetu\" Českého tria generačně mladší ARS trio, které \nroku 1984 založil syn klavíristy Josefa Páleníčka violoncellista Jan Páleníček se svým bratrem klavíristou Zdeňkem Páleníčkem (toho brzy nahradil Martin Ballý) a s houslistkou Danou Vlachovou. Omlazené České trio brzy prošlo změnami na postu klavíristy a v roce 1992 odešel i violoncellista Jan Páleníček. \n\nNyní je České trio složeno ze tří vynikajících interpretů, jsou to: Milan Langer (klavír), Dana Vlachová (housle) a Miroslav Petráš (violoncello). Všichni členové souboru patří k vynikajícím instrumentalistům a věnují se i sólovému vystupování. Potvrzují tak názor, že u komorního tria musí být všichni hráči nejen skvěle sehraným souborem, ale i vynikajícími sólisty. Členové tria působí i jako uznávaní pedagogové na Pražské konzervatoři nebo na AMU v Praze, kde předávají své bohaté koncertní zkušenosti studentům.\n\nČeské trio je uznávaný soubor špičkových kvalit. Hostuje ročně na desítkách významných evropských koncertních pódiích, zajíždí se svým vystoupením i do Spojených států severoamerických a Japonska. Odborné kritiky oceňují u Českého tria především kompaktnost souboru, mistrovství a čistotu hudebního stylu, vroucnost a hloubku projevu i jeho spontánnost a temperament.\n\nŠíři repertoáru Českého tria dokumentují i čtyři poslední kompaktní disky pro firmu Arco Diva s nahrávkami stěžejních děl českého i světového repertoáru.\nB. Smetana: Trio g moll op. 15, A. Dvořák: Dumky op. 90 (CD, Arco Diva 1999), \nP. I. Čajkovskij: Trio a moll op. 50, F. Mendelssohn-Bartholdy: Trio d moll op. 49 (CD, Arco Diva 2003), \nA. Dvořák: Trio f moll op. 65, J. Suk: Elegie op. 23, B. Martinů: Trio C dur /Grand/ (CD, Arco Diva 2004), \nS. Rachmaninov: Elegické trio č. 1 g moll, A. Dvořák: Trio B dur op. 21, J. Suk: Trio c moll op. 2, Elegie op.23 (CD, Arco Diva 2008).\nBedřich Smetana: Trio g moll op. 15 (Moderato assai, Allegro, Ma non agitato, Presto), \nAntonín Dvořák: Dumky op. 90 (Lento maestoso, Poco adagio, Andante, Andante moderato, Allegro, Lento maestoso), \nAntonín Dvořák: Trio B dur op. 21 (Allegro molto, Adagio molto e město, Allegretto scherzando, Finale. Allegro vivace), \nJosef Suk: Trio c moll op. 2 (Allegro, Andante, Vivace), \nBohuslav Martinů: Trio d moll (Allegro moderato, Andante, Allegro), \nPavel Trojan: Klavírní trio č. 2 (2009) (Allegro risoluto, Allegro scherzando, Andante, Allegro), \nJaroslav Krček: Hudba pro trio (Lento, Allegretto, Lento, Con fuoco), \nPiotr I. Čajkovskij: Trio a moll op. 50 (Pezzo elegiaco, Tema con Variazioni), \nJoseph Haydn: Trio G dur Hob. XV/25 (Andante, Poco adagio, Rondo all´Ongarese, Presto), \nJohannes Brahms: Trio c moll op. 101 (Allegro energico, Presto non assai, Andante grazioso, Allegro molto), \nFelix Mendelssohn-Bartholdy: Trio č. 1 d moll op. 49 (Molto allegro agitato, Andante con moto tranquillo, Scherzo. Leggiero e vivace, Finale. Allegro assai appassionato), \nSergej Rachmaninov: Elegické trio č. 1 g moll.\n\nČeská tria hrála v těchto obsazeních (Klavír, housle, violoncello):\nVilém Kurz – Bohuslav Lhotský – Bedřich Váška\nKarel Hoffmeister – Štěpán Suchý – Bedřich Váška, Jan Burian, Artur Krása\nFrantišek Veselský – Alexandr Synek – Karel Kopecký\nOtakar Pařík – Bohuslav Šich – Oldřich Jiroušek, Václav Kefurt\nVladímír Polívka – Jan Gregor – Oldřich Jiroušek\nJan Heřman – Stanislav Novák – Ladislav Zelenka\nJosef Páleníček – Alexandr Plocek – Miloš Sádlo\nJosef Páleníček – Alexandr Plocek – Alexandr Večtomov\nJosef Páleníček – Ivan Štraus – Alexandr Večtomov\nJosef Páleníček – Jiří Tomášek – Alexandr Večtomov, Marek Jerie\nNorbert Heller – Dana Vlachová – Jan Páleníček\nMilan Langer – Dana Vlachová – Jan Páleníček\nMilan Langer – Dana Vlachová – Miroslav Petráš\n\n"}
{"id": "670473", "url": "https://cs.wikipedia.org/wiki?curid=670473", "title": "Bitva u Wittstocku", "text": "Bitva u Wittstocku\n\nBitva u Wittstocku se udála jižně od severoněmeckého městečka Wittstock, podle juliánského kalendáře 24. září 1636, podle gregoriánské kalendáře 4. října. Jednalo se o střet spojené armády císařského generála Marazziniho a saského kurfiřta Jana Jiřího se švédskou armádou pod vedením generála Johana Banéra.\n\nV létě roku 1636 byla situace ve Francii velmi špatná. Začátkem července překročila španělská vojska hranice Španělského Nizozemí a začala postupovat do francouzského vnitrozemí směrem na Paříž. Po velikém úsilí se Francouzům podařilo postup zastavit, ale jenom proto, aby o měsíc později dostali zprávu, že císařská armáda vkročila do Burgundska a táhne na Dijon. Této armádě velel císařský generál Matyáš Gallas s představou, že sevře Francouze do kleští.\n\nV téže době se saský kurfiřt Jan Jiří se svými oddíly spojil s armádou generála Marazziniho a společně postupovali do Pomořan. Jejich cílem bylo porazit švédskou armádu, která od jara ustupovala k moři, protože byla naprosto vysílená boji a početný stav některých oddílů byl velmi kritický. Pro kurfiřta to byla šance, jak si získat slávu a získat vliv u císaře Svaté říše římské Ferdinanda II.. V čele švédské armády stál generál Johan Banér, který místo pokračování v několika týdenním ústupu na sever nečekaně zaútočil na armádu saského kurfiřta. To kurfiřta překvapilo, že v první chvíli nevěděl jak reagovat. Obě armády tedy několik dní kolem sebe nejdříve kroužily, až konečně proti sobě stanuly 24. září jižně od Wittstocku.\n\nJan Jiří I. Saský se rozhodl počkat na nepřítele na písečném hřebeni zvaném \"Scharfenberg\". Pro jistotu nechal kurfiřt narychlo vybudovat na jižní straně hřebene šance v očekávání, že Švédové projdou otevřeným polem a nechají se rozstřílet podobně jako u Nördlingenu. Vpravo postavil generála Marazziniho, sám se postavil doprostřed a na levé křídlo postavil generála Hatzfeldta. K velkému zklamání všech generálů se Švédové prodrali lesním porostem a znenadání začali obkličovat levé křídlo sasko-císařské armády. Kurfiřt s Marazzinim museli opustit své šance a pomoci Hatzfeldtovi. S tím Banér počítal, a proto poslal ještě předtím celé své levé křídlo pod velením generála Kinga na dlouhý obchvatný manévr. Chtěl totiž císařským po jejich přesunu vlevo vpadnout do zad.\n\nMezitím se rozzuřila bitva. Obě armády měly početné jezdectvo, za chvíli se tedy rozpoutala největší a nejkrvavější jízdní bitva třicetileté války. Sám Banér prohlásil, že nikdy neviděl tak krutý a litý boj. Jeden z očitých svědků později napsal:\n\nPo několika hodinách boje se však začala projevovat početní převaha armády saského kurfiřta. Když se tedy King konečně dostal do nepřátelských zad, byla většina švédské armády v rozkladu. Přicházející soumrak však zastavil další boj a obě armády se utábořily jen pár desítek metrů od sebe a od mrtvých.\n\nDruhého dne ráno se prořídlé švédské řady opět sešikovaly a vyrazily proti Scharfenbergu. Ale místo sešikovaných nepřátel a dělových koulí nalezli jen ticho a spoustu vojenských vozů. Ihned byla vyslána jízda a do večera sebou přivedla kolem 2 000 zajatců a 151 praporců a korouhví.\n\nPro Švédy to bylo skvělé vítězství, ztratili kolem 3 100 mužů a sami zabili, zranili nebo zajali přes 7 000 mužů a navíc získali ohromnou kořist, protože Sasové i císařští nechali na bojišti veškeré vozy a jiné příslušenství (například 33 děl, 180 muničních vozů nebo kurfiřtův pozlacený kočár a celý jeho stříbrný servis). Navíc ukázali, že pro ně válka ještě nekončí. Celkově však bitva neměla takový význam, jaký jí Švédové připisovali. Generál Gallas se sice musel stáhnout z Burgundska a Francie si mohla oddychnout, ale Banér musel se svou vítěznou armádou stále ustupovat k Baltu, protože císařská armáda měla stále převahu.\n"}
{"id": "670474", "url": "https://cs.wikipedia.org/wiki?curid=670474", "title": "Dana Vlachová", "text": "Dana Vlachová\n\nDana Vlachová (* 5. března 1957, Praha) je česká houslistka a hudební pedagožka, jako interpretka působí hlavně v Českém triu. Je dcerou doc. Josefa Vlacha, houslisty, skladatele, hudebního pedagoga, dirigenta, zakladatele a primária Vlachova kvarteta. Její starší sestra houslistka Jana Vlachová je mj. členkou Vlachova kvarteta Praha a Českého komorního orchestru.\n\nDana Vlachová prokazovala své interpretační umění již od dětství. Jako 12letá např. vystoupila na závěrečném slavnostním koncertu v pražském Rudolfínu, coby členka smyčcového kvarteta které zvítězilo v mezinárodní rozhlasové soutěži Concertino Praga. V létech 1972 až 1976 vystudovala Pražskou konzervatoř a 1976 až 1981 Akademii múzických umění v Praze kde studovala ve třídě profesorky Marie Hlouňové, sólistky České filharmonie. Účastnila se pravidelně mezinárodních kurzů komorní hudby ve švédské Arvice, kde pedagogicky působili členové Vlachova kvarteta.\n\nV roce 1984 se stala Dana Vlachová společně s violoncellistou Janem Páleníčkem a jeho bratrem klavíristou Zdeňkem Páleníčkem (brzy nahrazeném Martinem Ballým) zakládající členkou mladého ARS tria, ve kterém byli mladým interpretům pedagogicky nápomocni Josef Vlach a Josef Páleníček z Českého tria. Příležitostně vystupovala také v Českém komorním orchestru. ARS trio si i díky umění Dany Vlachové brzy vybudovalo pozice mezi stálicemi české komorní hudby, nahrálo mj. i komplet klavírních trií Antonína Dvořáka.\n\nARS trio se roku 1992 přejmenovalo, převzalo historické jméno České trio, které se takto generačně omladilo. Omlazené České trio (které se hlásí k založení prvého tria s tímto názvem již v roce 1897) prošlo postupně změnami na postu klavíristy i violoncellisty.\n\nSoučasné České trio hraje od roku 1999 ve složení Milan Langer (klavír), Dana Vlachová (housle) a Miroslav Petráš (violoncello). Zde má Dana Vlachová prostor pro krásný tón svého nástroje a svou muzikalitu i temperament ve společných vystoupeních celého souboru i ve svých sólových partech.\n\nDana Vlachová, mimo pravidelné koncertní činnosti, působí od roku 1994 pedagogicky na Pražské konzervatoři, kde od roku 2009 vede houslové oddělení. Pravidelně působí jako lektor na houslových kurzech v Praze, Šternberku a Klášterci nad Ohří, stejně jako v zahraničí v Spojených státech severoamerických, Japonsku a Jižní Koreji. Je často zvána do porot mezinárodních houslových soutěží v České republice (soutěž Jaroslava Kociana) a zahraničí, např. do Japonska na \"International Violin Competition Nagoya\". Příležitostně působí v Českém komorním orchestru.\n\nDana Vlachová uskutečnila řadu nahrávek jak s ARS triem a Českým triem, tak i samostatných jako instrumentální sólistka. Nahrála mimo zde uvedenou diskografii dále mnoho skladeb pro české i zahraniční rozhlasové a televizní stanice.\n\nArs trio: A. Dvořák : Trio B dur op. 21, B. Martinů: Trio d moll H. 327 (LP, Panton 1985), \nArs trio: A. Dvořák: Trio B dur op. 21, Trio g moll op. 26, Trio f moll op. 65, Dumky op. 90 (CD, BNL, France 1992), \nČeské trio: D. Šostakovič: Klavírní trio e moll op. 67, B. Smetana: Trio g moll op. 15 (CD, Bohemia Music 1993), \nČeské trio: Fr. Schubert: Trio Es dur op.100 (CD, Bohemia Music 1995), \nČeské trio: L. van Beethoven: Trojkoncert pro housle violoncello a klavír C dur op. 56, Pražská komorní filharmonie, dirigent Jiří Bělohlávek, J. V. H. Voříšek: Grand rondeau pro housle, violoncello a klavír (CD, Bohemia Music 1995), \nČeské trio: J. Haydn: Trio G dur All´Ongarese, W. A. Mozart: Trio G dur, L. van Beethoven: Trio c moll op. 1, č. 3 (CD, Bohemia Music 1996), \nČeské trio: E. Korngold: Klavírní trio op. 1, Klavírní kvartet op. 34 (CD, Supraphon 1997), \nČeské trio: A. Dvořák: Trio f moll op. 65, Dumky op. 90 (CD, Bohemia Music 1997), \nČeské trio: B. Smetana: Trio g moll op. 15, A. Dvořák: Dumky op. 90 (CD, Arco Diva 1999), \nČeské trio: P. I. Čajkovskij: Trio a moll op. 50, F. Mendelssohn - Bartholdy: Trio d moll op. 49 (CD, Arco Diva 2003), \nČeské trio: A. Dvořák: Trio f moll op. 65, J. Suk: Elegie op. 23, B. Martinů: Trio C dur /Grand/ (CD, Arco Diva 2004), \nČeské trio: S. Rachmaninov: Elegické trio č. 1 g moll, A. Dvořák: Trio B dur op. 21, J. Suk: Trio c moll op. 2 (CD, Arco Diva 2008), \n\nJ. S. Bach: Koncert d moll pro dvoje housle a orchestr, Virtuosi Pragenses, housle J. Svěcený (CD, Subiton 2005).\n\nDana Vlachová hraje od roku 1994 na housle z dílny českého houslařského mistra Kašpara Strnada, které postavil v roce 1797.\n\n"}
{"id": "670475", "url": "https://cs.wikipedia.org/wiki?curid=670475", "title": "Amazon Watch", "text": "Amazon Watch\n\nAmazon Watch je nezisková organizace založená v roce 1996 se sídlem v kalifornském San Francisku. Jejím cílem je chránit deštný prales a práva původních obyvatel Amazonie. Spolupracuje s domorodými a ekologickými organizacemi v Ekvádoru, Peru, Kolumbii a Brazílii v kampaních za lidská práva a ochranu amazonského ekosystému.\n\nV Ekvádoru organizace podporuje soudní proces, který má uznat zodpovědnost americké ropné společnosti Chevron obviněné ze znečištění vody v regionu ekvádorského amazonského deštného pralesa na území osídleném více než 30 tisíci obyvateli. Společnost měla způsobit, že do vody uniklo 18 milionů litrů toxického odpadu – jednalo by se tak o jedno z největších ropných znečištění v historii, daleko přeahující katastrofu způsobenou tankerem Exxon Valdez.\n\nV Peru je Amazon Watch žalobcem v případu vedeném proti americké ropné společnosti Occidental Petroleum kvůli poškození deštného pralesa. V současnosti podporuje obyvatele domorodého kmene Achuar, kteří bojují proti průzkumu své země vedeném kanadskou ropnou společností Talisman Energy a argentinskou společností Pluspetrol. Amazon Watch rovněž podporuje školu, která cvičí domorodé vůdce jak chránit svoje práva proti ropným a těžařským společnostem.\n\nV Kolumbii Amazon Watch vedla kampaň spolu s obyvateli kmene U'wa, kteří se snažili zabránit ropným vrtům na svém území. Mírumilovná domorodá společnost kmene U'wa čítající 5 tisíc lidí žije ve vzdáleném pralese v Andách v severovýchodní Kolumbii podél hranice s Venezuelou. Více jak desetiletí trvající úspěšný mezinárodní boj donutil společnost Occidental Petroleum vzdát se v roce 2002 tohoto území Nicméně způsob života kmene U'wa je opět ohrožován plány kolumbijské vlády, která se snaží na jejich území uvést do pohybu ropný projekt Siriri. Ropný vývoj přispívá v Kolumbii v politickým vášním a přinesl pokračující občanskou válku v zemi až na práh území kmene U'wa. \n\nV Brazílii sleduje Amazon Watch projekt na území řeky Madeira. Tento projekt vede Iniciativa pro integraci regionálních infrastruktur v Jižní Americe (IIRSA), která jím ohrožuje vzdálené srdce Amazonie projekty na tvorbu obrovské přehradní nádrže a průmyslových vodních cest pro přepravu přírodních zdrojů.\n\nAmazon Watch udává, že současná míra odlesnění hrozí uvést Amazonii do stavu, z kterého už se nebude moci vzpamatovat. Podle Amazon Watch bylo za posledních 30 let vykáceno 20 % Amazonie a dalších 20 % bylo znehodnoceno – vše kvůli zemědělským a průmyslovým projektům, jakými jsou ropovody a plynovody, přehrady a silnice.\n\n"}
{"id": "670479", "url": "https://cs.wikipedia.org/wiki?curid=670479", "title": "Milan Langer", "text": "Milan Langer\n\nMilan Langer (* 10. července 1955, Praha) je český klavírista a hudební pedagog, jeho interpretační činnost je spjata především s Českým triem.\n\nSvé nadání pro hudbu projevoval od mládí, již v šestnácti letech získal I. cenu na mezinárodní soutěži Bedřicha Smetany v Hradci Králové. O rok později (1972) vyhrál mezinárodní soutěž Fryderyka Chopina v Mariánských Lázních a Interpretační soutěž Ministerstva kultury v Praze. Roku 1973 obdržel ocenění za své umění které předvedl na Pražském jaru. Stal se laureátem na mezinárodních soutěžích v italském Bolzanu (1973), ve Španělském Santanderu (1976) a v Moskvě (1978).\n\nV letech 1970–1974 vystudoval Pražskou konzervatoř a mezi roky 1974 až 1980 Akademii múzických umění v Praze ve třídě profesorky Valentiny Kameníkové, která byla výbornou interpretkou s vynikající klavírní technikou. Během těchto studií se účastnil také mistrovských klavírních kurzů Františka Raucha v německém Výmaru (1972, 1976) a u Guida Agostiho v italské Sieně (1979).\n\nPo ukončení AMU působil jako klavírista v souboru Ars cameralis, který se programově zaměřuje na interpretaci středověké hudby 13. až 15. století i hudby současné. V roce 1994 se stal členem Českého tria, ve kterém hraje doposud s Danou Vlachovou (housle) a s Miroslavem Petrášem (violoncello). Vystupoval již ve většině evropských zemí, ve Spojených státech severoamerických, v Japonsku, Jižní Koreji, Kuvajtu atd.\n\nMimo hlavní koncertní aktivity s Českým triem a sólového hraní je počínaje rokem 1998 pedagogem na Pražské konzervatoři, kde od roku 2006 vede klavírní oddělení. Naše i zahraniční studenty tam vyučuje oborům sólový klavír a komorní hra.\n\nInicioval a organizuje projekt na podporu mladých klavíristů od 12 do 18 let \"Mladý klavír Pražské konzervatoře\", jehož součásti jsou i \"Mezinárodní letní klavírní kurzy Pražské konzervatoře\". Vede také mistrovské kurzy a semináře ve hře na klavír ve Spojených státech, Japonsku a Jižní Koreji. Často zasedá v porotách mezinárodních klavírních soutěží.\n\nJeho diskografie je pestrá. Je tvořena jednak původní spolupráci s Ars cameralis se zaměřením na gotickou, barokní i renesanční hudbu, dále více než 15letým vystupováním v Českém triu a nahrávkami sólovými i společnými s jinými umělci.\n\n"}
{"id": "670485", "url": "https://cs.wikipedia.org/wiki?curid=670485", "title": "Miroslav Petráš", "text": "Miroslav Petráš\n\nMiroslav Petráš (* 17. července 1948, Kyjov) je český violoncellista, skladatel a hudební pedagog, který své interpretační aktivity má v posledních více než 10 létech spojené převážně s Českým triem.\n\nMiroslav Petráš vystudoval v roce 1970 hru na violoncello na Janáčkové konzervatoři v Ostravě pod vedení Ivana Měrky a v roce 1976 absolvoval na Hudební a taneční fakultě Akademie múzických umění ve třídě profesora Alexandra Večtomova.\n\nJiž v průběhu studia se v roce 1966 stal vítězem soutěže Beethovenův Hradec, v roku 1970 byl laureátem Pražského jara a roku 1972 zvítězil v Interpretační soutěži Ministerstva kultury v Písku. Díky skvělé herní technice byl roku 1975 ve finále mezinárodní soutěže Gaspara Cassadó v italské Florencii.\n\nZa svých 35 let interpretační práce provedl mnoho koncertů s různými orchestry nebo jako sólista jen s klavírem, varhanami, harfou nebo kytarou. Vystupoval ve většině evropských zemí, v Severní i Jižní Americe, Japonsku, na Tchaj-wanu atd. Působil 14 let jako koncertní mistr a sólista v Symfonickém orchestru hlavního města Prahy FOK, se kterým sólově provedl řadu děl u nás i v zahraničí, např. Dvořákův \"Koncert pro violoncello a orchestr\" na několikerých turné ve Spojených státech.\n\nMiroslav Petráš se stal v roce 1989 členem Klavírního kvarteta Bohuslava Martinů a od roku 1999 je členem Českého tria, ve kterém s ním hrají Milan Langer (klavír) a Dana Vlachová (housle).\n\nVěnuje se osobně výuce mladých hudebníků na Pražské konzervatoři a hlavně AMU, zapojil se úspěšně i do odborné publikační činnosti.\n\nMiroslav Petráš, od roku 2005 profesor, vyučuje na pražské AMU od roku 1983 hru na violoncello. Mezi jeho nejúspěšnější žáky patří např.:\n\nOd roku 1993 ještě navíc vede studenty na pražské konzervatoři. K jeho známějším žákům patří zejména: Jan Szakál, Jakub Tylman a Ivan Vokáč. Pravidelně se účastní letních kurzů, např. Mezinárodní hudební akademie pro české a americké studenty v Plzni.\n\nAutor, který je zkušený hráč na violoncello, se v knize \"Pojednání o tónu\" zabývá dvěma nejdůležitějšími věcmi pro dokonalý přednes. V prvé části popisuje stavbu nástroje, jeho rozměry, druhy materiálu i další specifické úpravy pro dosažení optimálního zvuku. Ve druhé části čerpá ze svých zkušeností a seznamuje s hlavními zásadami při tvoření tónu, které by měl profesionální violoncellista znát a dodržovat. Kniha je psaná odlehčenou formou, přesto je plná zkušeností získaných mnoholetou praxí. Publikaci \"Pojednání o tónu\" o 106 stranách vydala v roce 2005 Akademie múzických umění (ISBN 80-7331-044-9).\n\nMiroslav Petráš se na koncertech úspěšně presentuje svými vlastními skladbami, např. Hukvaldskou fastasií a Smetanovskou fantasií.\n\nDiskografie je za jeho dlouhou dobu sólového i orchestrálního nahrávání velmi bohatá. Zde jen několik nejvýznamnějších nahrávek (nejsou zde například zahrnuty nahrávky pro Čs. rozhlas apod.):\n\n"}
{"id": "670486", "url": "https://cs.wikipedia.org/wiki?curid=670486", "title": "Naboso", "text": "Naboso\n\nBosky, bosá chůze nebo moderněji bosování znamená chodit či být bez bot. Ochrana nohy, sociální podmínky a móda přinesly chůzi v botách. Nosení bot je výlučně lidskou charakteristikou, s výjimkou např. kování koní.\n\nNázev bosování je překlad či kalk anglického pojmu \"barefooting\".\n\nChůze bosky má svá rizika i přínosy.\n\nObuv chrání před zraněními, odřeninami, škrábnutími a píchnutími různých předmětů (sklo, kameny, trní a další). Chrání před zraněními od jedovatých rostlin a zvířat i parazity, kteří mohou proniknout do případných ran. U bosé nohy hrozí také \"dermatofytóza\" tam, kde může růst plíseň (lázně, veřejné sprchy), pokud je nedesinfikovaná noha uzavřena v nedesinfikované obuvi.\n\nV chladném počasí má obuv funkci tepelné ochrany a za mrazů chrání před omrzlinami. Další problémy, které může způsobit chůze bosky, jsou dočasné bolesti ve svalech, achillovy šlachy. I puchýře se mohou objevit v prvních týdnech chůze bosky, než kůže zesílí, pokud člověk nedodrží zásadu postupného přivykání. U osob s diabetem může být bosá chůze vzhledem k náchylnosti poranění velmi riskantní.\n\n\nNěkteré sporty jsou provozovány převážně bosky, jiné mohou být bosky i v obuvi: plavání, vodní pólo, bojová umění, gymnastika, jóga, plážový volejbal, vodní lyžování, surfování, ale i pěší turistika.\nBěh bosky je převážně rekreační, ze špičkových běžců je připomínán Abebe Bikila a Zola Budd.\n\nTaké český běžec René Kujan trénuje běh bos.\n\nV USA i některých zemích Evropy (včetně ČR) jsou skupiny, které organizují a provozují bosou turistiku. V Česku tuto aktivitu zpopularizoval David Mrhač a Igor Slouka ze spolku Bosá turistika. V německy mluvících zemích jsou oblíbené \"Barfuss Parky\" nebo \"Barfußpfad\", které nabízejí návštěvníkům možnost bosé chůze za relaxačním účelem. V České republice vznikla taková stezka u Valtic.\n\nStezka pro bosé nohy, neboli také bosá stezka, je speciální hmatový chodník, určený k chůzi naboso. Návštěvníci bosých stezek mají možnost si na relativně bezpečném terénu vyzkoušet bosou chůzi po různých druzích zpravidla přírodních povrchů, jakými jsou například šišky, jehličí, písek, sláma, štěrk, oblázky další a přesvědčit se tak, že bosá chůze může být zdravou a příjemnou formou rekreačního vyžití.\n\nZatímco v USA a západní Evropě mají bosé stezky dlouholetou tradici, v České republice začaly vznikat až okolo roku 2012 a jejich boom začal až v letech 2014 a 2015. V současné době je podle statistiky spolku Bosá turistika v České republice evidovaných 14 bosých stezek a mezi jejich provozovatele patří rovněž školská zařízení a léčebny.\n\nPřehled evidovaných bosých stezek v České republice:\n\nBosé stezky ve školách a školkách:\n\nBosé stezky v léčebných zařízeních\n\nZákladním předpokladem pro bosou stezku je, aby byla příjemná chodidlům. Chůze po bosé stezce by měla být příjemným zážitkem a proto je třeba volit takové materiály povrchů, po kterých bude bosá chůze přirozená. Délka jednotlivých polí se zpravidla pohybuje kolem 2. až 4. m. Bosá stezka může obsahovat i pole s k chodidlům méně příjemnými povrchy, avšak délka těchto polí by měla být krátká (postačí okolo 1. metru). Poměr příjemných a nepříjemných povrchů by měl být 75 % příjemných povrchů : 25 % nepříjemných povrchů z celkové délky stezky. Jako podklad pod povrch se zpravidla dává vodopropustná mulčovací fólie nebo geotextilie, která zamezuje prorůstání plevele.\n\nAlternativou pro chození bosky je nosit takzvané bosé boty, které kombinují ochrannou a společenskou funkci s výhodami bosé chůze. Tyto boty jsou bez zvýšené paty a špičky, bez podpory klenby, naopak mají široký prostor pro prsty, tenkou ohebnou podrážku a nízkou hmotnost.\n\n\n\n\nNošení bot je znamením civilizace. V USA bývají nápisy \"\"No Shoes, No Shirt, No Service\"\" (Bez bot a trička nebudete obslouženi), uvádí se, že je to reakce na módu hippies 60. let, kdy chůze bosky byla spojována s undergroundem. Mnoho dnešních obchodů, restaurací a jiných veřejných prostor (protiprávně) nedovoluje lidem vstoupit bosky.\n\nŘízení dopravních prostředků bosky není ve většině zemí zakázáno. Jako protiargument se však uvádí, že bosé řízení může zvyšovat nehodovost, protože noha může uklouznout na pedálu, v horku může cítit nepohodu při kontaktu s pedály, chodidlo se může rychleji unavit při dlouhých trasách.\n\n\n\n\n"}
{"id": "670488", "url": "https://cs.wikipedia.org/wiki?curid=670488", "title": "Baum", "text": "Baum\n\nPříjmení Baum nosí více různých osobností:\n\n\n"}
{"id": "670491", "url": "https://cs.wikipedia.org/wiki?curid=670491", "title": "Martin Streit", "text": "Martin Streit\n\nMartin Streit (* 2. února 1977 ve Vyškově) je bývalý český hokejový útočník.\n\nS hokejem začínal v týmu HC Olomouc, kde debutoval v české nejvyšší lize v sezóně 1995/96. V Olomouci hrával až do konce sezóny 1996/97, kdy tým prodal extraligovou licenci týmu HC Becherovka Karlovy Vary a Streit společně s klubem odešel do Karlových Varů.\n\nByl draftován v NHL v roce 1995 v 7. kole (celkově 178.) týmem Philadelphia Flyers.\n\nV Karlových Varech hrál necelé tři sezóny (1997/2000), skončil vždy na nepostupovém a nesestupovém místě. Sezónu 1999/2000 začal ve Varech, kdy odehrál 18 zápasů, ve kterých nasbíral dvě asistence, následně byl 8. listopadu 1999 vyměněn do týmu HC Vítkovice za Zdeňka Pavelka. Ve Vítkovicích dohrál sezónu na posledním místě a klub musel podstoupit boj o extraligu s týmem HC Dukla Jihlava. Nad Jihlavou zvítězili Vítkovičtí 4:0 na zápasy a uhájili účast na další ročník. Poté odešel do zámoří, kde si chtěl vyzkoušet ligu NHL. Snažil se prosadit do nového týmu Columbus Blue Jackets, ale v týmu se neprosadil a dostal smlouvu hrát na farmě Columbus v Syracuse Crunch. Smlouvu odmítl a vrátil se zpět do české extraligy do Karlových Varů, odtud byl ještě poslán na hostování do týmu HC Femax Havířov. Během sezóny v Havířově odehrál 11 zápasů; 12. prosince 2000 ho nový trenér Karlových Varů Radim Rulík stáhnul z hostování. Ve Varech se mu nedařilo, dokonce byl poslán do nižší ligy do týmu LHK Jestřábi Prostějov. Zde odehrál jeden zápas, ve kterém vstřelil gól. Poté se vrátil zpět do Varů a dohrál sezónu tam. Po skončení smlouvy ve Varech se dohodl s týmem HC Vsetín, kde strávil dvě sezóny 2001/03. V sezóně 2002/03 si poranil lokty a levé koleno. Po léčení zkusil hrát v nižší lize v týmu LHK Jestřábi Prostějov v sezóně 2003/04, kde odehrál celou základní část a boj o udržení v nižší lize. 22. března 2004 byl společně se třemi dalšími spoluhráčemi propuštěn. Po propuštění si dal devítiměsíční pauzu od hokeje. Ještě jednou se vrátil do hokeje coby podnikatel týmu HC Uničov. Souhlasil s nabídkou a vypomohl Uničovu, který hrál 2. ligu, udržet se ve 2. lize. Poté ukončil hokejovou kariéru a vrátil se do Olomouce, kde založil autoservis (Autocentrum Mastr-Group).\n\nZa reprezentační Ačko odehrál jeden přípravný zápas 11. dubna 1999 proti Slovensku.\n\n"}
{"id": "670493", "url": "https://cs.wikipedia.org/wiki?curid=670493", "title": "New Line Cinema", "text": "New Line Cinema\n\nNew Line Cinema je americké filmové studio. Založeno bylo roku 1967 jako filmový distributor, později se stalo nezávislým filmovým studiem. V roce 1993 získal nad společností kontrolu koncern Turner Broadcasting System, Inc. Od roku 1996 spadá pod Warner Bros., který patří mezi šest největších filmových producentů na světě. Hlavní evropské pobočky New Line Cinema v zastoupení Warner Bros. jsou ve Vídni a v Berlíně.\n\nZnámým se New Line Cinema stala v 80. letech 20. století, kdy natočila hororovou sérii \"Noční můra v Elm Street\". Na přelomu 20. a 21. století si New Line Cinema vybral režisér Peter Jackson jako studio, které bude financovat jeho film podle předlohy Tolkienova \"Pána prstenů\". Vybral si jej proto, že to bylo jediné studio ze všech, které mu umožnilo natočit trilogii a ne pouze jeden film.\n\n"}
{"id": "670496", "url": "https://cs.wikipedia.org/wiki?curid=670496", "title": "Mark Clark Bridge", "text": "Mark Clark Bridge\n\nMark Clark Bridge nebo General Mark Clark Bridge (tj. most Marka Clarka, most generála Marka Clarka), který byl postaven v roce 1949, převádí státní silnici Washington State Route 532 přes řeku Stillaguamish ze Stanwoodu na Caamañův ostrov. Most byl pojmenován na památku generála Marka Clarka (1896–1984), vyznamenaného armádního důstojníka v II. světové válce, který sloužil v pevnosti Lewis a strávil značnou část svého důchodu na Caamañově ostrově. Pobřežní vody okolo ostrova jsou příliš mělké pro provoz přívozu, proto byl tento most důležitou spojnicí pro obyvatele ostrova a návštěvníky.\n\nSedmnáctého srpna 2010 byl zprovozněn nový most – Camano Gateway Bridge. Most Marka Clarka byl následně uzavřen a zbourán.\n\nWashington State Department of Transportation (tj. Washingtonské státní ministerstvo dopravy) začalo s výstavbou nového mostu v létě roku 2009. Požadavky kladené na tento most byly:\n\n"}
{"id": "670497", "url": "https://cs.wikipedia.org/wiki?curid=670497", "title": "Rigi-Scheidegg-Bahn", "text": "Rigi-Scheidegg-Bahn\n\nRigi-Scheidegg-Bahn (RSB) je bývalá úzkorozchodná železnice o rozchodu 1 000 mm ve Švýcarsku v kantonu Schwyz. Trať spojovala vrcholovou stanici Rigi Scheidegg ve výšce 1 648 m n. m. s níže položeným Rigi Kaltbad ve výšce 1 453 m n.m. a tratí Vitznau-Rigi-Bahn\n\nTrať byla vybudována od roku 1871 a v době dokončení byla nejvýše položenou železniční tratí v Evropě. Stavba železnice vyžadovala rozsáhlé zemní a skalní práce, na trati byl vybudován tunel 70 m délky a železný most délky 50 m. Z tohoto důvodu byla železnice otevřela ve dvou fázích. První úsek byl otevřen 14. července 1874 v části k lázním Unterstetten a druhá část byla otevřena 1. června 1875 do Scheideggu.\n\nNa trati byla provozována pouze parní trakce, jeden parní vůz. Trať s rozchodem 1 000 m a délky 6 747 m měla nejvyšší sklon 50 ‰.\n\n22. ledna 1878 společnost zkrachovala a parní vůz byl prodán v konkurzu. 13. prosince 1879 převzala dráhu nová společnost, Vitznau-Rigi-Bahn, která dráhu provozovala do 20. září 1931, kdy byl provoz ukončen a drážní vozidla byly prodány. V roce 1942 byly sneseny i koleje.\n\nPůvodní železniční trať, její podklad, slouží dnes jako celoroční turistická trasa. Rigi Scheidegg je nyní přístupný lanovkou Kräbel-Scheidegg, která patří pod Arth-Rigi-Bahn.\n\n\n"}
{"id": "670498", "url": "https://cs.wikipedia.org/wiki?curid=670498", "title": "Československá hokejová reprezentace v sezóně 1934/1935", "text": "Československá hokejová reprezentace v sezóně 1934/1935\n\n Československo – Kanada (Winnipeg Monarchs) 0:7 (0:1, 0:2, 0:4)\n\n21. prosince 1934 – Praha\nBranky Československa: nikdo\nBranky Kanady (Winnipeg Monarchs): 11. Rivers, 23. Yellowlees, 30. Rivers, 38. I. A. Lemay, 40. Yellowlees, 42. Craighton, 44. I. A. Lemay.\nRozhodčí: Rektořík, Fröhlich (TCH)\n\nČSR: Peka – Kraus, Košek (30. Michálek) – Tožička, Maleček, Kučera – Cetkovský (30. Troják), Michálek, Švihovec.\n\nKanada: Jones – Shewan, Hinkel – I. A. Lemay, Anthony Lemay, Craighton – Rivers, Yellowlees, Linquist.\n\n2. března 1935 – Praha\nBranky Československa: 2. Josef Maleček, 5., 31. a 45. Oldřich Kučera\nBranky Francie: 16. Besson, 35. Claret, 42. Hagenauer.\nRozhodčí: Fröhlich, Krásl (TCH)\nVyloučení: 1:1\n\nČSR: Peka – Hromádka, Pušbauer – Tožička, Maleček, Kučera – Císař, Brant, Troják.\n\nFrancie: Chagnet – Belhumeur, Katz – Cadorette, Gagnon, Besson – Haguneauer, Claret.\n\n\n"}
{"id": "670502", "url": "https://cs.wikipedia.org/wiki?curid=670502", "title": "Švábské zrcadlo", "text": "Švábské zrcadlo\n\nŠvábské zrcadlo (něm. \"Schwabenspiegel\") je právní kniha sepsaná hornoněmecky jakýmsi augspurským františkánem v druhé polovině 13. století, která byla využívána hlavně v jihoněmecké oblasti.\n\nŠvábské zrcadlo v obecných záležitostech vychází ze \"Saského zrcadla\", resp. z na něho vycházejícího \"Deutschenspiegelu\" (\"Zrcadla německých lidí\"), ale autor svoje dílo obohacuje o zásady vycházející z Bible, římského, kanonického práva, franských kapitulářů a dalších pramenů. Je rozděleno, podobně jako \"Saské zrcadlo\", na část věnovanou zemskému a část lennímu právu. Naopak ve vztahu papeže a císaře přiznává na rozdíl od severoněmeckého pojetí větší moc papeži. Zajímavé je pojednání o židovské přísaze, vlivem kanonického práva jsou také zakázána smíšená manželství. Dočkalo se překladu do latiny, francouzštiny a češtiny.\n\nNázev \"Švábské zrcadlo\" není původní, ale začalo se používat až od 17. století na návrh Melchiora Goldasta, předtím se používalo opisných názvů \"Land und Lechniensbuch\",\" Kaiserrecht\" a \"Spiegel kaiserlichen und gemeinen Landechts\".\n\n\n\n"}
{"id": "670505", "url": "https://cs.wikipedia.org/wiki?curid=670505", "title": "Korjačtina", "text": "Korjačtina\n\nKorjačtina je jazyk z malé izolované čukotsko-kamčatské rodiny, kterým hovoří Korjaci, malý národ sídlící na ruském Dálném východě, především na Kamčatském poloostrově. Při sčítání lidu v roce 2002 uvedlo znalost korjackého jazyka 3 019 osob, tedy 34,5 % z celkového počtu Korjaků v Rusku. Procento Korjaků, kteří jazyk bez potíží ovládají, je však patrně mnohem nižší, podle některých odhadů jen 5,4 %.\n\nZ hlediska morfologické typologie se korjačtina řadí k aglutinačním jazykům s výskytem sufixů, prefixů i cirkumfixů (tedy afixů složených z prefixové a sufixové části). Oproti příbuzné čukotštině zde existuje navíc opozice dvojného a množného čísla (čukotský příznak plurálu \"-t\" odpovídá korjackému duálu, zatímco korjacký plurál nemá v čukotštině ekvivalent) a specifické pádové formy. Základní větná konstrukce je ergativní. Podobně jako v dalších ergativních jazycích existují u sloves dva typy časování: podmětné a podmětně-předmětné, jehož tvary vykazují shodu s osobou a číslem podmětu i předmětu. Slovesa mají čas přítomno-minulý, předminulý, minulý II, budoucí I a budoucí II; způsob oznamovací, rozkazovací a subjunktiv. Větný slovosled je relativně volný.\n\nKorjačtina se rozpadá do řady dialektů, např. čavčuvenský, apukinský, itkanský, kamenský, parenský, karaginský nebo palanský; ne všechny jsou vzájemně srozumitelné. Za dialekt byla považována také aljutorština, dnes zpravidla chápaná jako samostatný jazyk, k němuž jsou v širším smyslu přiřazovány i některé dialekty původně chápané jako korjacké (palanský, karaginský). V rámci čukotsko-korjacké skupiny se vymezují tzv. \"j\"-dialekty (čavčuvenský a další), \"t\"-dialekty (aljutorské) a \"r\"-dialekty (čukotské), označované podle korespondujících hlásek v jednotlivých dialektech (srovnej např. korjacké jin’e-k\", aljutorské tin’a-k\" a čukotské \"rin’e-k\", vše s významem „létat“).\n\nPrvní korjacká abeceda vycházející z latinky byla vytvořena pro čavčuvenský dialekt v roce 1931. O pět let později vznikla nová abeceda na bázi azbuky, která se používá dosud:\n\nDnes se korjačtina vyučuje na prvním stupni základních škol, na pedagogické škole v městě Palaně, na Institutu národů Severu pedagogické univerzity A. I. Gercena v Petrohradu.\nV korjackém jazyce existuje pravidelné rádiové a televizní vysílání (z Palany). Články v korjačtině občas vychází i v regionálním deníku Narodovlastije. Ve všech médiích se používá čavčuvenský dialekt, který nemusí být všem mluvčím korjačtiny bez problémů srozumitelný.\n"}
{"id": "670520", "url": "https://cs.wikipedia.org/wiki?curid=670520", "title": "Petráš", "text": "Petráš\n\nPříjmení Petráš nosí více různých osobností:\n\n\n"}
{"id": "670521", "url": "https://cs.wikipedia.org/wiki?curid=670521", "title": "Petříček", "text": "Petříček\n\nPetříček může být:\n\n\n\n\n"}
{"id": "670522", "url": "https://cs.wikipedia.org/wiki?curid=670522", "title": "Sex noci svatojánské", "text": "Sex noci svatojánské\n\nSex noci svatojánské (anglicky \"A Midsummer Night's Sex Comedy\") je americká filmová komedie scenáristy a režiséra Woodyho Allena z roku 1982. Jde o první Allenův film, ve kterém hraje Mia Farrowová.\n"}
{"id": "670524", "url": "https://cs.wikipedia.org/wiki?curid=670524", "title": "Hotel New Hampshire", "text": "Hotel New Hampshire\n\nHotel New Hampshire může být:\n"}
{"id": "670525", "url": "https://cs.wikipedia.org/wiki?curid=670525", "title": "Klára Pollertová-Trojanová", "text": "Klára Pollertová-Trojanová\n\nKlára Pollertová-Trojanová, rozená Klára Pollertová (* 17. září 1971 Praha), je česká herečka.\n\nPochází ze známé sportovní a umělecké rodiny Pollertů, jejím bratrem je olympijský vítěz z Letních olympijských her 1992 v Barceloně Lukáš Pollert.\n\nV československém filmu debutovala již v dětském věku v roce 1979 ve stejnojmenné filmové adaptaci Čapkovy novely \"Hordubal\". V roce 1983 pak účinkovala v televizním seriálu \"Návštěvníci\". V roce 1989 ztvárnila jednu z hlavních postav snímku \"Vrať se do hrobu!\". Společně se svým mužem Ivanem Trojanem si zahrála i jeho filmovou manželku ve snímku \"Jedna ruka netleská\" z roku 2003.\n\nPo ukončení studií na střední odborné škole vystudovala herectví na pražské DAMU, kde získala titul MgA., v divadle začínala hrát v roce 1994 Činoherním studiu Ústí nad Labem. Od roku 1995 byla členkou pražského Divadla pod Palmovkou.\n\nOd roku 1992 je jejím manželem herec Ivan Trojan, se kterým má čtyři syny – Františka (* 1999), Josefa (* 2001), Antonína (* 2009) a Václava (* 2012).\n\n\n\n\n\n\n\n"}
{"id": "670528", "url": "https://cs.wikipedia.org/wiki?curid=670528", "title": "Hotel New Hampshire (film)", "text": "Hotel New Hampshire (film)\n\nHotel New Hampshire (anglicky \"The Hotel New Hampshire\") je film scenáristy a režiséra Tonyho Richardsona z roku 1984 podle stejnojmenného románu Johna Irvinga.\n"}
{"id": "670532", "url": "https://cs.wikipedia.org/wiki?curid=670532", "title": "Mount Fairweather", "text": "Mount Fairweather\n\nMount Fairweather (v Kanadě oficiálně označována jako Fairweather Mountain) je se 4671 metry nad mořem jednou z nejvyšších hor světa, ležících při pobřeží moře. Hora leží 20 km od Tichého oceánu na hranicích Aljašky a Britské Kolumbie. Z větší části leží Fairweather v Národním parku Glacier Bay v USA, ale vrchol leží na území Kanady. Hora Fairweather je označována jako Boundary Peak 164 nebo jako \"US/Canada Boundary Point #164\".\n\nHora byla pojmenována 3. května 1778 kapitánem Jamesem Cookem, patrně byla pojmenována podle dobrých povětrnostních podmínek, které zde Cookovu expedici zastihly.\n\nFairweather leží nad Glacier Bay ve Fairweather Range v pohoří svatého Eliáše. Podobně jako další velké hory v pohoří svatého Eliáše tvoří Fairweather výraznou krajinnou dominantu danou značným převýšením od hladiny Glacier Bay.\n\nDíky špatným povětrnostním podmínkám je vrchol hory obvykle zahalen oblaky. Navzdory svému jménu panují na hoře Fairweather drsné povětrnostní podmínky. Roční úhrn srážek (většinou sněhových) převyšuje 2500 mm, zatímco teploty klesají k −46 °C.\n\nV jazyce tlingit je hora známa jako Tsalxhaan. Vypráví se, že hory \"Tsalxhaan\" a \"Yaas'éit'aa Shaa\" (Mount Saint Elias) kdysi stály bok po boku, ale pohádaly se a rozešly se. Hory v jejich okolí jsou nazývány \"Tsalxhaan Yatx'i\" – \"děti Tsalxaanu\".\n\nNa Fairweather prvně vystoupili v roce 1931 Allen Carpé a Terris Moore.\n"}
{"id": "670533", "url": "https://cs.wikipedia.org/wiki?curid=670533", "title": "Little Walter", "text": "Little Walter\n\nLittle Walter, narozen jako Marion Walter Jacobs (1. května 1930 – 15. února 1968) byl americký zpěvák, hamonikář a kytarista, který spolupracoval i s Muddy Watersem.\n\nV roce 1980 byl uveden do Blues Hall of Fame a v roce 2008 do Rock and Roll Hall of Fame, v sekci \"Sideman\".\n"}
{"id": "670535", "url": "https://cs.wikipedia.org/wiki?curid=670535", "title": "Lou Gramm", "text": "Lou Gramm\n\nLou Gramm, narozen jako Louis Andrew Grammatico (* 2. května 1950, Rochester, New York, USA), je americký zpěvák a skladatel, známý jako zakládající člen skupiny Foreigner, se kterou hrál od jejího založení v roce 1976 až do roku 1990 a potom od roku 1992 do roku 2003.\n"}
{"id": "670536", "url": "https://cs.wikipedia.org/wiki?curid=670536", "title": "Antheraea alleni", "text": "Antheraea alleni\n\nAntheraea alleni je noční motýl z čeledi Saturniidae. Byl objeven na Borneu.\n\nRozpětí křídel samečků je 45-52 mm a kolem 55 mm u samiček.\n\n"}
{"id": "670544", "url": "https://cs.wikipedia.org/wiki?curid=670544", "title": "The Allman Brothers Band", "text": "The Allman Brothers Band\n\nThe Allman Brothers Band byla americká rocková skupina, kterou v roce 1969 založili bratři Duane a Gregg Allmanovi. Skupina se rozpadla roku 1976, o dva roky později byla obnovena, ale roku 1982 opět zanikla. Další obnovení přišlo v roce 1989, odkdy skupina vystupovala až do roku 2014. Právě v tomto roce oznámili Derek Trucks a Warren Haynes svůj odchod a skupina následně ukončila svou činnost. Během své kariéry skupina vydala jedenáct studiových alb.\n\n\n\n"}
{"id": "670549", "url": "https://cs.wikipedia.org/wiki?curid=670549", "title": "Chuckanutské hory", "text": "Chuckanutské hory\n\nChuckanutské hory (: \"Chuckanut Mountains\" nebo \"Chuckanuts\"; z indiánského slova \"Chuckanut\", „dlouhá pláž daleko od úzkého vchodu“) se nacházejí na severozápadě USA, v severní části státu Washington, na pobřeží Pugetova zálivu, jen kousek jižně od města Bellingham. Jsou jedinou částí Kaskádového pohoří, která leží až na pobřeží moře. Jedná se také o část ekoregionu Lesy Pugetovy nížiny.\n\nDo pohoří patří celý Larrabeeův státní park, první státní park ve Washingtonu, vytvořený v roce 1923. Mezi nejdůležitější hory pohoří patří North Lookout Mountain a Sehome Hill.\n\nChuckanutské hory vznikly zvrásněním chuckanutské formace, která se skládá z 55 milionů let starého pískovce, slepence, břidlice, černého a černého pálavého uhlí, a huntingdonské formace, která se skládá převážně z pískovce a břidlice, dále také z odkrytého prejurského fylitu. Chuckanutské hory jsou známým nalezištěm třetihorních fosilií listů.\n\nV roce 1988 byl na Blanchardově hoře odkryt přeměněný fylit, zelený rohovec a mléčný křemen. Odkryv je unikátní také velkými kusy stilpnomelanu.\n"}
{"id": "670550", "url": "https://cs.wikipedia.org/wiki?curid=670550", "title": "Neptunea angulata", "text": "Neptunea angulata\n\nNeptunea angulata je vyhynulý druh velkého fosilního plže z čeledi surmovkovití.\n\nOhledně pojmenování tohoto plže byly vedeny spory, protože vzorky tohoto druhu byly dříve považovány za druh \"Neptunea contraria\", což je ovšem jiný, žijící druh stejného rodu. Spor byl vyjasněn v roce 1986 C. M. Nelsonem a T. Painem.\n"}
{"id": "670557", "url": "https://cs.wikipedia.org/wiki?curid=670557", "title": "Adolf von Baeyer", "text": "Adolf von Baeyer\n\nJohann Friedrich Wilhelm Adolf von Baeyer (31. října 1835 Berlín – 20. srpna 1917 Starnberg)\nbyl německý chemik, který syntetizoval indigo a v roce 1905 získal Nobelovu cenu za chemii za „výzkum organických barviv a hydroaromatických sloučenin“. Studoval matematiku a fyziku na Humboldtově univerzitě a poté odjel do Heidelbergu studovat chemii s Robertem Bunsenem. Tam pracoval převážně v laboratoři Friedricha Kekulého. V roce 1860 se stal lektorem na Gewerbeinstitut Berlin (dnes Technická univerzita Berlín) a v roce 1871 profesorem na Univerzitě ve Štrasburku. V roce 1875 se pak stal profesorem chemie na Mnichovské univerzitě.\n\nMezi jeho úspěchy patří syntéza a popis rostlinného barviva indiga, objev fenolftaleinových barviv, výzkum polyacetylenů, oxoniových solí, nitroso sloučenin a derivátů kyseliny močové (včetně objevu kyseliny barbiturové, základní složky barbiturátů, roku 1864). Jako první navrhl v roce 1869 správný chemický vzorec indolu.\n\n\nOd roku 1911 byla na jeho počest nepravidelně udělována „Medaile Adolfa von Baeyera“.\n\nByl členem mnoha učených společností:\n\nOd roku 2009 nese jeho jméno měsíční kráter von Baeyer.\n\n\n"}
{"id": "670561", "url": "https://cs.wikipedia.org/wiki?curid=670561", "title": "Tom Hill", "text": "Tom Hill\n\nTom Hill (rodné jméno Thomas Hill, narozen 11. dubna 1950) je britský hudebník a skladatel, nejvíce známý jako baskytarista skupiny Geordie.\n"}
{"id": "670564", "url": "https://cs.wikipedia.org/wiki?curid=670564", "title": "Fanny Hill", "text": "Fanny Hill\n\nMemoirs of a Woman of Pleasure (1748–1749, Paměti rozkošnice), je erotický román anglického spisovatele Johna Clelanda (1709-1789), známý spíše podle jména své hlavní hrdinky Fanny Hill. Kniha je považována za první pornografický román vůbec.\n\nCleland román napsal během svého pobytu ve vězení pro dlužníky Fleet Prison, kde pro dluh 840 liber (dnes přibližně sto tisíc liber) strávil více než rok. Kniha pak vyšla ve dvou částech (první díl v listopadu 1748 a druhý v únoru 1749) a byla na svou dobu naprosto šokující. Obsahuje v první osobě vyprávěný příběh londýnské kurtizány a je zaměřena na otevřený popis lidského pohlavního styku a některých sexuálních úchylek, nikde však nepřekračuje únosnou hranici. Naopak vykazuje na svou dobu výrazné literární kvality a zobrazuje mravy tehdejší londýnské společnosti a dvojí život vážených politiků, diplomatů, státních úředníků a bohatých obchodníků. Cleland v něm rovněž vyjadřuje názor, že lidské štěstí spočívá v tělesné lásce.\nCleland byl z vězení propuštěn v březnu roku 1749, ale již v listopadu tohoto roku byl společně s vydavatelem románu znovu zatčen, neboť román vyvolal velké pobouření. Kniha byla stažena z prodeje a Cleland byl postaven před soud, na kterém se od románu distancoval a vyjádřil přání, aby byl v této podobě navždy zapomenut. Roku 1750 pak napsal silně zcenzurovanou verzi, za kterou byl opět zažalován, ale žaloba byla stažena a tato verze mohla být legálně uváděna na trh. Plný text románu nebyl ovšem více než sto let oficiálně vydán a román se šířil v nelegálních a často zkrácených a zvulgarizovaných edicích.\n\nRomán se skládá ze dvou dlouhých dopisů, ve kterých Fanny, nyní šťastná manželka milujícího manžela, popisuje své přítelkyni svůj minulý život. Jako patnáctiletá chudá venkovská dívka se Fanny vydala po smrti svých rodičů hledat obživu do Londýna. Díky své nezkušenosti nakonec skončila ve veřejném domě a byla nucena se živit prostitucí, přičemž byla důkladně zasvěcena do nejrůznějších tajů milostného aktu. Postupně však získala majetek, osobní nezávislost a nakonec i milovaného muže, čímž se vrátila k počestnému životu.\n\n\n"}
{"id": "670565", "url": "https://cs.wikipedia.org/wiki?curid=670565", "title": "Walter Ader", "text": "Walter Ader\n\nWalter Ader (7. listopadu 1912, Hodonín - ?) byl československý a později chilský šachista. V roce 1938 se stal mistrem Ústřední jednoty českých šachistů a také vyhrál bleskový šachový turnaj v plynových maskách, jenž se pořádal jako nácvik protichemické obrany. V tomtéž roce se vystěhoval do Chile, které později reprezentoval na 14. Šachové olympiádě v Lipsku v roce 1960. V Chile se rovněž stal redaktorem tamního šachového časopisu Jaque Mate.\n"}
{"id": "670566", "url": "https://cs.wikipedia.org/wiki?curid=670566", "title": "Ader", "text": "Ader\n\nPříjmení Ader nosí více různých osobností:\n\n\n"}
{"id": "670571", "url": "https://cs.wikipedia.org/wiki?curid=670571", "title": "Cyclops (rod)", "text": "Cyclops (rod)\n\nCyclops (dříve též Monoculus či Nauplius) je rod drobných vodních korýšů, řadící se mezi buchanky (Cyclopoida). Rod popsal již v roce 1776 dánský přírodovědec Otto Friedrich Müller. Název se odvozuje od jednookých antických obrů, kyklopů. Rod zahrnuje více než 400 druhů.\n\nBuchanky dorůstají velikosti 0,5 až 5 mm. Mají 5 párů nohou, nepárové naupliové oko. Pětičlenný zadeček je zakončen vidlicovitým přívěškem se štětinami – furkou.\n\nBuchanky jsou kosmopolitní.\n\nJsou hostiteli škulovců a vlasovce medinského. Spolu s dalšími drobnými korýši perloočkami jsou v akvaristice využívány jako krmivo – tzv. vodní blechy.\n"}
{"id": "670572", "url": "https://cs.wikipedia.org/wiki?curid=670572", "title": "Magneto", "text": "Magneto\n\nMagneto je generátor elektřiny, který využívá otáčivého pohybu permanentních magnetů k výrobě střídavého proudu. Řadí se mezi alternátory, které však běžněji používají místo permanentních magnetů elektromagnetické cívky.\n\nRukou poháněná magneta byla součástí prvních telefonů, kde poskytovala proud pro vyzvánění. Magneta upravená pro generování pulsů vysokého napětí jsou používána v některých systémech spalovacích motorů pro poskytování energie zapalovacím svíčkám.\n\nMagneta jsou nyní omezena především na motory, kde není k dispozici elektrické napájení, např. sekačky na trávu a motorové pily. Také jsou rozšířena v leteckých pístových motorech, ačkoliv tam obvykle bývá k dispozici elektrické napájení. Magneta jsou totiž spolehlivější než bateriové zdroje elektrické energie.\n\nMagneto je vpodstatě stejný stroj jako automobilový alternátor buzený permanentními magnety. Magneto pro svíčky nemá regulaci výstupního napětí, naopak však (třeba i přímo v sobě) má tzv. \"vysokonapěťovou cívku\", tedy autotransformátor pro tvorbu vysokého napětí pro jiskry z jinak malého napětí alternátoru/magneta.\n\n"}
{"id": "670579", "url": "https://cs.wikipedia.org/wiki?curid=670579", "title": "Jiří Schneider", "text": "Jiří Schneider\n\nJiří Schneider (* 2. srpna 1963 Karlovy Vary) je výkonný ředitel Aspen Institute Central Europe a bývalý český diplomat a politik; po sametové revoluci československý poslanec Sněmovny lidu a Sněmovny národů Federálního shromáždění za Občanské fórum, později za ODS, v 90. letech český velvyslanec v Izraeli, v letech 2010 až 2014 první náměstek ministra zahraničních věcí ČR a bývalý státní tajemník pro Evropskou unii.\n\nNarodil se v Karlových Varech, vystudoval České vysoké učení technické v Praze (ČVUT) obor geodézie, kartografie a následně od roku 1988 dálkově religionistiku na University of Cambridge.\n\nVe volbách roku 1990 byl zvolen za OF do Sněmovny lidu (volební obvod Severomoravský kraj). Po rozkladu Občanského fóra přestoupil v roce 1991 do poslaneckého klubu ODS. Ve volbách roku 1992 přešel do Sněmovny národů. Ve Federálním shromáždění setrval do zániku Československa v prosinci 1992.\n\nOd roku 1993 působí na ministerstvu zahraničních věcí, kde zastával různé funkce (třikrát stál v čele odboru analýz a plánování). V letech 1995 až 1998 zastával post českého velvyslance v Izraeli, načež se opět vrátil do řad ministerstva zahraničních věcí. V letech 2005 až 2010 byl programovým ředitelem think tanku Pražský institut bezpečnostních studií (PSSI, z anglického \"Prague Security Studies Institute\").\n\nOd srpna 2010 byl 1. náměstkem ministra zahraničních věcí. V dubnu 2011 padalo jeho jméno v souvislosti s potřebou obsadit uvolněnou pozici ministra vnitra. Počátkem září 2011 byl jmenován státním tajemníkem pro Evropskou unii. Funkci prvního náměstka vykonával do roku 2014.\n\nJe bratrem Jana Schneidera, bezpečnostního analytika a spolupracovníka \"České pozice\". Spolu s dalším vysokým představitelem Ministerstva zahraničních věcí, generálním sekretářem Jaromírem Plíškem (jmenován v září 2010), stál v mládí u zrodu křesťanské hudební skupiny \"Ejhle\", kde hrál na kytaru a zpíval. Je praktikující evangelík, veřejně se vyjadřoval například k otázce majetkového vyrovnání s církvemi a je členem redakční rady \"Křesťanské revue\". Je ženatý a má tři děti.\n\nDne 15. května 2015 byl zvolen prvním náměstkem Synodního kurátora Českobratrské církve evangelické. Jeho funkční období začalo v listopadu toho roku.\n\nOd ledna 2016 se stal výkonným ředitelem Aspen Institute Prague, který od 2017 nese název Aspen Institute Central Europe.\n\n"}
{"id": "670580", "url": "https://cs.wikipedia.org/wiki?curid=670580", "title": "Římskokatolická farnost Panny Marie Opava", "text": "Římskokatolická farnost Panny Marie Opava\n\nŘímskokatolická farnost Panny Marie Opava je územní společenství římských katolíků s farním kostelem (konkatedrálou) Nanebevzetí Panny Marie v Opavě.\n\n\n"}
{"id": "670585", "url": "https://cs.wikipedia.org/wiki?curid=670585", "title": "1. bavorská záložní divize", "text": "1. bavorská záložní divize\n\n1. bavorská záložní divize () byla jednotkou Královské bavorské armády a sloužila v rámci Německé armády za první světové války.\n\nDivize byla utvořena za mobilizace německé armády v srpnu 1914 a byla rozpuštěna v roce 1919 v rámci demobilizace německého vojska. Jakožto záložní divize obsahovala velký počet záložníků a dobrovolníků.\n\nDivize se zúčastnila počátečních bojů první světové války na západní hranici Německa a participovala také na tzv. závodu k moři, v jehož rámci bojovala v bitvě u Arrasu. Následně zůstala zakopána ve Flandrech do srpna 1916, kdy se zapojila do bitvy na Sommě. Roku 1917 vybojovala bitvy u Arrasu a Passchendaele, roku 1918 pak čtvrtou bitvu u Ypres.\n\nBojová sestava 1. bavorské záložní divize k datu mobilizace divize byla následující:\n\n"}
{"id": "670587", "url": "https://cs.wikipedia.org/wiki?curid=670587", "title": "Československá hokejová reprezentace v sezóně 1933/1934", "text": "Československá hokejová reprezentace v sezóně 1933/1934\n\n Československo – Rakousko 5:0 (1:0, 2:0, 2:0)\n\n9. prosince 1933 – Praha\nBranky Československa: 8. Jaroslav Císař, 22. Josef Maleček, 28. Oldřich Kučera, 36. Jiří Tožička, 39. Jiří Tožička.\nBranky Rakouska: nikdo\nRozhodčí: Porges (TCH)\n\nČSR: Jan Peka – Wolfgang Dorasil, Jaroslav Pušbauer – Jiří Tožička, Josef Maleček, Karel Hromádka – Jaroslav Císař, Oldřich Kučera, Tomáš Švihovec.\n\nRakousko: Ördögh – Trappl, Dietrichstein – Szell, Csöngei, Stanek – Tatzer, Göbel, Neumayer.\n\n\n"}
{"id": "670597", "url": "https://cs.wikipedia.org/wiki?curid=670597", "title": "Zánět okostice", "text": "Zánět okostice\n\nZánět okostice (periostitis) je onemocnění obalu kosti. Periostitida doprovází vznik ostruhy patní kosti. Způsobuje velkou bolest v dané oblasti. U běžců je zánět okostice na holeních velmi běžný. Příčinou může být nevhodná obuv, technika běhu či povrch, po němž se běží.\n\nVyužívají se protizánětlivé léky, které tiší bolest. Jsou ve formě mastí, gelů, a také protizánětlivých prášků (např: diclofenac duo, flector, voltaren atd.). Měla by se omezit zátěž alespoň po dobu 14 dnů.\n\nBěžeckou fázi by z počátku měla nahradit posilovna. Vhodné jsou legpressy a výpony. Zátěž by měla být lehce navyšována, až k opětnému dosažení maxima.\n\nZ rehabilitačních technik je vhodná důkladná masáž a protažení dolního lýtka. Masírováno by však nemělo být přímo bolestivé místo. Lékař může případně doporučit elektroléčbu.\n\nPo zbavení bolesti by neměl být uspěchán návrat do tréninkového režimu, je třeba zátěž zvětšovat postupně a s citem. Úplné zotavení může trvat až 3 týdny.\n"}
{"id": "670599", "url": "https://cs.wikipedia.org/wiki?curid=670599", "title": "Isla Bastimentos", "text": "Isla Bastimentos\n\nIsla Bastimentos (celým názvem Parque nacional marino Isla Bastimentos - Mořský národní park ostrov Bastimentos) je jedním z 15 panamských národních parků, který byl založen v roce 1988. Nachází se na severozápadě státu v provincii Bocas del Toro a je tvořen několika ostrovy stejnojmenného souostroví Bocas del Toro. Jedná se především o mořské chráněné území - z celkové rozlohy 13 226 ha připadá 11 596 na vodní plochu.\n\nV národním parku panuje tropické klima, průměrný roční srážkový úhrn dosahuje až 3 000 mm, teploty se pohybují okolo 26 °C. Na pevnině ostrovů roste tropický deštný prales, v pobřežních oblastech se nacházejí porosty mangrovů. Bylo zde napočítáno na 300 různých rostlinných druhů. Vyskytuje se zde 67 ptačích druhů, 32 druhů savců, (z toho 13 netopýrů).\n\nVysoká biodiverzita panuje i pod mořskou hladinou, kde se nacházejí korálové útesy či louky mořské trávy. Žije zde mnoho ryb, želv, ale např. i krokodýlů.\n\n"}
{"id": "670609", "url": "https://cs.wikipedia.org/wiki?curid=670609", "title": "Jang Se-hong", "text": "Jang Se-hong\n\nJang Se-hong (* 23. října 1953 Severní Korea) je bývalý severokorejský zápasník. V roce 1980 vybojoval na Letních olympijských hrách v Moskvě stříbrnou medaili ve volném stylu v kategorii do 48 kg. V roce 1978 vybojoval 2. místo na Asijských hrách.\n\n"}
{"id": "670615", "url": "https://cs.wikipedia.org/wiki?curid=670615", "title": "Mieroszów", "text": "Mieroszów\n\nMieroszów (německy \"Friedland\") je město v Polsku v Dolnoslezském vojvodství v okrese Wałbrzych. Město je vzdáleno 15 km od Wałbrzychu a 79 km od Vratislavi. Mieroszów leží u hranice s Českem, od nejbližšího českého města Meziměstí ho dělí 6 km. Městem protéká řeka Stěnava ( ), která u Starostína vtéká na území Česka. Městem přechází železniční trať Wałbrzych–Meziměstí, která je občas využívána pro nákladní dopravu.\n\nMěsto je sídlem stejnojmenné městsko-vesnické gminy, která má rozlohu 76,17 km² a žije zde přibližně 7 500 obyvatel. Tvoří ji tato sídla: Golińsk, Kowalowa, Łączna, Mieroszów, Nowe Siodło, Różana, Rybnica Leśna, Sokołowsko a Unisław Śląski.\n\nV roce 2015 měl Mieroszów 4 203 obyvatel, o 251 méně, než v roce 2010. Podíl žen z celkového počtu obyvatel představoval 52,1%. Během let 2002 - 2016 poklesl počet obyvatel města o 10,5%.\n\n\n"}
{"id": "670618", "url": "https://cs.wikipedia.org/wiki?curid=670618", "title": "Oberliga (NDR)", "text": "Oberliga (NDR)\n\nDDR-Oberliga resp. DDR-Eishockey-Oberliga byla nejvyšší hokejová liga ve Východním Německu. Byla založena v roce 1949 a zanikla v roce 1990. Od roku 1949 do roku 1970 popularita ledního hokeje stoupala a vzniklo více ligových soutěží, jejichž nejvyšší úrovní byla právě Oberliga. Přesto bylo v roce 1970 nečekaně ukončeno financování všech týmů kromě dvou (SG Dynamo Weißwasser a SC Dynamo Berlin) a ty tak zůstaly samy v nejvyšší soutěži. Některé z klubů, kterým bylo ukončeno financování pokračovalo v \"DDR-Bestenermittlung\", což byla neoficiální soutěž. Ta navazovala na druhou nejvyšší soutěž \"Gruppenligu\", která byla v roce 1970 zrušena. Před rokem 1970 hráli Oberligu také tyto týmy: TSC Berlin, Empor Rostock, Turbine Erfurt, ASK Crimmitschau, Einheit Dresden, SC Karl-Marx-Stadt, SG Frankenhausen, BSG Zwickau, SG Apolda, SG Schierke, SG Grün Weiß Pankow.\n\nZdroj: \n\nZdroj: \n\n"}
{"id": "670622", "url": "https://cs.wikipedia.org/wiki?curid=670622", "title": "Li Ho-pchjong", "text": "Li Ho-pchjong\n\nLi Ho-pchjong (* 16. října 1951 KLDR) je bývalý severokorejský zápasník. V roce 1980 vybojoval na olympijských hrách v Moskvě stříbrnou medaili ve volném stylu v kategorii do 57 kg. Startoval i o čtyři roky dříve na olympiádě v Melbourne, kde vypadl ve čtvrtém kole. V roce 1978 vybojoval 5. místo na Asijských hrách.\n\n"}
{"id": "670628", "url": "https://cs.wikipedia.org/wiki?curid=670628", "title": "Mořský geus", "text": "Mořský geus\n\nMořský geus (též psáno Mořský géz, v německém originále Der Meergeuse) je romantická opera o 3 dějstvích českého skladatele Františka Škroupa (op. 34, Plavec 91) na libreto německého básníka Johanna Carla Hickela. Premiéru měla dne 29. listopadu 1851 v pražském Stavovském divadle.\n\nPo neúspěchu \"Drahomíry\" (1848) se František Škroup při hledání námětu pro novou operu obrátil k mezinárodní látce, v modernějším stylu velké výpravné opery propojující individuální a kolektivní osudy. Libreto mu dodal básník Carl Johann Hickel (1811-1855), který úzce spolupracoval se Stavovským divadlem a se Škroupem spolupracoval již při řadě dřívějších příležitostí (slavností scéna \"Die Weihe der Kunst\" při nastoupení nového vedení divadla v roce 1846, slavnostní scéna \"Österreiches Sterne\" při nastoupení císaře Františka Josefa I. 17. prosince 1848).\n\nV souladu se svým demokratickým přesvědčením dodal Hickel Škroupovi libreto v revolučním duchu roku 1848. Námět \"Mořského geuse\" je vzat z raně novověkých nizozemských dějin a jeho předmětem je zápas nizozemských povstalců – gézů – proti španělské nadvládě. S bojovníky za svobodu podporovanými lidem je kontrastována nejen cizí moc prosazovaná hrubým násilím, zosobněná španělským důstojníkem donem Sandovalem, ale též domácí elita ochotná s ní spolupracovat (místodržící Griethuizen) i apatická střední vrstva národa (hostinský Vangrip). Po osvědčeném vzoru například Meyerbeerových \"Hugenotů\" je tento celospolečenský děj komplikován milostným vztahem mezi vůdcem gézů Ferdinandem a dcerou místodržícího Eleonorou. Pro Hickelovo politické přesvědčení je charakteristické, že \"Mořský geus\" nekončí tragicky, jak je obvyklé u „velké opery“, nýbrž přejímá optimistický závěr „osvobozenecké opery“, jako jsou Beethovenův \"Fidelio\", Cherubiniho \"Vodař\" nebo Rossiniho \"Vilém Tell\". S ohledem na dobové postavení ženy je zajímavá postava Eleonory: nejen že podobně jako Leonora ve \"Fideliovi\" osvobodí svého milého, ale postaví se sama v čelo gézského oddílu a vítězství dovrší tím, že zastřelí hlavní zápornou postavu, dona Sandovala.\n\nToto libreto mělo sice své estetické vady, ale bylo dramaticky dobře vystavené a účinné, poskytovalo efektní situace i přitažlivé postavy. Nevyhovovalo zcela Škroupově skladatelské metodě ani jeho konzervativnějším politickým názorům – podle skladatelova životopisce J. Plavce Škroup „ubrušoval nejostřejší hrany textu“. Při zhudebnění vycházel ze sobě bližších tradic romantické německé a italské opery spíše než francouzského velkooperního stylu, který libreto naznačovalo; na některých místech však lze rozpoznat vliv německé novoromantické opery reprezentované ranějšími díly Richarda Wagnera, jehož dílo Škroup soustavně propagoval. Stylově je ostatně opera dosti nejednotná, instrumentace místy velmi přiléhavá, ale trpící skladatelovým důsledným příklonem k homofonii.\n\nPartitura \"Mořského geuse\" byla dokončena někdy v létě roku 1851 a v následující sezóně nastudována. Premiéra se konala za řízení skladatele 29. listopadu 1851. U obecenstva měla největší ohlas z dosavadních Škroupových oper; skladatel byl několikrát vyvolán na scénu. Brzy následovaly čtyři reprízy, čímž nejúspěšnější operní novinkou sezóny 1851/52. Znovu byla zařazena na program na jaře roku 1853, kdy titulní úlohu po Josefu Reichelovi převzal populární pěvec Franz Stéger. Zpíval svou úlohu čtyřikrát v celé opeře a kromě toho ještě dvakrát v samostatném nejúspěšnějším 3. jednání, které si zvolil i jako součást své benefice na odchodnou. K propagaci hudby z této opery přispěl i při soukromých koncertech a zejména píseň \"O schöne, gold'ne Jugendzeit\" se díky němu značně rozšířila.\n\nI kritický ohlas byl příznivý, oceňována byla živost libreta i partitury a \"Mořský geus\" byl považován za Škroupovu nejlepší operu. Zvláště oceňovány byly obě árie Eleonory, hudební charakteristika Margarethy či houslové sólo; idylicko-komické scény s hostinským a jeho ženou byly považovány za ukázku zvláštního Škroupova talentu v této oblasti. I český časopis \"Lumír\", Škroupovi nepřátelským přinesl příznivou kritiku, byť s určitými ostny: \"Jest v ní mnoho dobrých, ba výtečných článků – z všelijakých novějších i starších zpěvoher rozličných mistrů. Celek jest effektu plný a řemeslně zpracovaný a musí se za nejzdařilejší ze všech nám známých oper Škroupových považovati. Jest živější a čilejší a ne tak kožená jako starší zpěvohry téhož skladatele. P. Škroup jest na lepší dráze, než posud byl, a nahradil, co geniu scházelo, velkou pilností. Provozování bylo pilné a pochvala ze strany obecenstva dost velká.\n\nPo úspěchu \"Mořského geuse\" v Praze se Škroup pokoušel o jeho prosazení na jiných jevištích. 28. srpna 1852 měl premiéru v Brně. Úspěch u obecenstva se zde neopakoval, opera byla po dvou reprízách stažena. Kritika byla nepříznivá: „Důvod spočívá zřejmě z největší části v tom, že neznámá čísla jsou mdlá a nudná a některá pěkná čísla jsou již příliš známá, neboť v opeře se hemží reminiscence z děl starších i novějších skladatelů.“ (Allgemeine Theater-Chronik, Leipzig).\n\nToto přijetí zamezilo další kariéře \"Mořského geuse\". Operu přijalo vídeňské Divadlo u Korutanské brány, o faktickém uvedení však literatura nehovoří, a rovněž úsilí skladatele o její uvedení v Lipsku bylo marné. V červenci 1853 ji však uvedlo městské divadlo v Linci.\n\nKdyž Škroup roku 1860 převzal vedení německé opery v Rotterdamu, uvedl zde posléze i svou operu, která svým námětem z nizozemské historie mohla být pro domácí obecenstvo přitažlivá. Premiéra se konala 17. dubna 1861 a úspěch předčil skladatelova očekávání. Rotterdamské obecenstvo, na jehož klid a vlažnost si Škroup obvykle stěžoval, \"Mořského geuse\" přijalo s nadšením, a to i díky výkonu slečny Keinzlové v roli Eleonory. Řada čísel musela být opakována, skladatel byl vyvolán na jeviště třikrát při zvednuté oponě a poté ještě dvakrát po skončení představení. O dva dny později se opera opakovala jako Škroupova benefice při vyprodaném divadle.\n\nŠkroup povzbuzen tímto přijetím jednal před začátkem nové sezóny znovu o uvedení své opery v Kasselu a Frankfurtu nad Mohanem. Ale jeho zdraví se rychle zhoršovalo a 7. února 1862 v Rotterdamu zemřel. Při tryzně, kterou na jeho počet uspořádalo \"Rotterdamsche Schouwburg\", se hrála mimo jiné předehra a závěrečný sbor z \"Mořského geuse\", a to s takovým úspěchem, že se sbor musel opakovat. To byla ale nadlouho poslední připomínka této opery.\n\nAž po dlouhé době byla uvedena v poloscénické podobě ve Stavovském divadle v roce 2003 (premiéra 27. března a jedna repríza 2. června), a to v rámci projektu \"Český triptych 1 - Předsmetanovská opera\".\n\n(Síň na zámku místodržícího v Antverpách) Sloužící zdobí síň k oslavě zásnub dcery místodržícího Richarda, spanilé Eleonory, s velitelem španělské posádky ve městě, donem Sandovalem (sbor \"Windet zum Kranze die duftigen Blüten\"). Starý vysloužilec a nizozemský vlastenec Wilrich ale žehrá na ženicha místodržitelovy dcery (píseň \"Ich hasse sie, der Niederländer Henker… Flammberg heraus!\").\n\nPřichází Eleonora doprovázená svou důvěrnicí Margarethou. Nevěsta se svěřuje se svým zármutkem: z poslušnosti k otci svolila k sňatku, je ale zamilována do jiného. Margarethe ji utěšuje (duet (\"Mag sich der mit Grillen plagen\"). Vcházejí místodržitel, don Sandoval a kapucínský mnich, který důstojníkovi právě přinesl dopis od vévody z Alby, jenž posílá antverpské posádce posily proti hrozícímu útoku povstalců (gézů). Sandoval ale netuší, že posel je ve skutečnosti přestrojený vůdce gézů Ferdinand, Eleonořina tajná láska (arieta Ferdinanda \"Gott schütze seinen Priester!\" a kvintet \"Nicht lange mehr soll diese Schaar\").\n\nKdyž Ferdinand osamí, zpívá o lásce k vlasti a nenávisti ke Španělům, zejména ke svému soku v lásce Sandovalovi (árie \"Geh! nur hin, Feind, den ich hasse\"). Vrací se Margarethe a zprostředkovává Ferdinandovo setkání s Eleonorovu (milostný duet Eleonory a Ferdinanda \"Geliebter Freund! Du wagst dein Leben!\"). Na Margaretino varování se Ferdinand vzdaluje. Síň se opět zaplní svatebními hosty (sbor \"Es tönen die Glocken!\"). Don Sandoval připíjí Španělsku (\"Hoch heb den Becher!\"), ale v tom se vrací Ferdinand a vyráží mu pohár z ruky. A ním vtrhla do paláce skupina gézů a nastává šarvátka Španělů s Nizozemci.\n\n(Vnitřek Vangripovy přístavní krčmy) Rozšafný hostinský Vangrip v klidu pokuřuje dýmku (kuřácká píseň \"Blas' ich den rauch aus meinem Pfeifchen\"). Z dřímoty jej vyruší nejprve, Ferdinand, který k malé radosti hostinského hodlá krčmu – jako již dříve vícekrát – využít k tajné bojové poradě gézů. Jen co se vzdálí, přichází Sandoval. Dozvěděl se totiž, že zde má mít Eleonora s někým schůzku, a zuří žárlivostí (árie \"Ich liebe sie; es fiel der glüh'nde Funken\"). Vyděšeného Vangipa donutí, aby jej ukryl a ponechal mu otevřeny zadní dveře. Margarethe přivádí Eleonoru (písně \"Worin hab' ich gefehlet\" a \"Liebt ein Mann ein armes Mädchen\") a dává se do manželské půtky s Vanrgipem (duet \"Holdes Weibchen, Turteltäubchen\"). Ferdinand se znovu shledává s Eleonorou, která jej marně zrazuje od bojových plánů (duet \"Sie ist allein! Eleonore!\"). Ve chvíli osamění dává Eleonore průchod svému rozrušení (romance \"Ich sah des Glückes reizen Bild\").\n\nVůdcové gézů se scházejí a přísahají pomstu Španělům (kvartet se sborem \"Hör' den Schwur der Rache, Gott!\"). Ale jejich plány vyslechl ukrytý Sandoval, který se vrací s vojenským oddílem a přítomné povstalce zajímám (finále \"Im Namen des Königs, ihr seid gefangen\").\n\n(Síň v paláci místodržitele) Eleonora o samotě nejprve zoufá, pak se modlí k Bohu a nalézá v sobě odvahu; činí předsevzetí osvobodit Ferdinanda (recitativ \"O grausames Geschick\" a árie \"Dein ist die Macht… Zum Kampf! Zum Kampf!\"). Přichází Margarethe zvěstovat Eleonoře, že Sandoval odsoudil povstalce k smrti. Eleonor s ní odchází vyburcovat lid (duet \"Es murrt das Volk, es reißt an seinen Ketten\").\n\n(Proměna – místo před hradbami Antverp) Lid hořekuje nad údělem vlasti (sbor \"Theure Heimath uns'rer Väter\"). V průvodu v čele se Sandovalem jsou vedeni Ferdinand a ostatní gézští velitelé na popraviště. Důstojník předčítá rozsudek. Ferdinand hrdinsky přijímá smrt a ubezpečuje Sandovala, že Eleonora jej nikdy nepřijme za svého manžela (duet Ferdinanda a Sandovala se sborem \"So sterben alle Feinde Spaniens\"). Průběh popravy se ještě snaží zvrátit místodržící, který prosí Sandovala o její odklad, dokud král nerozhodne o případné milosti (duet \"O haltet ein! Don Sandoval\"), Španěl je ale neoblomný.\n\nV poslední chvíli ale zaútočí vojsko gézů a prostého lidu vedené Eleonorou (píseň \"Flammberg heraus!\"). Sandoval se pokouší probodnout Ferdinanda, je ale zastřelen kulkou z Eleonořiny pistole. Španělští vojáci jsou přemoženi, milenci si padnou do náruče a lid oslavuje svobodu (sbor \"Wir leben frei, wir leben treu\").\n\n\n"}
{"id": "670633", "url": "https://cs.wikipedia.org/wiki?curid=670633", "title": "Alpenliga", "text": "Alpenliga\n\nAlpenliga byla mezinárodní profesionální hokejová liga. Byla založena v roce 1991 a zanikla v roce 1999. Ligy se účastnili kluby z Rakouska, Itálie a Slovinska.\n\n¹ Six Nations Tournament\n"}
{"id": "670636", "url": "https://cs.wikipedia.org/wiki?curid=670636", "title": "Moře Scotia", "text": "Moře Scotia\n\nMoře Scotia je okrajovým mořem Atlantského a Jižního oceánu. Rozlévá se mezi Ohňovou zemí, Jižní Georgií, Jižními Sandwichovými ostrovy, Jižními Oknejemi a Antarktickým poloostrovem, tedy mezi body pevniny, spojenými podmořským hřbetem Scotia, jímž je moře Scotia na severu, východě a jihu geograficky vymezeno. Na západě jej pak ohraničuje Drakeův průliv.\n\nMoře (v angličtině \"Scotia Sea\") bylo pojmenováno roku 1932 po lodi \"Scotia\", plavidle Skotské národní antarktické expedice pod vedením Williama S. Bruce, která zde v letech 1902 až 1904 prováděla výzkum. V Argentině, která si zatím bezvýsledně nárokuje většinu ostrovů v oblasti, je moře považováno za součást tzv. \"Argentinského moře\" (španělsky \"Mar Argentino\").\n"}
{"id": "670640", "url": "https://cs.wikipedia.org/wiki?curid=670640", "title": "Eric Burdon", "text": "Eric Burdon\n\nEric Victor Burdon (*11. květen 1941) je anglický zpěvák a perkusionista, nejvíce známý jako frontman skupin The Animals a War. V žebříčku časopisu Rolling Stone \"100 nejlepších zpěváků všech dob\" se umístil na 57. místě.\n\n"}
{"id": "670641", "url": "https://cs.wikipedia.org/wiki?curid=670641", "title": "Anatolij Beloglazov", "text": "Anatolij Beloglazov\n\nAnatolij Oleksijovič Beloglazov ( , ; * 16. září 1956 Kaliningrad, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 52 kg vybojoval zlatou medaili.\n\nJeho bratr, dvojče, je Sergej Beloglazov.\n\n"}
{"id": "670643", "url": "https://cs.wikipedia.org/wiki?curid=670643", "title": "The House of the Rising Sun", "text": "The House of the Rising Sun\n\n„The House of the Rising Sun“ (někdy také „Rising Sun Blues“) je americká lidová píseň. Vypráví o těžkém životě v New Orleans. V mnoha jejích verzích zpěvák oslovuje své mladší sourozence a naléhá na ně, aby se vyhnuli tomuto osudu. Nejvíce ji patrně proslavila skupina The Animals v roce 1964, jejíž verze se stala s hitem číslo jedna v mnoha zemích jako Spojeném království, v Spojených státech, Švédsku, Finsku, Kanadě a Austrálii. Píseň také nahrály skupiny: Frijid Pink na albu Frijid Pink, Toto na albu Through the Looking Glass a další.\n\nPodobně jako je tomu u mnoha jiných klasických rockových balad i u \"House of the Rising Sun\" je autorství nejasné. Nejstarší známou nahrávku nazpívali v roce 1934 pro hudební vydavatelství Vocalion Records apalačští umělci Clarence \"Tom\" Ashley a Gwen Foster. Tom Ashley se naučil tuto píseň od otce, Enocha Ashleyho.\n\nPíseň se nacházela ve sbírce, kterou zkompletoval folklorista Alan Lomax, který byl spolu se svým otcem v Kongresové knihovně kurátorem archivu amerických folkových písní (Archive of American Folk Song). Během expedice v roce 1937, na níž byl spolu s manželkou v městečku Middlesboro na v východě státu Kentucky v domě zpěváka a aktivisty Tilmana Cadlea nahrál píseň v podání Georgie Turnerové, šestnáctileté dcery místního horníka. Nazval ji tehdy \"The Rising Sun Blues\". Lomax později nahrál různé verze této písně v podání Berta Martina a třetí, kterou zpíval Daw Henson. Oba interpreti pocházeli z východu státu Kentucky. V své knize se sbírkou písní, \" Our Singing Country \" z roku 1941, určil autorství textu nahrávek Georgii Turnerové s referencí na Martinovu verzi. Podle jeho pozdějších slov má melodie společné znaky s tradiční anglickou baladou \"Matty Groves\".\n\nNěkdejší žák a přítel Toma Ashleyho Roy Acuff také nahrál tuto píseň pod názvem \"Rising Sun\". V roce 1941 nahrál svou verzi i Woody Guthrie. V nahrávce z roku 1947, kterou vyrobil Josh White a vyšla v roce 1950 u vydavatele Mercury Records, jsou nová slova a hudba, které byly následně zpopularizovány ve verzích od mnoha jiných dalších umělců. Dvě verze balady pod různými názvy nahrál americký folkový a bluesový hudebník Lead Belly: \"In New Orleans\" (1944) a \"The House of the Rising Sun\" (1948).\n\nV roce 1957 nahrál \"The House of the Rising Sun\" pro Elektra Records americký folkový zpěvák Glenn Yarbrough. Koncem 40., respektive počátku 50. let 20. století vyšla tato píseň i na albu folkové skupiny The Weavers. Pro Folkways Records ji nahrál v roce 1958 Pete Seeger. Reedice Seegerovy nahrávky vyšla v roce 2009 pod vydavatelem Smithsonian Folkways. V roce 1959 tuto skladbu nahrál na své album \"Balladeer\" pod názvem \"New Orleans\" Američan Frankie Laine. Americký herec, komik a producent, Andy Griffith, nahrál píseň \"The House of the Rising Sun\" v roce 1959 na kompilaci \"Andy Griffith Shouts the Blues and Old Time Songs\". V roce 1960 si přidala nahrávku této skladby na své debutové album tehdy začínající písničkářka Joan Baez. Tuto píseň hrávala na koncertech během celé své hudební kariéry. Na své eponymní album nahrála v roce 1960 tuto píseň pod názvem \"House of the Rising Sun\" i Miriam Makebová. Na své debutové album nahrál tuto píseň koncem roku 1961 i Bob Dylan a vydal ji v březnu roku 1962. Toto vydání Dylan komentoval, že píseň přebral od písničkáře Dave Van Ronka. V dokumentárním filmu \"No Direction Home\" se Van Ronk vyjádřil, že když měl v úmyslu nahrát píseň, Dylan mu zkopíroval jeho verzi a tak i on brzy nahrál tuto píseň na své album \" Just Dave Van Ronk\". Američanka Nina Simone nahrála svou první verzi této písně na album \"Nina at the Village Gate\" v roce 1962. V říjnu roku 1964 nahrál pro americké turné francouzskou verzi nahrávky na singl s názvem \"Les portes du pénitencier\" Johnny Hallyday. Nahrávka se ve Francii dostala \"Billboard\" Top 10. V roce 1965 píseň ve španělské verzi pod názvem \"La casa del sol naciente\" nahráli na stejnojmenné album kolumbijští rockoví hudebníci Los Speakers. Z alba prodali 15 tisíc kusů a získali za něj stříbro. Skupina The Chambers Brothers v roce 1970 nahrála píseň \"The House of the Rising Sun\" na svou kompilaci \"Feelin 'The Blues\". \n\nV roce 1974 nahrála píseň pod názvem \"House of the rising sun\" skupina Geordie na své album Don't Be Fooled by the Name. Zpěvákem skupiny byl tehdy Brian Johnson, který později nastoupil k AC/DC.\n\nPíseň \"House of the Rising Sun\" vyšla i jako country nahrávky. Na americkém hudebním trhu z ní své samostatné verze nahrála i Jody Millerová a Dolly Partonová. Dolly ji vydala i jako třetí singl z alba \"9 to 5 and Odd Jobs \". V country žebříčku se se singlem umístila na čtrnáctém místě, v hlavním popovém \"Billboard\" Hot 100 byla na 77. místě. Dolly Partonova s touto písní ráda vystupuje i na koncertech.\n\nV únoru 2014 vydala na singlu svou verzi nahrávky \"House of the Rising Sun\" i americká heavy metalová kapela Five Finger Death Punch. Byl to druhý singl z jejich pátého studiového alba \"The Wrong Side of Heaven and the Righteous Side of Hell, Volume 2\". V jejich verzi byl New Orleans změněn na Sin City. Singl se dostal do TopTen v americkém mainstreamovém rockovém rádiu.\n\n"}
{"id": "670647", "url": "https://cs.wikipedia.org/wiki?curid=670647", "title": "Magomet-Gasan Abušev", "text": "Magomet-Gasan Abušev\n\nMagomedgasan Mingažutdinovič Abušev ( ; * 10. listopadu 1959 Karabudachkent, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 62 kg vybojoval zlatou medaili.\n\n"}
{"id": "670649", "url": "https://cs.wikipedia.org/wiki?curid=670649", "title": "Africké mistrovství národů", "text": "Africké mistrovství národů\n\nAfrické mistrovství národů (nelze zaměňovat s Africkým pohárem národů), francouzsky \"Championnat d'Afrique des nations\" (zkratka CHAN), je fotbalový turnaj pořádaný CAF, jehož se účastní ligové výběry afrických států.\n\nAfrické mistrovství národů bylo založeno roku 2007 ve snaze povzbudit africký klubový fotbal, trpící odchodem kvalitních hráčů do bohatších zemí Evropy či Blízkého východu. Proto se ho smějí zúčastnit výhradně fotbalisté působící v domácí soutěži. Od Afrického poháru národů se liší také systémem kvalifikace: zatímco skupiny APN se losují podle výkonnostního klíče, na AMN je předem určeno šest geografických zón, jejichž vítězové postoupí do finálového turnaje; počet účastníků doplní na osm mužstvo pořádající země a druhý tým nejpočetnější jihoafrické zóny. Od roku 2014 byl počet účastníků zvýšen na šestnáct mužstev, rozdělených do čtyř skupin po čtyřech.\n\nPrvní ročník mistrovství se konal roku 2009 na Pobřeží slonoviny a zvítězila v něm Demokratická republika Kongo před Ghanou a Zambií.\n\nDruhý ročník uspořádal v únoru 2011 Súdán; vyhrálo Tunisko, které ve finále porazilo Angolu a třetí místo obsadil domácí tým.\n\nDalší Africké mistrovství národů bylo plánováno na rok 2014 do Libye – počínaje ročníkem 2013 totiž CAF rozhodla přeložit Africký pohár národů na liché roky, aby nekolidoval s mistrovstvím světa, a Africké mistrovství národů jako méně významná soutěž muselo ustoupit. Kvůli nepokojům v Libyi nakonec turnaj uspořádala Jihoafrická republika, vítězi se však stali právě Libyjci, když ve finále porazili Ghanu v penaltovém rozstřelu. Třetí místo připadlo fotbalistům Nigérie.\n\nDalší šampionát se uskutečnil v lednu a únoru roku 2016 ve Rwandě. Vítězství po sedmi letech slavil tým z Demokratické republiky Kongo, který ve finále porazil 3:0 Mali. Třetí skončilo Pobřeží slonoviny.\n\nZatím poslední ročník soutěže proběhl v Maroku v roce 2018. Vyhrál jej domácí tým, když ve finále porazil 4:0 Nigérii. Bronz získal výběr Súdánu.\n\nDalší turnaj je plánován na rok 2020 v Etiopii a v roce 2022 by se pořadatelem mělo stát Alžírsko. \n\n"}
{"id": "670658", "url": "https://cs.wikipedia.org/wiki?curid=670658", "title": "American Border Peak", "text": "American Border Peak\n\nAmerican Border Peak je hora jen kousek jižně od kanadsko-amerických hranic v americkém státě Washington. Podle toho také nese své jméno, které se dá přeložit jako \"Vrchol americké hranice\". Kousek severně od ní se vytyčuje její kanadská sestra Canadian Border Peak, se kterou je spojena sedlem. Leží v divočině Mount Baker, která je částí národního lesa Mount Baker-Snoqualmie nedaleko národního parku Severní Kaskády. Je známá pro svůj velký a strmý reliéf, ale zdejší zpuchřelé skály ji dělají pro horolezce méně atraktivní než nedalekou Slesse Mountain.\n"}
{"id": "670667", "url": "https://cs.wikipedia.org/wiki?curid=670667", "title": "Theodore William Richards", "text": "Theodore William Richards\n\nTheodore William Richards (31. ledna 1868 Filadelfie – 2. dubna 1928 Cambridge) byl první americký vědec, který získal Nobelovu cenu za chemii, a to za „určení atomové hmotnosti velkého počtu prvků“.\n\nJeho otec byl malíř a matka básnířka. Většinu jeho studia před univerzitou mu zajistila matka. Na začátku roku 1878 odjel se svou rodinou na dva roky do Evropy, kde strávili většinu času v Anglii. Po návratu do USA nastoupil v roce 1883 ve svých 14 letech na Haverford College, kde v roce 1885 získal titul bakaláře věd. Poté studoval na Harvardově univerzitě, kde v roce 1886 získal titul B.A. (Bachelor of Arts). Na Harvardu zůstal a v roce 1888 zde získal Ph.D. v chemii. Po roce studia v Německu se vrátil na Harvard, kde se nakonec v roce 1901 stal profesorem.\n\nZhruba půlku své kariéry se věnoval výzkumu atomových hmotností. Podle G. B. Forbese bylo do roku 1932 Richardsem a jeho studenty prozkoumáno 55 prvků. Byl první, který pomocí chemické analýzy ukázal, že prvek může mít více atomových hmotností, čímž podpořil myšlenku izotopů.\n\n\n"}
{"id": "670670", "url": "https://cs.wikipedia.org/wiki?curid=670670", "title": "Civet", "text": "Civet\n\nCivet je punkrocková skupina z Long Beach v Kalifornii. Sami sebe popisují jako femme fatal punk-rock skupinu, která chce zaujmout svým neobvyklým zpěvem a složením. Pod Hellcat Record vydali své první album s názvem Hell Hath No Fury.\n\nV interview zpěvačka Liza Gravesová řekla, že jméno civet nemá nic společného s anglickým označením zvířete cibetky, ale že se tak pojmenovaly poté, co zjistily, že v některých slovanských jazycích slovo znamená „květ“.\n\nJejich hudba je inspirována skupinami The Distillers, The Runaways a Motörhead, vše se veze na směsici rock'n'rollu. Civet sami berou The Runaways jako své největší vzory.\n"}
{"id": "670671", "url": "https://cs.wikipedia.org/wiki?curid=670671", "title": "Kostel svatého Františka", "text": "Kostel svatého Františka\n\nKostel svatého Františka může být zasvěcen:\n\n"}
{"id": "670672", "url": "https://cs.wikipedia.org/wiki?curid=670672", "title": "Československá hokejová reprezentace v sezóně 1932/1933", "text": "Československá hokejová reprezentace v sezóně 1932/1933\n\n Československo – Francie 4:4 (2:2, 1:0, 1:2)\n\n6. listopadu 1932 – Praha\nBranky Československa: 11. Jiří Tožička, 14. Josef Maleček, 23. Karel Hromádka, 34. Josef Maleček \nBranky Francie: 8. Cholette, 9. Moussette, 33. Moussette, 37. Cholette.\nRozhodčí: Řezáč (TCH)\n\nČSR: Peka – Dorasil, Petrs – Hromádka, Maleček, Tožička – Cetkovský, Švihovec, Heinz.\n\nFrancie: Lefébure – Lacarriére, Michaelis – Moussette, Hassler, Cholette – Svoye, Rieder, Desonches.\n\nPo skončení mistrovství světa se odehrál exhibiční zápas Evropa vs. Kanada. Za Evropu hráli hráči dvou nejúspěšnějších evropských mužstev Rakouska a Československa. Místo nominovaného Rakušana Demmera nastoupil kanadský hráč Watson.\n\n27. února 1933 - Praha\nBranky: Chisholm, Kerr (McIntyre).\nRozhodčí: Puttee (CAN)\n\nKanada: Geddes – Hearn, Nugent – Kane, McIntyre, Kerr – McAlpine, Huggins, Chisholm.\n\nEvropa: Peka (TCH) – Pušbauer (TCH), Trauttenberg (AUT) – Tožička (TCH), Maleček (TCH), Hromádka (TCH) – Ertl, (AUT), Watson (CAN), Kirchberger (AUT).\n\n\n"}
{"id": "670674", "url": "https://cs.wikipedia.org/wiki?curid=670674", "title": "Estêvão Gomes", "text": "Estêvão Gomes\n\nEstêvão Gomes, též Estevam Gomes, Esteban či Estevan Gomez (1483 Porto, Portugalsko – 1538 na řece Paraguay, Paraguay), byl portugalský kartograf a mořeplavec ve službách Španělska a jeho krále Karla V. V roce 1519 se plavil ve flotile Fernão de Magalhãese na cestě kolem světa. Z výpravy však dezertoval s lodí \"San Antonio\" před dosažením Magalhãesova průlivu a vrátil se do Sevilly v květnu 1521, kde byl za útěk z výpravy uvězněn. Když se ale do Španělska vrátila jediná loď z úspěšné cesty kolem světa pod velením Juana Sebastiána Cana a popsala strašlivé zkušenosti z počátku plavby, byla Gomezovi udělena milost a z vězení byl propuštěn. \n\nV roce 1524 se vydal hledat cestu do Asie mezi Floridou a Novým Foundlandem. Prozkoumal provincii Nové Skotsko a vystoupil na břeh v místech, kde se dnes nachází město New York, dále zmapoval ústí řeky Hudson a Delaware, nakonec doplul k Floridě v srpnu 1525. Jeho zásluhou již v roce 1529 bylo zmapováno východní pobřeží severní Ameriky. V roce 1535 se připojil k expedici Pedro de Mendozy k Rio de la Plata. Během této expedice byl zabit při plavbě na řece Paraguay domorodci.\n\n\n"}
{"id": "670675", "url": "https://cs.wikipedia.org/wiki?curid=670675", "title": "The Settlers II", "text": "The Settlers II\n\nThe Settlers II: Veni, Vidi, Vici (v německém originálu \"Die Siedler II: Veni, Vidi, Vici\") je realtimová budovatelská strategie vydaná v roce 1996 německou softwarovou společností Blue Byte Software. Svým konceptem se velmi podobá svému předchůdci, hře \"The Settlers\" od stejné firmy z roku 1994. Ze všech dílů \"série The Settlers\" je druhý díl nejoblíbenější, což vedlo postupně k vydání datadisku The \"Settlers II: Gold Edition\" v roce 1997, ve stejném roce konverzi titulu pro počítače Macintosh a v roce 2007 pro Nintendo DS. K desátému výročí hry vydal v roce 2006 Blue Byte The Settlers II 10th Anniversary ve snaze přiblížit původní Settlery nové generaci hráčů, nový titul se od starého liší pouze moderní grafikou.\n\nHlavní a jedinou postavou příběhu je Říman Octavius, kapitán lodě Torius, která má dopravit náklad do Latonických provincií. Čtyři dny od cíle cesty ji silná bouře vychýlí z kurzu a loď ztroskotá na neznámém ostrově. Protože není žádná šance na záchranu, posádka se rozhodne vybudovat kolonii. Prvním úkolem na mapě číslo 1 (a zároveň jakýmsi tutoriálem) je získání základních stavitelských surovin, poté pokračuje rozšířením kolonie na sever, těžbou minerálů atd. Hráč se seznamuje s ovládáním a ekonomikou hry, snaží pochopit systém dopravy surovin nebo maximálně zefektivnit jednotlivé budovy. V severní části ostrova poté objeví bránu, na které je latinský nápis „Consiste ut procederas“. Brána funguje jako teleport do další mapy a její obsazení v každé další mapě je klíčem k vítězství. Octavius vstoupí do brány, protože „všechny cesty vedou do Říma“.\n\nDruhá mapa je částečně pokračováním tutoriálu, objevují se nové budovy, ale také první nepřítel. Jsou to Nubijci, kteří bránu považují za svatý artefakt a budou ji vojensky bránit. Jsou slabí, ale mají katapult, který je potřeba zničit a obsadit bránu. Ve třetí mapě se objevují hned dva Nubijští soupeři, klíčem k vítězství jsou bohatá ložiska zlata. Čtvrtá mapa otevírá cestování po moři a na scéně se objevuje nová rasa, Vikingové. Všechny rasy v této hře mají stejné budovy se stejnými funkcemi, které pouze jinak vypadají. Pátá mapa se odehrává v poušti, která je neúrodná jen na první pohled, všechny budovy na ní fungují normálně. Soupeři jsou tentokrát Synové Nipponu. Mapy od šesté do deváté se odehrávají v pátém až devátém roku od ztroskotání na ostrově. V desáté mapě se Octavius střetne s bratry Romulem a Remem v bitvě o poslední bránu a nadvládu nad Římem, do kterého, v případě vítězství, vstoupí přesně 10 let po troskotání na ostrově.\n\nStejně jako ve všech budovatelských strategiích je klíčem k úspěchu založení fungující ekonomiky, ačkoliv vítězství ve hře lze dosáhnout pouze vojenskou cestou. Výjimkou je první mapa kampaně, kdy stačí „zabrat“ bránu. Na začátku hry má hráč pouze jedinou budovu, velitelství (Headquarters), která zároveň slouží jako sklad surovin a jednotek. Ztráta této budovy znamená konec hry. Jako první musí hráč zajistit stavební materiál, dřevo a kámen. K získání dřeva slouží dřevorubec (Woodcutter), který kácí stromy v lese a zbavuje je větví. Kmen poté putuje do pily (Sawmill), tam je zařezán na prkna a ta se použijí na stavby dalších budov. O to, aby dřevorubec měl stále co kácet, se o sázení nových stromků stará lesník (Forester). Všechny tyto budovy jsou s velitelstvím spojeny sítí cest, na jejichž správném naplánování závisí bezproblémový chod kolonie. Kámen těží kameník (Stonecutter) nebo horník (Miner) v dole na kámen. Těžba kamene je rychlejší, ovšem na mapě ho na rozdíl od dřeva není neomezený počet.\n\nProtože startovní pozice nabízí málo místa, je nutné kolonii dále rozšiřovat. Průzkum mapy má na starosti průzkumník, který je hráčem „vyslán“ k určité vlajce, a objeví okolí v daném poloměru. Druhým způsobem je postavení pozorovací věže (Lookout Tower), která se ale nemůže hýbat. Rozšiřování území zajišťují vojenské budovy: kasárna (Barracks) jsou nejmenší a nejrychleji postavené, na druhou stranu se špatně brání a povyšování vojáků je ekonomicky nevýhodné. Z toho důvodu je stavba kasáren vhodná hlavně v začátcích hry. O trochu větší než kasárna je Strážnice (Guardhouse), do které se vejdou tři vojáci, do Strážní věže (Watch Tower) šest vojáků a do největší Pevnosti (Fortress) hned devět vojáků. Na obranu a útok lze použít statický katapult, který spotřebovává kamenné kvádry a střílí je na nepřátelské budovy. Jeho přesnost ovšem není dobrá, takže často netrefí. Po přesném zásahu zemře jeden voják, pokud v budově žádný navíc není, budova shoří.\n\nPo získání místa je nutné zajistit nerostné suroviny, které jsou čtyři: uhlí, železná ruda, zlato a kámen. Ty lze těžit pouze v horách, které jsou na mapě označeny hnědo-bíle flekatou plochou. Ke zjištění, kolik a jaké suroviny se v místě nachází, slouží geolog (Geologist). Ten se podobně jako průzkumník „posílá“ k vlajce, a v případě nálezu označí místo cedulkou. Na ní je barevně vyznačena surovina: černá znamená uhlí, žlutá zlato, hnědá železo a bílá kámen. „Velikost“ barevné skvrny určuje, kolik se v daném místě nachází materiálu.\n\nDoly potřeba něčím živit, a to něco jsou potraviny. Nejjednodušší na získání jsou ryby, které rybář (Fisher) loví v jezerech a mořích. Maso lze zpočátku získat snadno zapojením lovce (Hunter), který loví zvířátka pobíhající po mapě. Tento zdroj se ovšem rychle vyčerpá a je třeba za něj najít náhradu. Tou je potravinový řetězec; na začátku stojí farmář (Farmer), který pěstuje obilí. Pro správnou funkci potřebuje mít okolo hodně prostoru, tedy žádné budovy, cesty nebo stromy. Obilí poté putuje do prasečí farmy (Pig Farm), ve které s pomocí vody chovají prasata. Ta jdou poté na jatka (Slaughterhouse). Voda se získává ze studny (Well), která pracuje neomezeně a nepřetržitě do konce hry. O správné umístění studny se stará geolog, který na vhodném místě položí modrou značku, která znamená vodu. Třetí potravinou je chleba. Od farmy putuje obilí do mlýna (Mill), kde ho mlynář semele na mouku. Pekař (Baker) z něj pak s pomocí vody upeče chleba.\n\nNa řadě je průmysl. Klíčovou surovinou je uhlí, které je třeba hned ve třech budovách. Tavič rudy (Iron Smelter) zpracuje jeden kus uhlí a rudy na železný ingot. Ten spolu s dalším uhlím zpracuje zbrojíř (Armourer) na meč nebo štít. Uhlí se spolu se zlatem zpracovává v mincovně (Mint), výsledkem jsou zlaté mince. Čtvrtou průmyslovou budovou je nástrojárna (Toolsmith), která vyrábí všechny potřebné nástroje pro Settlery z ingotu a dřeva.\n\nZbývající budovy lze zařadit mezi podpůrné. Pro vycvičení vojáka je kromě meče a štítu třeba také soudek piva, který z obilí a vody vyrábí sládek v pivovaru (Brewery). Pro rychlejší dopravu materiálu na klíčových cestách lze využít oslíky, které zajišťuje chovatel oslů (Donkey Breeder). Oslíky lze použít pouze na povýšených cestách, které jsou proti „obyčejným“ tmavší a mají zdobené vlajky. Protože území může být značně protáhlé a velitelství daleko, měl by hráč stavět sklady (Storehouse). Ty fungují stejně jako velitelství, ale nemůžou být zničeny přímo. Ke stavbě lodí a vysílání zámořských expedic slouží loděnice (Shipyard), které rovněž slouží jako sklad.\n\nVojáci mají pět hodností, které neodráží jejich sílu v boji, ale počet životů. Základní hodnost má tři, nejvyšší sedm. Povyšování probíhá tak, že se do dané budovy přináší mince. Jedna mince znamená, že se jeden voják zlepší o jeden stupeň. Druhá mince ho zlepší o další úroveň, ale spolu s ním vylepší i druhého vojáka rovněž o jeden stupeň. Třetí mince zlepší tři vojáky, čtvrtá čtyři a tak dále. Z tohoto důvodu je nejvýhodnější stavět pevnosti, které ale zaberou hodně místa, a jejich stavba trvá dlouho a stojí mnoho surovin.\n\nVálčení probíhá jako série osobních soubojů: hráč nebo soupeři klikne na nepřátelskou budovu a zadá počet útočících vojáků, kteří jsou v dosahu. Není tak možné útočit jednotkami z druhého konce mapy. Voják nebo vojáci překročí hranice a v případě, že jich má soupeř v oblasti dostatek, mu vyjdou naproti, ale alespoň jeden musí zůstat v napadené budově. Vojáci si stoupnou proti sobě a jeden zaútočí, druhý se brání, pak se situace otočí a tak dále. Ten, který jako první ztratí všechny životy, se změní v ducha a s výkřikem zmizí. Jeho oponent, pokud odejde z bojiště, získává všechny ztracené body zpět. V případě, že zůstane na místě a čeká na dalšího soupeře, nikoliv. To je důležité zejména u budov. Pokud nezůstane nikdo, kdo by bránil napadenou budovu, útočící voják do ní vstoupí a zabere ji pro sebe. Vojáci, kteří přežili a nevejdou se do budovy, se vrátí zpátky.\n\nHra je pojata s humorem a nadsázkou, čemuž odpovídá i roztomilá grafika a animace postav. Settleři, pokud nemají nic na práci, čtou noviny, skáčou přes švihadlo, foukají bubliny a podobně. Také souboje nejsou brány smrtelně vážně. Důraz je kladen především na budovatelskou fázi, takže se některé mapy mohou protáhnout na hodiny, výjimkou není ani 20 hodin na jednu mapu. Hra je ozvučena tak, aby hráče nijak výrazně nerušila, přičemž každá činnost Settlerů má svůj vlastní zvuk. Hudba je klidná a koresponduje s vyzněním hry, jednotlivých skladeb je ale trochu málo, což spolu s délkou hry může působit rušivě.\n\nJedinou možností je splitscreen, tedy hra dvou lidí na jediném počítači, ve kterém se obrazovka rozdělí na dvě poloviny.\n\nV roce 1997 vychází datadisk The Settlers II: Gold Edition, který nabízí druhou kampaň s názvem \"World Campaign\" s devíti novými mapami a pro volnou hru 12 nových map.\n\nSystém cest, který byl převzat z prvního dílu, byl kritizován pro svou složitost a časté zácpy na klíčových bodech. Na druhou stranu byl pro mnoho hráčů symbolem celé hry a jeho zrušení v The Settlers III možná zapříčinilo menší oblibu pokračování. Dalšími nevyřešenými problémy byly absence obytných domů pro Settlery, boj a ovládání jednotek, opakující se hudba a jednotvárnost misí. Všechny tyto problémy byly vyřešeny až v The Settlers III.\n\n\n\n"}
{"id": "670682", "url": "https://cs.wikipedia.org/wiki?curid=670682", "title": "Československá hokejová reprezentace v sezóně 1931/1932", "text": "Československá hokejová reprezentace v sezóně 1931/1932\n\n Československo – Rakousko 1:3 (0:1, 1:2, 0:0)\n\n7. února 1932 – Vídeň\nBranky Československa: 31. Tomáš Švihovec \nBranky Rakouska: 4. Sell, 21. Ertl, 24. Demmer \nRozhodčí: Rewy\n\nČSR: Jan Peka – Jaroslav Pušbauer, Král – Tomáš Švihovec, Josef Maleček, Jiří Tožička – Wolfgang Dorasil, Hans Mattern, Erwin Lichnofsky.\n\nRakousko: Ördögh – Stuchlý, Trautenberg – Sell, Tatzer, Demmer – Ertl, Göbel, Schmucker.\n\n\n"}
{"id": "670683", "url": "https://cs.wikipedia.org/wiki?curid=670683", "title": "Don't Let Me Be Misunderstood", "text": "Don't Let Me Be Misunderstood\n\n„Don't Let Me Be Misunderstood“ je píseň, kterou původně napsali Bennie Benjamin, Gloria Caldwell a Sol Marcus pro Ninu Simone. Nejznámější je však až pozdější verze od skupiny The Animals, vydaná roku 1964. Později píseň hráli například Jon English, Gary Moore, Meshell Ndegeocello a Santa Esmeralda.\n"}
{"id": "670684", "url": "https://cs.wikipedia.org/wiki?curid=670684", "title": "Jhonas Enroth", "text": "Jhonas Enroth\n\nJhonas Erik Enroth (* 25. června 1988, Stockholm, Švédsko) je švédský hokejový brankář hrající v týmu San Diego Gulls v American Hockey League.\n\nEnroth byl 24. června 2006 vybrán jako druhý výběr Buffala Sabres na celkově 46. místě draftu NHL 2006. V roce 2007 byl nominován na cenu pro nejlepšího nováčka švédské ligy Elitserien, ale trofej nakonec získal brankář Daniel Larsson. Sezónu 2007–08 Enroth zakončil jako nejlepší brankář v procentuální úspěšnosti chycených střel a v nejnižším průměru obdržených branek na zápas v lize Elitserien. Před sezónou 2008–09 odešel hrát do zámoří, kde začínal na farmě Buffala Sabres v týmu Portland Pirates, odkud byl poprvé povolán do NHL 22. února 2009, ale do zápasu NHL nenastoupil. Sezónu 2009–10 začal opět v Portlandu, odkud byl k Sabres povolán 4. listopadu 2009 a v NHL debutoval 7. listopadu 2009 při porážce s Boston Bruins, ve kterém obdržel čtyři góly. Další šanci v NHL dostal až rok po předchozí zkušenosti, když 3. listopadu 2010 obdržel během dvaceti minut tři góly z dvanácti střel a jeho tým opět prohrál s Boston Bruins. Své první vítězství vychytal 6. listopadu 2010 proti Torontu Maple Leafs. Druhý vítězný zápas si připsal 10. listopadu 2010 proti New Jersey Devils a třetí 15. února 2011 proti Montrealu Canadiens. Všechny z jeho prvních tří vítězných zápasů byly rozhodnuty v samostatných nájezdech a byl tak prvním brankářem, který odchytal svá první tři vítězné zápasy v NHL v samostatných nájezdech. Své první čisté konto vychytal 30. března 2011 proti New York Rangers, proti kterým chytil všech 23 střel. Za první dubnový týden 2011 byl vyhlášen jednou ze tří hvězd týdne NHL.\n\n\n"}
{"id": "670686", "url": "https://cs.wikipedia.org/wiki?curid=670686", "title": "Sněhová královna (rozcestník)", "text": "Sněhová královna (rozcestník)\n\nSněhová královna může být:\n\n\n\n"}
{"id": "670693", "url": "https://cs.wikipedia.org/wiki?curid=670693", "title": "Debbi (zpěvačka)", "text": "Debbi (zpěvačka)\n\nDebbi, vlastním jménem Deborah Kahl (* 12. května 1993 Dortmund) je česká zpěvačka česko-německého původu. Poprvé se výrazněji prosadila v soutěži Česko Slovenská SuperStar v roce 2009, ve které postoupila do semifinále. O rok později vydala svůj průlomový hit Touch The Sun, který jí vynesl Cenu Anděl v kategorii Skladba roku. Za rok 2017 obdržela stejnou cenu v kategorii Sólová interpretka roku zásluhou alba Break. \n\nNarodila se české emigrantce a německému otci v Dortmundu. Když jí bylo deset let, s rodinou se přestěhovala do České republiky. Původně to bylo za prací, její rodiče plánovali v Česku setrvat dva roky, nakonec zde ale zůstali natrvalo. Jejími hudebními vzory byly v dětství například Britney Spears nebo Spice Girls, později obdivovala Lauryn Hill či Aliciu Keys.\n\nV šestnácti letech se zúčastnila televizní pěvecké soutěže České Slovenská SuperStar, kam se přihlásila po prohrané sázce s kamarádem. Postoupila v ní do semifinále, kde zazpívala píseň I Try od Macy Gray. Odborná porota její vystoupení ohodnotila kladně, na základě hlasování televizních diváků však do dalšího kola nepostoupila. \n\nJejí vystoupení v SuperStar zahlédl v televizi producent Martin Ledvina, který předtím produkoval desky například Anetě Langerové, Lence Dusilové nebo Markovi Ztracenému. Zpěvačku oslovil ke spolupráci a začali spolu připravovat písně na její debutové album.\n\nManagerem Debbi se stal hledač talentů Martin Červinka, zároveň podepsala nahrávací smlouvu u společnosti Sony Music. S Červinkou později přešla k jeho vlastnímu vydavatelství SinglTon. \n\nPrvní singl vydala v roce 2010 pod názvem Možná se mi zdáš. Hostoval v něm americký rapper Hypno. Píseň záhy pronikla do rádiového éteru, kde se v jednu chvíli stala druhou nejhranější domácí skladbou. Přesto se pro zpěvačku na dlouhou dobu jednalo o poslední česky zpívaný singl, v další tvorbě upřednostnila angličtinu. V ní se prý cítí pěvecky jistěji.\n\nJeště větší úspěch měla skladba Touch The Sun, kterou si do reklamy vybral výrobce alkoholického nápoje. Debbi s ní v rádiích devatenáctkrát zvítězila v hitparádě hranosti Top 50 CZ/SK. Song evokující pohodovou letní náladu ocenila také Akademie populární hudby. V odborných Cenách Anděl za rok 2010 jí udělila sošku pro Skladbu roku. \n\nPodle ústředního hitu byla pojmenována zpěvaččina první deska, která vyšla v dubnu 2011, tedy ještě o měsíc dříve, než Debbi dosáhla plnoletosti.  Hned po vydání se podle oficiálního českého žebříčku IFPI stala nejprodávanější deskou v  České republice. Hudební veřejností byla rovněž přijata vřele. Kritici ocenili především nezaměnitelně zabarvený hlas Debbi a pestrost repertoáru. Na albu se objevily dvě písně zpívané česky, jedna německy a ostatní skladby v angličtině. Autorsky přispěla také slovenská zpěvačka Jana Kirschner.\n\nVedle Touch The Sun se dalším úspěšným singlem z alba stala skladba La La. Ta byla nejhranější domácí písní v rádiích po dobu osmi týdnů. V jednu chvílí dokonce Debbi se songy Touch The Sun a La La držela první i druhé místo žebříčku Top 50 CZ/SK zároveň. \n\nDalší hit následoval v roce 2012, kdy vyšel zpěvaččin duet s rapperem Lipem Ležím v tvé blízkosti. Ten si nejprve vedl mimořádně dobře především na internetu, kde videoklip rychle překonal hranici milionu přehrání. V rádiích Debbi opět zajistil pozici nejhranější domácí skladby. V srpnu 2019 má videoklip na serveru YouTube už dvanáct milionů přehrání.\n\nDruhé album Love, Logic & Will vyšlo v roce 2013. Opět vzešlo ze spolupráce s producentem Martinem Ledvinou, autorsky se na něm podíleli například Ivan Kral nebo znovu Jana Kirschner. Jako první singl byla vybrána balada You Take Me There. Debbi v ní ukázala pro mnohé novou polohu svého hlasu. V rozhovorech ke své druhé řadové desce se nechala slyšet, že oproti prvotině se chce zaměřit na větší aranžérskou propracovanost písní a ubrat na jednoduchých popěvcích. Album získalo pozitivní recenze a v úvodním týdnu prodeje se dostalo do první desítky nejžádanějších desek u nás. Debbi za něj obdržela nominaci na Cenu Anděl v kategorii Zpěvačka roku.\n\nNa sklonku roku 2013 vyšlo koncertní album G2 Acoustic Stage, nazvané podle stejnojmenného projektu hudební televize Óčko. Jednalo se o záznam koncertu z pražského klubu Retro Music Hall, kde Debbi vystoupila akusticky s kapelou. Jejími hosty byli Lipo nebo zpěvaččina sestra Jacqueline Kahl. Vedle písní z jejích dvou studiových alb zazněly také předělávky hitů Rihanny nebo CeeLo Greena. \n\nV lednu 2016 byl zveřejněn druhý duet Debbi a rappera Lipa, nazvaný Štěstí. Setkal se s úspěchem v rádiích i na internetu. \n\nPo dvou albech s Martinem Ledvinou se pro svou třetí řadovou nahrávku rozhodla změnit producenta. Desku Break připravila ve spolupráci s Dušanem Neuwerthem, který je oproti Ledvinovi více zaměřen na elektronickou hudbu. Společně se na ní pokusili přijít s moderním zvukem, inspirovaným soudobými trendy v pop music, což ocenili hudební kritici ve svých recenzích. Autorsky i aranžérsky se na albu podílel také zpěvák Marcel Procházka. Právě duet s ním Hard To Believe vyšel na jaře 2016 jako první singl.\n\nDeska Break následovala v květnu 2017, druhým singlem z ní se stala skladba Pull Me Out, kterou napsal písničkář Jakub Ondra. Autorsky se opět zapojila Jana Kirschner, která pro Debbi složila dvě písně.\n\nNa podzim 2017 zpěvačka absolvovala vánoční turné se skupinou Jelen po velkých sálech v České republice, včetně pražského Fora Karlín. Nový repertoár se svou obměněnou kapelou zde představila naživo.\n\nV Cenách Anděl za rok 2017 Debbi zásluhou alba Break zvítězila v kategorii Sólová interpretka roku.\nV lednu 2018 se skladba High On Love v její interpretaci objevila v nejužším výběru národního kola písňové soutěže Eurovision Song Contest. Obsadila v něm druhé místo hned za písní Lie To Me od Mikolase Josefa, která postoupila do celoevropského finále.\n\nV dubnu téhož roku vyšel duet se skupinou Jelen s názvem Mars a Venuše, ve kterém po dlouhé době zpívá česky. Videoklip nasbíral přes jeden milion přehrání na serveru YouTube.\n\nNa podzim 2018 se zúčastnila projektu Za 100 let k příležitosti oslav sta let od založení Československa, což obnášelo nahrání stejnojmenné písně společně s dalšími předními tuzemskými interprety. Výsledná skladba se krátce po vydání vyšvihla na čelo české rádiové hitparády Top 50 Cz/Sk.\n\nRok 2018 zakončila koncertem s Davidem Stypkou v pražském Paláci Akropolis. Jednalo se o vystoupení úřadujících držitelů Cen Anděl v ženské i mužské kategorii. \n\nV dubnu 2019 vydala nový singl Lighthouse, který pro ni napsal Hynek Tomen ze skupiny Support Lesbiens. V rádiích se dostal mezi deset nejhranějších domácích songů, nejvýše na. \n\n\n\n\n"}
{"id": "670695", "url": "https://cs.wikipedia.org/wiki?curid=670695", "title": "Fernão Pires de Andrade", "text": "Fernão Pires de Andrade\n\nFernão Peres de Andrade, též Fernão Pires de Andrade (15. století – 1552) byl portugalský mořeplavec, obchodník a diplomat, objevitel souostroví Maledivy ve službě Afonsa de Albuquerque, guvernéra Portugalské Indie.\n\nSloužil nejprve v Indii. Roku 1511 velel jedné z lodí ve výpravě Afonsa de Albuquerque z Kóčinu do Malakky a účastnil se dobytí malackého sultanátu. Cestou podle portugalského historika João de Barrosa (1496–1570) se na cestě mezi Cejlonem a Sumatrou v bouři potopila loď Simão Martinha, přičemž Fernão Pires zachránil její posádku. V roce 1512 byl vyslán na Maledivy, kterých dosáhl jako první z Portugalců.\n\nV dubnu 1515 vyplul (společně s novým guvernérem Lopo Soaresem de Albergaria) z Lisabonu do Asie, když mu portugalský král Manuel I. uložil navázání diplomatických a obchodních styků s mingskou Čínou a nalezení souostroví Rjúkjú, o jehož bohatství pocházejícím z obchodu se Portugalci dozvěděli v Malakce. Do Číny se před Fernãem Piresem dostali už Jorge Alvares (roku 1514) a Rafael Perestrello (v letech 1515–16). V Indii přibral Tomé Pirese, vybraného místními portugalskými hodnostáři a kapitány za prvního vyslance v Číně, a pokračoval dále. Do Kantonu připlul s osmi loděmi v srpnu 1517. Přes zpočátku chladný postoj mingských úřadů (ovlivněný portugalským dobytím Malakky, loajálního mingského vazala, o několik let dříve) navázal korektní vztahy a vyslal jednu loď pod velením Jorge Mascarenhy na ostrovy Rjúkjú. Zájem Portugalců o ostrovy ještě zesílil po setkání s rjúkjúskou lodí, která připlula do Kantonu s nákladem japonského zlata, Portugalci se totiž mylně domnívali, že zlato pochází z Rjúkjú. Mascarenhas doplul do fuťienských přístavů Čang-čou, a Čchüan-čou, v němž se rozhodl přezimovat, načež ho Andrade povolal zpět. V září 1518 Andrade odplouval zpět do Malakky pln příznivých vyhlídek. Do Lisabonu dorazil v lednu 1520.\n\nVyslanec Tomé Pires se s dopisem krále Manuela I. pro čínského císaře zdržoval v Kantonu do začátku roku 1520, kdy se konečně mohl vydat na cestu ke dvoru. Nepodařilo se mu však dosáhnout audience u císaře Čeng-teho ani v létě 1420 v Nankingu, kde tehdy císař pobýval, ani později v Pekingu. Po smrti Čeng-teho v dubnu 1421 nová vláda odmítla Portugalce přijmout a poslala je zpět do Kantonu. Mezitím Fernãův bratr Simão de Andrade svým násilnickým chováním a nakupováním dětí, včetně unesených potomků majetných rodin, vzbudil v Číňanech nevoli. Navíc se rozšířily fámy, že Portugalci jsou kanibalové a ony děti pojídají (prodali je do otroctví, některé byly později objeveny v indickém Diu). Portugalské nerespektování mingských úřadů vyústilo v ozbrojené srážky a vypuzení Portugalců z Číny.\n\nVe 30. a 40. letech se Portugalci účastnili ilegálního obchodu mezi Čínou a Japonskem v jihovýchodní Asií. Vztahy se normalizovaly až v letech 1550–1557, kdy Portugalsko získalo nadvládu nad Macaem.\n\nFernão Peres se ve 30. a 40. letech plavil mezi Portugalskem a Indií. Roku 1552 zemřel.\n"}
{"id": "670696", "url": "https://cs.wikipedia.org/wiki?curid=670696", "title": "Pomník svobody", "text": "Pomník svobody\n\nPomník svobody ( ) se nachází v centru lotyšského hlavního města Rigy na ulici Brīvības bulvāris v blízkosti Staré Rigy. Byl odhalen v roce 1935 na památku padlým v bojích o nezávislost, dnes je však vnímán spíše jako symbol lotyšské státnosti, jednoty lotyšského národa, jeho nezávislosti a svobody. Pomník dosahuje celkové výšky 42 metrů (z toho 9 metrů tvoří socha Svobody) a je vyroben z šedé a červené žuly, travertinu, železobetonu a mědi, částečně zlacené.\n\nPo druhé světové válce bylo Lotyšsko anektováno Sovětským svazem a uvažovalo se o zboření pomníku. To se nakonec nestalo, ale jeho symbolika začala být alespoň interpretována podle sovětské ideologie. Pro národ nicméně zůstal pomník stále symbolem nezávislosti. Během osamostatňování se Lotyšska na zač. 90. let se tu odehrávaly velké demonstrace proti sovětské moci (včetně symbolických pohřbů zabitých demonstrantů v lednu 1990) a i v moderní Lotyšské republice hraje pomník ústřední roli při různých státních a vzpomínkových ceremoniích, včetně těch velmi kontroverzních, jako jsou např. pochody veteránů lotyšských divizí Waffen-SS.\n\nPomník byl vybudován z dobrovolných příspěvků lidu a odhalen 18. listopadu 1935 u příležitosti 17. výročí deklarace lotyšské nezávislosti. Po druhé světové válce, počátkem sovětské okupace, bylo plánováno pomník zbourat; dokumenty související s těmito plány však zmizely, ačkoliv je možné, že se některé z nich zachovaly v dosud neodtajněných ruských archívech, zatím jsou však historici nuceni vycházet pouze z ústních svědectví. První pokus proběhl již v roce 1945, kdy rada lidových komisařů Lotyšské SSR oznámila záměr obnovit dřívější pomník Petra Velikého. Vzhledem k tomu, že se tento pomník (resp. později jen jeho podstavec) nacházel do roku 1928 jen pár metrů od místa, kde nyní stojí Pomník svobody, jeho obnova by automaticky znamenala nutnost Pomník svobody zničit. Není známo, co debatu o tomto plánu ukončilo, existuje však názor, že pomník zachránila bývalá žačka Kārlise Zāleho, významná sovětská sochařka Věra Muchinová (rodačka z Rigy) – její syn tvrdí, že se zúčastnila schůze, na níž se o osudu pomníku rozhodovalo, a když byla požádána, aby vyjádřila svoje stanovisko, údajně prohlásila, že má pomník výjimečnou uměleckou hodnotu a jeho zničení by se dotklo národního cítění lotyšského lidu. Nenašly se nicméně žádné dokumenty, které by toto tvrzení podpořily. V létě roku 1963 Komisariát státní bezpečnosti Lotyšské SSR a Ústřední výbor Komunistické strany Lotyšska uvažovaly o vyhození pomníku do povětří, nakonec však došly k závěru, že by jeho zničení jen vyvolalo nevoli a napětí ve společnosti; nicméně ani u této události se nezachovalo jediné písemné svědectví, že se tak skutečně stalo. V době sovětské okupace byl význam Pomníku svobody interpretován v souladu se sovětskou propagandou – tvrdilo se například, že tři hvězdy symbolizují tři pobaltské sovětské republiky – Lotyšskou SSR, Estonskou SSR a Litevskou SSR – které drží Matka Rus, a že byl vztyčen po druhé světové válce jako projev díků národa vůdci SSSR Josifu Stalinovi za osvobození. Později došlo ke zmírnění tohoto výkladu; například v encyklopedii vydané roku 1988 stojí, že byl pomník vybudován, aby připomínal osvobození pracujícího lidu od jha samovlády německých baronů a ruského cara.\n\nNavzdory propagandě byl pomník během okupace vnímán jako silný protisovětský symbol a koncem 80. let se stal jednou z nejvýznamnějších figur lotyšské obrody. Hnutí za nezávislost dalo o sobě poprvé vědět 14. června 1987, kdy sdružení Helsinki-86 iniciovalo položení květin k pomníku na památku obětí masových deportací vedených sovětským režimem; tehdy nelegální akce se zúčastnilo cca 5 000 lidí.\n\nMyšlenka vybudovat památník padlým v bojích za svobodu se objevila už začátkem 20. let 20. století. 27. července 1922 nechal tehdejší premiér Zigfrīds Anna Meierovics vypracovat podmínky konkurzu na vytvoření „památného sloupu“. Do konkurzu byli pozváni sochaři Burkards Dzenis, Emīls Melderis, Kārlis Zāle a Teodors Zaļkalns a architekti Eižens Laube a Ernests Štālbergs. V konkurzu roku 1922 získal ocenění Laubeho projekt, který navrhoval vztyčit klasický 27 metrů vysoký sloup obehnaný balustrádou, s basreliéfy Krišjānise Baronse a Atise Kronvaldse a se symboly státní moci, projekt byl však opuštěn poté, co s ním 57 kulturních pracovníků vyjádřilo v petici nesouhlas. V říjnu 1923 byl vypsán další konkurz, v němž se poprvé objevilo označení \"Pomník svobody\" a o vítězství v němž s dělili Marta Liepiņa-Skulme a Kārlis Zāle. V březnu 1925 byl opět vyhlášen uzavřený konkurz, v němž se utkali E. Laube, M. Liepiņa-Skulme, E. Melderis, K. Zāle a T. Zaļkalns. Za nejlepší byl vybrán návrh Zāleho a Melderisův, vzhledem k neshodě však nebylo konečné rozhodnutí poroty přijato. Konečně roku 1929 byl vyhlášen ještě jeden konkurz. Ze 32 studií, které se do něj přihlásily, vybrala komise jako vítěze návrhy K. Zāleho, T. Zaļkalnise a Kārlise Baumanise a bylo rozhodnuto vytvořit pomník podle Zāleho projektu \"Mirdzi kā zvaigzne!\" („Zař jako hvězda!“). Stavba pomníku svobody – byť s jistými vylepšeními dohlížejícího architekta Ernestse Štālbergse – byla zahájena 18. listopadu 1931. Sloup svobody byl zhotoven v dílně švédského sochaře Ragnara Mirsmedena ve Stockholmu, zatímco hvězdy jsou dílem kovotepců Arnoldse Naiky a Jānise Zibense.\n\nStavba pomníku byla financována z dobrovolných příspěvků lidu. Nový pomník odhalil 18. listopadu 1935 tehdejší prezident Alberts Kviesis. Odhadovalo se, že jen samotné nalámání a opracování kamenů trvalo 308 000 pracovních hodin – kdyby měl tuto práci vykonat jediný člověk, třeba s pomocí nejmodernější dobové techniky, potřeboval by k tomu 130 let. Celková hmotnost použitého materiálu činila údajně 2 500 tun – k dopravě takového množství materiálu po železnici by bylo zapotřebí 200 vagónů.\n\nSkulptury a basreliéfy na pomníku jsou uspořádány do 13 skupin znázorňujících lotyšskou historii a kulturu. Podstavec pomníku je tvořen čtyřhrannými monolitickými bloky umístěnými nad sebou, směrem k vrcholu se zužujícími a přecházejícími v obelisk. Zadní část pomníku lemují kolem dokola 1,8 m vysoké desetistupňové schody, zhotovené z červené žuly. Schodiště jsou oddělena 3 m silnými zídkami, na nichž se nachází dva travertinové basreliéfy o výšce 1,7 m a šířce 4,5 m – \"Lotyšští střelci\" (č. 13) a \"Lotyšský národ – pěvkyně\" (č. 14). Další dva schůdky zcela vespodu tvoří plošinu o průměru 28 m, na níž se nachází pomník nachází. Tato plošina vybíhá v přední části v malý obdélník, na nějž se kladou květiny a kde hlídkují čestné stráže.\n\nPodstavec pomníku je tvořen dvěma bloky z červené žuly: zatímco spodní je 3,5 m vysokým, 8,5 m širokým a 10 m dlouhým monolitem, vrchní blok (s rozměry: 3,5 m výška, 8,5 m šířka, 10 m délka) je v rohových výklencích ozdoben čtveřicemi sousoší, z nichž každé obsahuje tři postavy; vlastní jádro tohoto žulového bloku však zakrývají travertinové panely. Na čelním panelu, mezi sousošími \"Strážcové vlasti\" (č. 9) a \"Práce\" (č. 10), je vytesána dedikace Kārlise Zāleho \"Tēvzemei un brīvībai\" („Vlasti a svobodě“). Na bočních panelech se nachází dva basreliéfy: \"Rok 1905\" (č. 7, znázorňuje události revoluce v roce 1905) a \"Boj proti bermontovcům na Železném mostě\" (č. 8, zobrazuje bitvu na jednom z rižských mostů). V zadní části pomníku se nachází další dvě sousoší – \"Učenci\" (č. 11) a \"Rodina\" (č. 12, zobrazuje matku se dvěma dětmi). V dalším patře je umístěn ještě jeden 6 m široký a dlouhý a 7,5 m vysoký blok z šedé žuly, obklopený dalšími čtyřmi sousošími o výšce 5,5–6 m: \"Lotyšsko\" (č. 2), \"Lāčplēsis\" (č. 3), \"Lamači řetězů\" (č. 4, zobrazuje tři muže snažící se přetrhat řetězy, v nichž jsou spoutáni) a \"Vaidelotis\" (č. 5).\n\nNad těmito sochami se tyčí 19metrový travertinový obelisk, jehož základnu tvoří 2,5 m široký a 3 m dlouhý obdélník. Střední linii přední a zadní stěny obelisku zvýrazňuje skleněný pás. Na jeho vrcholu stojí devítimetrová měděná socha Svobody (č. 1) ztvárněná mladou ženou, která v rukou drží tři pozlacené hvězdy symbolizující svobodu a lotyšské historické země; pozlacený je i pás sochy. Celý pomník je vybudován kolem železobetonového rámu, který byl původně zpevněn vápennou maltou a olověnými a bronzovými kabely. Během rekonstrukce byla část z těchto materiálů nahrazena polyuretanovou výplní. Uvnitř pomníku se nachází malý technický prostor přístupný dveřmi, které se nachází v zadní části pomníku. V něm je umístěna elektroinstalace, napojení na kanalizaci a schodiště vedoucí do vyšších částí pomníku. Prostor se využívá jako úložiště a není přístupný veřejnosti, přestože se počátkem roku 2008 objevil návrh uspořádat v tomto místě malou výstavu pro vysoké představitele cizích států, kteří během návštěvy v Lotyšsku položí na pomník květiny.\n\nPomník svobody harmonicky zapadá do okolního prostředí, s nímž tvoří jednotný architektonický, krajinný i umělecký celek. Nachází se v centru Rigy na začátku ulice Brīvības bulvāris, nedaleko od Staré Rigy. V roce 1990 byl zhruba 200 metrů dlouhý úsek bulváru mezi ulicemi Aspazijas bulvāris a Raiņa Bulvāris uzavřen pro dopravu, čímž vzniklo dnešní náměstí Brīvības pieminekļa laukums. Část tohoto náměstí tvoří most přes 3,2 km dlouhý městský kanál, vinoucí se napříč parky a zelení tzv. oblouku bulvárů. V parku severně od pomníku leží návrší Bastejkalns, vytvořené v 19. století vykopáním městských hradeb, směrem na jih se pak nachází budova Lotyšské opery. Na západním konci náměstí stojí Hodiny Laima ( ), nejproslulejší místo pro setkávání ve městě. Pomník směřuje čelem ke Staré Rize a za ní tekoucí Daugavě. Původně bylo zamýšleno vybudovat kolem pomníku prostranství ve tvaru oválu, ohraničené ~1,6 m vysokou zídkou na vnitřní straně s lavičkami, na vnější osázenou tújemi. V 80. letech 20. století se o možném uskutečnění tohoto plánu diskutovalo, stavební práce však nebyly zahájeny.\n\nČestná stráž se u pomníku nacházela od jeho odhalení až do doby krátce po začátku sovětské okupace, kdy byla zrušena (1940); 11. listopadu 1992 došlo k jejímu obnovení. V současnosti ji vykonává rota čestné stráže praporu hlavního štábu NAF (lotyšské armády). Vojáci čestné stráže musí dosahovat výšky aspoň 1,82 m a být ve výborném zdravotním stavu, neboť plní náročný úkol. Čestná stráž u pomníku hlídá každý den od 9 do 18 hodin s výjimkou nepříznivého počasí, teplot pod −10 °C nebo naopak přes 25 °C. Čestná stráž pracuje ve dvou směnách, které se střídají jednou týdně. Každé výměny se účastní tři nebo čtyři páry čestných strážců, velitel a dva další dohlížející strážci. Po mnohahodinovém stání na stráži vojáci dvě hodiny odpočívají v pro ně určených místnostech na Ministerstvu obrany. Od září 2004 čestná stráž každou půlhodinu patroluje podél pomníku – vojáci z podstavce pomníku pochodují dvakrát kolem každé strany, načež se vrací zpět na podstavec.\n\n"}
{"id": "670700", "url": "https://cs.wikipedia.org/wiki?curid=670700", "title": "Eduard von Knorr", "text": "Eduard von Knorr\n\nErnst Hugo Eduard Wilhelm Heinrich von Knorr (8. březen 1840 Saarlouis, Prusko – 17. únor 1920 Berlín, Německá říše) byl německý admirál Kaiserliche Marine, který se zasloužil o rozvoj německého koloniálního panství.\n\nNarodil se ve Saarlouis v Rýnské provincii Pruského království. V roce 1856 vstoupil do pruského námořnictva a byl zařazen na korvetu \"Danzig\", se kterou bojoval proti pirátům u marockého pobřeží. V roce 1859 byl povýšen do hodnosti podporučíka. V letech 1859 až 1862 se plavil na lodi \"Elbe\" v rámci expedice po Dálném východě. Na poručíka byl povýšen v roce 1862 a na kapitán-poručíka o tři roky později.\n\nDne 12. listopadu 1870, během prusko-francouzské války, velel dělovému člunu \"Meteor\" v bitvě proti francouzskému avízu \"Bouvet\" blízko Havany, za což získal Železný kříž druhé třídy. V roce 1871 byl povýšen na korvetního kapitána. Na počátku roku 1874 se účastnil cesty po Tichém oceánu, jejímž cílem bylo vyjednávat ve jménu Německého císařství s Tongou. V roce 1876 získal hodnost námořního kapitána. O pět let později se stal náčelníkem štábu německé admirality a v roce 1883 kontradmirálem.\n\nJakožto velitel Západoafrické eskadry v prosinci 1884 zasáhl do sporů mezi soupeřícími kmeny v Douale v Kamerunu a zavedl německou svrchovanost v estuáru řeky Wouri. Za tento úspěch v rozšíření koloniálního vlivu získal Řád červené orlice. Od 1. dubna do 4. července 1885 pak sloužil jako říšský komisař pro kolonii Kamerun. Poté velel eskadře křižníků mířících do Zanzibaru, zde vyjednal s místním sultánem o začlenění ostrova pod německou koloniální nadvládu. O rok později velel eskadře křižníků plující do Samoy se stejným cílem jako rok předtím. V roce 1889 byl povýšen na viceadmirála, o čtyři roky později na admirála a v roce 1895 získal post velícího admirála. Dne 18. ledna 1896 byl povýšen do šlechtického stavu. Dne 15. června obdržel Řád černé orlice. V roce 1899 odešel do výslužby a zůstal admirálem à la suite.\n\nZemřel v Berlíně. V jeho rodném Saarlouisu je po něm pojmenována ulice Admiral-Knorr-Straße.\n"}
{"id": "670702", "url": "https://cs.wikipedia.org/wiki?curid=670702", "title": "Zdeněk Sázava", "text": "Zdeněk Sázava\n\nZdeněk Sázava (* 28. června 1931 Brno – 17. ledna 2017, Hradec Králové) byl český teolog, biblista-novozákoník, publicista, překladatel, editor, duchovní Církve československé husitské, emeritní profesor Husovy československé bohoslovecké fakulty v Praze, po roce 1990 Husitské teologické fakulty Univerzity Karlovy.\n\nStředoškolská studia absolvoval na reálném gymnáziu v Brně-Husovicích (1942–1950), v letech 1950–1954 pražskou Husovu československou bohosloveckou fakultu (HČBF), paralelně studoval (1951–1952) na Filozofické fakultě Univerzity Karlovy hebraistiku, aramejštinu a řečtinu. Po vysvěcení na kněze CČS(H) v roce 1954 nastoupil duchovenskou službu v náboženské obci Rychnov nad Kněžnou; v letech 1955–1977 působil v Hradci Králové jako duchovní, farář a předseda okrsku.\nNa HČBF získal doktorát teologie (1969), v roce 1974 mu byla na základě habilitačního spisu s tématem \"Lukáš – historik sui generis\" udělena docentura pro obor novozákonní věda. Řádným profesorem Nového zákona se na Husově československé bohoslovecké fakultě stal v roce 1977, od roku 1984 vedl katedru biblické teologie, v letech 1981–1990 zastával funkci proděkana HČBF.\nAngažoval se v mezikonfesní novozákonní překladatelské skupině českého ekumenického překladu Bible (1976–1984). V roce 1981 byl přijat za řádného člena světové oborové organizace novozákoníků \"Studiorum Novi Testamenti Societas\". Vedle své rozsáhlé činnosti pedagogické, badatelské, publicistické, editorské a přednáškové domácí i zahraniční (hostoval v průběhu let 1981–1993 na univerzitách Tübingen, Pasov, Erlangen, Heidelberg), od roku 1984 vedl v ústředí CČSH ekumenicko-zahraniční oddělení.\nPo inkorporaci HČBF do svazku Univerzity Karlovy v roce 1990 působil na Husitské teologické fakultě UK až do roku 2005 jako vedoucí katedry biblistiky a judaistiky, byl členem Akademického senátu HTF UK (1990–1994), AS UK (1994–1998) a zastupoval fakultu v Ústřední radě CČSH (1994–1998). Souběžně pracoval i v teologické komisi Ekumenické rady církví v ČR, ve vědecké radě Centra biblických studií při Akademii věd ČR a v několika komisích \"Sdružení církví Leuenberské konkordie\". Přednášel také na Husově institutu teologických studií. Jako emeritus žil v Hradci Králové. Zemřel 17. ledna 2017.\n\n\n\n\n\n"}
{"id": "670731", "url": "https://cs.wikipedia.org/wiki?curid=670731", "title": "General Johnson", "text": "General Johnson\n\nGeneral Norman Johnson (23. květen 1941, Norfolk, Virginia, USA – 13. říjen 2010, Atlanta, Georgia, USA) byl americký rhythm and bluesový hudebník, skladatel, hudební producent a frontman skupiny Chairmen of the Board.\n"}
{"id": "670735", "url": "https://cs.wikipedia.org/wiki?curid=670735", "title": "Deal", "text": "Deal\n\nDeal v angličtině znamená úděl, jednání, zacházení případně obchod. Může se také jednat o:\n\n\n\n\n"}
{"id": "670738", "url": "https://cs.wikipedia.org/wiki?curid=670738", "title": "Salinas", "text": "Salinas\n\nSalinas (španělsky \"slaniska\") může být:\n\n\n"}
{"id": "670743", "url": "https://cs.wikipedia.org/wiki?curid=670743", "title": "Richards", "text": "Richards\n\nRichards může být:\n\n\n\n"}
{"id": "670745", "url": "https://cs.wikipedia.org/wiki?curid=670745", "title": "Richards (příjmení)", "text": "Richards (příjmení)\n\nPříjmení Richards [\"ričrds\"] nosí více různých osobností:\n\n\n\n"}
{"id": "670749", "url": "https://cs.wikipedia.org/wiki?curid=670749", "title": "The Avengers (seriál)", "text": "The Avengers (seriál)\n\nThe Avengers je britský televizní seriál z let 1961–1969. Je dílem scenáristy Sydneyho Newmana. Hlavní role ztvárnili Patrick Macnee, Diana Rigg a Honor Blackmanová. V letech 1975 a 1976 bylo natočeno pokračování s názvem \"The New Avengers\".\n\n\n"}
{"id": "670751", "url": "https://cs.wikipedia.org/wiki?curid=670751", "title": "Pobierowo", "text": "Pobierowo\n\nPobierowo je polské město ležící mezi městy Rewal a Dziwnow. Je ze všech stran obklopeno lesy.\n\nV Pobierowu je nově vytvořený sportovní areál, ve kterém se nachází fotbalové a basketbalové hřiště a skatepark. Dále je ve městě dlouhá promenáda, na které je mnoho různých stánků. Pláže jsou užší než v jiných městech. Je tam mnoho možností k ubytování. Stánky a různé atrakce jsou ale otevřeny pouze v sezoně, tedy v létě. Ve městě je také mnoho restaurací a zábavy.\n\n"}
{"id": "670757", "url": "https://cs.wikipedia.org/wiki?curid=670757", "title": "Hale", "text": "Hale\n\nHale [\"hejl\"] může být:\n\n\n\n"}
{"id": "670764", "url": "https://cs.wikipedia.org/wiki?curid=670764", "title": "Re'uven Šeri", "text": "Re'uven Šeri\n\nRe'uven Šeri (: ראובן שרי, rodným jménem Re'uven Šreveman, žil 7. dubna 1903 – 6. července 1989) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Komrat v tehdejší Ruské říši (pak Rumunsko, dnes Moldavsko). Vystudoval židovskou základní školu, střední školu v Kišiněvě a právo na univerzitě. V roce 1925 přesídlil do dnešního Izraele. Byl aktivní v jednotkách Hagana.\n\nV mládí se zapojil do sionistické organizace Ce'irej Cijon, mezi jejíž zakladatele na území tehdejšího Rumunska patřil. Po přesídlení do dnešního Izraele byl v letech 1930–1934 tajemníkem zaměstnanecké rady v Kfar Saba, v letech 1934–1943 v Rechovotu a v letech 1943–1949 v Jeruzalémě. Byl členem ústředního výboru strany Mapaj. Během války za nezávislost v roce 1948 byl členem výboru sdružujícího Židy v obleženém Jeruzalému. V roce 1948 a v letech 1956–1958 zasedal v městské samosprávě v Jeruzalému, v letech 1948–1951 byl místostarostou tohoto města. V letech 1957–1968 zastával post na ministerstvu práce se zodpovědností za odborové vztahy.\n\nV izraelském parlamentu zasedl poprvé již po volbách v roce 1949, kdy kandidoval za Mapaj. Byl členem výboru mandátního, výboru pro veřejné služby a výboru pro záležitosti vnitra. Opětovně byl zvolen ve volbách v roce 1951, kdy kandidoval znovu za Mapaj. Byl členem parlamentního výboru práce, výboru pro ústavu, právo a spravedlnost a výboru finančního, předsedal podvýboru pro zákon o státním pojištění. Zastával i vládní pozice. V roce 1951 byl náměstkem Ministra dopravy Izraele.\n\n"}
{"id": "670768", "url": "https://cs.wikipedia.org/wiki?curid=670768", "title": "Ruiny kostela v Trzęsaczi", "text": "Ruiny kostela v Trzęsaczi\n\nVe vesnici Trzęsacz (německy Hoff) v okrese Gryfice v severozápadním Polsku leží ruiny kostela z 15. století. Kostel byl původně vybudován 2 km od moře. Voda však postupně erodovala břehy tak, že se pobřeží dostalo až ke kostelu, který se postupně propadá do moře. Poslední bohoslužby se v kostele odehrály v srpnu 1874, pak byla budova vyklizena a ponechána svému osudu. Dnes (2018) zůstal stát jen fragment jižní zdi z červených cihel.\n\n"}
{"id": "670773", "url": "https://cs.wikipedia.org/wiki?curid=670773", "title": "Efrajim Taburi", "text": "Efrajim Taburi\n\nEfrajim Taburi (: אפרים תבורי, rodným jménem Efrajim Popik, žil 5. září 1900 – 7. dubna 1957) byl sionistický aktivista, izraelský politik a poslanec Knesetu za stranu Mapaj.\n\nNarodil se ve městě Tulčin v tehdejší Ruské říši (dnes Ukrajina). Získal židovské i civilní vzdělání. V roce 1924 přesídlil do dnešního Izraele.\n\nV mládí se zapojil do činnosti sionistických socialistických organizací. Byl zatčen sovětskými úřady. Po přesídlení do dnešního Izraele pracoval pro městskou samosprávu v Tel Avivu. Roku 1927 byl tajemníkem strany Achdut ha-avoda v Tel Avivu a roku 1929 se stal členem telavivské zaměstnanecké rady.\n\nV izraelském parlamentu zasedl poprvé již po volbách v roce 1949, kdy kandidoval za Mapaj. Byl členem výboru pro ústavu, právo a spravedlnost a výboru pro veřejné služby. Opětovně byl zvolen ve volbách v roce 1951, kdy kandidoval znovu za Mapaj. Byl členem parlamentního výboru práce a výboru pro ústavu, právo a spravedlnost.\n\n"}
{"id": "670777", "url": "https://cs.wikipedia.org/wiki?curid=670777", "title": "DDT (rozcestník)", "text": "DDT (rozcestník)\n\nZkratka DDT může znamenat:\n\n"}
{"id": "670781", "url": "https://cs.wikipedia.org/wiki?curid=670781", "title": "Blue", "text": "Blue\n\nBlue[\"blú\"] může být:\n\n\n\n\n\n\n\n"}
{"id": "670782", "url": "https://cs.wikipedia.org/wiki?curid=670782", "title": "Hydrogenuhličitan draselný", "text": "Hydrogenuhličitan draselný\n\nHydrogenuhličitan draselný (KHCO) je draselná hydrogensůl kyseliny uhličité, je bezbarvý, bez zápachu a mírně zásaditý, protože hydroxid draselný je silná zásada a kyselina uhličitá jen slabá kyselina.\nJe rozpustný ve vodě. Při teplotě 100 °C až 120 °C se rozkládá na uhličitan draselný, vodu a oxid uhličitý:\n\n2 KHCO → KCO + HO + CO.\n\nV koncentraci větší než 0,5 % může mít toxické účinky na rostliny. U člověka ovšem nebyla prokázána toxicita ani karcinogenita.\n\nV přírodě se vyskytuje velmi vzácně jako minerál kalicinit.\n\nHydrogenuhličitan draselný se vyrábí reakcí uhličitanu draselného s vodou a oxidem uhličitým:\n\nKCO + HO + CO → 2 KHCO.\n\n"}
{"id": "670785", "url": "https://cs.wikipedia.org/wiki?curid=670785", "title": "Ja'akov Uri", "text": "Ja'akov Uri\n\nJa'akov Uri (: יעקב אורי, žil 3. března 1888 – 26. července 1970) byl sionistický aktivista, izraelský politik a poslanec Knesetu za stranu Mapaj.\n\nNarodil se v obci Prohorovka v Poltavské oblasti v tehdejší Ruské říši (dnes Ukrajina). Získal židovské vzdělání na ješivě. V roce 1910 přesídlil do dnešního Izraele. Zde patřil mezi zakladatele vesnice Nahalal.\n\nV mládí se zapojil do činnosti sionistických organizací. Byl aktivní v ha-Po'el ha-ca'ir. Patřil mezi iniciátory vzniku mošavového hnutí, pro které vydával měsíčník \"Talamim\".\n\nV izraelském parlamentu zasedl po volbách v roce 1951, kdy kandidoval za Mapaj. Byl členem parlamentního výboru House Committee a výboru pro ekonomické záležitosti.\n\n"}
{"id": "670821", "url": "https://cs.wikipedia.org/wiki?curid=670821", "title": "Chajim Boger", "text": "Chajim Boger\n\nChajim Boger (: חיים בוגר, rodným jménem Chajim Bugrašov, 25. září 1876 – 8. června 1963\n) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se na Krymu v tehdejší Ruské říši (dnes Ukrajina). Získal židovské vzdělání na gymnáziu v Rusku a doktorát na Universität Bern. Učil na hebrejských školách v Rusku. V roce 1906 přesídlil do dnešního Izraele. Patřil mezi zakladatele střední školy Gymnázium Herzlija v Tel Avivu a byl jejím prvním ředitelem v letech 1919–1951. Po první světové válce zřídil telavivskou čtvrť Nordija jako řešení bytové otázky pro nemajetné obyvatele.\n\nV mládí se zapojil do činnosti sionistických organizací. Patřil mezi předáky sionistické skupiny, která odmítala Ugandský plán. Účastnil se všech sionistických kongresů od 6. do 20. kongresu. Patřil mezi předáky hnutí ha-Guš ha-Mizrachi. Zasedal v předsednictvu Všeobecných sionistů.\n\nV izraelském parlamentu zasedl po volbách v roce 1951, kdy kandidoval za Všeobecné sionisty. Byl členem parlamentního výboru pro vzdělávání a kulturu. V Tel Avivu se po něm jmenuje ulice \"rechov Bograšov\".\n\n"}
{"id": "670833", "url": "https://cs.wikipedia.org/wiki?curid=670833", "title": "George Flasch", "text": "George Flasch\n\nGeorge Flasch (: ג'ורג' פלש, \"Džordž Flaš\"; 1909 – 22. listopadu 1990) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve městě Reşiţa v tehdejším Rakousku-Uhersku (dnes Rumunsko). Studoval na hebrejském gymnáziu a právo na Vídeňské univerzitě. V roce 1933 přesídlil do dnešního Izraele.\n\nV mládí se zapojil do činnosti sionistických organizací. Angažoval se ve Svazu sionistických studentů, byl členem předsednictva židovského sportovního klubu Sport Club Hakoah Wien ve Vídni a předsednictva strany Všeobecných sionistů (zde později předsedal výboru pro zahraniční politiku). Po přesídlení do dnešního Izraele zastával také post generálního tajemníka a pak předsedy federace hnutí Makabi a světové organizace Makabi.\n\nV izraelském parlamentu zasedl po volbách v roce 1951, kdy kandidoval za Všeobecné sionisty. Byl členem parlamentního výboru pro záležitosti vnitra a výboru pro zahraniční záležitosti a obranu.\n"}
{"id": "670837", "url": "https://cs.wikipedia.org/wiki?curid=670837", "title": "Paštúnválí", "text": "Paštúnválí\n\nPaštúnválí ( ) je nepsaný etický kodex chování a tradiční životní styl všech Paštúnů, žijících nejen na území Afghánistánu a Pákistánu, ale i po celém světě. Ačkoli má tento kodex předislámské kořeny, zásadně ovlivnil paštúnské vnímání a interpretaci islámu.\n\n"}
{"id": "670838", "url": "https://cs.wikipedia.org/wiki?curid=670838", "title": "Neuss", "text": "Neuss\n\nNeuss (v regionálním dialektu Nüss, v latině Novaesium, psáno do roku 1968 jako Neuß) je město v Severním Porýní-Vestfálsku, na levém břehu dolního Rýna, oproti Düsseldorfu. Je největším městem okresu Rhein-Kreises Neuss a je známo především díky své římské minulosti, přístavu na Rýnu a střelecké slavnosti Neusser Bürger. V zemském plánu je zařazeno jako středně velké centrum. Počet obyvatel města překročil v roce 1963 hranici 100 000 lidí, čímž se přiblížilo k velkoměstu. Na počet obyvatel je největším okresním městem v Německu. V roce 1984 oslavilo své 2000 výročí. Proto se rozdělilo s Trevírem, který rovněž v tom roce roku oslavil 2000 výročí, o titul \"Nejstarší město Německa\".\n\nNeuss leží na levém břehu dolního Rýna, na jeho dolní terase, oproti Düsseldorfu, u soutoku řeky Erft s Rýnem. Nejvyšší nadmořská výška na správním území města je v blízkosti městské čtvrtě Holzheim a činí 67,5 m n.m., nejnižší místo se nalézá v oblasti vjezdu do přístavu a dosahuje 30 m n.m. V severojižním směru měří město 13,2 km, v západovýchodním 12,8 km. I když v podstatě leží na východním okraji okresu Rhein-Kreises Neuss, leží uvnitř správního obvodu města geografický střed okresu (u statku Hombroich).\n\nV sousedství jsou následující města a obce (ve směru pohybu hodinových ručiček, počínaje východem):\nDüsseldorf (krajské město), dále Dormagen, Grevenbroich, Korschenbroich, Kaarst a Meerbusch (všechno Rhein-Kreis Neuss)\n\nMěsto není členěno na obvody, jako je to v jiných okresních městech Severního Porýní-Vestfálska. Správní území města je rozděleno na 29 statistických okrsků. Tyto jsou číslovány v nepřetržité řadě a mají také každý zvláštní jméno:\n1 Innenstadt, 2 Dreikönigenviertel , 3 Hafengebiet, 4 Hammfeld, 5 Augustinusviertel, 6 Gnadental, 7 Grimlinghausen, 8 Uedesheim, 9 Weckhoven, 10 Erfttal, 11 Selikum, 12 Reuschenberg, 13 Pomona, 14 Stadionviertel, 15 Westfeld, 16 Morgensternsheide, 17 Furth-Süd, 18 Furth-Mitte, 19 Furth-Nord, 20 Weissenberg, 21 Vogelsang, 22 Barbaraviertel, 23 Holzheim, 24 Grefrath, 25 Hoisten, 26 Speck/Wehl/Helpenstein, 27 Norf, 28 Rosellen.\nK několika okrskům patří odděleně ležící obytná místa, která mají zčásti shodné jméno se statistickým okrskem: Allerheiligen, Bettikum, Derikum, Dirkes, Elvekum , Erfttal Ost, Erfttal West, Gier, Grefrath, Gruissem, Helpenstein, Holzheim, Am Kreitz, Kuckhof, Lanzerath, Löveling, Minkel, Norf, Rheinpark-Center, Röckrath, Rosellen, Rosellerheide /Neuenbaum, Schlicherum, Speck, Stüttgen, Uedesheim, Wehl a Rott.\n\nNeuss je jedno z nejstarších německých měst. Již okolo roku 16 př. n. l. vybudovali římští vojáci u ústí řeky Erft do Rýna, asi 2,5 km jihovýchodně dnešního Altstadtu, opevnění za pomocí dřeva a hlíny. Místo, na kterém se pravděpodobně již dříve nalézalo keltsko-germánské sídliště, bylo strategicky zvoleno, leželo jednak u koncového bodu dálkové silnice, vedoucí z Lyonu přes Trevír a Zülpich až k Rýnu, po které dobyl Galii Gaius Iulius Caesar, jednak nabídlo přístup k vodním cestám, vhodným pro dopravu, na řekách Rýn, Erft, Lippe, Ruhr a Wupper. Dalším využitím byl zřejmě jen sezónní vojenský sklad, který byl součástí systému vzájemně podporovaných míst (tak zvaný „sklad A do F\"). Mezi jinými by tu mohly být občas umístěny XIX Legie a XX Legie Valeria Victrix.\nV polovině 1. století vystavěli římští vojáci, mezi jinými VI. legie, poblíž ústí řeky Erft v Neuss-Grimlingahusenu poprvé kamenný legionářský sklad, který se též někdy označuje po svém objeviteli, archeologovi Constantinu Koenenovi, také jako „Koenen-Lager\". Během druhé poloviny 1. století byla v táboře trvale umístěna celá legie s téměř 6 500 vojáky (Novaesium). Velké diorama tábora i okolních civilních sídel, které vytvořil H.-J. Graul na základě vědeckých poznatků, se nalézá v současnosti ve skansenu na statku Roscheider. \nKdyž byla po Xantenu do Koenenova tábora naposledy umístěna VI. legie, což bylo asi roku 100, byl na počátku 2. století vybudován kamenný tábor Auxiliar, který umožnil umístit posádku o síle asi 600 mužů. Na konci 3. století jako reakce na vzrůstající útoky franckých vojsk na římské území musela být nově organizována římská obrana hranic a tábor byl přemístěn k ústí řeky Erft.\n\nU vojenského tábora vznikla rozsáhlá nekropole a táborová periferie (canabae legionis), ve které žily rodiny vojáků, ale též tu pracovali obchodníci, hospodští a vojenští řemeslníci. Z této periferie a nekropole se vyvinulo civilní sídliště („vicus\"), z kterého v průběhu staletí vyrostlo dnešní město Neuss. \nPři vykopávkách na St. Quirinu a jeho okolí objevil Hugo Borger roku 1963 také tři francké hroby z doby kolem roku 500. Dosvědčují bezprostřední návaznost raného středověkého osídlení na antickou dobu. Nálezy pocházející z přelomu 8. - 9. století byly odkryty u brány Obertor a v kostele Panny Marie.\nPravděpodobně v druhé polovině 10. století vznikl vedle kostela klášter benediktinů, zřízen nějakou vysoce postavenou šlechtickou rodinou. V této době byly pravděpodobně také převezeny do Neuss ostatky Sv. Quirina z Říma, který je patronem chrámu.\n\nRoku 1190 byl Neuss poprvé oficiálně označen jako město, když Heinrich VI. císařským výnosem potvrdil městu osvobození od cla. Kolem roku 1200 byly vybudovány velké městské hradby s pěti branami. Roku 1209 položil řemeslný mistr Wolbero s použitím předchozí stavby základní kámen ke katedrále Sv. Quirina. V letech 1474-1475 čelilo město skoro jednoročnímu obléhání Karlem Smělým. Za odměnu propůjčil císař Friedrich III. privilegia, a to mincovní, právo pečetit červeným voskem, právo hanzovního města a též nový znak. Tato privilegia pomohla městu k značnému blahobytu, který pozbylo při \"kolínských válkách\" a po požáru v roce 1586.\n\nBěhem let 1794-1814, kdy bylo město okupováno napoleonskými vojsky, byl budován Nordkanal, který měl vytvořit splavné spojení řek Rýn a Máza. Tím by došlo k obejití říčních cel, vybíraných dole na Rýnu. Kanál však nebyl dokončen. V roce 1816 bylo město okresním sídlem v Prusku. V 19. století zažilo nový hospodářský rozvoj, o který se výrazně zasloužilo železniční stavitelství (připojení železničním mostem přes Rýn na železniční síť u Düsseldorf-Bilku) a vybudování přístavu na Rýnu.\n\nRoku 1913 byl Neuss vyčleněn z okresu Neuß a stal se nezávislým městem. Roku 1929 byly zbývající části okresu Neuß a Grevenbroich připojeny k novému okresu Grevenbroich-Neuß (pozdější okres Grevenbroich). Během druhé světové války byla ve městě, tak jako v mnoha jiných městech na Rýnu, zničena velká část starého města při britských náletech v rámci \"morálního bombardování\". Od roku 1968 se název nově píše Neuss namísto původního Neuß.\n\nPři správní reformě roku 1975 byly připojeny některé obce a osady v okolí (např. Holzheim, Norf a Rosellen) a nezávislé město Neuss se spojilo s okresem Grevenboich do nového okresu Neuss (od roku 2003 rýnský okres Neuss). Neuss obdržel dle komunálního práva status velkého okresního města a stal se sídlem okresu, ačkoli větší část okresu byla původně ve správě Grevenbroichu. V roce 1984 slavilo město 2000 jubileum a k této příležitosti byl se souhlasem francouzského vlastníka práv vydán zvláštní svazek komiksu \"Asterix in Novaesium\".\n\nV průběhu dějin byly k městu připojeny následující obce či jejich části: na začátku 20. století část obcí Heerdt, Büderich a Kaarst, roku 1929 Grimlinghausen, Uedesheim a Weckhoven, 1975 pak Grefrath, Holzheim, Hoisten, Norf, Rosellen a Speck stejně jako další části obcí Kaarst a Meerbusch.\n\nV roce 1963 překročil počet obyvatel města hranici 100 000, čímž se řadí k velkoměstům. K 1. lednu 1975 stoupl počet obyvatel díky připojení několika obcí s 30.000 obyvateli a dosáhl počtu 148.000. Na konci prosince 2005 žilo v Neussu podle aktualizace zemského úřadu pro zpracování dat a statistiku Severního Porýní-Vestfálska 152.633 trvale bydlících a trend počtu obyvatel má stále stoupající tendenci. Podíl cizinců je přibližně 13,1 %.\nNásledující přehled ukazuje počet obyvatel po oblastech. Do roku 1833 se jedná o odhad, dále jsou zahrnuty výsledky sčítání lidu nebo úřední aktualizace příslušného statistického úřadu, popřípadě městské správy. Data od roku 1843 se vztahují na „místně přítomné obyvatelstvo\", od 1925 na stálé obyvatelstvo a od 1987 na „obyvatelstvo v místě hlavního pobytu\". Před rokem 1843 byl počet obyvatel určován různými postupy.\nNeuss patřil na počátku k arcibiskupství Kolín nad Rýnem a byl nejdříve podřízen církevní jurisdikci proboštství, později jako archidiakonát děkanství. Příslušnost města ke kolínskému kurfiřtství byla příčinou, že tu v podstatě neproběhla reformace. Přesto vznikla v letech 1560-1570 tajná reformační společenství, která náležela k největším sborům pod kolínskou správou. Obrat nastal po roce 1586, ale ještě do roku 1620 existovaly jednotlivé \"reformační\" rodiny. Za vlády kurfiřta Ernsta byly tyto rodiny nuceny se vystěhovat. Teprve v 19. století opět roste počet protestantů.\nKatolické obce patřily do roku 1802 ještě k arcibiskupství Kolín. Po jeho zrušení přešly pod správu biskupství v Cáchách, které však bylo též v letech 1821-25 zrušeno. Proto v roce 1828 náležely opět arcibiskupství Kolín. Neuss byl sídlem děkanství, které bylo později rozděleno na děkanství Sever a Jih, která vytvořila městské děkanství Neuss. K 1. lednu 2005 pak bylo toto sloučeno se stávajícím okresním děkanstvím Neuss a obě děkanství od té doby tvoří okresní děkanství rýnského okresu Neuss.\n\nV roce 1805 vzniklo reformační společenství, které se spojilo v roce 1817 s luteránskou obcí, tento spojený náboženský sbor patřil k evangelické církvi v Prusku, resp. k rýnské provinciální církvi. K současné evangelické církvi v Porýní patří krom evangelického sboru města Neuss také sbor v Gladbach-Neussu.\nVedle evangelické a katolické obce jsou tu baptisté a společenství Immanuel, které patří k svazu letničních církví (\"Bund Freikirchlicher Pfingstgemeinden\", BFP). Další církve zastupuje Novoapoštolská a Svědkové Jehovovi. Je tu i několik mešit a muslimských spolků, např. u hlavního nádraží, v Innenstadtu a též ve vnějších okrscích, jako je Weckhoven, Derikum, Erfttal, Furth atd. \n\nPatronem města je svatý Quirinus z Neuss, jehož ostatky byly převezeny do města kolem roku 1050, na jeho počest byl vystavěn klášter Neusser Quirinusmünster, jenž byl papežem Benediktem XVI. povýšen v roce 2009 na papežskou baziliku. Tím se stal Neuss jako středověké poutním místo cílem putování z celé Evropy. Další svatou je Hildegunde von Neuss.\n\nV čele města stál nejdříve rychtář a konšelé jako arcibiskupští úředníci. V 13. století jich bylo 12-14. Za doby Konrada von Hochstaden byla zřízena také rada, jejíž členové se označovali jako \"officiati\". Později to byli radní senioři a subsenioři. Členství v radě bylo doživotní. Počet konšelů a členů rady byl v 18. století zredukován na šest. Od roku 1771 bylo vždy pět konšelů a pět radních. Za dob francouzské okupace řídil město starosta. Tento měl k sobě dva přidělence a obecní radu s 30 členy. Od roku 1845 bylo 18 členů rady. V pruské době (od 1816) vedl město starosta, přidělenci a městská rada. Od roku 1856 bylo zavedeno rýnské městské právo. Po vyčlenění z okresu získal starosta Neussu titul primátor.\nBěhem vlády nacionálního socialismu byl dosazován primátor z řad členů NSDAP. Po druhé světové válce dosadila nového primátora vojenská vláda britského okupačního pásma a v roce 1946 byla komunální správa vedena dle britského vzoru. Následně byla v lidovém hlasování zvolena rada města, jejíž členové se označovali jako městští zastupitelé. Rada volila zpočátku ze svého středu primátora jako předsedu rady a reprezentanta města, byla to neplacená (čestná) funkce. Mimo to volila rada od roku 1946 v placené funkci vrchního městského ředitele jako vedoucího městské správy. Od roku 1975 měl předseda rady opět titul starosta a přednosta správy měl titul městský ředitel. Toto bylo změněno roku 1998 a je pouze jediná placená funkce starosty, který je předsedou rady, vedoucím městské správy a reprezentantem města. Od roku 1999 je starosta volen přímo.\n\nPřehled starostů a primátorů\nNásledující seznam uvádí rozdělení křesel v městské radě podle stranické příslušnosti:\nStrana množství sedadel\n\nDějiny znaku: Město patří k nejstarším rýnským městům, které získaly vlastní znak a pečeť. Znak sám je jedním z historicky významných německých znaků a symbolů po celá staletí dějin. Ukazuje na rozpolceném štítu vpředu na černém poli červeného dvouhlavého orla ve zbroji s vyplazeným zlatým jazykem, vzadu do červeného pole vetknutý stříbrný kříž. Na štítu je zlatá císařská koruna. Jako štítonoši jsou zobrazeni dva lvi. Městská vlajka je červenobílá, napravose nachází znak, nalevo 9 zlatých kuliček (takzvaný Quirinovský erb).\n\nNa nejstarším štítu se znakem, doloženým již roku 1217, stál bílý kříž na červené půdě. Kříž je doložen již na staré městské pečeti z 12. století. Pravděpodobně se jedná o znamení účastníka křížové výpravy.\n\nPoté, co se město úspěšně ubránilo obléhání vojsky Karla Smělého roku 1475, bylo odměněno císařem Friedrichem III. hojnými privilegiemi. Mezi jinými též právo používat k pečetění červený vosk. Městu byl také propůjčen nový znak, což ho stavělo do popředí před většinu ostatních německých měst. Nebylo sice jako Kolín povýšeno na říšské město, smělo ale do budoucna používat četné symboly, např. dvojhlavého orla na černém štítu, na kterém spočívala císařská koruna (tehdy měly toto právo zapůjčeny jen Neuss a Amsterodam). Orel symbolizoval říši, což vyjadřovalo způsob získání zapůjčením od císaře.\n\nPo roku 1550 byl starý a nový znak spojen do jednoho štítu. Od té doby zní heraldický popis městského znaku takto: rozpolcený štít s černým a zlatým polem, vpředu (nebo vlevo) dvojhlavý orel, vzadu (nebo napravo) vetknutý stříbrný kříž. Štít je zakrytý zlatou císařskou korunou. Jako štítonoši jsou dva zlatí lvi. Lvi jako štítonoši jsou doplňkem, který nepatří samotnému znaku, objevili se poprvé roku 1638.\n\nEkonomika je ovlivňována průmyslovou výrobou spojenou s přístavem, zpracovatelskými živnostmi a živnostmi poskytujícími služby. V přístavu vyniká lisovna olejů, přeprava substrátů a kontejnerová přeprava. Dříve významná výroba zemědělských strojů již dnes zanikla. Od roku 2003 jsou přístavy Neuss a Düsseldorf spojeny do jediné společnosti se sídlem a administrativní správou v Neussu. Důležitou roli tu hraje i železniční společnost Neusser Eisenbahngesellschat. Kromě přístavu je větší průmyslová oblast v blízkém Hammfeldu a na jihu města.\nVelkou roli v průmyslu města hraje zpracování želena, hliníku a papíru. Také je zde zastoupen potravinářský průmysl. V posledních desetiletích nabývají na významu technologické obory, logistika a obchod. Pro město jako výhodné ekonomické centrum hovoří dobré napojení na leteckou dopravu přes letiště Düsseldorf, jakož i letiště Mönchengladbach, které není sice zahrnuto v pravidelné linkové dopravě, ale je využíváno pro soukromé lety. V roce 2005 činila průměrná kupní síla obyvatelů Neussu 116 % spolkového průměru. Míra nezaměstnanosti byla v prosinci 2006 7,9%.\n\nPřes správní území města vede severo-jižním směru silnice A 57 (Köln Nimwegen), která se na západě a jihu kříží se silnicí A 46 (AK Neuss-West:Mönchengladbach/Heinsberg AK Neuss-Süd:Hagen). Na severu tvoří hranici města silnice A 52 Monchengladbach-Düsseldorf od křižovatky u Kaarstu po nájezd na Meerbusch. \nHlavní nádraží leží na železniční trati Mönchengladbach–Düsseldorf a na trati dolnorýnské dráhy Nimwegen–Krefeld–Neuss–Köln. Mimo to tu začíná Erftbahn (Neuss–Grevenbroich–Horrem) a regionální trať Neuss–Kaarst. Dřívější význam města jako železničního uzlu se začíná obnovovat rolí v dálkové osobní dopravě, kdy je navíc vypravován jednou týdně vlak ICE do Berlína, dále přeměnou části dříve uzavřeného seřaďovacího nádraží na nákladní nádraží a v neposlední řadě přípojkou od dnes největšího nákladního nádraží Eisenbahnkomplexes Düsseldorf k přístavu (Neusser Eisenbahn).\nVeřejnou místní osobní dopravu (ÖPNV, Öffentlichen Personennahverkehr) zajišťují četné autobusové linky společnosti Stadtwerke Neuss stejně jako Stadtbahn U75 a dále občasná tramvajová linka 704 a 709 rýnské dráhy. Plány, dle kterých linka 709 bude od hlavního nádraží přeložena ve prospěch čistě pěší zóny, byly při referendech v letech 1997 a 2007 zamítnuty. \nNeuss je připojen na linky rychlodráhy (S-Bahn-Linien) S8 (Mönchengladbach–Hagen), S11 (Düsseldorf–Bergisch Gladbach), S28 (Kaarst–Mettmann). Všichni linky využívají jednotných cen v rámci dopravního spojení Verkehrsverbundes Rhein-Ruhr (VRR). Výjimku tvoří linka S11, která od nádraží Dormagen- Bayerwerk dosahuje hranici Verkehrsbund Rhein-Sieg (VRS). Mimo to vede přes Neuss ještě několik linek regionální dopravy německých drah (DB).\nPřístav na Rýnu s překládkou zboží asi 5 miliony tun za rok je nejjižnějším přístavem na Rýnu, který mohou využívat jak vnitrozemské lodi, tak i pobřežní motorové lodi.\nV Neussu začíná též stezka pro cyklisty Fietsallee kolem Nordkanalu.\n\nV Neussu sídlí následující kliniky a nemocnice:\n\nDeníkem je Neuß-Grevenbroicher Zeitung (NGZ), který patří od března 2009 k mediální skupině Rheinische Post. Každodenní lokální přílohou Westdeutschen Zeitung je Neusser Lokalteil. Místní rozhlasovou stanicí je rádio „NE-WS 89.4\", které svůj program vysílá v rámci lokálních rádií NRW na frekvencích 89,4 MHz a 102,1 MHz. V místních částech (a v Korschenbroichu, Jüchenu a Meerbuschi) vychází Rheinische Post s každodenními vlastními lokálními stránkami. V letech 1870 až 1940 vycházel Neußer Zeitung.\n\nV prostorách Quirinusova gymnázia je studijní centrum univerzity pro dálkové studium Hagen, které se bude v roce 2011 stěhovat do nově zřízené budovy Romaneum u autobusového nádraží. V Hammfelddammu je FOM (odborná vysoká škola pro ekonomii a management), vysoká odborná škola ekonomiky, správy a informatiky sídlí na Weingartstrasse v městské části Innenstadt. V centru proti radnici u tržiště se nacházejí rovněž prostory Hochschule Neuss. \nMěsto má široké spektrum všeobecně vzdělávacích a odborných škol, mezi nimi je 29 základních škol, pět škol II. stupně (základní školy), pět reálných škol, šest gymnázií, dvě všeobecné školy a dvě zvláštní školy. U okruhu Konrada Adenauera se nachází Internationale Schule am Rhein. Vedle arcibiskupského dívčího gymnázia a vyšší obchodní školy Marienberg je v Neussu jedna ze dvou dívčích reálných škol v Severním Porýní-Vestfálsku, které nepatří k privátním školám, a to reálka Mildred Scheel. Nabídku doplňuje arcibiskupská kolej Friedrich Spee, profesní kolej pro techniku a informatiku, kolej dalšího vzdělávání (Theodor-Schwann-Kolleg) s večerní reálnou školou a večerním gymnáziem v prostorách gymnázia Alexandra von Humboldt a lidová univerzita v městské části Norden. Dále je tu privátní doplňková škola zřízená dle zemského práva. \nKatolické pracovní společenství za další vzdělávání udržuje v Neussu dva rodinné vzdělávací ústavy, dům Edith Stein a dům Willi GrafI.\n\n\n\n\nZajímavosti\n\nČasto se ve městě odehrával děj německého televizního seriálu Kobra 11. Služební vozy hlavních hrdinů byly ve městě zaregistrovány. Šlo hlavně o BMW seriálového Semira Gerkhana s rz. NE-DR 8231 a Mercedes-Benz Toma Kranicha s rz. NE-LK 3470.\n\n\nSvětoznámé je kyselé zelí fy Leuchtenberg v Hammfeldu. Od toho je také \"Nüsser Kappeswoosch\", uzenina z vepřového masa s kyselým zelí, která je k dostání jako grilovací či masový salám a také ve formě masového sýru.\n\nMěsto zapůjčilo čestné občanství následujícím osobám:\n\n\n\n\n\n\nDějiny města\n"}
{"id": "670839", "url": "https://cs.wikipedia.org/wiki?curid=670839", "title": "Juodupis", "text": "Juodupis\n\nNázev Juodupis může znamenat:\n\n\n\nNázev Juodupis se skládá ze dvou částí: Juod- od litevského slova \"juodas\" – černý a -upis naznačující souvislost s řekou (upė) nebo potokem (upelis). V některých případech může být původ názvu nepatrně odlišný, například Juodupis (Alšia) má název odvozen od toho, že tento potok (upelis) vytéká z jezera Juodis (Černé).\n"}
{"id": "670840", "url": "https://cs.wikipedia.org/wiki?curid=670840", "title": "Arth-Rigi-Bahn", "text": "Arth-Rigi-Bahn\n\nArth-Rigi-Bahn je elektrifikovaná ozubnicová dráha s normálním rozchodem ve Švýcarsku. Dolní stanice se nachází v Arth-Goldau, horní stanice na vrcholu hory Rigi, obojí v kantonu Schwyz.\n\nTrať stoupá po severovýchodním svahu z dvojměstí Arth-Goldau z výšky 543 m n.m. po svahu směrem do sedla Rigi Staffel. Při úbočním stoupání se cestujícím odkrývá pohled na východní oblast Švýcarska. V zastávce Rigi Staffel se k dráze připojuje trať z jihozápadního svahu z Vitznau a obě trati jsou zde propojeny. Toto propojení slouží servisním účelům. K vrcholu Rigi do výšky 1.752 m n.m. pokračují obě tratě po vlastní koleji.\n\nSpolečnost Arth-Rigi-Bahn jako první dosáhla vrcholu Rigi a vrcholový úsek pronajímala od roku 1873 společnosti Vitznau-Rigi-Bahn až do jejich sloučení v roce 1992.\nV současné době spadá Arth-Rigi-Bahn pod společnost Rigi Bahn, která sdružuje Arth-Rigi-Bahn,  Vitznau-Rigi-Bahn a lanovky.\n\nHistorický přehled zachycuje sled událostí, které jsou ve vztahu k Arth-Rigi-Bahn.\n\nOsobní vagóny z období zahájení provozu byly velmi dobře vybaveny. Ačkoliv se jednalo o otevřenou konstrukci, byly vybaveny závěsy pro ochranu před sluncem, deštěm i větrem.\n\n\n"}
{"id": "670844", "url": "https://cs.wikipedia.org/wiki?curid=670844", "title": "Ján Jakubík", "text": "Ján Jakubík\n\nJán Jakubík (8. října 1923 Dudince – 24. listopadu 2015) byl slovenský matematik, akademik. Nositel Řádu Ľudovíta Štúra I. třídy.\n\nJán Jakubík se narodil v 1923 v Dudincích v tehdejším zvolenském okrese. Od 1944 studoval na Přírodovědecké fakultě Univerzity Komenského v Bratislavě. Poté působil jako vysokoškolský pedagog na Slovenské vysoké škole technické v Bratislavě a od roku 1952 na Vysoké škole technické v Košicích.\n\nOd 1977 působí v Matematickém ústavu Slovenské akademie věd. Věnuje se matematickým pracím v oblastech algebry a uspořádaných struktur. Hlavní oblast jeho výzkumu je v částečně uspořádaných grupách a svazových grupách. V únoru 2012 odešel z postu vedoucího pracovníka do důchodu.\n\n1. září 2008 mu při příležitosti dne ústavy prezident republiky Ivan Gašparovič udělil Řád Ľudovíta Štúra I. třídy.\n\n"}
{"id": "670845", "url": "https://cs.wikipedia.org/wiki?curid=670845", "title": "Jordan Hinsonová", "text": "Jordan Hinsonová\n\nJordan Danielle Hinsonová (* 4. června 1991 El Paso) je americká herečka, známá hlavně rolí šerifovy dcery Zoe Carterové ve vědeckofantastickém seriálu \"Heuréka - město divů\".\n\nV dětství se věnovala závodně gymnastice, hrála v televizních reklamách. Ve dvanácti letech se přestěhovala do Hollywoodu, hrála ve filmu společnosti Disney o cestě mladé krasobruslařky za slávou \"Ledový sen\" a v psychothrilleru \"Skleněný dům 2\". Hlavní úspěch jí přineslo angažmá v seriálu \"Heuréka - město divů\", po němž podepsala smlouvu s agenturou APA. Kromě toho hraje v divadle, například roli Puka v Shakespeareově \"Snu noci svatojánské\".\n\nMá staršího bratra Shauna. Jejími zálibami jsou fotografování, malířství a skládání hudby. Má ráda skupinu \"The Killers\", fantasy romány Kennetha Oppela a filmy jako \"Kmotr\", \"Pulp Fiction\" nebo \"Americká krása\". Je milovnicí zvířat (má tři psy), kritizovala společnost PETA za špatné podmínky panující v jejích útulcích.\n\n"}
{"id": "670848", "url": "https://cs.wikipedia.org/wiki?curid=670848", "title": "Nachum Chet", "text": "Nachum Chet\n\nNachum Chet (: נחום חת, žil 1896 – 15. ledna 1990) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se v Oděse v tehdejší Ruské říši (dnes Ukrajina). Získal židovské základní vzdělání, studoval na gymnáziu v Oděse a na Oděské univerzitě. Studoval také právo na právní škole v Jeruzalému a získal osvědčení pro výkon profese právníka. V roce 1919 přesídlil do dnešního Izraele, kde se usadil v Haifě.\n\nV mládí se zapojil do činnosti sionistické organizace Ce'irej Cijon. V roce 1917 se stal místopředsedou sportovní židovské organizace Makabi v Rusku. V letech 1935–1939 zasedal ve správní radě hnutí Makabi na území dnešního Izraele. V letech 1944–1948 byl členem Židovské národní rady. Byl právním poradcem vrchního velení jednotek Hagana a později ministerstva obrany. Zasedal v městské samosprávě v Haifě. V letech 1951–1956 byl předsedou Izraelského olympijského výboru v roce 1957 se stal předsedou světové organizace Makabi.\n\nV izraelském parlamentu zasedl po volbách v roce 1951, kdy kandidoval za Všeobecné sionisty. Byl předsedou parlamentního výboru pro záležitosti vnitra a členem výboru pro ústavu, právo a spravedlnost, výboru pro veřejné služby, výboru pro vzdělávání a kulturu a výboru práce. Předsedal podvýboru pro zákon na ochranu nájemníků a společnému výboru pro tělesnou výchovu.\n\n"}
{"id": "670849", "url": "https://cs.wikipedia.org/wiki?curid=670849", "title": "Československá hokejová reprezentace v sezóně 1930/1931", "text": "Československá hokejová reprezentace v sezóně 1930/1931\n\n Československo – Kanada 0:0 \n\n18. ledna 1931 – Praha \nRozhodčí: Jaroslav Řezáč (TCH)\n\nČSR: Jan Peka – Jaroslav Pušbauer, Josef Král – Karel Hromádka, Josef Maleček, Bohumil Steigenhöfer – Jiří Tožička, Zbyněk Petrs, Tomáš Švihovec.\n\nKanada: Puttee – McVey, Williamson – McKenzie, Watson, Hill – Morris, McCallum, Pidcock.\n\n12. února 1931 – Praha\nBranky Československa: nikdo\nBranky Kanady: Williamson, Pidcock, Hill, Pidcock.\nRozhodčí: Jaroslav Řezáč (TCH)\n\nČSR: Jan Peka – Jaroslav Pušbauer, Josef Král – Tomáš Švihovec, Josef Maleček, Jiří Tožička – Heinz, Hans Mattern.\n\nKanada: Puttee – McVey, Williamson – Morris, Watson, McKenzie – Hill, McCallum, Pidcock.\n\n\n"}
{"id": "670859", "url": "https://cs.wikipedia.org/wiki?curid=670859", "title": "Lapsang souchong", "text": "Lapsang souchong\n\nLapsang souchong (čínsky: 拉普山小種/正山小种, \"la-pchu-šan siao-čung\") je velice aromatický černý čaj pocházející z Číny. Původně pochází z regionu Wu-i v čínské provincii Fu-ťien. Díky svému aromatu je také občas označován jako kouřový nebo uzený čaj.\n\nAroma získává zvláštním postupem sušení – lístky čaje jsou sušeny v kouři z doutnajících kořenů borového dřeva bohatých na pryskyřici. Tento postup vznikl za dynastie Čching, kdy se kvůli průchodu armád v kopcích v oblasti Wu-i zpozdila doba sušení čaje a kvůli včasnému uspokojení poptávky zkusili prodejci čaje tento proces urychlit sušením lístků v kouři. Tento postup se zachoval a čaj se tak od té doby suší pravidelně.\n\nMnoho z látek, které tvoří aroma Lapsang Souchong, včetně longifolene, lze získat pouze z borového kouře, a proto je nelze najít v jiných druzích čaje.\n"}
{"id": "670861", "url": "https://cs.wikipedia.org/wiki?curid=670861", "title": "Antonio Fernandes", "text": "Antonio Fernandes\n\nAntonio Fernandes, také Alvaro Fernandes (15. století, Portugalsko – 15. století) byl portugalský cestovatel, mořeplavec a první Evropan, který v roce 1446 doplul k pobřeží, kde dnes leží Guinea-Bissau.\n\nByl synovcem João Gonçalvese Zarca, který objevil Madeiru. On sám plul na jih od ústí řeky Senegal a doplul až k ústí řeky Gambie. V roce 1446 při druhé výpravě plul k pobřeží Sierry Leone. Přesto že byl pouhý tesař byl v roce 1507 vyhoštěn z Portugalska a pro jeho jazykové schopnosti byl poslán do Sofaly v jižním Mosambiku. Někdy okolo roku 1514 navštívil říši Monomotapu a po řece Sabi postupoval do vnitrozemí, kde objevil rozvodí Zambezi–Limpopo. Byl prvním kdo se setkal s Křováky a popsal kamenné stavby v Zimbabwe. Donesl poměrně přesné zprávy o zlatých dolech a vodopise v této oblasti. Jeho cesty časem upadly v zapomnění. Oblast znovuobjevil německý cestovatel Karl Mauch.\n\n"}
{"id": "670864", "url": "https://cs.wikipedia.org/wiki?curid=670864", "title": "Dům Nicolase Flamela", "text": "Dům Nicolase Flamela\n\nDům Nicolase Flamela (fr. \"maison de Nicolas Flamel\") je obytný dům v Paříži ve 3. obvodu v ulici \"Rue de Montmorency\" č. 51. Pochází z roku 1407 a je uváděn jako jeden z nejstarších domů v Paříži. V domě se v současné době nachází restaurace \"L'Auberge Nicolas Flamel\".\n\nNa počátku 15. století nechal postavit bohatý pařížský měšťan Nicolas Flamel a jeho manželka Pernelle několik domů pro ubytování chudých. Tento jediný dochovaný byl postaven v roce 1407. Samotný Flamel v něm proto nikdy nebydlel. Nicolas Flamel byl městský písař, opisovač a knihkupec, který je známý z pozdější legendy, že se mu jako alchymistovi podařilo objevit kámen mudrců.\n\nFasáda domu je od 23. září 1911 chráněná jako historická památka.\n\n"}
{"id": "670868", "url": "https://cs.wikipedia.org/wiki?curid=670868", "title": "Petr Wojnar", "text": "Petr Wojnar\n\nPetr Wojnar (* 12. ledna 1989, Třinec, Československo) je český fotbalový záložník momentálně působící v klubu MFK Vítkovice.\n\nDo ligy vstoupil v sezóně 2008/09 v dresu Baníku Ostrava, v sezóně 2010/11 hostoval v druholigovém klubu SK Kladno. V létě 2011 přestoupil do FK Mladé Boleslavi. Zde však nedostával příliš prostoru a odešel hostovat do Karviné. V březnu 2013 mu hostování v Karviné skončilo.\n\nPetr Wojnar reprezentoval Českou republiku ve všech mládežnických kategoriích od 16 let. V roce 2006 byl jediným neúspěšným českým střelcem penaltového rozstřelu ve finále Mistrovství Evropy ve fotbale hráčů do 17 let proti Rusku, což znamenalo zisk stříbrných medailí. O tři roky později byl členem českého týmu na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nZa výběr do 21 let odehrál v roce 2009 3 utkání, v nichž vstřelil jeden gól. V roce 2010 byl ještě jednou nominován k zápasu proti San Marinu, ale do hry nezasáhl.\n\nGóly Petra Wojnara v české reprezentaci do 21 let\n\n"}
{"id": "670870", "url": "https://cs.wikipedia.org/wiki?curid=670870", "title": "Friends Turbo", "text": "Friends Turbo\n\nFriends Turbo je skladba německé skupiny Scooter z alba The Big Mash Up. Jako singl vyšla píseň v roce 2011. Tato píseň je ústřední melodií k nizozemskému filmu \"New Kids Turbo\", ke kterému Scooter vytvořily soundtrack. Původně měla píseň vyjít ve dvojsinglu s písní \"The Only One\", ale byla vydána jako samostatný singl. Píseň je navíc i cover k jejich staršímu hitu Friends z roku 1995. Jedná se o první singl na kterém spolupracoval jejich nový studiový asistent Chris Avantgarde.\n\n"}
{"id": "670871", "url": "https://cs.wikipedia.org/wiki?curid=670871", "title": "Nadváha", "text": "Nadváha\n\nNadváha je předstupeň obezity, někdy bývá označována jako první stádium obezity. Přináší zvýšené riziko zdravotních komplikací. Pro evropskou populaci je podle kritérií Světové zdravotnické organizace (WHO) definována indexem tělesné hmotnosti (body-mass index, BMI) v rozmezí 25 až 30. Pro asijskou a pacifickou populaci je nadváha definována rozmezím BMI 23 až 25, někdy 23 až 27. Hodnota BMI nad 30 u bělošské evropské populace je označována jako obezita.\n\nOrientačním ukazatelem nadváhy je také obvod pasu. Při obvodu nad 94 cm u mužů a nad 80 cm u žen jde o nadváhu. Za obezitu je považován orientační obvod pasu vyšší než 102 cm u mužů a 88 cm u žen. Existují další ukazatele (poměr obvodu pasu k obvodu hýždí, měření tloušťky kožní řasy apod.).\n\nPříčiny nadváhy lze obecně rozdělit do několika skupin:\n\n"}
{"id": "670880", "url": "https://cs.wikipedia.org/wiki?curid=670880", "title": "Hubert Petschnigg", "text": "Hubert Petschnigg\n\nHubert Petschnigg (31. října 1913, Klagenfurt - 15. září 1997, hrad Pyrmont, Německo) byl rakouský architekt.\n\nMaturoval na gymnasiu ve Villachu, v roce 1934 začal studovat architekturu na technické vysoké škole ve Vídni a vstoupil do Kösener Corps Hansea ve Vídni. Před skončením studii nastoupil do armády. Po skončení 2. světové války v roce 1946 pokračoval ve studiu na technické vysoké škole ve Štyrském Hradci a v roce 1947 získal diplom inženýra.\n\nV roce 1948 pracoval v kanceláři Helmuta Hentricha a Hanse Heusera. Po smrti Hanse Heusera 1953 nastoupil na jeho místo a s Hentrichem utvořili kancelář architektů. V letech 1959 byla kancelář rozšířena o šest partnerů a jmenovala se potom \"HPP Hentrich-Petschnigg & Partner\".\n\nV roce 1962 se stal členem sboru Kösener Marchia Brno. Roku 1977 obdržel od Technické univerzity v Štýrskem Hradci titul Čestný senátor a v roce 1982 obdržel Spolkový záslužný kříž 1. třídy Spolkové republiky Německo, což pro něj jako rakouského občana byla obzvláštní pocta.. V roce 1988 se stal čestným členem Sdružení inženýrů a architektů Severní Porýní-Vestfálsko.\nPatřil k nejznámějším architektům své doby, jeho zájem byl především věnován péči o staré památky. Obnovil mnohé staré stavby, mimo jiné vlastní hrad Pyrmont v Eifelu, na kterém jako hradní pán trávil se svojí manželkou svoje poslední léta.\n\n\n"}
{"id": "670887", "url": "https://cs.wikipedia.org/wiki?curid=670887", "title": "Daniel Bell", "text": "Daniel Bell\n\nDaniel Bell (10. května 1919 New York City – 25. ledna 2011 Cambridge (Massachusetts)) byl americký publicista a sociolog, profesor Harvardovy univerzity.\n\nDaniel Bell se narodil jako D. Boltansky v rodině židovských přistěhovalců z Polska. Studoval na Columbia University v New Yorku a v letech 1940-1945 pracoval jako novinář. V letech 1945-1948 přednášel na Chicagské univerzitě a v letech 1948-1958 byl redaktorem časopisu \"Fortune\". V letech 1959-1968 byl profesorem sociologie na Columbia University v New Yorku a od roku 1969 až do svého emeritování v roce 1990 na Harvardově univerzitě. V 60. a 70. letech byl členem různých poradních sborů amerických presidentů, získal řadu významných ocenění a čestných doktorátů. \"Times Litterary Supplement\" zařadil roku 2008 dvě jeho knihy mezi nejvlivnější díla od konce druhé světové války.\n\nBell na sebe upozornil roku 1960 knihou „Konec ideologie“ (\"The end of ideology\"), kde ukazoval, že velké ideologie 19. století se vyčerpaly a v bohatých průmyslových zemích se díky demokracii a participaci zaměstnanců na rozhodování oslabilo ostří konfliktů. To však není jen důvod k radosti: po ideologiích zbývá velké prázdno.\n\nRoku 1973 předložil svoji teorii postindustriální společnosti, kterou charakterizuje posun těžiště od výroby ke službám, rostoucí význam informací a vědy, který způsobí také jiné sociální rozvrstvení společnosti. Bell se však nepřipojil k postmoderně, ale považoval tento vývoj za přirozené pokračování západní modernity.\n\nZároveň však kritizoval kapitalistickou společnost, protože její kultura vytváří u úspěšných potřebu nějaké „odměny“ (\"gratification\"), což podrývá pracovní morálku, která stála za úspěchy kapitalismu. Zatímco v puritánské morálce se s vinou člověk mohl vyrovnávat pokáním, moderní společnost může proti individuálním úzkostem nabízet jen psychoterapii. Bezpečné identity však může člověk podle Bella dosáhnout jen v rámci nějakého mravního řádu. Sám sebe charakterizoval jako „ekonomického socialistu, politického liberála a kulturního konzervativce“.\n\n"}
{"id": "670896", "url": "https://cs.wikipedia.org/wiki?curid=670896", "title": "Theodor Svedberg", "text": "Theodor Svedberg\n\nTheodor H. E. (\"The\") Svedberg (30. srpna 1884 Valbo – 25. února 1971 Kopparberg) byl švédský chemik, který v roce 1926 získal Nobelovu cenu za chemii za „práci na disperzních systémech“. Byl profesorem na Uppsalské univerzitě. Jeho výzkum koloidů podporoval teorii Brownova pohybu, kterou navrhl Albert Einstein a polský geofyzik Marian Smoluchowski. Během těchto výzkumů vynalezl princip analytické ultracentrifugace.\n\nJe po něm pojmenovaná jednotka Svedberg (S), což je 10 s.\n\n"}
{"id": "670900", "url": "https://cs.wikipedia.org/wiki?curid=670900", "title": "Mistrovství světa v ledním hokeji do 18 let 2006", "text": "Mistrovství světa v ledním hokeji do 18 let 2006\n\nMistrovství světa v ledním hokeji do 18 let 2006 se konalo od 12. do 22. dubna 2006 ve švedských městech Ängelholm a Halmstad.\n\n\"Poznámka: Výsledky 2 : 5 a 1 : 5 se započítávaly ze zápasů základních skupin.\"\n\nTýmy a sestoupily do 1. divize, nahradily je týmy a .\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40% hrací doby za svůj tým.\n\nMS-18 Divize I. se hrálo ve dnech 3. dubna - 9. dubna 2006 v Miskolci v Maďarsku (skupina A) a v Rize v Lotyšsku (skupina B).\n\n\" postoupilo mezi elitu, zatímco sestoupilo do 2. divize na Mistrovství světa v ledním hokeji do 18 let 2007\"\n\n\" postoupilo mezi elitu, zatímco sestoupilo do 2. divize na Mistrovství světa v ledním hokeji do 18 let 2007\"\n\nMS-18 Divize II. se hrálo ve dnech 2. dubna - 8. dubna 2006 v Meranu v Itálii (skupina A) a v Elektrėnaiu a Kaunasu v Litvě (skupina B).\n\n\" postoupilo do 1. divize, zatímco sestoupilo do 3. divize na Mistrovství světa v ledním hokeji do 18 let 2007\"\n\n\" postoupilo do 1. divize, zatímco sestoupilo do 3. divize na Mistrovství světa v ledním hokeji do 18 let 2007\"\n\nMS-18 Divize III. se hrálo ve dnech 13. březen - 19. března 2006 v Miercureji Ciuci v Rumunsku.\n\n\" postoupilo do 2. divize na Mistrovství světa v ledním hokeji do 18 let 2007\"\n\n"}
{"id": "670909", "url": "https://cs.wikipedia.org/wiki?curid=670909", "title": "Jindřich Brok", "text": "Jindřich Brok\n\nJindřich Brok, původním jménem Jindřich Brock (20. ledna 1912 Humpolec – 11. srpna 1995), byl český fotograf.\n\nNarodil se v rodině humpoleckého kupce. Vyučil se prodavačem v Kutné Hoře, kde v roce 1929 začal fotografovat. Po smrti svého otce převzal obchod, který rozšířil o fotooddělení. V roce 1939 dokončil Státní grafickou školu v Praze, kde byl žákem Jaromíra Funkeho a Josefa Ehma. Námětem jeho absolventské práce byla fotografie skla. Během německé okupace byl internován v terezínském koncentračním táboře. Po skončení války se znovu věnoval fotografii. Fotografoval převážně sklo, ale také zátiší a městské exteriéry (pražský Starý židovský hřbitov, Terezín). Rovněž učil fotografii na FAMU, kde k jeho žákům patřil Miroslav Vojtěchovský.\n\n\n"}
{"id": "670910", "url": "https://cs.wikipedia.org/wiki?curid=670910", "title": "Lója džirga", "text": "Lója džirga\n\nLója džirga ( ) ( ) je paštúnská sociální instituce. Jedná se o shromáždění významných paštúnských vůdců, které je svoláváno při řešení významných událostí jako je volba krále (dnes prezidenta), přijetí ústavy nebo řešení mezikmenových sporů. V současnosti se mohou tohoto shromáždění účastnit i ostatní národy žijící v Afghánistánu nebo Pákistánu.\n\nV minulosti džirgu tvořili vůdci paštúnských kmenů, kteří řešili významné záležitosti. Tito vůdci seděli v kruhu, v jehož středu stál řečník, odtud se vžil i název \"džirga\", což znamená kruh. V současné době ji však tvoří nejen vůdcové, ale i všichni dospělí muži a vdovy významných osobností. Shromáždění předsedá nejváženější muž kmene. Shromáždění trvá do té doby, dokud nedojde k obecnému souhlasu. Usnesení tohoto shromáždění je závazné pro všechny členy dané komunity. Pokud nějaký kmen usnesení džirgy poruší, může být ostatními členy komunity potrestán. V případě vážného porušení mohou členové komunity sestavit tzv. \"Laškar\" (لښکر) armádu, která sjedná nápravu vojenskou silou.\n\n"}
{"id": "670911", "url": "https://cs.wikipedia.org/wiki?curid=670911", "title": "Hřebenáč", "text": "Hřebenáč\n\nHřebenáč je druh střešní tašky, který zakrývá na hřebeni střechy jiné tašky. Hřebenáče jsou pálené, nebo betonové. Jejich funkce je zakrytí střechy v místě kde dochází ve vrcholu střechy ke styku dvou ploch. Hřebenáče se posazují buď do předem připravené drážky, nebo se přizdívají speciální maltou. Pokládají se jeden na druhý, tak aby v dané lokalitě kladly větru co nejmenší odpor. Hřebenáče bývají polokruhovité nebo trojúhelníkovité.\n"}
{"id": "670912", "url": "https://cs.wikipedia.org/wiki?curid=670912", "title": "Národní park Glacier Bay", "text": "Národní park Glacier Bay\n\nNárodní park Glacier Bay je chráněné území v USA. Oblast v okolí Glacier Bay v jihovýchodní části Aljašky byla vyhlášena 25. února 1925 první přírodní památkou USA. Dne 2. prosince 1980 byl na základě Alaska National Interest Lands Conservation Act zřízen národní park Glacier Bay National Park and Preserve.\n\nGlacier Bay National Park and Preserve je národní park v USA v jihovýchodní části Aljašky, západně od Juneau. Území parku zahrnuje biosférickou rezervaci zřízenou v roce 1986 a je součástí světového dědictví UNESCO. Národní park zabírá 13 287 km². Značná část parku je prohlášena divočinou, která zabírá 10 784 km² z území parku.\n\nDo parku nevedou žádné cesty, nejdostupnější je park letecky. V létě sem do malé osady Gustavus připlouvají trajekty nebo míří přímo do přístaviště v Bartlett Cove. I přes nedostatek cest navštíví park přes 400 000 návštěvníků – většina na výletních lodích.\nLedovce sestupující z vysokých sněžných čapek okolních hor do zálivu a vytvářejí působivou přehlídku ledových a ledovcových útvarů. V posledním století byl pravděpodobně nejúžasnější Muir Glacier – z čela ledovce o šířce téměř 3,2 km a výšce 80 m se odlamovaly ledové kry. V devadesátých letech 20. století, Muir Glacier ustoupil natolik, že nedosahoval k pobřeží zaplavovanému přílivem. Většina návštěvníků dnes obdivuje Margerie a Lamplugh Glacier.\n\nJoseph Whidbey, plavební mistr na HMS \"Discovery\" během Vancouverovy expedice v letech 1791–1795, objevil Icy Strait v jižní části Glacier Bay, v roce 1794 ještě zahlcený ledem. Glacier Bay sám byl téměř zcela pokryt ledem. V roce 1879 přírodovědec John Muir zaznamenal ústup ledovce téměř z celého zálivu, zhruba o sedmdesát sedm kilometrů. Roku 1916 byl Grand Pacific Glacier na konci Tarr Inlet – tedy 105 km od ústí Glacier Bay. To je nejrychlejší zaznamenaný ústup ledovce vůbec.\n\nV Glacier Bay National Park and Preserve je devět ledovců v přílivových vodách. U čtyř z nich dochází k telení.\n\nFauna je zastoupena různými druhy: medvěd grizzly a medvěd baribal, los evropský, jelenec ušatý, kamzík bělák, ovce aljašská, vlk obecný, rys, vydra mořská, tuleň obecný, lachtan ušatý, plískavice plochočelá, kosatka dravá, keporkak, orel bělohlavý, rackovití, vodní ptáci a lososi.\n\nKluane / Wrangell–St. Elias / Glacier Bay / Tatshenshini-Alsek přeshraniční systém parků sestávající z národních parků Kluane, Wrangell-St Elias, Glacier Bay a Tatshenshini-Alsek, byl vyhlášen organizací UNESCO světovým dědictvím v roce 1979 pro své působivé ledovcové krajiny a rovněž jako významné místo výskytu medvěda grizzly, soba polárního a ovce aljašské.\n\n"}
{"id": "670918", "url": "https://cs.wikipedia.org/wiki?curid=670918", "title": "Lindsey Jacobellisová", "text": "Lindsey Jacobellisová\n\nLindsey Jacobellisová (* 19. srpna 1985, Danbury, Connecticut, USA) je americká snowboardistka. Patří k nejúspěšnějším ženám v historii tohoto sportu.\n\nSpecializuje se zejména na disciplínu snowboardcross. Jezdit začala v 11 letech a od dětství projevovala velký talent. V 15 letech byla poprvé pozvaná na X Games. Poprvé na této akci zvítězila v roce 2003 a od té doby vítězství šestkrát zopakovala. Na mistrovství světa zvítězila třikrát - v letech 2005, 2007 a 2011. Favoritkou byla také při premiéře disciplíny na olympijských hrách v roce 2006. Tyto předpovědi naplňovala a krátce před cílem finálové jízdy jela se výrazným třísekundovým náskokem na druhou Švýcarku Tanju Friedenovou. Při předposledním skoku se, přesvědčená o svém vítězství, pokoušela o method grab, dopadla však na hranu a upadla. Švýcarka ji předjela a získala zlato, Jacobellisová dojela na druhém místě. Při televizním interview nejprve tvrdila, že tento trik použila kvůli udržení stability, později přiznala, že nebyl nutný. Ani reparát na Zimních olympijských hrách 2010 ji nevyšel, když vypadla v semifinále (byla diskvalifikovaná za neprojetí brankou). Na olympijských hrách 2014 v Soči opět nezískala zlatou medaili, když v semifinálové jízdě bezpečně vedla, ale upadla a nepostoupila do finále\n\n"}
{"id": "670923", "url": "https://cs.wikipedia.org/wiki?curid=670923", "title": "D'Urvillovo moře", "text": "D'Urvillovo moře\n\nD'Urvillovo moře je okrajovým mořem Jižního oceánu, nacházející se severně od pobřeží Adéliny země v Antarktidě. Nese jméno po Julesovi Dumont d'Urvillovi, francouzském výzkumníkovi a důstojníkovi francouzského námořnictva, který se v těchto vodách plavil v rámci své expedice na přelomu let 1839 a 1840.\n"}
{"id": "670940", "url": "https://cs.wikipedia.org/wiki?curid=670940", "title": "Lovci lvů", "text": "Lovci lvů\n\nLovci lvů (v originálu \"The Ghost and the Darkness\") je dobrodružný thriller z roku 1996. Byl natočen podle skutečné události, která se odehrála v Africe na přelomu 19. a 20. století v době, kdy všechny světové velmoci té doby toužily po ovládnutí tohoto tajuplného místa. \n\nJde o film, ve kterém hrály herecké hvězdy Michael Douglas a Val Kilmer v rolích lovce Remingtona s tajemnou minulostí a plukovníka Johna Pattersona, který staví most přes zdejší řeku.\n\nHudba, kterou k filmu složil Jerry Goldsmith, podtrhává napínavý děj a krásnou africkou krajinu, kde se příběh odehrává.\n\nMladý plukovník a inženýr John Patterson získá práci u stavby v Africe od nafoukaného a sadistického Roberta Beaumonta. Tím se mu splní dávný sen, vidět tuto tajuplnou zemi a jediné, co mu kazí odjezd je to, že jeho manželka Helena čeká dítě. Ta mu ale slíbí, že za ním i s malým dítětem přijede a tak se Johnny vydá do Afriky. Zprvu je naprosto nadšený a i přes to, že v Tsavu, městečku, kde má postavit most přes zdejší řeku do pěti měsíců, jsou lidé mnoha národností a náboženství, se vše daří. To ale trvá jen do doby, když začnou v Tsavu útočit dva lvi - Duch a Temnota, jak se jim začne říkat. Zabíjí dělníky tak často, že se rozhněvaný šéf z Anglie rozhodne poslat jim na pomoc známého lovce lvů - Remingtona. Začíná napínavý boj s přírodou, při kterém Remingtona v noci odtáhne lev ze stanu a roztrhá ho noc poté, co zabijí jednoho ze lvů. Johnny musí tedy sám bojovat se zbylým z obou lvů a pomstít tak smrt jeho nového přítele a vynikajícího lovce ...\n\n\n"}
{"id": "670972", "url": "https://cs.wikipedia.org/wiki?curid=670972", "title": "Patrick Vlačič", "text": "Patrick Vlačič\n\nDr. Patrick Vlačič (* 22. února 1970, Slovenj Gradec) je slovinský právník a politik.\n\nAbsolvoval Právnickou fakultu Univerzity v Lublani, titul magistra obdržel v oboru námořního práva na Univerzitě práva ve Splitu, doktorát získal v oboru dopravního práva na Právnické fakultě v Lublani. V letech 1995 až 1997 působil u Vrchního soudu v Koperu. V roce 1998 složil advokátské zkoušky. Od roku 1997 působil na Fakultě námořních studií a dopravy, kde byl od roku 2004 vedoucím katedry námořního a dopravního práva. V letech 2002 až 2004 byl ředitelem Letiště Portorož. Od května do listopadu 2004 byl poradcem ministra dopravy.\n\nV letech 1998 až 2002 byl členem občinské rady v Piranu a předseda obecní rady v Luciji. V roce 2008 byl zvolen poslancem Státního shromáždění Republiky Slovinsko, od 21. listopadu 2008 zastával funkci ministra dopravy Republiky Slovinsko. 2. března 2009 byl zvolen místopředsedou slovinských Sociálních demokratů.\n\n\n"}
{"id": "670985", "url": "https://cs.wikipedia.org/wiki?curid=670985", "title": "British thermal unit", "text": "British thermal unit\n\nBritish thermal unit (zkráceně BTU nebo Btu; česky \"britská tepelná jednotka\") je tradiční jednotka energie v angloamerické měrné soustavě. 1 BTU odpovídá 1 055,05585 J. Je to přibližně takové množství energie, které je potřeba pro ohřátí 1 britské libry vody z 39,2 na 40,2 °F (ze 4 na 4,56 °C). BTU se často používá v energetice, v oblasti generování páry a v průmyslu vytápění a klimatizace. Ve vědeckém kontextu byla BTU ve značné míře nahrazena jednotkou soustavy SI (tedy joule), používá se však jako míra produkce energie v zemědělství (BTU/kg). Stále se neoficiálně používá i v anglicky mluvících zemích s metrickým systémem (např. v Kanadě), navíc zůstává standardní jednotkou pro posuzování výkonnosti klimatizačních jednotek, a to i v neanglicky mluvících zemích (např. včetně Česka).\n\nV Severní Americe se termín „BTU“ používá pro popis výhřevnosti (energetického obsahu) paliv a také pro výkon topných a chladicích systémů, například pecí, vařičů, grilů nebo klimatizačních jednotek. Používá-li se jako jednotka výkonu, správně je BTU \"za hodinu\" (BTU/h), i když se někdy užívá jen „BTU“.\n\nOznačení BTU se používá i na komoditních burzách, kdy například cena zemního plynu je udávána jako $/BTU.\n\nJednotka MBTU je definována jako tisíc BTU, podle římského numerického systému, kde M znamená tisíc. To se může snadno plést s předponou mega (M) v systému SI, která znamená milion. Proto se v mnoha případech používá pro milion BTU označení MMBTU. Existují také termíny therm pro 100 000 BTZ a quad pro 10 BTU.\n\nBTU je definována jako množství tepla potřebného ke zvýšení teploty 1 libry kapalné vody o 1 °F při konstantním tlaku 1 atmosféry. Podobně jako v případě kalorie, i u BTU existuje více různých definic, které se liší teplotou vody. Vzájemná odchylka činí až 0,5 %. BTU přibližně odpovídá množství tepla vzniklého spálením jedné zápalky nebo množství energie potřebné ke zdvihnutí tělesa o hmotnosti 1 libry do výšky 778 stop.\n\nJedna BTU je přibližně:\n\n\nDalší převody:\n\n\n"}
{"id": "670994", "url": "https://cs.wikipedia.org/wiki?curid=670994", "title": "Johann Eichler", "text": "Johann Eichler\n\nJohann Eichler (23. listopadu 1818 Fulnek – 30. května 1899 Opava) byl opavský kněz a katecheta, zřizovatel nadace pro výstavbu kostela svaté Hedviky v Opavě.\n\nVystudoval gymnázium v Opavě (1832–1838), kde mezi jeho učitele patřil Faustin Ens. Ve studiích pokračoval studiem filosofie (1839–1840) a teologie (1840–1844) v Olomouci. Na kněze byl vysvěcen v roce 1844 olomouckým arcibiskupem Maxmiliánem Josefem Sommerau-Beckem. Krátce působil jako kooperátor v Horním Benešově a pak jako katecheta v Uničově. Od roku 1850 jako katecheta na reálce v Opavě. Zde působil až do roku 1886, kdy byl penzionován. V roce 1894 založil v Opavě nadaci pro stavbu kostela svaté Hedviky v Opavě. V roce 1873 byl jmenován konsistorním radou a v roce 1881 obdržel zlatý záslužný kříž s korunou.\n\n"}
{"id": "671006", "url": "https://cs.wikipedia.org/wiki?curid=671006", "title": "Seznam nejčastějších mužských jmen v Česku", "text": "Seznam nejčastějších mužských jmen v Česku\n\nTento seznam obsahuje nejčastější mužská křestní jména v Česku. Vychází z údajů ministerstva vnitra. Seznam řadí mužská jména dle četnosti jejich žijících nositelů. Obsahuje všechna jména s četností nad 5 000 výskytů.\n\n"}
{"id": "671025", "url": "https://cs.wikipedia.org/wiki?curid=671025", "title": "Doksy (zámek)", "text": "Doksy (zámek)\n\nZámek Doksy byl postaven v obci Doksy na Českolipsku v 16. století. Pro veřejnost je nyní zčásti nepřístupný. Je chráněn spolu s parkem i ohradní zdí jako kulturní památka.\n\nSe stavbou původní stavby začal v první polovině 16. století zřejmě Mikuláš Zajíc z Házmburku. Hotové první, západní křídlo koupil roku 1553 Adam Berka z Dubé. Podle jiných zdrojů novou stavbu zámku zahájil až Jan z Vartenberka poté, když získal v roce 1553 rozdělené bezdězské panství). V roce 1593 Jan z Vartenberka přepsal zámek na svou manželku, která si tři roky po jeho smrti vzala Václava Berku z Dubé jako druhého manžela. A on nechal postavit křídlo druhé. Po bitvě na Bílé hoře mu bylo panství zkonfiskováno, musel z Čech emigrovat, budovy poničili žoldnéři Maxmiliána Bavorského a pak i sedláci z okolí. Roku 1622 zámek získal Adam z Valdštejna, který jej téhož roku prodal synovci Albrechtu z Valdštejna. Když byl tento roku 1634 v Chebu zavražděn, majitelem zámku se stal jeden z jeho vrahů Walter Butler, pak jej Valdštejnové získali zpět (koupí roku 1680) a zůstali zde do roku 1945. Na počátku 18. století byl původně renesanční zámek dostavěn a o 100 let později zde byly provedeny velké stavební úpravy.\n\nNa pohlednicích z let 1915 - 1929 byl zámek pojmenován \"Schloss in Hirschberg\" a \"Sommerfrische Hirschberg\".\n\nZámek je pro veřejnost nepřístupný, zámecký areál s unikátním anglickým parkem z 19. století však ano, konají se zde tradiční dokské akce jako novoroční ohňostroj či Dokská pouť. Zámek je sídlem dokského pracoviště středního odborného učiliště Česká Lípa, po roce 2005 zde sídlila také Obecně prospěšná společnost Máchovo jezero. Zámeckým parkem je vedena naučná stezka s řadou zde instalovaných panelů.\n\nZámek je ve vlastnictví Libereckého kraje, který jej však chce bezplatně nabídnout městu Doksy. Město však pravděpodobně o zámek v hodnotě 60 milionů zájem nemá, bude tak zřejmě nabídnut jinému kupci a prozatím uzavřen včetně zámeckého areálu. V létě 2012 je zámek vystěhováván, je odpojen od elektřiny a nabízen veřejnosti za 45 milionů..\n\nMěsto Doksy chtělo nechat rozhodnout i své občany, proto se na konci září 2013 zámek výjimečně otevřel veřejnosti. Na podzim 2013 si město Doksy zámek pronajalo od Libereckého kraje na 12 let. Od 2. ledna 2014 byl městem jmenován nový správce zámku a zahájena řada stavebních úprav. Počátkem ledna 2015 městské zastupitelstvo odsouhlasilo kupní smlouvu s Libereckým krajem.\n\nZámecký areál s rozlohou 0,56 ha je zařazen do soupisu Evropsky významných lokalit pod číslem CZ0513659. Předmětem ochrany je výskyt netopýrů velkých.\n\nZámecký komplex je trojkřídlý ve tvaru U, doplněn hospodářskými stavbami a zdmi ohraničeným anglickým parkem. Vlastní budova má západní renesanční část se zdobeným průčelím, druhé křídlo s opěrnými pilíři je raně barokní a třetímu křídlu dominuje věž s cibulovou bání.\n\nZámecký park byl upraven po roce 1820. V 20. století v něm byly provedeny nešetrné zásahy, např. postaveno školní hřiště na hlavním palouku. Po roce 1980 zde rostlo 23 jehličnatých a 63 listnatých stromů. Cenná byla sbírka různých borovic, jilmy, cypřiše, zmarličník či velká lípa s třemi srostlými kmeny.\nPoblíž zámeckého areálu je autobusové nádraží, blízko vede cyklotrasa 015 z Kokořínska a také tzv. Máchova stezka, což je mezinárodní červeně značená trasa E10 od Bezdězu na Českou Lípu. Vlakové nádraží ležící na trati 080 z Jedlové do Bakova nad Jizerou je zhruba kilometr daleko.\n\n"}
{"id": "671074", "url": "https://cs.wikipedia.org/wiki?curid=671074", "title": "Wetemaa", "text": "Wetemaa\n\nWetemaa je fantasy kniha Adama Andrese (pseudonym české spisovatelky Veroniky Válkové). Navazuje na ni kniha ). První díl vypráví o osudech jedenácti družiníků krále Guldreifra za války s Widuvaldem.\nKniha byla poprvé vydána v roce 1992. Byla vydána ještě několikrát, například od nakladatelství Pevnost, který spojil do čtyř svazků oba původní díly. \n\nRod Miltidů a Kúnů spolu bojují již od pradávných časů a zůstávalo tomu tak po celé roky. Chromý král Gudleifr má ale podle předpovědi vše změnit s pomocí jedenácti družiníků. Gudleifr tedy začíná hledat muže do svých služeb - Siana, Dangruda, Asgeirra, Arnwalda, Waltheriho, Balda, Morcanta, Haralda, Tankreda, Reiulfa, Diotbalta a jejich přítele Caradaca - havrana z Hnízd Moudrých havranů daleko na pobřeží. Spolu musí nejprve najít podkovu, která umožní králi Gudleifrovi vstát a chodit. Kde je podkova mohou zjistit jedině v knize osudu - Wetemae. Po velkém dobrodružství v horách, kde je v boji s nestvůrou střežící Wetemau vážně zraněn Bald, který jen zázrakem přežije, knihu získají. Za svůj život vděčí Bald rudovlasé ženě Sigelindě, která je lékařka jako Asgeirr a dohlíží na to, aby se Bald zotavoval. Bald se jako prvorozený syn prastarého rodu vydá pro podkovu. Bald se do Sigelindy zamiluje a vezme si ji. Ostatní potom odjedou, aby dál sloužili králi. Na hradě se chystá obřad s podkovou, aby král začal zase chodit. To ale nevyjde, protože králův syn Ioann se nechá od Diotbalta, který slouží ve skutečnosti králi Widuwaltovi, přemluvit, aby podkovou, která dokáže, aby kůň vzlétl, okoval na své zvíře a proletěl se. Princ tak učiní, ale kůň spadne u Widuwalta na hradě. Ioann vyvázne a vrací se domů, aby byl popraven i přes přímluvy a prosby Tankreda, který si chlapce zamiloval. Nešťastný Tankred Ioannovi tedy alespoň namluví, že ho král chce popravou jen vyděsit a hlavu mu neusekne a chlapec mu uvěří. Sian se zatím rychle vydá k Widuwaltovi pro podkovu, ten ho však zajme a Dangrud tedy s přiděleným vojskem vytáhne proti jeho hradu. Widuwalt mu vydá Siana, ale s podkovou zmizí na hrad své sestry. Proto se Reiulf vydá za ním, aby podkovu ukradl. Je sice chycen, ale podkovu zatím odnese Caradac a doručí ji králi, aby zase mohl chodit. Reiulfa sice mučí, ale necítí díky kouzelné perličce bolest a ani Diobalt, který je zde také, ho neprozradí. Pro Reiulfa se zatím několik družiníků vydá s cílem osvobodit ho - Arnwald, Waltheri, Asgeirr, Tankred a nový jedenáctý družiník Randwulf. To se jim podaří poté, co přeplují jezero s netvory a Arnwald s Waltherim se vydají do tajuplného labirintu, aby odvedli pozornost. Nakonec se dostanou ven a vrátí se k Guldreifrovi. Ten vyšle Siana s Dangrudem do Hnízd Moudrých havranů a doprovází je Caradac, jako jeden z tohoto druhu. Tam naleznou muže jménem Orland, který před dávnými časy odnesl ostatky prvního Miltidského krále Uda z Elládu do Edagwonu, a za to ho havrani na staletí uvěznili. Orland jim teď musí pomoci najít je a na tuto část navazuje druhý díl knížky.\n\nDěj pokračuje po jejich návratu. Celá zem se chystá do rozhodující bitvy mezi dvěma rody. Ve druhé z nich padne Widuwalt, zabit Sianem, Dangrudem a Tankredem, který se tak Widuwaltovi pomstí za událost, která krutě poznamenala jeho život. I druhá strana má vysoké ztráty - v boji padne Dangrud a Sian je smrtelně raněn a také umírá. Guldreifr sám se také již nedožije dalších let, ale na rozdíl od Widuwalta měl mužské potomky, takže rod Miltidů zvítězil. I Waltheri je na smrt raněn, protože je ale lesní mužík a ne člověk, je možné ho zachránit a jeho milovaný druh Arnwald se s ním o svůj život rozdělí. \nPak je ale čeká ještě jedna bitva s mužem, jenž se vydává za Widuwaltova syna a chce jeho území. Z hrobky ale vstanou Sian s Dangrudem a splní tak slib, že ochrání Guldreifrova syna. Boj je tedy zažehnán a aby se vše neopakovalo, dovede Tankred nynějšímu králi za ženu Betlindis, dceru Widuwalta, která kdysi milovala jeho bratra, a tím se oba rody i jejich země spojí. Družiníci se potom rozejdou a všichni žijí dál své dobrodružné životy. \nV této fantasy je důležité náboženství. Někdo věří v jednoho Boha, tato víra pochází z Edagwonu. V Élladu se zase dříve věřilo v bohy, podobný našim severským, z nichž hlavní je u nich Orlyg. Také je tam mnoho polobožských nestvůr atd.\n\n\"Sian Hnědooký\" je první a hlavní z králových družiníků. Je nevlastním bratrem Dangruda. Nejvíce se s ním také přátelí havran Caradac, kterému kdysi pomohl. Sian je skvělý a silný bojovník. Na výpravě do jižního Endgwonu se seznámí s tamní ženou a zamiluje se do ní a když je potom jeho láska zabita, vezme si do opatrování její dceru Annuelu. Na rameni má Sian vypálenou podkovu od Widuvalta, kterého spolu s dalšími zabil. Sám ve stejné bitvě se svým bratrem zemřel.\n\n\"Dangrud Zadumaný\" je Sianův nevlastní bratr. Jeho matkou je Rysí žena, která je ve dne člověk a v noci rys. Dangrud vlastní Wannův meč, slavnou zbraň a rozhodně ji nezahanbuje, protože svým bojem je proslavený. Zemřel v druhé bitvě pod Královskou horou se Sianem, ještě předtím ale zabil spolu s ním a Tankredem Widuvalta. \n\n\"Asgeirr Lékař\" vyniká nejen bojem, ale i uměním léčit a mnoho družiníků již zachránil. Jako jeden z mála přemohl Siana v boji muže proti muži a to svědčí o jeho síle.Vzal si za ženu služebnou Reiulfovi matky Sojku, ptáka i ženu zároveň.\n\n\"Černý Bald\" je z prvorozený syn z rodu, který již po staletí střeží cestu přes Darkrandské hory. Při jedné výpravě byl vážně raněn nestvůrou a zachránil ho Darkrandský démon, se kterým se seznámil, když hledal mrtvé tělo svého bratra Érhartiho. V době svého uzdravování poznal vědmu a lékařku Sigelindu, kterou si vzal za ženu.\n\n\"Olbřím Morcant\" je nejstarší z králových družiníků, mezi kterými slouží spolu se svým synem Haraldem. Jeho manželku Marcelínu unesl před lety drako člověk Merdin a Morcant se k němu v době služby u krále vydal a musel zde splnit tři úkoly. To zvládl a odvedl si i Marcelínu i svou dcerku. Morcant je výborný a velmi silný válečník. Zemřel několik let potom, co vystoupil ze služeb krále na nemoc.\n\n\"Harald\" je Morcantův syn a nejmladší Guldreifrův družiník. S otcem zachránil od drako-muže Merdina svou matku a sestru. V králových službách zůstal ještě dlouho potom, co se družiníci rozešli a šťastně se oženil.\n\n\"Arnwald Drakobijec\" vyrůstal mezi lesními mužíky a zde bojoval s draky, potom ale na čas utekl mezi lidi. Potom Arnwald zachránil králova syna Ioanna a nastoupil s Waltherim do jeho služeb. Arnwald miluje ženy a to ho při výpravě do Edengwonu málem stojí život. V druhé bitvě pod Mirabatem, kde je smrtelně zraněn Waltheri se s ním rozdělí o své srdce a oba zemřou za mnoho let v králových službách na moři v bouřce.\n\n\"Waltheri Lesní mužík\" není člověk a to mu umožnilo, aby se s ním Arnwald rozdělil o své srdce a mnoho dalších podstatných věcí. Zemřel spolu s Arnwaldem v bouři.\n\n\"Tankred Bystrozraký\" sloužil dříve u Widuvalta, potom ale král zabil jeho bratra a chtěl zabít i jeho, protože byl na bratrově svatbě s princeznou jako svědek. Po nevydařeném útěku mu Widuvalt vypálil žhavou tekutinou oči. Jedna vědma ho však zachrání a Tankred se Widuvaltovi pomstí, provdá princeznu a odejde ze služeb a narodí se mu syn Strongi.\n\n\"Veselý Reiulf\" necítí díky perličce v ruce žádnou bolest. Je šťastn ý a dobře hraje na loutnu. Vzal si dívku, kterou si vysnil při mučení Widuvaltem a pak ji potkal.\n\n\"Randwulf Vlčí čenich\" je poslední králův družiník. Má tři vlky, Ela Caracima, Lunu a Pelestu, kteří s ním bojují a chrání ho.\n\n\"Diobalt\" býval také družiník, ale sloužil Widuvaltovi. Zemřel v bitvě pod Mirabatem.\nwww.wetemaa.cz - oficiální webové stránky Veroniky Válkové\n"}
{"id": "671077", "url": "https://cs.wikipedia.org/wiki?curid=671077", "title": "Heinrich Otto Wieland", "text": "Heinrich Otto Wieland\n\nHeinrich Otto Wieland (4. června 1877 Pforzheim – 5. srpna 1957 Starnberg) byl německý chemik, který v roce 1927 získal Nobelovu cenu za chemii za „objev žlučových kyselin a příbuzných látek“. V roce 1901 získal doktorát na Mnichovské univerzitě. Mezi lety 1913 a 1921 byl profesorem na Technické univerzitě Mnichov a poté se přesunul na Freiburskou univerzitu. Tam začal zkoumat žlučové kyseliny. V roce 1925 se stal profesorem chemie na Mnichovské univerzitě.\n\nV roce 1941 izoloval alfa-amanitin, což je jeden z toxinů v muchomůrce zelené.\n\nOd roku 1964 uděluje nadace Boehringer Ingelheim každoročně Cenu Heinricha Wielanda za výzkum lipidů.\n\nWielandův zeť a žák, manžel jeho dcery Evy, biochemik Feodor Lynen získal společně s Konradem Blochem v roce 1964 Nobelovu cenu za fyziologii a lékařství za objev mechanismu a regulace látkové přeměny cholesterolu a mastných kyselin.\n\n"}
{"id": "671079", "url": "https://cs.wikipedia.org/wiki?curid=671079", "title": "Tmesipteris", "text": "Tmesipteris\n\nTmesipteris je rod kapradin z čeledi prutovkovité. Jsou to vesměs epifytní kapradiny s převislými stonky a střídavými jednoduchými listy. Sporangia jsou tlustostěnná, srostlá po dvou a umístěná na bázi vidličnatých listů. Tyto kapradiny mají některé výjimečné znaky, postrádají kořeny a prokel obsahuje cévní svazky podobně jako u příbuzného rodu prutovka. Rod \"Tmesipteris\" zahrnuje asi 12 druhů a je rozšířen v Australasii a na Filipínách.\nZástupci rodu \"Tmesipteris\" jsou nevelké epifytní nebo řidčeji pozemní kapradiny s vidličnatě větvenými oddenky. Oddenky jsou pokryty hnědými rhizoidy, pravé kořeny chybějí. Stonek je jednoduchý nebo vidličnatě větvený, zploštělý a lysý, převislý nebo u pozemních forem až polovzpřímený. Má buď neukončený růst nebo je zakončen velkým listem. Listy na bázi stonku jsou šupinovité a směrem vzhůru se postupně zvětšují. Sterilní listy (trofofyly) jsou jednoduché, střídavé, spirálně nebo dvouřadě uspořádané, ze stran zploštělé, jednožilné. Střední žilka často na konci listu vybíhá v osinku. Nemají řapík, báze listů sbíhá po stonku. Listy nesoucí sporangia (sporofyly) jsou vidličnaté a stopkaté. Sporangia jsou srostlá po 2 do podlouhlých synangií a obsahují velký počet výtrusů. Spory jsou elipsoidní, monoletní, s hladkým nebo hrubým povrchem. Prokel je podzemní, nezelený, válcovitý, dlouhověký, pokrytý hnědými vlasovitými rhizoidy. Podobá se krátkému kousku oddenku, je až 2 cm dlouhý a asi 1,3 mm tlustý. Často je i větvený. Vyživuje se prostřednictvím mykorhizy. Ve středové části je cévní svazek, což je u žijících kapradin zcela neobvyklé a tento znak jinak má pouze příbuzný rod prutovka (\"Psilotum\"). Pelatky a zárodečníky jsou obdobné jako u jiných kapradin a vyrůstají po celém povrchu proklu.\n\nRod \"Tmesipteris\" zahrnuje asi 12 až 15 druhů. Je rozšířen v Australasii a zasahuje i do jihovýchodní Asie. Největší počet druhů roste na Novém Zélandu (5 druhů), v Austrálii (5), Nové Kaledonii (4) a Vanuatu (3). Po jednom druhu je uváděno z Filipín, Norfolku, Ostrova lorda Howa, Papuy-Nové Guiney, Fidži, Samoa, Společenských ostrovů a Markéz.\n\nZástupci rodu \"Tmesipteris\" rostou nejčastěji jako epifyty na kmenech dřevin, zejména (nikoliv však výlučně) stromových kapradin z rodu cyatea (\"Cyathea\") a diksonie (\"Dicksonia\"). Řidčeji rostou v humusu na padlých kmenech, na skalách nebo na zemi. Gametofyt (prokel) i sporofyt žijí v symbióze s mykorhizními houbami, které jim poskytují výživu a nahrazují kořeny.\n\nV minulosti (zejména do 20. let 20. století) byl rozlišován jediný, variabilní druh \"Tmesipteris tannenis\". Důvodem byl zejména nedostatek herbářového materiálu. Některé položky navíc byly směsné, neboť některé druhy rostou v oblastech hojnějšího výskytu často pospolu.\n\nTaxonomie rodu \"Tmesipteris\" má kontroverzní historii. Tradičně byly tyto rostliny kladeny spolu s rodem prutovka do příbuzenstva primitivních prapředků výtrusných cévnatých rostlin z období devonu, známých jako rhyniové rostliny, fosilní nálezy však od vymření rhynií v devonu až do dnešních dnů prakticky neexistují. Podle moderních fylogenetických studií se sice jedná o ranou větev kapradin, k vývinu primitivních znaků (absence kořenů, redukce listů aj.) však došlo druhotně.\n\n\n"}
{"id": "671084", "url": "https://cs.wikipedia.org/wiki?curid=671084", "title": "Batševa Kacnelson", "text": "Batševa Kacnelson\n\nBatševa Kacnelson (: בת-שבע כצנלסון, žila 1896 – 15. ledna 1990) byla sionistická aktivistka, izraelská politička a poslankyně Knesetu za stranu Všeobecní sionisté.\n\nNarodila se v Bar v tehdejší Ruské říši (dnes Ukrajina). Vystudovala střední školu v Rusku a Gymnázium Herzlija v Tel Avivu. Absolvovala humanitní studia na Ženevské univerzitě. V roce 1911 přesídlila do dnešního Izraele. Působila po osmnáct let jako učitelka. Jejím manželem byl Re'uven Kacnelson. Syn Šmu'el Tamir se později rovněž stal poslancem Knesetu.\n\nZapojila se do činnosti sionistických organizací. Účastnila se roku 1926 prvního sjezdu Mezinárodní ženské sionistické organizace. Byla pak členkou výboru této organizace a předsedkyní její pobočky v Jeruzalému.\n\nV izraelském parlamentu zasedla po volbách v roce 1951, kdy kandidovala za Všeobecné sionisty. Byla členkou výboru pro veřejné služby.\n\n"}
{"id": "671087", "url": "https://cs.wikipedia.org/wiki?curid=671087", "title": "Vývojová dysfázie", "text": "Vývojová dysfázie\n\nVývojová dysfázie je specificky narušený vývoj řeči, projevující se ztíženou schopností nebo neschopností naučit se verbálně komunikovat, i když podmínky pro rozvoj řeči jsou přiměřené. Vzniká jako následek poruchy centrálního zpracování řečového signálu. Postižení je tím lokalizováno do centrální sluchové oblasti řečových center. Postižení CNS je tedy spíš difusní, ne ložiskové. Zasahuje celou centrální korovou oblast a podle vážnosti postižení se pak manifestuje různou hloubkou příznaků.\n\nProjevuje se širokou symptomatikou včetně výrazně nerovnoměrného vývoje celé osobnosti. Podle hloubky postižení se pak manifestuje různě širokou škálou i hloubkou příznaků, od dysfatické symptomatiky po úplnou nemluvnost. Dysfatický vývoj ovlivňuje i vývoj osobnosti dítěte, jeho citovou, motivační a zájmovou sféru, postavení v rodině, širší psychosociální začlenění i budoucí profesní orientaci.\n\nVývojová vada – stav se vyvíjí a není to konečná nebo zhoršující se záležitost – pokud se s dítětěm pracuje citlivě a pravidelně a nenastanou komplikace (dyslexie, dysortografie, dyspraxie atd.), dochází většinou k výrazným zlepšením. U některých dětí dochází k tak velkému zlepšení, že vada již není pro běžného pozorovatele patrná, i když některé projevy stále přetrvávají (děti jsou např. nejisté, přecitlivělé nebo mají stále potíže s výslovností). Zvlášť důležitá je včasná a přesná diagnóza a odlišení dysfázie od jiných vývojových poruch. Včasným podchycením a rehabilitací je možné důsledky dysfázie a jejich dopad na rozvoj dětí i na jejich pozdější školní úspěšnost zmírnit nebo zatlačit do pozadí. Je možná záměna s autismem či mentální retardací, ale dysfázie není poruchou intelektu, není příznakem snížených mentálních schopností.\n\n\n\nPostižením je zasažena nejen řeč mluvená, ale i psaná. Důsledky dysfázie se ve vzdělání projevují jako závažné vývojové poruchy učení.\n\nDůležitá je součinnost odborníků – logopeda, foniatra, neurologa, klinického psychologa, MŠ i ZŠ. Centrum alternativní komunikace – u dětí s přetrvávající nemluvností u těžkých forem dysfázie. Také je vhodné zapojit speciálněpedagogická centra nebo pedagogicko-psychologické poradny.\n\n"}
{"id": "671089", "url": "https://cs.wikipedia.org/wiki?curid=671089", "title": "Sajpulla Absaidov", "text": "Sajpulla Absaidov\n\nSajpulla Atavovič Absaidov ( ; * 14. července 1958 Tarki, Sovětský svaz) je bývalý sovětský zápasník, volnostylař. V roce 1980 na olympijských hrách v Moskvě v kategorii do 68 kg vybojoval zlatou medaili. Ve stejném roce také vybojoval titul mistra Evropy, když o jednu příčku vylepšil své umístění z roku 1978. V roce 1981 vybojoval titul mistra světa.\n\nV červenci 2009 nahradil na postu hlavního trenéra ázerbájdžánské volnostylařské reprezentace Magomedchana Aracilova.\n"}
{"id": "671093", "url": "https://cs.wikipedia.org/wiki?curid=671093", "title": "Avraham Stupp", "text": "Avraham Stupp\n\nAvraham Stupp (: אברהם סטופ, žil 1897 – 26. září 1968) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve městě Tłuste v Haliči v tehdejším Rakousku-Uhersku (pak Polsko, dnes Ukrajina). Vystudoval ješivu, střední školu a historii a filozofii na univerzitě v Polsku, kde získal roku 1932 doktorát. V roce 1939 přesídlil do dnešního Izraele.\n\nV mládí se zapojil do činnosti sionistických studentských organizací. Patřil mezi předáky sionistů ve východní Haliči, spoluzakládal regionální mládežnické sionistické hnutí \"Achva\" a po mnoho let vydával noviny v jazyce jidiš. Předsedal organizaci he-Chaluc v Polsku a byl členem světového a národního vedení Všeobecných sionistů. V době vzniku státu Izrael byl náhradníkem v Prozatímní státní radě.\n\nV izraelském parlamentu zasedl po volbách v roce 1951, kdy kandidoval za Všeobecné sionisty. Byl členem parlamentního finančního výboru, výboru práce a výboru House Committee.\n\n"}
{"id": "671098", "url": "https://cs.wikipedia.org/wiki?curid=671098", "title": "Šalom Zysman", "text": "Šalom Zysman\n\nŠalom Zysman (: , 14. března 1914 – 12. února 1967) byl sionistický aktivista, izraelský politik a poslanec Knesetu za stranu Všeobecní sionisté.\n\nNarodil se ve městě Żelechów v tehdejší Ruské říši (dnes Polsko). Studoval na gymnáziu a právo na Varšavské univerzitě. V roce 1933 přesídlil do dnešního Izraele. Byl členem židovských jednotek Hagana, ve druhé světové válce sloužil v Židovské brigádě, ve které bojoval v severní Africe a na italské frontě. Během války za nezávislost v roce 1948 sloužil v izraelské armádě s hodností majora (rav seren). Působil jako místopředseda odboru pro informace a patřil mezi zakladatele armádního časopisu ba-Machane.\n\nByl členem městské samosprávy i místostarostou ve městě Ramat Gan. Předsedal předsednictvu sportovního hnutí Makabi v Izraeli a zasedal v předsednictvu světového Makabi. Předsedal také Izraelskému olympijskému výboru.\n\nV izraelském parlamentu zasedl po volbách v roce 1951, kdy kandidoval za Všeobecné sionisty. Byl členem výboru pro veřejné služby, výboru pro zahraniční záležitosti a obranu, výboru pro ekonomické záležitosti a výboru pro vzdělávání a kulturu.\n\n"}
{"id": "671107", "url": "https://cs.wikipedia.org/wiki?curid=671107", "title": "Franc Križanič", "text": "Franc Križanič\n\nDr. Franc Križanič (* 4. prosince 1954, Lublaň) je slovinský ekonom a politik.\n\nV roce 1978 absolvoval Právnickou fakultu Univerzity v Lublani. Svou diplomovou prací \"Dovozní závislost jugoslávského průmyslu\" () zaujal prof. Aleksandera Bajta, jenž mu nabídl práci v Ekonomickém institutu Právnické fakulty. Titul magistra získal za práci \"Analýza strukturálních faktorů jugoslávského zahraničního obchodu\" () v roce 1987 a doktorát za práci \"Analýza Leontiefova paradoxu ve slovinském hospodářství\" () v roce 1997. V roce 1997 se měl stát ministrem ekonomických záležitostí a rozvoje, ale Drnovšekova vláda nezískala potřebnou podporu ve Státním shromáždění. Ekonomická fakulta Univerzity v Lublani doktorát nostrifikovala v roce 1998 a v roce 2000 na této fakultě získal titul docenta. V letech 2000 až 2005 zastával funkci předsedy Rady expertů v Agentuře pro dohled nad pojišťovnami. V roce 2001 se stal ředitelem Ekonomického institutu Právnické fakulty. V letech 2007 až 2008 byl předsedou dozorčí rady Slovinského červeného kříže.\n\nV  roce 2008 byl zvolen poslancem Státního shromáždění Republiky Slovinsko, od 21. listopadu 2008 zastává funkci ministra financí Republiky Slovinsko ve vládě socialistického premiéra Boruta Pahora\n\n\n"}
{"id": "671110", "url": "https://cs.wikipedia.org/wiki?curid=671110", "title": "Rostam Bastúní", "text": "Rostam Bastúní\n\nRostam Bastúní (: רוסתם בסתוני, \"Rostam Bastuni\", : روستم بستوني‎, žil 15. března 1923 – 26. duben 1994) byl izraelský politik a poslanec Knesetu za strany Mapam, Si'at smol a opět Mapam.\n\nNarodil se ve městě Tira (dnes město Tirat Karmel) v tehdejší mandátní Palestině (dnes Izrael). Vystudoval architekturu na Technionu. Dlouhodobě působil jako učitel. Patřil do komunity izraelských Arabů.\n\nV roce 1951 se přidal ke straně Mapam a byl aktivní v jejím arabském odboru. Během funkčního období prvního Knesetu působil jako tajemník poslaneckého klubu Mapam. V izraelském parlamentu zasedl po volbách v roce 1951, kdy kandidoval za Mapam. Byl členem parlamentního výboru pro veřejné služby, výboru pro ústavu, právo a spravedlnost, výboru práce a výboru pro záležitosti vnitra. V roce 1953 odešel ze strany Mapam a přidal se k výrazněji levicové formaci Si'at smol (\"Levá frakce\"), kterou vedl Moše Sne. Pak se ale vrátil do Mapam. Vydával stranický arabskojazyčný list \"al-Fadžar\". Působil jako poradce ministra pro výstavbu pro otázky týkající se arabského sektoru. V roce 1966 založil \"Akční výbor izraelských Arabů pro Izrael\". V roce 1969 se přestěhoval do USA.\n\nByl prvním izraelským Arabem, který byl členem Knesetu za převážně židovskou a sionistickou stranu.\n\n"}
{"id": "671116", "url": "https://cs.wikipedia.org/wiki?curid=671116", "title": "Adolf Berman", "text": "Adolf Berman\n\nAdolf Berman (: אדולף ברמן, plným jménem Adolf Avraham Berman, אדולף אברהם ברמן, žil 1907 – 3. března 1978) byl sionistický aktivista, izraelský politik a poslanec Knesetu za strany Mapam, Si'at smol a Maki.\n\nNarodil se ve Varšavě v tehdejší Ruské říši (dnes Polsko). Studoval na Varšavské univerzitě, kde získal doktorát z filozofie. V roce 1950 přesídlil do dnešního Izraele.\n\nJako student se zapojil do činnosti levicového křídla strany Poalej Cijon. Vydával stranické listy v polštině a jidiš. Během druhé světové války řídil organizaci na pomoc židovským dětem ve Varšavě. Patřil mezi předáky židovského protinacistického odboje ve Varšavském ghettu. Po válce byl členem polského parlamentu a předseda \"Ústředního výboru polského Židovstva\". Po přechodu do Izraele byl zvolen do ústředních orgánů strany Mapam.\n\nV izraelském parlamentu zasedl po volbách v roce 1951, kdy kandidoval za Mapam. Byl členem parlamentního výboru pro veřejné služby, výboru pro vzdělávání a kulturu, výboru pro ústavu, právo a spravedlnost a výboru House Committee. Počátkem roku 1953 odešel ze strany Mapam a přidal se k výrazněji levicové formaci Si'at smol (\"Levicová frakce\"). Koncem roku 1954 přešel do komunistické strany Maki. Předsedal Svazu protifašistických bojovníků v Izraeli a byl členem předsednictva \"Světové organizace židovských partyzánů a bývalých politických vězňů nacismu\".\n\n"}
{"id": "671121", "url": "https://cs.wikipedia.org/wiki?curid=671121", "title": "Eli'ezer Peri", "text": "Eli'ezer Peri\n\nEli'ezer Peri (: אליעזר פרי, rodným jménem Eli'ezer Wilder-Frei, אליעזר וילדר-פראי, žil 2. února 1902 – 1. prosince 1970) byl sionistický aktivista, izraelský politik a poslanec Knesetu za stranu Mapam.\n\nNarodil se v obci Surochów v tehdejší Ruské říši (dnes Polsko). Vystudoval v Polsku střední školu a v letech 1922–1925 učitelský seminář se zaměřením na právo a humanitní vědy. V roce 1926 přesídlil do dnešního Izraele. Od jeho založení byl členem kibucu Merchavija.\n\nV mládí se zapojil do činnosti sionistického hnutí ha-Šomer ha-ca'ir v Polsku. V roce 1920 se stal členem jeho vedení a tajemníkem. Od roku 1924 i členem vedení světové organizace tohoto hnutí. Byl jedním ze zakladatelů židovské střední školy ve Lvově a jedním z jejích prvních absolventů. Ve Lvově vydával židovské periodikum. Po přestěhování do dnešního Izraele se roku 1929 stal členem zaměstnanecké rady v Haifě. Spoluzakládal hnutí levicových kibuců ha-Kibuc ha-arci. V roce 1930 byl vyslancem ha-Šomer ha-ca'ir a odborového svazu Histadrut v Evropě. V letech 1933–1949 zasedal ve výkonném výboru Histadrutu. Roku 1943 patřil mezi zakladatele listu \"Mišmar\", ze kterého se později vyvinul list al ha-Mišmar. Od roku 1944 byl členem parlamentního sboru Asifat ha-nivcharim. Od založení strany Mapam v roce 1948 patřil k jejím předákům.\n\nV izraelském parlamentu zasedl poprvé už po volbách v roce 1949, kdy kandidoval za Mapam. Byl členem výboru pro záležitosti vnitra. Mandát obhájil ve volbách v roce 1951, kdy kandidoval znovu za Mapam. Byl členem parlamentního výboru pro vzdělávání a kulturu, výboru pro veřejné služby a výboru pro záležitosti vnitra. Roku 1969 odešel ze strany Mapam, poté co tato strana vstoupila do středolevé platformy Ma'arach. Zakládal \"Svaz levicových socialistických sionistů\" a vydával jeho list.\n\n"}
{"id": "671130", "url": "https://cs.wikipedia.org/wiki?curid=671130", "title": "Elijahu Moše Ganchovski", "text": "Elijahu Moše Ganchovski\n\nElijahu Moše Ganchovski (: אליהו-משה גנחובסקי, žil 23. června 1900 – 19. července 1971) byl sionistický aktivista, izraelský politik a poslanec Knesetu za strany Sjednocená náboženská fronta a ha-Po'el ha-Mizrachi.\n\nNarodil se v obci Grajewo v tehdejší Ruské říši (dnes Polsko). Vystudoval rabínský seminář v Berlíně. V roce 1932 přesídlil do dnešního Izraele.\n\nV roce 1923 patřil mezi zakladatele náboženského sionistického hnutí. V roce 1926 se podílel na vzniku ha-Po'el ha-Mizrachi na kongresu v Antverpách. Byl viceprezidentem sionistické organizace v Belgii. V letech 1933–1942 byl členem světového ústředního výboru ha-Po'el ha-Mizrachi. Patřil mezi zakladatele periodika ha-Cofe.\n\nV izraelském parlamentu zasedl poprvé už po volbách v roce 1949, kdy kandidoval za Sjednocenou náboženskou frontu. Byl členem výboru pro veřejné služby, výboru finančního a výboru mandátního. Mandát obhájil ve volbách v roce 1951, tentokrát na kandidátce ha-Po'el ha-Mizrachi. Byl členem parlamentního výboru pro vzdělávání a kulturu, výboru pro veřejné služby a finančního výboru.\n\n"}
{"id": "671132", "url": "https://cs.wikipedia.org/wiki?curid=671132", "title": "Číslicové řízení", "text": "Číslicové řízení\n\nČíslicové řízení (NC) slouží k automatizaci obráběcích a jiných strojů, které jsou, na rozdíl od klasických strojů, ovládaných ručně přes ruční kola nebo páky, či mechanicky automatizované vačky, obsluhovány abstraktně programovanými příkazy nahranými na paměťovém médiu. První číslicově řízené stroje byly vytvořeny ve 40. a 50. letech 20. století a to na základě stávajících nástrojů, které byly vybaveny motory řízenými instrukcemi na děrované pásce. Tyto rané servomechanismy byly rapidně vylepšeny analogovými či digitálními počítači, vytvářejícími tak moderní počítačově číslicově řízené (CNC) obráběcí stroje, které přinesly revoluci ve výrobních procesech.\n\nV moderních CNC systémech, které zahrnují princip konec-konec, je design komponentů vysoce automatizovaný s využitím Computer-Aided Design (CAD) a Computer-Aided Manufacturing (CAM) programů. Tyto programy produkují počítačový soubor, který je interpretován k výpisu příkazů potřebných k provozu konkrétního stroje skrz postprocesor, které jsou následně nahrány do CNC stroje pro samotnou výrobu. Protože jakákoliv konkrétní komponenta může vyžadovat použití mnoha různých obráběcích nástrojů – pily, atd. – moderní stroje často kombinují více nástrojů do jediné „buňky“. V ostatních případech je použit větší počet různých strojů s externím řízením a lidské či robotické obsluhy, které přemisťují obrobky mezi stroji. V každém případě je komplexní série kroků potřebná k výrobě jakékoli části vysoce automatizovaná a vytvářený obrobek je téměř shodný s CAD návrhem.\n\nAutomatizace řízení obráběcího stroje začalo v roce 1800 s vačkami, které „hnaly“ obráběcí stroje podobným způsobem jako již dlouho v hudebních skříních nebo provozně komplikovaných kukačkových hodinách. Thomas Blanchard postavil jeho pažbu-kopírovací soustruhy (1820-1830) a práce člověka jako je Christopher Miner Spencer, který vyvinul revolverový soustruh na závity (1870). Automatizace založená na vačkách již dosáhla velmi pokročilé úrovně už za první světové války (1910).\n\nNicméně, automatizace pomocí vačky se zásadně liší od číslicového řízení, protože nemůže být abstraktně programována. Vačka sice může kódovat informace, ale dostat informace z abstraktní úrovně technického kreslení do vačky je již ruční proces, který vyžaduje vyřezávání a nebo obrábění a plnění.\n\nRůzné formy abstraktně programovatelného řízení již existovaly v průběhu roku 1800, těmi jsou: Jacquardův tkalcovský stav, piano a mechanické počítače propagované Charlesem Babbagem a dalšími. Tento vývoj měl potenciál pro přiblížení s automatizovaném řízení začínajícím v tomto století, ale stalo se tak až o mnoho desítek let později.\n\nPoužití hydrauliky ve vačkově založené automatizaci vyústilo v trasovací stroje, které používají předlohu k vytrasování šablony, jako např. enormní Pratt & Whitney „Keller Machine“, který mohl kopírovat šablony o rozměrech několika metrů. Dalším přístupem je „zaznamenej a zopakuj“, který byl propagován firmou General Motors (GM) v roce 1950. Používal úložný systém pro záznam pohybu lidského strojníka a pak jejich ho na povel přehrával. Analogické systémy jsou běžné i dnes, zejména „učící se soustruh“, který dává novým strojníkům praktický pocit pro proces. Žádné z nich však nebyly číslicově programovatelné a vyžadují zkušeného strojníka v určitém okamžiku procesu, protože programování je fyzické, nikoliv numerické.\n\nJediná bariéra pro kompletní automatizaci byly požadované tolerance během procesu obrábění, které jsou běžně v řádech tisícin palce. Přestože propojení nějakého druhu řízení a úložného zařízení, jako byly děrné štítky, bylo snadné, zajistit, aby řízení pohybovalo motory na správnou pozici s požadovanou přesností, to byl jiný problém. Pohyb nástroje vyústil v různé síly na řízení, což znamenalo, že lineární vstup by nevyústil v lineární pohyb nástroje. Klíčovým vývojem v této oblasti bylo zavedení servomechanismů, které vytvářely vysoce přesné informace o měření. Nasazením dvou servomechanismů spolu vznikl selsyn, kde pohybu vzdáleného serva přesně odpovídal jiný. Pomocí různých mechanických či elektrických systémů mohly být výstupy selsynů čteny a pomoci tak zajistit řádný pohyb (jinými slovy, tvoří uzavřenou smyčku řídícího systému).\n\nPrvní vážný návrh, že selsyny by mohly být použity pro obráběcí řízení, byl proveden Ernstem F.W. Alexandersonem, švédským přistěhovalcem do USA, pracující v General Electric (GE). Alexanderson pracoval na problému točivého momentu zesílení, kde malý výstup dovolil mechanickému počítači řídit velké motory, které GE použila jako součást většího zbraňového systému pro lodě amerického námořnictva. Stejně jako obrábění, uložení zbraní vyžaduje velmi vysokou přesnost, mnohem menší než jeden stupeň a síly během pohybu dělových věží byly nelineární. V prosinci 1931 Alexanderson navrhl katedře průmyslového inženýrství, že stejný systém by mohl být použit k řízení vstupů obráběcích strojů, které umožní sledovat obrys šablony bez silného fyzického kontaktu, které potřebovaly tehdy stávající stroje jako Kellerův stroj. Prohlásil, že to byla „záležitost přímého inženýrského rozvoje“. Nicméně, návrh předběhl svou dobu z pohledu rozvoje podnikání a GE nebralo věc vážně až o mnoho let později, kdy se jiní stali průkopníky v oboru.\n\nVznik NC je obecně přičítáno Johnu T. Parsonsovi, strojníkovi a prodavačovi v obráběcí společnosti jeho otce, Parsons Corp.\n\nV roce 1942 mu bylo řečeno, že helikoptéry se stanou „další velkou věcí“ a to bývalým šéfem Ford Trimotor production, Billem Stoutem. Zavolal tedy do Sikorsky Aircraft kvůli možné práci a brzy dostal smlouvu na vyrobení dřevěných podélníků k rotorům. Některé z problémů, které se během výroby vyskytly, zřejmě pramenily z bodového svařování kovových límců na podélnících na kovovém bidlu, Parsons navrhl nový způsob upevnění svlaků k ráhnu pomocí lepidla, nikdy předtím vyzkoušeném na letadlovém designu.\n\nTento vývoj vedl Parsonse ke zvážení možnosti použití lisovaných kovových svlaků místo dřevěných, což by bylo mnohem silnější a snáze vyrobitelné. Podélníky pro rotory byly postaveny na základě návrhu, který poskytl Sikorsky, a které byly zaslány Parsonsovi jako série 17 bodů definujících obrys. Parsons pak musel doplnit body francouzskými křivkami, aby mohl vytvořit osnovu, kterou mohl použít jako šablonu pro vyrobení přípravků pro dřevěné svlaky. Vytvoření kovořezného nástroje schopného řezat tento konkrétní tvar se avšak ukázalo být obtížné. Parsons šel k Wright Field za Frankem Stulenem, vedoucím Propeller Lab Rotary Ring Branch. Během jejich rozhovoru Stulen došel k závěru, že Parsons opravdu neví, o čem mluví. Parsons si to uvědomil a Stulena na místě najal. Stulen se dal do práce 1. dubna 1946 a najal tři nové inženýry, aby se k němu přidali.\n\nStulenův bratr Curtis pracoval pro Wright Propeller a zmínil se, že používají děrno-štítkové kalkulačky pro inženýrské výpočty. Stulen se rozhodl přijmout nápad a nechat proběhnout pevnostní výpočty na rotory, první přesnější automatizované výpočty na rotory helikoptér. Když Parsons viděl, co Stulen dělá s děrno-štítkovými stroji, zeptal se Stulena, jestli by nemohly být použity ke generování osnovy s 200 body místo se 17, které dostali od Sikorski Aircraft a vyrovnat tak každý bod o poloměr frézového řezného nástroje. Řezem v každém z těchto bodů by bylo možné vyrobit relativně přesný výřez z náročnější tvrdé oceli a mohlo by to být snadno vybroušeno až k hladkým tvarům. Výsledný nástroj by byl užitečný, jako šablona pro lisování kovových svlaků. Stulen neměl problém s vytvořením takového programu a používal jej k vytvoření velkých tabulek čísel, které by se vzaly na strojírenské patro. Tady by jeden z operátorů četl čísla dalším dvěma, každý na ose X a Y, a oni by pohybovali řezací hlavou do tohoto bodu a udělali řez. Takto se jmenovala metoda „podle čísel“.\n\nOd tohoto okamžiku Parsons představil plně automatizované nástroje. S dostatkem bodů na obryse by nebyla potřeby žádné manuální práce, avšak s ručním ovládáním čas ušetřený tím, že části více odpovídaly obrysu byl vyrovnán časem potřebným k vykonáváním kontrol. Jestliže strojní vstupy byly připojeny přímo k čtečkám děrovaných karet, toto zpoždění, a všechny související manuální chyby, by byly odstraněny a počet bodů by mohl být dramaticky navýšen. Takový stroj by mohl opakovaně vytvářet perfektně přesné šablony na příkaz. Ale v té době neměl Parsons dostatek finančních prostředků pro rozvoj jeho nápadů.\n\nKdyž jeden z Parsonsových prodejců byl na návštěvě ve firmě Wright Field, bylo mu řečeno o problémech, které mělo letectvo Spojených států s designy nových letadel. Zeptali se, jestli Parsons nemá něco, čím by jim pomohl. Parsons ukázal společnosti Lockheed jeho představu automatického obrábění, ale jim to bylo lhostejné. Rozhodli se použít pětiosou šablonu kopírující stroje k výrobě stingerů, řezání z kovové šablony a už měli objednaný drahý obráběcí stroj. Ale jak Parsons poznamenal:\n\n„Nyní si jen prostě představte tu situaci na minutku. Lockheed dostal kontrakt na návrh a výrobu těchto křídel. Ten stroj byl schopen obrábět v pěti osách, z nichž každá byla stopovací ovládaná použitím šablony. Nikdo nepoužíval moji metodu vytváření šablon, takže si stačí představit, jaké měli šance vytvořit přesný tvar profilu s nepřesnou šablonu.“\n\nParsonsovy obavy se brzy staly skutečností a protesty firmy Lockheed, které říkali, že mohou problém vyřešit, nakonec zněly celkem dutě. V roce 1949 letectvo zařídilo Parsonsovi financování, aby mohl postavit obráběcí stroje podle sebe. Raná práce s Snyder Machine & Tool Corp prokázala, že systém přímého řízení ovládacích prvků motorů nedokázal dodat potřebnou přesnost k nastavení stroje pro dokonale hladké obrábění. Vzhledem k tomu, že mechanické řízení neodpovídalo lineárně, nemohlo být jednoduše řízeno s daným množstvím energie, protože různé síly znamenaly stejné množství energie, což by ne vždy produkovalo stejné množství pohybu ovládacích prvků. Nezáleželo na tom, kolik bodů se zadalo, osnovy byly stále hrubé.\n\nToto však nebyl neřešitelný problém, ale vyžadovalo by to nějaký druh zpětnovazebného systému, podobně jako selsyny: Bylo třeba přímo měřit, jak daleko řízení skutečně zašlo. Konfrontován náročným úkolem vytvoření takovéhoto systému, na jaře roku 1949 se Parsons obrátil na Gordona S. Brownovo servomechanismovou laboratoř na MIT, která byla světovým lídrem v oblasti mechanických výpočtů a zpětnovazebních systémů. Během války stavěla laboratoř množství složitých motorem poháněných zařízení jako jsou motorizované systémy věžových zbraní pro Boeing B-29 Superfortress a automatického sledovacího radaru SCR-584. MIT se pro přenos technologií do Parsonsova prototypu automatického zařízení „podle čísel“ přirozeně hodil.\n\nTým MIT vedl William Pease s pomocí Jamese McDonougha. Rychle došli k závěru, že Parsonsův návrh by mohl být v mnohém vylepšen; pokud stroj neměl jednoduše řezat z bodu A do bodu B, ale místo toho se hladce stěhoval mezi body, pak nejen že by to udělalo dokonale hladký řez, ale mohlo by se tak učinit s mnoha méně body – fréza by mohla vyřezat linie přímo, než definování velkého množství řezacích bodů k „simulaci“. Třístranná dohoda byla domluvena mezi Parsonsem, MIT a americkým letectvem a projekt oficiálně začal od července 1949 až do června 1950. Smlouva volala po stavbě dvou „kartu-čtecích frézek“ prototypů s výrobním systémem. Obě měly být předány Parsonsovi pro upevnění na jednu ze svých fréz s cílem vytvořit dodávatelný systém pro řezání svlaků.\n\nMísto toho, v roce 1950 MIT koupilo přebytek Cincinnati Milling Machine Company „Hydro-Tel“ fréz a uspořádali novou smlouvu s letectvem, které zmrazilo Parsonse s dalším vývojem. Parsons později poznamenal, že „nikdy nesnil o tom, že někdo tak uznávaný jako MIT by mohl úmyslně jít dopředu a převzít můj projekt“. I přes to, že vývoj byl předán do rukou MIT, Parsons požádal o patent na „Motorem kontrolovaný aparát pro pozicování obráběcích a tvářecích strojů“. na 5. 5. 1952, což vyvolalo podání patentu MIT pro „Číslicové řízení servo-systémem“, dne 14. srpna 1958 a společnost prodala exkluzivní licenci na Bendix. IBM, Fujitsu a General Electrics všichni vzali sub-licence hned poté a začali s vývojem vlastních zařízení.\n\nMIT se hodilo mít zařízení napojené na ruční posuny a řídit je válečkovými řetězy připojených k motorům, jeden pro každou osu tří-osého stroje (X, Y, Z). Související regulátor sestával z pěti skříní velikosti chladničky, které dohromady byly téměř stejně velké jako fréza, ke které byly připojeny. Tři ze skříní obsahovaly regulátory motorů, jeden regulátor pro každý motor, další dva digitální čtecí systém.\n\nNa rozdíl od původního Parsonsova děrno-štítkového návrhu, MIT návrh používá standardní 7-stopové děrné pásky pro vstup. Tři z těchto stop byly použity pro k ovládání různých os stroje, zatímco ostatní čtyři různé kontrolní zakódované informace. Pásky byly čteny ve skříni, kde bylo také umístěno šest relátkových hardwarových registrů, dva pro každou osu. S každou přečtenou operací byla dříve přečtená informace zkopírovaná do „výchozího bodu“ registru a nově přečtené do „koncového bodu“. Páska byla čtena nepřetržitě a číslo v rejstříku zvyšováno, dokud nebyla nalezena „stop“ instrukce, čtyři otvory v řadě.\n\nPoslední skříň skrývala hodiny, které posílají pulsy přes registry, srovnává je a generuje výstupní pulsy, které interpolují mezi body. Pro příklad, pokud byly body daleko od sebe, výstup by měl pulsy s každým hodinovým cyklem, zatímco body blízko sebe by generovaly pulse až po několika hodinových cyklech. Pulsy jsou zasílány dál do sčítacího registru v regulátorech motorů, počítající se podle počtu pulsů pokaždé, když došly. Součtové registry byly připojeny k digitálně – analogovému převodníku, který zvyšoval výkon do motorů, jak se součet v registrech zvyšoval.\n\nRegistry byly zmenšeny enkodéry připojených na motory a frézu samotnou, což by snížilo počet o jeden pro každý jeden stupeň rotace. Jakmile se dosáhlo druhého bodu, impulsy z hodin se zastavily, a motory by nakonec dořídily frézu do zakódované pozice. Každý 1 stupeň otáčení ovládacích prvků vytvořilo 0.0005 palce pohybu řezací hlavy. Programátor mohl řídit rychlost řezu výběrem bodů, které byly blíže u sebe pro pomalé pohyby, nebo dále od sebe pro rychlé.\n\nSystém byl veřejně demonstrován v září 1952, objevující se v tomto měsíci ve Scientific American. Systém MIT byl vynikající úspěch v jakémkoliv technickém měřítku, rychle dělající jakkoliv složitý řez s extrémně vysokou přesností, kterou nelze snadno duplikovat ručně. Nicméně, systém byl strašně složitý, obsahoval 250 elektronek, 175 relé a mnoho pohyblivých částí, což snižovalo spolehlivost v produkčním prostředí. To bylo také velmi drahé, celkový účet představený americkému letectvu byl 360 000$, tedy 2 641 727.63$ v dolarové hodnotě z roku 2005. Mezi rokem 1952 a 1956 byl tento systém použit na frézách početných jednorázových vzorů pro různé letecké společnosti, aby se studoval jejich potenciální hospodářský dopad.\n\nFinancování projektu letectvem skončilo v roce 1953, ale vývoj byl převzat firmou Giddings and Lewis Machine Tool Co. V roce 1955 mnoho lidí z týmu MIT odešlo založit Concord Controls, komerční NC společnost, podporovanou Giddingsovou firmou, produkovali řadič Numericord. Numericord byl podobný návrhu MIT, ale nahradil děrné pásky čtečkou magnetických pásků na kterých pracovala firma General Electric. Páska obsahovala řadu signálů různých fází, které přímo zakódovali úhel jednotlivých ovládacích prvků. Páska byla přehrávána při konstantní rychlosti v řadiči, který nastavoval polovinu selsynů do zakódovaných úhlů, zatímco vzdálená strana byla připojena k ovládání stroje. Designy byly stále zakódovány na děrné pásce, ale pásky byly převedeny na čtení / zápis, který je změnil na magnetickou podobu. Magnetické pásky pak mohly být použity na kterémkoliv zařízení na patře, což značně snížilo složitost řadičů. Vyvinut k produkci velmi přesných součástí pro letecký tisk kůží, Numericord NC5 začal pracovat v závodě G&L na Fond du Lac, WI v roce 1955.\n\nFirma Monarch Machine Tool také vyvinula číslicově řízený soustruh, počínaje v roce 1952. Demonstrovali své stroje v roce 1955 na Chicago Machine Tool Show spolu s řadou dalších dodavatelů se stroji na děrné štítky či pásky, které byly buď zcela vyvinuty, nebo ve formě prototypu. Zahrnovala je také Kearney & Trecker’s Milwaukee-Matic II, který mohl změnit jeho řezný nástroj pod číslicovým řízením, což je společný rys i na moderních strojích.\n\nZpráva Boeingu uvádí, že „číslicové řízení dokázalo, že může snížit náklady, snížit dodací lhůty, zlepšit kvalitu, omezit obrábění a zvýšit produktivitu“. I přes tento vývoj a vřelé recenze od několika uživatelů, zavádění NC bylo poměrně pomalé. Jak Parsons později poznamenal: „Koncepce NC byla tak podivná výrobcům a tak pomalá na chápání, že sama americká armáda musela nakonec postavit 120 NC strojů a pronajmout je různým výrobcům, aby se začalo popularizovat jeho používání.“\n\nV roce 1958 MIT zveřejnilo svou zprávu o ekonomice NC. Došli k závěru, že nástroje byly konkurenceschopné s lidskými operátory, ale jednoduše posunuli čas od obrábění k vytvářením pásek. Ve Force of Pruduction, Noble tvrdí, že to byla celá pointa toho, čeho se letectvo obávalo; přesunutí procesu vysoce spojeného podlaží továrny do nespojených bílých límečků kanceláří. Kulturní kontext raných 50. let, druhé Rudé Zděšení s obecným strachem z bombardovacích mezer a domácí podvracení vrhá světlo na tento výklad. Silně se obávalo, že západ ztratí obranný produktivní závod s komunisty, a že síla syndikátů byla cesta do ztracena a to „být příliš měkký“ (menší výkon, větší jednotka nákladu), nebo dokonce komunistické sympatie a podvracení uvnitř svazu (vycházející z jejich společného tématu posilovat dělnickou třídu).\n\nMnoho příkazů pro experimentální části byly programovány „od ruky“ k produkci děrných pásek, které byly použity jako vstup. Během vývoje Whirlwindu, real-timového počítače MIT, John Runyon zakódoval několik podprogramů na výrobu těchto pásek pod počítačovou kontrolou. Uživatelé mohli zadat seznam míst a rychlostí a program vygeneroval děrnou pásku. V jednom kroku tento proces snižuje čas potřebný k výrobě seznamu instrukcí a frézování části od 8 hodin do 15 minut. To vedlo k návrhu letectva na vytvoření obecného programovacího jazyka pro numerické řízení, které bylo přijato v červnu 1956.\n\nPočínaje zářím, Ross a Pople nastínil jazyk pro řízení stroje, který byl založen na bodech a přímkách, rozvíjející se přes několik let až do programovacího jazyka APT. V roce 1957 Aircraft Industries Association (AIA) a Air Material Command at Wright-Patterson Air Force Base se spojili s MIT, aby standardizovali tuto práci a vytvořili plně počítačem řízený NC systém. Dne 25. února 1959 kombinovaný tým uspořádal tiskovou konferenci ukazující výsledky, včetně 3D obráběného hliníkového zásobníku popele, který byl předán v potištěné sadě.\n\nMezitím Patrick Hanratty vytvářel podobný stroj v GE v rámci svého partnerství s G&L na Numericordu. Jeho jazyk, PRONTO, porazil APT v komerčním použití když byl vydán v roce 1958. Hanratty pak pokračoval ve vývoji MICR, znaky magnetického inkoustu, které byly použity při zpracování šeků, než odešel k General Motors k práci na průlomovém DAC-1 CAD systému.\n\nAPT byl brzy rozšířen o „skutečné“ křivky ve 2D-APT-II. S jeho vydáním MIT snížila své zaměření na CNC, jak se zároveň přesouvalo k experimentům CAD. APT vývoj byl převzat AIA do San Diega a v roce 1962 Illinois Institute of Technology Research. Práce na vytvoření APT mezinárodním standardem začala v roce 1963 pod USASI X3.4.7, avšak mnoho výrobců CNC strojů mělo své vlastní jednorázové doplňky (jako např. PRONTO), tudíž normalizace byla dokončena až roku 1968, kdy bylo 25 volitelných optimálních doplňků do základního systému.\n\nStejně jako APT bylo vydáno v raných 60. letech, druhá generace nízko cenových tranzistorových počítačů, která zasáhla trh, byla schopná zpracovat mnohem větší objemy informací ve výrobním nastavení. Toto snížení nákladů společně se zavedením systémů NC v polovině 60. letech, běh APT tvořila třetina veškerého počítačového času u velkých leteckých společností.\n\nZatímco v laboratoři servomechanismů byla v procesu vývoje jejich první fréza, v roce 1953 MIT, strojní katedra, zadala požadavek, aby vysokoškoláci měli kurzy v kreslení. Instruktoři, dříve vyučující tyto programy, byli sloučeni do designové divize, kde začala neformální diskuze počítačového kreslení. Mezitím laboratoře elektronických systémů, nově pojmenované laboratoře servomechanismů, diskutovali o tom, zdali návrh vůbec někdy začne papírovým diagramem v budoucnosti.\n\nV lednu 1959 se konalo neformální setkání se zapojením jednotlivců z obou skupin. Formální setkání následovalo v dubnu a květnu, které vyústilo v „Computer-Aided Design Projekt“. V prosinci 1959, letectvo vydalo na jeden rok smlouvu s ESL za 223 000 dolarů k financování projektu, včetně 20 800 dolarů určených na 104 hodin strojového času, kde se počítalo 200 dolarů za hodinu. To se však ukázalo být příliš málo pro tak ambiciózní program, které měli na mysli, ačkoliv jejich systém technických výpočtů, AED, byl vydán v březnu 1965.\n\nV roce 1959, General Motors začalo experimentální projekt digitalizace, ukládání a tisk mnoha nákresů generovaných v různých odděleních GM. Když se ukázalo, že základní koncept by mohl fungovat, začali vyvíjet projekt DAC-1 s IBM do produkční verze. Jedna část projektu DAC byl přímý převod papírových diagramů do 3D modelů, které pak byly přeměněny na příkazy APT a obrobeny na obráběcím stroji. V listopadu 1963 byl poprvé návrh víka kufru, přenesen z 2D papírového nákresu do 3D jílového prototypu. S výjimkou prvních skic smyčka návrh-výroba byla uzavřena.\n\nMezitím, MIT mimo pracovní Lincolnovy laboratoře stavěli počítače na testování nových tranzistorových návrhů. Konečný cíl byl v podstatě tranzistorový Whirlwind, známý také jako TX-2, avšak za účelem testování různých obvodů byla první postavena verze známá jako TX-0. Když konstrukce TX-2 začala, čas na TX-0 se uvolnil, což vedlo k řadě pokusů na interaktivní vstup a použití CRT displeje stroje pro grafiku. Další vývoj těchto konceptů vedl k průkopnickému programu Ivana Sutherlanda Sketchpad na TX-2.\n\nSutherland se stěhoval po jeho práci na Sketchpadu na univerzitu v Utahu, ale to inspirovalo další absolventy MIT, aby vytvořili první opravdový CAD systém. Byl to Electronic Drafting Machine (EDM), prodaný Control Data a známý jako „Digigraphics“, který Lockheed použil pro vytvoření produkce dílů pro C-5 Galaxy, první příklad uzavřeného koncového systému nákres - výroba CAD / CNC.\n\nDo roku 1970 zde byla celá řada firem zaměřujících se na CAD, včetně firem jako Intergraph, Applicon, Computervision, Auto-trol technology, UGS Corp. a další, stejně jako velcí prodejci jako CDC a IBM.\n\nCena počítačových cyklů padala drasticky během 60. let s rozšířeným zavedením užitečných minipočítačů. Nakonec se stalo méně nákladné zvládnutí řízení motoru a zpětné vazby počítačovým programem, než tomu bylo s vyhrazenými servo systémy. Malé počítače byly vyhrazeny jednomu stroji, čímž se celý proces vložil do jedné malé skříně. PDP-8 a Data General Nova počítače byly v těchto rolích běžné. Uvedení mikroprocesoru v 70. letech dále zredukovalo cenu implementace a dnes téměř všechny CNC stroje používají nějakou formu mikroprocesoru ke zvládnutí všech operací.\n\nUvedení cenově dostupných CNC strojů radikálně změnilo výrobní průmysl. Křivky se obrábějí stejně snadno jako přímky, komplexní 3D struktury jsou relativně jednoduché k vyrobení a počet kroků, které vyžadují lidskou činnost, byly výrazně sníženy. Se zvyšující se automatizací výrobních procesů s CNC obráběním bylo zaznamenáno značné zlepšení konzistence a kvality, což bylo dosaženo bez nátlaku na provozovatele. CNC automatizace snížila četnost chyb a poskytla operátorům čas na provádění dalších činností. CNC automatizace také umožňuje větší pružnost ve způsobu, jakým jsou části drženy ve výrobním procesu a času nutném ke změně stroje na obrobení různých složek.\n\nBěhem časných 70. let byly západní ekonomiky utápěny v pomalém ekonomickém růstu a rostoucí mzdové náklady, čímž se NC stroje staly více atraktivní. Hlavní výrobci ve Spojených státech byli pomalí v reakci na požadavky nových strojů vhodných pro cenově dostupné NC systémy a do této prázdnoty vstoupilo Německo. V roce 1979 tržby z prodeje německých strojů poprvé předčily designy Spojených států. Cyklus se rychle opakoval a do roku 1980 Japonsko převzalo vůdčí pozici, zatímco v USA prodej klesal celou dobu. Poté, co se na první místo z hlediska tržeb na top-ten grafu skládal výhradně amerických společností v roce 1971, už v roce 1987 v Cincinnati Milacron bylo již na 8. místě v grafu silně dominujících Japonských firem.\n\nMnoho výzkumníků poznamenalo, že Spojené státy se zaměřovaly na high-endové aplikace, které je zanechali v nekonkurenceschopné situaci, kde hospodářský útlum v brzkých 70. letech vedl k výrazně zvýšené poptávce po cenově dostupných systémech NC. Na rozdíl od amerických společností, které se zaměřily na vysoce ziskov7 letecký trhu, němečtí a japonští výrobci zacílili nižší ziskové segmenty od počátku a byli schopni vstoupit na trh nízkých cen mnohem snadněji.\n\nJak se vyvíjeli počítače a sítě, stejně tak se vyvíjelo i přímé numerické řízení (Direct Numerical Control – DNC). Jeho dlouhodobé soužití s méně síťovanými variantami NC a CNC je vysvětlena skutečností, že jednotlivé podniky mají tendenci držet se čehokoliv co je ziskové a jejich čas a peníze na zkoušení alternativ jsou omezené. To vysvětluje, proč modely obráběcích strojů a pásková ukládací média přetrvávají v pradědečkovské módě i jako důkaz vývoje.\n\nNedávný vývoj v menším měřítku oblasti CNC byl zaveden z převážně části díky tomu, že projekt Enhanced Machine Controller z Národního institutu pro standardy a technologie (NIST), vládní agentury USA pod Ministerstvem obchodu. EMC je tzv. public domain program pod operačním systémem GNU/Linux a pracujícím na hardwaru PC. Jakmile projekt NIST skončil, vývoj nezávisle pokračoval, což vedlo k vytvoření EMC2, který je svobodný software licencován pod GNU General Public License a Lesser GNU General Public License (GPL LGPL). Derivace původního softwaru EMC také vedly k vytvoření několika proprietárních programů, zejména na bázi PC TurboCNC a Mach3, stejně jako další vestavěné systémy založené na vlastním hardwaru. Dostupnost těchto kontrolních programů pro PC platformu vedl k vývoji DIY (DIY = Do it yourself; udělej si sám) CNC, umožňující fandům vytvořit si vlastní programy pomocí open source hardwarových vzorů. Stejná základní architektura umožnila výrobcům jako např. Sherline nebo Taig, vyrábět na zakázku lehké stolní obráběcí stroje pro kutily.\n\nSnadná dostupnost PC softwaru a informací o podpoře Mach3, které napsal Art Fenerty, umožňují komukoliv s delší časovou nebo technickou praxí aby si složité dílce pro domácí použití či použití do prototypů vyrobili sami. Fenerty je považován za hlavního zakladatele PC CNC obrábění pro platformu Microsoft Windows.\n\nNakonec, architektura Homebrew byla plně komercializována a použita k vytvoření větších strojů pro komerční a průmyslové využití. Tato třída strojů byla označena jako osobní CNC (Personal CNC). Paralelně k vývoji osobních počítačů, osobní CNC má své kořeny v EMC a PC řídících bází, ale vyvinul se do bodu, kdy jím lze v mnoha případech nahradit větší konvenční zařízení. Stejně jako u osobních počítačů se osobním CNC vyznačují zařízení, jejichž velikosti, schopnosti a původní prodejní ceny je činí užitečnými a dostupnými pro jednotlivce a které jsou určeny pro nasazení přímo koncovým uživatelům, jež jsou často bez odborné přípravy v oblasti technologií CNC.\n\nAčkoliv moderní techniky ukládání dat se přesunuly z děrovaných pásek v téměř jakýkoliv jiný typ, pásky jsou stále poměrně běžné na CNC strojích. Důvodů je několik. Jedním z nich je snadná zpětné kompatibilita stávajících programů. Firmy byly ušetřeny problémům s přepisováním jednotlivých pásek do nového formátu. Dalším důvodem je zásada, jež byla zmíněna dříve, že jednotlivé podniky mají tendenci držet se toho, co je ziskové, a jejich zdroje na zkoušení alternativ jsou omezené. Malý podnik, který našel ziskovou zakázku, může mít starší zařízení v provozu i několik let, protože \"když to není rozbité [ziskovost-moudrý], neopravuj to\". Soutěž vkládá přirozené limity v tomto přístupu, kdy určité množství inovací a neustálého zlepšování nakonec bude nezbytné, jinak by konkurence byla ta, kdo by našel lepší cestu k \"myší pasti\".\n\nJedna změna, která byla implementována poměrně široce, byl přechod z papíru na mylarové pásky, které jsou mechanicky mnohem odolnější. Diskety, USB flashky a lokální sítě nahradily pásky jen do určité míry, zejména ve větších prostředích, kde je vysoká integrace.\n\nŠíření CNC vedlo k potřebě nových norem pro nové CNC standardy, které by nebyly zatíženy licencováním konkrétních designových konceptů, jako APT. Řada různých norem se po čase množila, často založených kolem značkovacích jazyků pro vektorovou grafiku podporovanou plottery. Jeden takovýto standard se stal velmi běžným, \"G-kód\" který byl původně používán na Gerber Scientific plotterech, který byl pak přizpůsoben pro použití na CNC. Formát souborů se stal tak široce používán, že byl i zahrnut do standardu EIA. Na druhou stranu, zatímco G-kód je převládající jazyk používaný na dnešních CNC strojích, je zde tlak nahradit ho STEP-NC systémem, který byl záměrně navržen pro CNC, nežli odnož existujícího standardu pro plottery.\n\nZatímco G-kód je nejběžnější způsob programování, někteří výrobci strojových nástrojů / řízení také vynalezli své vlastní proprietární \"konverzační\" metody programování, čímž se snaží usnadnit programování jednoduchých dílů a vytváření nastavení a modifikací na stroji tak zjednodušit (např. Mazak's Mazatrol a Hurco). To se setkalo s různým úspěchem.\n\nNedávný pokrok v CNC interpretů v podpoře logických příkazů, známého jako parametrické programování (nebo taktéž známé jako makro programování). Parametrické programy zahrnují jak příkazy zařízení, tak i kontrolní jazyk podobný BASICu. Programátor může vytvořit if / then / else (když, pak, jinak) podmínky, cykly, vyvolávat podprogramy, provádět různé aritmetické úlohy, manipulovat s proměnnými a vůbec, má k dispozici velkou volnost při vytváření jednoho programu. Celou produktovou řadu různých velikostí je možné naprogramovat s pomocí logiky a jednoduché matematiky a vytvářet tak celou škálu rozsahů dílů, nebo vytvořit zásobnou část, která může být upravena dle požadavků zákazníka.\n\nZhruba od roku 2006 byl nápad navržen a sledoval podporu sbližování CNC a DNC a několik jiných trendů ve světě informačních technologií, který ještě nebyl moc ovlivněn CNC a DNC. Jedním z těchto trendů je kombinace většího sběru dat (víc senzorů), větší a automatizované výměny dat (přes vybudování nového, otevřeného průmyslového standardu XML schématu) a dolování dat dát novou úroveň business inteligence a automatizaci pracovních postupů ve zpracovatelském průmyslu. Dalším z těchto trendů je vznik široce publikovaných API rozhraní spolu s výše uvedenými otevřenými datovými standardy podporujících ekosystém uživatelem vytvořených aplikací a mashupů, které mohou být jak otevřené, tak i komerční - jinými slovy, přivedení nové IT kultury aplikačních tržišť, které začaly vývojem webu a smartphone aplikací a šířit ji do CNC, DNC a dalších systémů pro automatizaci výroby, které jsou propojené s CNC / DNC. MTConnect vede snahu, aby tyto myšlenky vešly v úspěšnou implementaci.\n\nModerní CNC frézky se příliš neliší v pojetí od původního modelu postaveného na MIT v roce 1952. Frézky typicky sestávají ze stolu, který se pohybuje v osách X a Y a z nástroje - vřetena - které se pohybuje v ose Z (hloubka). Poloha nástroje je poháněna motory prostřednictvím řady krokovacích zařízení s cílem poskytovat vysoce přesné pohyby, nebo v moderním designu, přímo řízenými krokovými motory. Uzavřená smyčka řízení dnes není povinná, protože otevřená smyčka funguje dobře, dokud jsou síly stále dostatečné malé.\n\nJak se řídící hardware vyvíjelo, obráběcí stroje se také samy vyvíjely. Jedna změna byla uzavření celého mechanismu do velkého boxu jakožto bezpečnostní opatření, často s dalšími bezpečnostními mechanismy pro bezpečný provoz k zajištění, že obsluha je dost daleko od místa obrábění. Většina nových CNC systémů postavených dnes jsou zcela elektronicky řízené.\n\nCNC jako systémy jsou nyní používány pro jakýkoliv proces, který lze popsat jako sérii pohybů a operací. Patří mezi ně řezání laserem, svařování, svařování třením, ultrazvukové svařování, řezání plamenem a plazmatem, ohýbání, připínání, lepení, stříhání látky, šití, umisťování pásků a vláken, sběr a umísťování a řezání.\n\n"}
{"id": "671138", "url": "https://cs.wikipedia.org/wiki?curid=671138", "title": "Avraham Deutsch", "text": "Avraham Deutsch\n\nAvraham Deutsch (: אברהם דויטש, \"Avraham Dojtš\", žil 1889 – 19. července 1971) byl izraelský politik a poslanec Knesetu za stranu Agudat Jisra'el.\n\nNarodil se v uherské části tehdejšího Rakouska-Uherska. Studoval na různých ješivách, získal osvědčení pro výkon profese rabína. Studoval na Vídeňské univerzitě. Získal doktorát z pedagogiky a filozofie. V roce 1920 se přestěhoval do Budapešti. Působil jako rabín. V roce 1950 přesídlil do Izraele.\n\nZastupoval maďarské Židovstvo na konferenci na Bermudách, kde se debatovalo o pomoci uprchlíkům z nacistického Německa. Během druhé světové války byl vězněn v Bergen-Belsen. V Izraeli se stal vrchním inspektorem školského systému napojeného na Agudat Jisra'el.\n\nV izraelském parlamentu zasedl po volbách v roce 1951, na kandidátce Agudat Jisra'el. Byl členem parlamentního výboru pro vzdělávání a kulturu, výboru House Committee a výboru pro ústavu, právo a spravedlnost. Zemřel během funkčního období. Jeho poslanecké křeslo zaujal Zalman Ben Ja'akov.\n\n"}
{"id": "671140", "url": "https://cs.wikipedia.org/wiki?curid=671140", "title": "Elijahu Elijašar", "text": "Elijahu Elijašar\n\nElijahu Elijašar (: אליהו אלישר, žil 10. října 1899 – 30. října 1981) byl sionistický aktivista, izraelský politik a poslanec Knesetu za strany Sefardové a orientální komunity a Všeobecní sionisté.\n\nNarodil se v Jeruzalému v tehdejší Osmanské říši (dnes Izrael). Vystudoval školu napojenou na síť Alliance Israélite Universelle, lékařství na univerzitě v Bejrútu, právo v Káhiře a právo na právní škole v Jeruzalému. Během první světové války sloužil jako lékař v turecké armádě.\n\nV letech 1922–1935 pracoval v mandátních úřadech. Pak odešel do soukromého sektoru. Byl členem sefardského výboru v Jeruzalému, od roku 1942 jako jeho předseda. Byl také členem Židovské národní rady a zasedal ve vedení židovských jednotek Hagana. V Prozatímní státní radě zasedal ve výboru pro obranu. Vydával týdeník \"Hed HaMizrah\".\n\nV izraelském parlamentu zasedl poprvé už po volbách v roce 1949, kdy kandidoval za platformu Sefardové a orientální komunity. Byl členem finančního výboru. Mandát obhájil ve volbách v roce 1951, opět na kandidátce Sefardové a orientální komunity. Ta se v průběhu následného funkčního období sloučila se stranou Všeobecní sionisté. Byl členem parlamentního výboru finančního a výboru pro záležitosti vnitra. Předsedal podvýboru pro trvalou emigraci.\n\n"}
{"id": "671144", "url": "https://cs.wikipedia.org/wiki?curid=671144", "title": "Binjamin Sason", "text": "Binjamin Sason\n\nBinjamin Sason (: בנימין ששון, rodným jménem Salich Silas, צאלח סילס, žil 1903 – 1. května 1989) byl sionistický aktivista, izraelský politik a poslanec Knesetu za strany Sefardové a orientální komunity a Všeobecní sionisté.\n\nNarodil se v Bagdádu v tehdejší Osmanské říši (dnes Irák). V roce 1937 přesídlil do dnešního Izraele. Pracoval jako městský soudce.\n\nPatřil mezi vůdce sefardských Židů a byl prezidentem svazu Židovstva z Babylónie. Byl jedním ze zakladatelů pobočky rotariánů v dnešním Izraeli. V izraelském parlamentu zasedl po volbách v roce 1951 na kandidátce Sefardové a orientální komunity. Ta se v průběhu následného funkčního období sloučila se stranou Všeobecní sionisté. Byl členem parlamentního výboru pro ústavu, právo a spravedlnost, výboru pro zahraniční záležitosti a obranu, výboru pro jmenování soudců a výboru pro veřejné služby.\n\n"}
{"id": "671149", "url": "https://cs.wikipedia.org/wiki?curid=671149", "title": "Šim'on Garidi", "text": "Šim'on Garidi\n\nŠim'on Garidi (: שמעון גרידי, žil 1. prosince 1912 – 16. ledna 2003) byl sionistický aktivista, izraelský politik a poslanec Knesetu za strany Jemenitské sdružení, Všeobecní sionisté a opět Jemenitské sdružení.\n\nNarodil se ve městě Dhamar v tehdejší Osmanské říši (dnes Jemen). V roce 1920 přesídlil do dnešního Izraele. Vystudoval střední školu v Tel Avivu a blízkovýchodní a židovská studia na Hebrejské univerzitě. V letech 1932–1944 působil jako učitel hebrejštiny.\n\nAngažoval se v mládežnickém hnutí jemenitských Židů \"Bnej Šalom\" v Jeruzalému a byl tajemníkem ústředního výboru Jemenitského sdružení v letech 1940–1944. V izraelském parlamentu zasedl po volbách v roce 1951 na kandidátce Jemenitského sdružení. To se v průběhu následného funkčního období sloučilo se stranou Všeobecní sionisté, ale pak se znovu osamostatnilo. Byl členem parlamentního výboru pro vzdělávání a kulturu, výboru práce a výboru House Committee.\n\n"}
{"id": "671154", "url": "https://cs.wikipedia.org/wiki?curid=671154", "title": "Jay Rock", "text": "Jay Rock\n\nJohnnie McKenzie (* 31. března 1986) spíše známý pod jménem Jay Rock, je americký rapper. Časopisem XXL byl zasazen do \"top 13 most street artists\". Společně s členy Kendrick Lamar, Schoolboy Q a Ab-Soul tvoří rapovou skupinu Black Hippy. Rock se v roce 2010 upsal labelu Strange Music pod kterým 17. května vydal své první studiové album s názvem \"Follow Me Home\" s titulním singlem \"All My Life (In the Ghetto)\".\n\nNarodil se v Nickerson Gardens v městské části \"Watts\", Los Angeles, Kalifornie. V době kdy studoval vysokou školu vydal svůj první mixtape, a krátce poté se upsal nahrávacímu studiu Warner Bros. a Top Dawg Entertainment.\n\nKe konci roku 2008 vydal svůj debutový singl \"All My Life (In the Ghetto)\" spolu s Lil Waynem a zpěvákem will.i.am. Jeho debutové album bylo vydáno na jaře 2011 pod labelem \"Strange Music\". V minulosti se objevil na obálce prestižního časopisu XXL a hudební kanál MTV ho jmenoval jedním z průlomových MC's roku 2010. Jeho mixtape \"From the Hood to the Cover of XXL\" byl vypuštěn na iTunes 24. července 2010. Zúčastnil se s 50 Centem a dalšími umělci The Invitation Tour. Později se také vydal na turné společně s Tech N9ne, E-40, Glasses Malone, Kutt Calhoun and Kendrick Lamar pod názvem Independent Grind National Tour. Jeho mixtape \"Black Friday\" se objevil na iTunes 7. prosince 2010. Follow Me Home bylo vydáno 26. července 2011.\n\nV březnu 2012 MTV oznámila že label Top Dawg Entertainment, uzavřel smlouvus hudebním vydavatelstvím Interscope Records a Aftermath Entertainment. Během roku 2012 vyjel na BET Music Matters Tour se zbytkem skupiny Black Hippy. A později téhož roku hostuje v tracku \"Money Trees\" na albu \"Good kid, m.A.A.d city\".\n\nV září 2015 vydal své druhé studiové album s názvem \"90059\". Album mělo pohyblivé datum vydání v závislosti na počtu předobjednávek. Mezi červnem a srpnem 2015 byly vydány tři singly, a to \"Money Trees Deuce\" (ft. Lance Skiiwalker), \"Gumbo\" a \"90059\". Žádný ze singlů se v hitparádách neumístil.\n\nV lednu 2018 vydal singl \"King's Dead\" (s Kendrick Lamar, Future a James Blake). Singl se poprvé objevil na soundtracku k filmu \"Black Panther\" \"Black Panther: The Album\". Singl se umístil na 21. příčce žebříčku Billboard Hot 100. V květnu vydal singl \"Win\", který ovšem v hitparádách nezaboidoval. V červnu následovalo vydání alba \"Redemption\", které obsahuje oba dva singly.\n\n\"hlavní článek:\" \"Diskografie Jay Rocka\"\n"}
{"id": "671156", "url": "https://cs.wikipedia.org/wiki?curid=671156", "title": "Si'at smol", "text": "Si'at smol\n\nSi'at smol (: סיעת שמאל, doslova \"Levá frakce\") je bývalá izraelská politická strana existující v letech 1952–1954.\n\nStrana byla založena 20. února 1952 během funkčního období Knesetu zvoleného ve volbách roku 1951, kdy se v důsledku odlišného hodnocení politických procesů s lidmi okolo Rudolfa Slánského probíhajícího tehdy v Československu rozštěpila strana Mapam. V procesu, provázeném i antisemitskou rétorikou, byl postižen i vyslanec Mapamu v Československu Mordechaj Oren. Strana Mapam se kvůli tomuto vývoji posunula více do středu politického spektra a začala být kritičtější vůči extrémně levicovým názorům. Jistá část členů Mapam ale tento posun odmítla a stranu opustila. Byli to tehdejší poslanci Knesetu Moše Aram, Jisra'el Bar Jehuda, Jicchak Ben Aharon a Aharon Zisling, kteří ustavili novou stranu nazvanou Achdut ha-avoda - Poalej Cijon. Další skupina nespokojených poslanců Mapam (Chana Lamdan a David Livšic) založila stranu Frakce nezávislá na Achdut ha-avoda. Konečně tři poslanci Mapamu (Rostam Bastuni, Moše Sne a Adolf Berman) založili novou stranu nazvanou Levá frakce. Strana zanikla poté, co ji 1. listopadu 1954 opustil Rostam Bastuni (vrátil se do Mapam). Zbylí dva poslanci pak přestoupili do komunistické strany Maki.\n\n"}
{"id": "671158", "url": "https://cs.wikipedia.org/wiki?curid=671158", "title": "Frakce nezávislá na Achdut ha-avoda", "text": "Frakce nezávislá na Achdut ha-avoda\n\nFrakce nezávislá na Achdut ha-avoda (: סיעה בלתי תלויה באחדות העבודה, \"Si'a bilti taluja be-Achdut ha-avoda\") je bývalá izraelská politická strana existující v letech 1953-1954.\n\nStrana byla založena 20. ledna 1953 během funkčního období Knesetu zvoleného ve volbách roku 1951, kdy se v důsledku odlišného hodnocení politických procesů s lidmi okolo Rudolfa Slánského probíhajícího tehdy v Československu rozštěpila strana Mapam. V procesu, provázeném i antisemitskou rétorikou, byl postižen i vyslanec Mapamu v Československu Mordechaj Oren. Strana Mapam se kvůli tomuto vývoji posunula více do středu politického spektra a začala být kritičtější vůči extrémně levicovým názorům. Jistá část členů Mapam ale tento posun odmítla a stranu opustila. Byli to tehdejší poslanci Knesetu Moše Aram, Jisra'el Bar Jehuda, Jicchak Ben Aharon a Aharon Zisling, kteří ustavili novou stranu nazvanou Achdut ha-avoda - Poalej Cijon. Tři poslanci Mapamu (Rostam Bastuni, Moše Sne a Adolf Berman) založili novou stranu nazvanou Si'at smol. Další skupina nespokojených poslanců Mapam (Chana Lamdan a David Livšic) založila stranu Frakce nezávislá na Achdut ha-avoda. Strana zanikla poté, co 13. ledna 1954 její oba poslanci přešli do strany Mapaj.\n\n"}
{"id": "671160", "url": "https://cs.wikipedia.org/wiki?curid=671160", "title": "Jemenitské sdružení", "text": "Jemenitské sdružení\n\nJemenitské sdružení (: התאחדות התימנים, \"Hitachdut ha-Tejmanim\") je bývalá izraelská politická strana existující od roku 1923, která měla na přelomu 40. a 50. let 20. století zastoupení v Knesetu.\n\nStrana byla založena roku 1923 jako politické sdružení jemenitských Židů v tehdejší mandátní Palestině. Zúčastnila se voleb roku 1949, přičemž obdržela 1,0 % hlasů (v absolutních číslech pro ni hlasovalo 4399 voličů, čímž o 53 hlasů překročila práh pro vstup do parlamentu) a získala jednoho poslance, kterým se stal Zecharija Gloska.\n\nNavzdory přílivu nových jemenitských přistěhovalců do Izraele v rámci Operace Létající koberec se straně nepodařilo většinu těchto nových voličů oslovit a ve volbách roku 1951 získala jen 1,2 % hlasů a opět pouze jeden poslanecký mandát, který obdržel Šim'on Garidi. 10. září 1951 se strana sloučila se stranou Všeobecní sionisté. Aliance ale nevydržela a po čtyřech letech, 26. června 1955 Šim'on Garidi ohlásil, že odchází a znovu zakládá samostatný poslanecký klub Jemenitského sdružení. Tento krok ale nebyl v Knesetu uznán. Ve volbách roku 1955 strana kandidovala samostatně, ale získala pouze 0,3 % hlasů a do parlamentu nepronikla. Znovu se o voličské hlasdy ucházela ve volbách roku 1959 pod názvem Jemenitská frakce, ale zisk 0,2 % ji opět postavil mimo parlament. Strana neúspěšně předložila samostatné kandidátní listiny i ve volbách roku 1973 (0,2 % hlasů) a volbách roku 1988 (0,0 % hlasů).\n\n"}
{"id": "671163", "url": "https://cs.wikipedia.org/wiki?curid=671163", "title": "Seznam členů druhého Knesetu", "text": "Seznam členů druhého Knesetu\n\nTento článek je seznam členů 2. Knesetu, který byl zvolen ve volbách v roce 1951, konkrétně 30. července 1951. Jeho funkční období trvalo až do zvolení následujícího (třetího) Knesetu v roce 1955.\n\n120 členů druhého Knesetu bylo rozděleno podle stranické příslušnosti následovně:\n\nAran • Argov • Asaf • Bar Rav Haj • Ben Ašer • Ben Cvi (pak Nicani) • Ben Gurion • Berger • Dajan • Efrati • Eškol • Feldman • Govrin • Guri • Hakarmeli (pak Hilel) • Hakohen (pak Kamin) • Hen (pak Cabari) • Herzfeld • Idelson • Ješa'jahu • Josef • Kafrit • Kaplan (pak Kalfon) • Kese • Lavi • Lavon • Livne • Luz • Majmon • Me'ir • Naftali • Namir • Necer • Osnija • Smilansky • Šapira • Šaret • Šazar • Šefer • Šeri • Šitrit • Šprincak • Taburi • Tversky • Uri\n\nAri'av • Baba • Bernstein • Bežarno • Boger • Flaš • Har'el • Chet • Ichilov • Kacnelson • Klivnov • Parsic • Perlstein • Rimalt • Rokach • Sapir • Serlin • Stupp • Suza'iv • Zisman \n\nAram (odešel do Achdut ha-avoda) • Bar Jehuda (odešel do Achdut ha-avoda) • Bastúní (odešel do Si'at smol,pak zpět do Mapam) • Ben Aharon (odešel do Achdut ha-avoda) • Bentov • Berman (odešel do Si'at smol,pak do Maki) • Cizling (odešel do Achdut ha-avoda) • Chazan • Ja'ari • Lamdan (odešla do Frakce nez. na Achdut ha-avoda,pak do Mapaj) • Livšic (odešel do Frakce nez. na Achdut ha-avoda,pak do Mapaj) • Peri • Riftin • Rubin • Sne (odešel do Si'at smol,pak do Maki)\n\nBurg • Ganchovski • Chazani • Kelmer • Rafa'el • Šapira • Unna • Warhaftig\n\nAltman • Avni'el • Bader • Begin • Ben Eliezer • Landau • Ja'akov Meridor (pak Šostak) • Razi'el-Na'or \n\nHabíbí • Mikunis • Túbí • Vilenska • Vilner \n\nGranot (pak Forder) • Harari • Kol (pak Kohen) • Rosen \n\naz-Zuabí • Kasis • Muadí \n\nDeutsch (pak Ben Ja'akov) • Levin • Lorinc \n\nElijašar • Sason\n\nKahana • Minc \n\nNurok • Pinkas (pak Ben Me'ir) \n\nHanífes\n\nGaridi\n\nHamdán\n\n\"poznámka:\"* \"abecední řazení, nikoliv podle pozice na kandidátní listině\" * \"Sefardové a orientální komunity sloučeni s Všeob. sionisty\" * \"Jemenit. sdruž. dočasně sloučeno s Všeob. sionisty\"\n\n"}
{"id": "671164", "url": "https://cs.wikipedia.org/wiki?curid=671164", "title": "Seznam středních škol v Brně", "text": "Seznam středních škol v Brně\n\nSeznam středních škol v Brně uvádí přehled všech státních, veřejných, církevních a soukromých středních škol v Brně. Je aktuální k lednu 2019 a obsahuje 55 položek. Uvedeny jsou též dvě soukromé zahraniční školy.\n\nZřizovatelem této školy je Ministerstvo školství, mládeže a tělovýchovy České republiky.\n\nZřizovatelem těchto škol je Jihomoravský kraj.\n\nZřizovatelem těchto škol je církev, církevní řád, nebo brněnské biskupství.\n\n\nAkreditované soukromé zahraniční školy, které mohou dle povolení Ministerstva školství, mládeže a tělovýchovy České republiky působit v Česku. Nejsou zapsány v Rejstříku škol.\n\n"}
{"id": "671165", "url": "https://cs.wikipedia.org/wiki?curid=671165", "title": "Srážecí plech", "text": "Srážecí plech\n\nSrážecí plech (angl.: \"fall plate\", něm.: \"Fallblech\") je zařízení, s pomocí kterého se na rašlových strojích dají výhodným způsobem zhotovovat zvláštní vzory pletenin\n\nSrážecí plech je lišta, která probíhá přes celou pracovní šířku stroje a pohybuje se vertikálním směrem. Osnovní nitě jsou pohybem plechu vysunovány z hlavice směrem ke stvolu jehly a tak je umožněno pletení kombinace očka s kličkou v jednom pracovním cyklu. Na tomto principu se zakládá zhotovení speciálních vzorů s výrazně členěným povrchem (\"Fallblechmuster\"). \n\nPrincip: Ze základní pleteniny z jemnější příze, zpravidla v otevřené nebo prolamované vazbě (např. mřížkový tyl), vystupuje plastická struktura z kliček pletených většinou z hrubší příze. \n\nPleteniny vyrobené se srážecím plechem se používají na krajky a záclonovinu. \n\nVzorování s charakterem výšivky se nazývá \"brodésette\". \n"}
{"id": "671173", "url": "https://cs.wikipedia.org/wiki?curid=671173", "title": "Moritz von Schwind", "text": "Moritz von Schwind\n\nMoritz von Schwind (21. ledna 1804 Vídeň – 8. února 1871 Pöcking) byl rakouský malíř 19. století, představitel biedermeieru. Byl malířem, grafikem, ale i freskařem a navrhoval kostelní obrazy. Již roku 1821 vstoupil na vídeňskou akademii, kde jej Ludwig Ferdinand Schnorr von Carolsfeld seznámil s pracemi nazarénů. V té době hlavně ilustroval. Ovlivnil jej Peter von Cornelius. V roce 1847 se stal profesorem na mnichovské akademii.\n"}
{"id": "671178", "url": "https://cs.wikipedia.org/wiki?curid=671178", "title": "Klušino", "text": "Klušino\n\nKlušino ( ) je vesnice v Rusku ve Smolenské oblasti. Narodil se zde sovětský kosmonaut Jurij Alexejevič Gagarin a v jeho rodném domě se dnes nachází muzeum věnované jemu a jeho rodině.\n\n4. července 1610 (dle juliánského kalendáře 24. června) u vesnice proběhla bitva polsko-litevské armády s ruskou a švédskou armádou během rusko-polské války (1605-1618). Početně slabší polská strana (asi 6 700 mužů) zvítězila nad ruskou (asi 35 000 mužů). Při bitvě padlo asi 400 mužů na polské a 5 000 mužů na ruské straně.\n"}
{"id": "671203", "url": "https://cs.wikipedia.org/wiki?curid=671203", "title": "Myra Hessová", "text": "Myra Hessová\n\nMyra Hessová (25. února 1890 – 25. listopadu 1965) byla britská klasická pianistka. \n\nNarodila se v Londýně jako Julia Myra Hess, své první jméno však pro umělecké účely nepoužívala. Klavír studovala na Royal Academy of Music pod vedením Tobiase Matthaye, debutovala roku 1907. Ve Spojených státech se proslavila na turné konaném roku 1922. Známá je rovněž jako organizátorka a častá účinkující koncertů, jež se během druhé světové války konaly v Londýně na povzbuzení morálky jeho obyvatel. Těžištěm jejího repertoáru byla díla Mozarta, Beethovena a Schumanna, její záběr však sahal od barokní tvorby až po díla jejích současníků.\n"}
{"id": "671210", "url": "https://cs.wikipedia.org/wiki?curid=671210", "title": "Český národní hřbitov", "text": "Český národní hřbitov\n\nČeský národní hřbitov () je hřbitov v Chicagu v Illinois ve Spojených státech amerických.\n\nHřbitov byl založen komunitou chicagských Čechoameričanů v roce 1877. Přímým impulsem byla událost, kdy byl Češce katolického vyznání Marii Šilhankové odepřen pohřeb na několika chicagských hřbitovech, protože se údajně před smrtí nevyzpovídala. Česká komunita se tehdy rozhodla pořídit vlastní hřbitov, který by měla pod kontrolou. Pro tento účel koupila původně padesátiakrový pozemek. Později se hřbitov rozrostl do dnešní rozlohy 126 akrů.\n\nV roce 1998 se zde natáčel film Šerifové a v roce byl hřbitov zařazen na Národní seznam historických míst.\n\nVýznamným prvkem hřbitova je výrazná vápencová budova se vstupní branou. Kolumbárium hřbitova má své výklenky bohatě zdobené fotografiemi, vlajkami i dalšími předměty připomínající ty, jejichž popel je zde uchován. Jsou zde také památníky na Čechoameričany padlé v Americké občanské válce, ve Španělsko-americké válce i v obou světových válkách, které byly zbudovány v letech 1889, 1926, a 1952. Na hřbitově jsou také dvě sochy (\"Poutník\" a \"Matka\") od Albína Poláška, který vedl sochařské oddělení Chicagského uměleckého institutu.\n\nOd roku 2009 má hřbitov zvláštní kolumbárium pro fanoušky baseballového klubu Chicago Cubs.\n\n\n"}
{"id": "671234", "url": "https://cs.wikipedia.org/wiki?curid=671234", "title": "Seznam městských částí Brna", "text": "Seznam městských částí Brna\n\nBrno se dělí na 29 samosprávných městských částí s vlastním zastupitelstvem, starostou, radou a také vlastním znakem a vlajkou, město se celkově skládá ze 48 katastrálních území. Tento přehled obsahuje pouze základní souhrnné údaje o každé městské části, městské části jsou zde řazeny sestupně podle počtu obyvatel k 26. březnu 2011 podle Sčítání lidu, domů a bytů 2011.\n\nBrno-střed je nejvýznamnější městskou částí Brna a jeho administrativním, hospodářským a kulturním centrem, v němž tradičně sídlí řada úřadů a institucí, řada základních, středních i vysokých škol, mnoho firem i obchodů, představuje také důležitý dopravní uzel.\n\nRozkládá se zhruba uprostřed města po obou březích řeky Svratky západně od řeky Svitavy, svým územím se do určité míry kryje s územím historického jádra Brna, je poměrně nesourodým celkem řady čtvrtí s hustou, ale různě starou zástavbou. Vedle nejstarší brněnské zástavby v historickém jádru Brna se zde nacházejí také moderní výškové budovy i panelová sídliště. Dominanty městské části představují Katedrála svatého Petra a Pavla na kopci Petrov a hrad Špilberk. Na území městské části se nachází také nejvýznamnější brněnský park Lužánky i ústřední hřbitov v Brně.\nRozkládá se na okraji brněnské kotliny, z její níže položené části území stoupá přes terasu Lesné k zalesněným náhorním planinám Soběšic. S výjimkou Soběšic, které mají charakter velké vesnice, má zbytek městské části výrazně městský charakter. Městská část má velice nesourodou strukturu a v důsledku svého vymezení i dost atypický tvar připomínající přesýpací hodiny.\n\nNa území městské části se nachází například budovy Mendelovy univerzity, Muzeum romské kultury, dětská nemocnice, Taneční divadlo MIMI FORTUNAE, vila Tugendhat nebo soběšický klášter klarisek. Dále se zde nachází i park Schreberovy zahrádky. Zatím jediným kostelem na území městské části je husovický kostel Nejsvětějšího srdce Páně.\nBrno-Královo Pole (v hantecu \"Krpole\" nebo \"Kénig\") se rozkládá severně od městské části Brno-střed, má výrazně městský charakter, ale na severovýchodě městské části v katastrálním území Sadová se rozkládají rozsáhlé lesy a nachází se zde významný krajinný prvek Údolí Zaječího potoka. Na severozápad městské části zasahuje významný krajinný prvek Medlánecké kopce. Na jihovýchodě městské části se nachází velké brněnské nákupní centrum Královo Pole s non-stop hypermarketem Tesco.\nLíšeň je historický městys, dnes městská část na východě statutárního města Brna. Líšeň lze rozdělit na starou (původní zástavba) a novou Líšeň (sídliště vybudované 80. letech 20. století). Na rozdíl od nové Líšně má stará Líšeň dodnes charakter spíše velké vesnice či městečka. V severní části katastru Líšně se nacházejí poměrně rozsáhlé lesy a zasahuje sem jižní část CHKO Moravský kras. Na východní hranici katastru se nachází Mariánské údolí, jež je často využíváno ke kulturním účelům, a Brňany využíváno k rekreaci a relaxaci. Celé údolí je projízdné jak na kole tak autem s povolením.\nBystrc (v hantecu zvaná \"Bástr\") je bývalá obec, dnes městská čtvrť a katastrální území a městská část statutárního města Brna. Rozkládá se na severozápadě Brna a svojí rozlohou je vůbec největší městskou část i katastrální území Brna. Na území této městské části se nachází řada brněnských rekreačních objektů – Brněnská přehrada, Zoologická zahrada Brno, Údolí oddechu, rozsáhlé Podkomorské lesy s areálem Pohádky máje (včetně Helenčiny a Ríšovy studánky), hrad Veveří.\nZástavba městské části se rozkládá na levém (východním) břehu řeky Svitavy. Území Židenic, které má městský charakter, srpkovitě ohraničuje sousední městskou část Brno-Vinohrady. Západní polovina městské části tvoří téměř úplná rovina. Východně se začíná zvedat Bílá Hora, severně od ní nedaleko budovy místní polikliniky se zase zvedá výše Židenický kopec. Na severozápadním svahu Židenického kopce při hranici s Vinohrady se rozkládá i zdejší lesopark Akátky. Druhý lesopark, rozkládající se Juliánovem na Bílé Hoře, nabízí vyhlídku na Brno. Oba lesoparky využívají zdejší občané k procházkám. Na samém jihu městské části se jižně od původního Juliánova v těsné blízkosti tramvajové trati linky číslo 8 rozkládá areál zdejšího židovského hřbitova. Od roku 1992 probíhá na území městské části intenzivní rekonstrukce bytových domů.\nŽabovřesky (v hantecu \"Žabiny\") jsou bývalá obec, dnes městská čtvrť, katastrální území a městská část Brna. Žabovřesky se rozkládají na levém břehu Svratky severozápadně od historického jádra Brna, k němuž mají relativně blízko. Žabovřesky mají městský charakter. Na území městské části se rozkládají dva lesoparky, z nichž Wilsonův les tvoří nejjižnější část Žabovřesk, naopak lesopark na Palackého vrchu tvoří nejsevernější část Žabovřesk.\nRozkládající se na severu statutárního města Brna, nadmořská výška městské části kolísá v rozmezí 226–398 m n. m. Jižněji položená podstatně větší čtvrť Řečkovice má městský charakter, zatímco podstatně menší čtvrť Mokrá Hora je spíše vesnicí. Východ městské části pokrývají relativně rozsáhlé lesy.\nBohunice mají spíše městský charakter a zvlněnou krajinu se znatelnými výškovými rozdíly v zástavbě městské části. Tvoří je rozsáhlé panelové sídliště, v jehož středu se nachází zástavba zbytku původní vesnice. Jižně od původní zástavby protéká říčka Leskava. Severně od sídliště se rozkládá přilehlý rozsáhlý areál zdejší fakultní nemocnice, který zasahuje i na území sousední městské části Brno-Starý Lískovec, a sousední vysokou zdí obehnaný areál zdejší vazební věznice. V nejzápadnější části katastru Bohunic je vybudována severní polovina obchodního centra Campus Square, jehož jižní polovina se nachází již v katastrálním území sousední městské části Brno-Starý Lískovec.\nDrtivou většinu zástavby městské části tvoří asi 150 barevných panelových domů sídliště Vinohrady, rozkládajícího se na protáhlé vyvýšenině na jihu území městské části. Silueta sídliště je dobře viditelná z mnoha stran Brna. Téměř všechny ulice v této městské části jsou pojmenované podle obcí na jižní Moravě, střed sídliště tvoří Pálavské náměstí. Nejsevernějším a zároveň i nejvýchodnějším místem městské části jsou pozemky, na nichž stojí hotel Velká Klajdovka a přilehlá hájenka, nacházející se poblíž Hádů.\nZástavbu Starého Lískovce dnes tvoří převážně panelové domy postavené na konci 70. let severně a západně od vesnické rodinné zástavby původní obce. V nejsevernější části katastru Starého Lískovce se nachází nejnovější vícepatrová budova-poliklinika, starší nejvyšší budova v areálu s nápisem FAKULTNÍ NEMOCNICE BRNO a porodnice fakultní nemocnice Brno. Roku 2007 zde byla postavena nová budova Moravského zemského archivu, koncem roku 2008 zde pak bylo otevřeno i nové nákupní centrum Campus Square, které však zasahuje i do sousední městské části Brno-Bohunice.\n\nZámeček, je budova v Lískovci, nebyl nic jiného než starý panský hospodářský dvůr, který si v Lískovci zřídily starobrněnské cisterciačky a měly na něm vždy své správce panství, k němuž Starý Lískovec patřil. Nebyl to tedy soukromý majetek, tím se stal až po zrušení cisterciáckého kláštera v roce 1782, ale i náboženský fond i následní majitelé v něm vždycky viděli především hospodářské centrum.\nPovrch městské části, který je ze značné míry zalesněn, se od východu pozvolna zvedá, městskou částí protéká Kohoutovický potok. Tuto čtvrť tvoří níže položená relativně nevelká zástavba původní vesnice, jež je z důvodu značně členitého terénu obklopená nesouvislou zástavbou zdejšího panelového sídliště, které se nachází převážně na kopcích nad ní. Pisárecká část zástavby městské části je tvořena domy, které se až na jedinou výjimku nacházejí na severním svahu ulic Antonína Procházky a Libušino údolí, a několika panelovými domy přiléhajícími k severovýchodní části katastru Kohoutovic na jižní straně Libušina údolí, dále pak izolovanou jižněji položenou budovou zdejší myslivny. Zástavba jundrovské části katastru je tvořena chatami. Dominantou městské části, dobře viditelnou z mnoha částí Brna, je objekt zdejšího kohoutovického vodojemu, nacházející se v západní části katastrálního území Kohoutovice.\nNový Lískovec rozkládající se na úpatí Kamenného vrchu se skládá ze tří rozdílných částí, jimiž je severněji položený původní Nový Lískovec, skládající se převážně z rodinných domů, jižně položené panelové sídliště Nový Lískovec a jihozápadně položené panelové sídliště Kamenný Vrch. Nový Lískovec obecně patří k největším brněnským panelovým sídlištím. Na sever Nového Lískovce zasahuje přírodní rezervace Kamenný vrch.\n\nPůvodní části Dolních Heršpic a Přízřenic si dosud zachovávají vesnický charakter a zároveň představují jedny z nejzachovalejších vesnických celků na území moderního Brna. Horní Heršpice, Komárov a Trnitá mají pro změnu spíše městský charakter. Na západě území městské části se podél Vídeňské ulice nachází významná obchodně průmyslová zóna. Na různých místech městské části se nacházejí také významná obchodní centra Futurum a Avion Shopping Park Brno. Městskou částí prochází i několik důležitých dopravních tepen. Jedná se především o dálnice D1 a D2, a rychlostní komunikaci E461.\nPřestože má Slatina městský charakter, má dosud stále velice dobře zachované původní vesnické jádro, nacházející se přibližně uprostřed území městské části. Jihem území městské části prochází od jihovýchodu k západu Vlárská železniční trať, na níž se zde nachází nádraží. Podél trati a Řípské ulice se rozkládá velká průmyslová oblast, sousedící se zdejšími kasárnami. Na samém jihozápadě katastru Slatiny se rozkládají Švédské valy. Jihem území městské části prochází dálnice D1. Nejsevernější část území městské části je archeologicky významná Stránská skála.\nČernovice se skládají z menších Starých a větších Nových Černovic, mezi kterými se nedaleko budovy zdejšího textilního kombinátu Nová Mosilana nachází areál zdejší psychiatrické nemocnice. Zatímco Nové Černovice mají městský charakter s převážně prvorepublikovými domy, mají Staré Černovice vesnický charakter. Původně převážně zemědělsky a zahrádkářsky zaměřené Černovice se ve svých okrajových částech mění v současnosti v průmyslovou čtvrť. Příkladem může být i změna bývalého černovického letiště v mediálně známou průmyslovou oblast Černovické terasy. Rozporuplnost tohoto území dokládá vcelku blízké sousedství brněnské městské skládky Černovice a malého kousku původní přírodní krajiny Černovický hájek (dnes však již k Černovicím nenáleží).\nKomín je bývalá obec od roku 1919 připojená k Brnu, městská čtvrť a katastrální území a také městská část Brna rozkládající se po obou stranách řeky Svratky. Je zde evidováno 43 ulic, 2 225 adres.\nMedlánky jsou bývalá obec, dnes (v poněkud odlišných hranicích) katastrální území, městská čtvrť a také městská část rozkládající se na severu statutárního města Brna v těsném sousedství s Řečkovicemi. V katastru městské části se nachází aeroklubové letiště, převážně s provozem kluzáků.\nMěstská část se rozkládá na jihovýchodě města na levém (východním) břehu řeky Svitavy, přičemž západní hranice této městské části prochází naopak po pravém (západním) břehu řeky. Z památek je známý kostel zvěstování Panny Marie, který se nachází v historickém jádru Tuřan a zároveň tvoří z některých ulic dobře viditelnou dominantu této čtvrti. Na západě území městské části Brno-Tuřany se rozkládají také tři chráněná území. Jednak relativně velká přírodní rezervace Černovický hájek, a také přírodní památky Holásecká jezera a Rájecká tůň. Na východě území městské části se nachází brněnské mezinárodní letiště Airport Brno.\nRozkládající se po obou březích řeky Svitavy nedaleko Hádů. Městská část vznikla 24. listopadu 1990 a skládá se z celého katastrálního území Obřany a téměř celého katastrálního území Maloměřice (k této části Maloměřic náleží od konce 60. let 20. století také někdejší severní exkláva bývalé obce Juliánova, jíž je dnešní ulice Baarovo nábřeží). Katastrální hranice mezi oběma čtvrtěmi, které do roku 1919 tvořily samostatné obce probíhá středem řeky Svitavy a Mlýnského náhonu. Severovýchodně od Obřan se, již mimo území Brna, nachází také hrad Obřany. Pro účely senátních voleb je území městské části Brno-Maloměřice a Obřany zařazeno do volebního obvodu číslo 58.\nPovrch městské části, která patří k nejklidnějším částem Brna, se pozvolna zvedá od hladiny řeky Svratky na východě a severu až k západněji položeným zalesněným kopcům nad jundrovským sídlištěm, které městské části dominují. Většina ulic je pojmenována po stromech a keřích (Dubová, Březová, Jasanová, Sosnová, Šeříková aj.), menšina pak po osobnostech moravských – Optátova (Václav Beneš Optát), Pivoňkova (Alois Pivoňka), slovenských – Nálepkova (kapitán Ján Nálepka) nebo českých – Gellnerova (František Gellner), Tyršovo návrší (Miroslav Tyrš).\n\nV Jundrově sídlí obecní Mateřská škola Dubová, Základní škola Jasanová, Soukromá mateřská a základní škola Rozmarýnová a soukromá vysoká škola Akademie STING. Především jundrovským občanům slouží kaple Pána Ježíše v Getsemanech, která stojí za řekou Svratkou na katastru Žabovřesk.\nChrlice leží na levém (východním) břehu Svratky. Chrlice mají v podstatě charakter velké vesnice, který je však narušen menším panelovým sídlištěm, a především z jihu a západu dobře viditelnými vysokými zařízeními zdejšího průmyslového areálu. Mimo chrlický intravilán se rozkládají rozsáhlé plochy orné půdy, které vyplňují většinu chrlického katastru. Chrlice patří do oblasti T2 – nejsušší a nejteplejší oblast České republiky. V Chrlicích je velice mnoho různých společenských organizací. Např. Sbor dobrovolných hasičů, TJ Sokol, Vinařský spolek, Spolek pro zachování kulturních tradic, Klub žen, Fotbalový klub SK Chrlice, Automotoklub, Tenisový klub a mnoho dalších. V centru Chrlic, na náměstí, jehož bezprostřední okolí tvoří nejstarší část obce, se nachází budova bývalého zámku.\nŽebětín je bývalá obec, městská čtvrť, katastrální území a městaská část Brna. Rozkládá se 9 km západně od centra města v blízkosti Masarykova okruhu a má charakter velké vesnice.\n\nPro účely senátních voleb je území městské části Brno-Žebětín zařazeno do volebního obvodu číslo 55.\nBosonohy jsou bývalá obec, dnes katastrální území a také městská část na jihozápadě statutárního města Brna, Bosonohy si dodnes zachovávají charakter větší vesnice.\nRozkládají se na severním okraji statutárního města Brna západně od železniční tratě z Brna do Prahy, při východním okraji zalesněných kopců Přírodního parku Baba. K Brnu byla obec Ivanovice u Brna připojena 26. listopadu 1971. Ivanovice mají dodnes vesnický charakter. Od 70. let 20. století dochází v Ivanovicích k rozvoji rodinné zástavby, která na přelomu 20. a 21. století dosáhla k severní hranici katastru, kde na ni plynule navazuje rodinná zástavba sousední obce Česká. Zde na severu Ivanovic se v současnosti (květen 2009) nacházejí již tři ulice (Fedrova, Ivanovických legionářů a Lysická), které jsou od ostatních ulic oddělené uzamykatelnými vraty. Jsou obývány sociálně silnými vrstvami. Tato jejich segregace vede k nevraživosti mezi jimi a starousedlíky, ale také způsobuje kritické problémy například při příjezdu sanitek či hasičů.[1]\nJehnice mají charakter velké vesnice, jíž protéká Jehnický potok, vlévající se na západě katastru městské části do potoka Ponávky, jenž západním okrajem katastru městské části protéká od severu k jihu a napájí zde svojí vodou tři rybníky. Především na jižním a jihovýchodním okraji jehnického intravilánu dochází v posledních letech k rozvoji výstavby a vzniklo zde několik nových ulic s řadou moderních úhledných rodinných domků.\nKníničky, ležící u Brněnské přehrady na levém břehu Svratky, dosud si zachovávají vesnický charakter. V posledních letech dochází k rozšiřování zástavby Kníniček severním směrem. Zástavba samotných Kníniček se rozkládá při východní hranici městské části pod úpatím Mniší hory. Součástí katastru Kníniček je i část Brněnské přehrady včetně poloviny přehradní hráze. Přibližně dvě třetiny katastru Kníniček pokrývají Podkomorské lesy, rozkládající se západně od kníničské zástavby. Katastrem Kníniček prochází trasa nedokončené exteritoriální dálnice Vídeň–Vratislav (tzv. Hitlerovy dálnice).\nÚtěchov je nejsevernější a rozlohou také nejmenší městská část, počtem obyvatel druhá nejmenší – před Ořešínem. Útěchov, který je obklopen lesy, má relativně čisté životní prostředí, a proto je za účelem relaxace vyhledáván obyvateli ostatních městských částí Brna. Autobusové spojení zajišťují dvě linky provozované Dopravním podnikem města Brna.\nOřešín si zachovává vesnický charakter s rodinnou zástavbou. Počtem obyvatel se řadí k nejmenším brněnským městským částem. Ořešín je ze severu, východu a jihu obklopen lesy, které zaujímají téměř dvě třetiny ořešínského katastru. V lese na hranici s obcí Vranov se rozkládá přírodní rezervace Babí doly.\n\n"}
{"id": "671235", "url": "https://cs.wikipedia.org/wiki?curid=671235", "title": "Postessiv", "text": "Postessiv\n\nPostessiv je mluvnický pád označující pozici \"za něčím\". Vyskytuje se v některých severovýchodokavkazských jazycích, např. v lezginštině a agulštině. Lezginský postessiv je realizován sufixem -хъ (\"-qh\"), připojovaným ke jménu v ergativu. V současnosti se spíše než k označení prostorového vztahu \"„za něčím“\" používá pro vyjádření vztahu \"„(výměnou) za něco“\".\n"}
{"id": "671242", "url": "https://cs.wikipedia.org/wiki?curid=671242", "title": "Seznam věží v Českých Budějovicích", "text": "Seznam věží v Českých Budějovicích\n\nČeské Budějovice zaznamenaly ve 14. století širokou výstavbu obranných věží, která byla reakcí na opakované napadení města nepřáteli. V pozdější době představovaly výraznější hrozbu stále častější požáry, které v první polovině 16. století vyústily v rozhodnutí o stavbě strážní a hlásné Černé věže. V průběhu 19. století, kdy již městu nehrozilo přímé nebezpečí a obranné struktury komplikovaly dopravní situaci, došlo k odstranění všech bran a většiny obranných struktur.\n\nČeské Budějovice byly již roku 1279 (jen 14 let po oficiálním založení) napadeny a vypleněny Závišem z Falkenštejna. Město proto začalo rozšiřovat a modernizovat stávající opevnění, které bylo u městských bran (tehdy tří) doplněno o obranné věže, především v místech, kde k branám ústily větší ulice. Většina těchto staveb byla hranolového typu a dosahovala výšky v rozmezí 15-30 metrů. Až na výjimky byly v průběhu 19. století odstraněné pro zlepšení průjezdnosti městem.\n\n\n\nMěstské brány byly koncipované jako průjezdy v mohutných věžích obdélníkového půdorysu. Vnější hradba vůči nim byla předsunutá. Původně byly hlavní brány tři:\n\n\nzápadní strana města lemovaná břehem neměla hlavní bránu, pouze menší branky\n\nPro obranné věže (a také branky) byl typický hranolový habitus. Naopak bašty byly až na výjimky poloválcové, zabudované přímo do vnitřní (vysoké) hradby, kde vystupovaly zevně jejího obvodu.\n\n\nVčetně \"Otakarky\" bylo mezi Svinenskou a Pražskou bránou celkem 8 poloválcových bašt, jedna hranolová a výše uvedená \"Sírová věž\". Bašty vnější hradební zdi byly prakticky všechny hranolové a rozmístěné tak, aby se nezakrývaly s baštami hradeb vnitřních. Do současnosti se dochovala polygonální bašta u kostela Obětování Panny Marie (v současnosti využívána galerií a příležitostně přístupná veřejnosti), bašta s částečně kruhovým půdorysem přiléhající na budovu gymnázia v České ulici, dále bašta v Biskupské zahradě přestavěná na gloriet spojující Biskupskou zahradu a Zátkovo nábřeží, zmíněná Otakarova bašta v zahradě a nakonec bašta zvaná \"Bílá věž\" (podle tehdejšího nedalekého Bílého pivovaru), která byla zakomponována do budovy Jihočeského divadla – po přestavbě 1818-1819 byla ještě patrná v jižním průčelí (od řeky), po přestavbě v polovině 20. století byly její pozůstatky obestavěny nově vzniklým jižním křídlem. V roce 1902 došlo ke zboření \"Klínovité bašty\" a části hradeb, které uvolnily místo gymnáziu.\n\nVěž, která stojí v klášterní zahradě těsně u budovy konventu, byla založena roku 1489. Přízemí bylo upraveno v kapli sv. Felixe a Adaukta, první patro sloužilo jako klášterní vězení. Ve druhém patře bychom našli gotickou křížovou klenbu. Později byla věž zvýšena o další poschodí.\nKatedrála svatého Mikuláše se během své dosavadní historie dočkala tří podob (založení-1518, 1518-1641 a 1641-současnost). Původně, jako hlavní městský kostel, nesla dvě gotické věže, mezi nimiž stála kruchta (umístěná pravděpodobně v západním průčelí stavby). Zpráva z roku 1518 uvádí přestavbu tak důkladnou, že ze starého kostela nezbylo s výjimkou obvodové zdi skoro nic. Důvody pro tak razantní a nečekanou ¹) přestavbu nejsou známé. Roku 1527 byl dokončen složitý (a poměrně mohutný) jehlancovitý útvar nad trojlodím stavby. Tato „špička“ se stala novou dominantou stavby (podle rytiny Jana Willenberga z roku 1602 převyšovala samostatné kostelní věže). Nová kostelní věž se čtvercovým půdorysem a hodinami v jihozápadním rohu chrámu byla zřejmě hotová již roku 1531, na kdy je datována zpráva o nákupu zvonů. Druhou věž znázorňuje Willenbergova veduta při zdi podél děkanství (parčík s řadou lip) u severovýchodního rohu. Archeologický průzkum roku 2005 pod vedením Mgr. Zuzany Thomové v těchto místech potvrdil pozůstatky 110 cm mocné kamenné zdi. V zásypu u této zdi byly nalezeny ohořelé lidské ostatky, což koresponduje se zánikem věže při velkém požáru města v roce 1641. Po přestavbě po velkém požáru (1641-1649) již funkci zvonice i hodin zastávala Černá věž, takže katedrála zůstala bez vlastních věží.\n\n¹) roku 1495 byly v ještě původní stavbě instalovány nové varhany\n\nStavba měla plnit dva účely: funkci strážní věže města a zvonice městského kostela. Základy stavby (zabezpečené dubovými piloty) byly položené roku 1549 stavitelem Hansem Spatzem (Spatio). Tehdy 70 metrů vysoká stavba byla dokončena roku 1577.\n\n30. května 1577 došlo na pozlacení věžní makovice zlatníkem Bonifácem Ridlem v hodnotě 72 dukátů. Dále během téhož roku bylo připraveno obydlí pro strážného. Vchod v přízemí nese letopočet 1552, nadpaží vstupu válcového přístavku (s točitým schodištěm) rok 1533, boky věže 1552 a 1558.\n\nRoku 1716, když přestal dostačovat dřevěný vodovod napájený městskými rybníky, rozhodla městská rada o výstavbě kašny, která by poskytovala užitkovou vodu z Vltavy. Už o 4 roky později bylo přijato nové rozhodnutí o výstavbě vodárny. Dominik Cochman, mlynář z Hluboké, vybral pro výstavbu lokalitu u lučního jezu. Čerpadla vyrobili Zachariáš Dietrich (zvonař) a Jan Svoboda (mlynář) z Prahy. Plány stavby vyšly z pera schwarzenberského stavitele Pavla Kolečného (Třeboň). Vodárna, včetně původní barokní věže o hraně 4 metry, byla dokončena roku 1724. Pohon zajišťovalo vodní kolo na lučním jezu. Dietrichovo čerpadlo nahradil výkonnější model od zvonaře Johana Duvala a studnaře Andrease Reicha (Vídeň).\nPři přestavbě baronem Schwarzem roku 1882 přišla věž o původní barokní podobu a vyrostla na současných 44,3 metru. Také došlo na vybudování dvou usazovacích nádrží o objemu 4000 m³ (jedna z nádrží byla zasypána v nedávné době). Měděná nádrž o objemu 250 m³ byla umístěna ve výšce 33 metrů a vodou ji zásobovala plunžrová čerpadla, která poháněla dvě Ponceletova vodní kola. Rezervní funkci zastával parní stroj. Do 20. století byla vodárna zásobována užitkovou vodou z Vltavy, kterou rozvádělo dřevěné potrubí k Samsonově i dalším městským kašnám. Pitná voda byla k dispozici ve studních měšťanských domů.\n\nNa další rekonstrukci došlo roku 1897. Ponceletova kola nahradily Girardovy turbíny, které z větší části čerpaly vodu přímo do sítě.\n\nPo zrušení lučního jezu v roce 1930 byl vodní pohon nahrazen elektrickým. Roku 1935 nahradila měděnou nádrž ocelová, objem zůstal zachován. Ve 30. letech se také kvůli znečištění přestala využívat Vltavská voda, nahradila ji Malše.\n\nDistribuci pitné vody zastávala samostatná (oddělená) vodovodní síť, která zásobovala pouliční stojany a od 50. let postupně i přípojky jednotlivých domů. V 50. letech převzala funkci nově vystavěná úpravna ve Vidově zásobovaná z Římovské přehrady (Malše), v 80. letech potom úpravna v Plavu. Stará věž ale až do 60. let zásobovala užitkovou vodou průmyslové podniky. Dnes slouží věž jako zásobárna vody pro přilehlou zkušebnu vodoměrů. Pro tento účel byla roku 1999 do nitra ocelové nádrže instalovaná plastová nádrž o objemu 35 m³.\n\nAreál Vodárenské věže byl v letech 2011 – 2016 rekonstruován. Vznikla zde naučná stezka o historii vodárenství ve městě České Budějovice. Vodárenská věž, která byla do té doby zpřístupněna jen při výjimečných příležitostech, jako jsou Den památek nebo Dny evropského dědictví, se v září 2015 otevřela veřejnosti. Součástí pravidelných komentovaných prohlídek jsou dvě unikátní videoexpozice, které návštěvníky zavedou proti proudu času a oni se tak například stanou svědky samotné stavby věže. \n"}
{"id": "671258", "url": "https://cs.wikipedia.org/wiki?curid=671258", "title": "Flash the Readies", "text": "Flash the Readies\n\nFlash the Readies jsou česká indie alternativně rocková hudební skupina založená v zimě 2006.\n\nKapela Flash the Readies vznikla již v roce 2006. Za tuto dlouhou dobu stihla nejen jednu regulérní desku, dvě EP, spoustu koncertů, ale také dvě klinické smrti spojené s výměnou většiny členů kapely a hlavně velmi dlouhý a zajímavý vývoj ve vlastní tvorbě. Nyní plave ve vodách alternativního rocku, ruku v ruce s psychedelií, ke vzdáleným břehům post rocku… Klíčovým prvkem současné tvorby je koncepční pojetí, které si kapela vyzkoušela už na EP Desert station (2010) a nyní se tímto směrem vydává zcela otevřeně s deskou In Belvedere, kde je součástí i originální komiks, který dokresluje samotný příběh a dodává celku výjimečnou výtvarnou atmosféru. Album In Belvedere vyšlo jak v digitálních formátech, tak pod labelem Full Moon v omezeném nákladu ve formě výpravného digipacku jako příloha magazínu Full Moon.\n\nV roce 2016 vydala kapela post-rockovou desku Kayos, album vyšlo na vinylu a digitálně pod Belgickým labelem DUNK!records a také na CD u asijského labelu Weary Bird.\n\n\n\n"}
{"id": "671259", "url": "https://cs.wikipedia.org/wiki?curid=671259", "title": "Horní propust", "text": "Horní propust\n\nHorní propust je frekvenční lineární filtr, který nepropouští signál o nízkých frekvencích.\nNejjednoduššího zapojení dosáhneme pomocí rezistoru a kondenzátoru. Vznikne nám tedy RC člen, kde kondenzátor je zapojen se zdrojem signálu sériově a za ním paralelně rezistor. Kondenzátor je elektrolytický. Pokud budeme zvyšovat frekvenci na vstupu propusti, zjistíme že reaktance formula_1 kondenzátoru bude klesat. Reaktanci můžeme zjistit podle:\nformula_2\nNejdůležitějším parametrem je mezní frekvence f, při které poklesne zisk obvodu o 3dB (zhruba o 29%).\nVypočteme ji pomocí vztahu:\nformula_3\nPro vytvoření filtru s mezním frekvencí 300 Hz, tedy můžeme použít kondenzátor o kapacitě 1 uF a rezistor o odporu 560 Ω.\nOd mezní frekvence je pokles zisku zhruba o −20dB na dekádu. Pro přesný výpočet odečteme od zisku v desetinásobku mezní frekvence f 3 dB (v místě f).\n\nTento filtr se využívá v audio technice, jako výhybka pro vysoké frekvence (vysoké tóny), pokud používáme vícepásmové reproduktory. Nebo jen například pro odrušení nízkofrekvenčního brumu ve vysokofrekvenčních obvodech.\n\n"}
{"id": "671282", "url": "https://cs.wikipedia.org/wiki?curid=671282", "title": "Stabilizovaný zdroj", "text": "Stabilizovaný zdroj\n\nStabilizovaný zdroj je zařízení, které dodává elektrickou energii o požadovaném napětí do elektrického obvodu, který ji spotřebovává. Ideální stabilizovaný zdroj na výstupu konstantní napětí nehledě na odebíraném proudu.\n\nLineární stabilizovaný zdroj se skládá ze 4 částí.\nTransformátor, usměrňovač, filtr a stabilizátor.\n\nÚkolem transformátoru ve zdroji je snížit střídavé napětí z rozvodné sítě na nižší, bezpečné napětí, které ale musí být vyšší než napětí které požadujeme na výstupu zdroje. Na primární vinutí transformátoru je připojeno síťové napětí a na sekundární vinutí je připojen další blok zdroje – usměrňovač, protože napětí na sekundárním vinutí transformátoru je stále střídavé.\n\nUsměrňovač mění střídavé napětí na stejnosměrné.\nPoužíváme dva základní druhy usměrňovačů: Jednocestný a dvoucestný.\nJednocestný usměrňovač je tvořen jednou diodou zapojenou v propustném směru sériově k výstupu z transformátoru. Výsledkem je, že za usměrňovačem bude pouze půlvlna v kladných hodnotách napětí stále ve frekvenci 50Hz. Ovšem střídá se doba jedné půlvlny a jedna doba, kde napětí je nulové. Tento usměrňovač se používá v krajních případech, kdy nám jde pouze o rychlé zrušení střídání proudu.\nDvoucestný usměrňovač je tvořen diodami zapojenými tak, aby propouštěly kladné půlvlny a záporné půlvlny otáčely. Výsledkem je, že za usměrňovačem bude stejnosměrné pulzující napětí.\n\nFiltr je elektronické zařízení, které má za úkol vyrovnávat stejnosměrné napětí tak, aby mělo co nejmenší zvlnění. Nejjednodušší filtr je kondenzátor připojený paralelně k výstupům usměrňovače, ten se po dosažení amplitudy první kladné půlvlny nabije na napětí rovné amplitudě a postupně se vybíjí, až k příchodu další kladné půlvlny, kde se opět nabije na její amplitudu, tento cyklus se neustále opakuje. Platí, čím větší kapacita kondenzátoru tím vyrovnanější průběh signálu. Existují i filtry z kombinací rezistoru (R), kondenzátoru (C) a cívky (L) jako například filtry LC, RC, RLC. \n\nStabilizátor zajišťuje, že můžeme měnit odebíraný proud, ale napětí zůstane stále stejné. Jako nejjednodušší stabilizátor můžeme použít zenerovu diodu, nebo použít stabilizátory integrované.\n\nZdroj na rozdíl od spínaných zdrojů neruší síťové napětí. Zároveň je konstrukčně jednodušší.\n\nVýkonné zdroje jsou rozměrné, těžké, drahé a méně účinné oproti spínaným zdrojům.\n"}
{"id": "671286", "url": "https://cs.wikipedia.org/wiki?curid=671286", "title": "Arthur Harden", "text": "Arthur Harden\n\nSir Arthur Harden (12. října 1865 Manchester – 17. června 1940 Bourne End) byl britský biochemik, který v roce 1929 spolu s Hansem von Euler-Chelpin získal Nobelovu cenu za chemii za „objev fermentace cukrů a fermentačních enzymů“.\n\nV roce 1882 nastoupil na Manchesterskou univerzitu, kterou absolvoval v roce 1885. Poté rok studoval na Univerzitě Erlangen-Nuremberg a pak se vrátil do Manchesteru. Zde působil až do roku 1897, kdy začal pracovat na Lister Institute of Preventive Medicine. Do důchodu odešel roku 1930.\n\nZískal mnoho čestných titulů a roku 1926 byl pasován na rytíře. Byl členem Královské společnosti a v roce 1935 získal Davyho medaili.\n\nByl ženatý a bezdětný. Jeho žena zemřela v roce 1928 a on skonal 17. června 1940 ve svém domě ve vesnici Bourne End v Buckinghamshire.\n\n"}
{"id": "671289", "url": "https://cs.wikipedia.org/wiki?curid=671289", "title": "Československá hokejová reprezentace v sezóně 1929/1930", "text": "Československá hokejová reprezentace v sezóně 1929/1930\n\n Československo – Rakousko 3:2 (0:0, 2:1, 1:1)\n\n21. ledna 1930 (11:15) – Davos \nBranky Československa: 18. Josef Maleček, 26. Josef Maleček, 34. Karel Hromádka \nBranky Rakouska: 20. Ulrich Lederer, Ulrich Lederer\nRozhodčí: Geromini (SUI)\n\nČSR: Jaroslav Pospíšil – Wolfgang Dorasil, Jaroslav Pušbauer – Karel Hromádka, Josef Maleček, Bohumil Steigenhöfer – Jan Krásl, Tomáš Švihovec, Josef Král.\n\nRakousko: Hermann Weiss - Walter Brück, Jacques Dietrichstein - Hans Tatzer, Dr. Blake Watson, Fritz Demmer - Walter Sell, Hans Ertl, Ulrich Lederer.\n\n23. ledna 1930 - Davos \nBranky Československa: 6. Josef Maleček, 10. Karel Hromádka, 13. Karel Hromádka, 18. Josef Maleček, 18. Bohumil Steigenhöfer, 21. Josef Maleček, 22. Karel Hromádka, 25. Jan Krásl, 29. Josef Maleček, 29. Jaroslav Pušbauer, 30. Jaroslav Pušbauer, 43. Josef Maleček \nBranky Japonska: 3. ???, 43. ???.\nRozhodčí: Lederer (AUT)\n\n9. února 1930 – Berlín\nBranky Československa: Josef Maleček\nBranky Kanady: ?????\n\n10. února 1930 – Berlín\nBranky Československa: 2x Josef Maleček \nBranky Švýcarska: nikdo\nRozhodčí: W. Brück (AUT)\n\n Československo – výběr Davosu 8:3 (1:2, 5:1, 2:0)\n\n24. ledna 1930 – Davos \nBranky: 4x Josef Maleček, 2x Karel Hromádka, Heinz, Bohumil Steigenhöfer - ???.\n\n"}
{"id": "671293", "url": "https://cs.wikipedia.org/wiki?curid=671293", "title": "Tuňák", "text": "Tuňák\n\nTuňák je český rodový název pro několik druhů makrelovitých ryb z rodů \"Thunnus\", \"Auxis\", \"Euthynnus\", \"Katsuwonus\" a \"Orcynopsis\". Nejznámější je tuňák obecný.\n\nTuňák umí měnit teplotu celého těla. To mu pravděpodobně i zlepšuje zrak, zvýšením prokrvenosti sítnice, a tudíž i zvyšuje jeho loveckou úspěšnost.\n\nVzhledem k tomu, že je celosvětová poptávka po mase tuňáků veliká, došlo k masivnímu přelovení této ryby. Mnohé populace jsou na hraně kolapsu a některým hrozí dokonce vyhubení. S problémem lovu mořských ryb ovšem nesouvisí jen jejich nadlimitní výlovy, ale také způsob jejich lovu. Moderní způsoby rybolovu jsou nešetrné k okolnímu prostředí. Používají se takové metody, při kterých jsou kromě cílových organismů vyloveny i další nechtěné druhy tzv. výměty. Mezi takové „masové“ způsoby lovu patří lov pomocí dlouhých lovných šňůr a nevody. Nevody neboli kruhové zátahové sítě, anglicky označované „“, jsou zpravidla doprovázeny vábícím zařízením () a k lokalizaci hejn cílových ryb mohou sloužit i letadla či vrtulníky. Při lovu na dlouhé šňůry dosahují nechtěné výlovky až 40%. Organismy chycené omylem bývají sice zpět vyhozeny do moře, ale vzhledem k destruktivnosti metod, jsou často již po smrti nebo blízko smrti. Mezi takové organismy patří i řada ohrožených druhů žraloků, želv, mořských ptáků a savců. Navíc bývají chycena i juvenilní stádia tuňáků, a proto populace nestíhají dorůstat a rychle se množit. Kromě samotných lovných metod je za špatné považováno i vábící zařízení, které vábí mořské organismy k sítím a na toto vábení opět reaguje široké spektrum druhů, které jsou pak také loveni.\n\nV padesátých letech byl celosvětový úlovek tuňáků 400 tis. tun, v šedesátých letech přes 1 milion tun, v osmdesátých letech to byly již 2 miliony tun a množství úlovku se nadále zvyšovalo. V roce 1990 úlovek dosáhl 3 milionů tun ryb a největší množství vylovených tuňáků bylo v roce 2005, kdy úlovky přesáhly 4,5 mil. tun. Od té doby množství úlovků pozvolna klesá a u některých druhů jako například u tuňáka obecného se dokonce prudce propadají.\n\nExistuje alternativní a velice šetrný způsob lovu konkrétního druhu ryb a tím je tradiční metoda lovu na prut a vlasec (). Při takovém lovu je minimum vedlejšího úlovku a celkový úlovek je překvapivě velký. Navíc se mohou vybírat i jedinci dostatečně staří a mladé kusy ryb mohou zůstat bez poškození a dále se vyvíjet. Přijatelnou alternativou jsou i košelkové nevody bez použití lákacího zařízení ().\n\nV obchodních řetězcích v České republice se můžeme nejčastěji setkat s konzervami obsahujícími tuňáka pruhovaného nebo tuňáka žlutoploutvého. Vedle těchto dvou druhů bývají k dostání i konzervy s tuňákem křídlatým či tuňákem velkookým, přičemž znepokojující jsou stavy tuňáka žlutoploutvého a křídlatého. Pro stav populace tuňáka velkookého neexistují spolehlivá hodnocení. Nejhojněji vyskytujícím se tuňákem je tuňák pruhovaný, i když i jeho stavy celosvětově klesají.\n"}
{"id": "671296", "url": "https://cs.wikipedia.org/wiki?curid=671296", "title": "Rigi Bahnen", "text": "Rigi Bahnen\n\nRigi Bahn (RB) je železniční společnost spravující železniční tratě Vitznau-Rigi Kulm a Arth-Goldau – Rigi Kulm ve Švýcarsku na pomezí kantonů Schwyz a Lucern. Mimo tyto tratě spravuje společnosti i visutou lanovou dráhu Weggis – Rigi Kaltbad. Společnost vznikla v roce 1992 sloučením dvou samostatných tratí a provozovatelů na vrchol Rigi: Vitznau-Rigi-Bahn, Arth-Rigi-Bahn a lanové dráhy.\n\nObě železniční tratě jsou normálního rozchodu a pro příkrý sklon jsou vybaveny ozubnicovým systémem Riggenbach. Tratě stoupají na vrchol Rigi do výšky 1.752 m n. m.; původní Vitznau-Rigi-Bahn stoupá od Lucernského jezera z nadmořské výšky 435 m n. m. po jihozápadním svahu, původní Arth-Rigi-Bahn stoupá z údolí dvojměstí Arth-Goldau ve výšce 519 m n. m. po severozápadním svahu. V sedle Rigi Staffel se obě tratě k sobě přimykají a společně pokračují pod vrchol Rigi.\n\nHlavní činnost společnosti je zaměřena na celoroční turistický provoz, v zimě pro potřeby zimních sportů. K tomu zajišťuje zásobování oblasti a vrcholu Rigi. S prvními dochovalými lokomotivami a vagony jsou pořádány historické jízdy.\n\nCelková historie zachycuje sled událostí původně samostatných tratí a jejich sloučení do Rigi Bahn.\n\nVzhledem k tomu, že původní projekce dvou samostatných tratí byla shodná, jak s ohledem na rozchod kolejí, typ ozubnicového systému a posléze elektrifikaci, nebylo problematické obě tratě vzájemně propojit bez dodatečných nákladů.\n\nZajímavostí na jihozápadní straně, části Vitznau-Rigi, je instalace světově patentované flexibilní výhybky RIGI-VTW 2000, která byla poprvé instalována ve stanici Rigi-Freibergen.\n\nSpolečnost Rigi Bahn převzala vozový park předchozích společností a u nových nebo novějších vozů sjednotila styl nátěru. Spodní část karoserie je bílá a přechází v modrou u vozidel bývalé Arth-Rigi-Bahn; v červenou u vozidel bývalé Vitznau-Rigi-Bahn. U historických vozů byl zachováno původní, originální, barevné provedení.\n\n\n"}
{"id": "671312", "url": "https://cs.wikipedia.org/wiki?curid=671312", "title": "Československá hokejová reprezentace v sezóně 1928/1929", "text": "Československá hokejová reprezentace v sezóně 1928/1929\n\n Československo – Velká Británie 6:2 (3:0, 2:0, 1:2)\n\n20. ledna 1929 – Praha \nBranky Československa: Josef Maleček, Wolfgang Dorasil, Josef Maleček, Josef Maleček, Wolfgang Dorasil, Josef Maleček\nBranky Velké Británie: Gray, Ross Cuthbert.\nRozhodčí: Řezáč (TCH)\nVyloučení: 0:0\n\nČSR: Jan Peka – Josef Šroubek, Jaroslav Pušbauer – Wolfgang Dorasil, Josef Maleček, Karel Hromádka – Johann Lichnowski.\n\nVelká Británie: Garderer – Victor Hubert Tait, Davis – Gray, George Holmes, Ross Cuthbert – Carruthers, Buschelle.\n\n\n"}
{"id": "671318", "url": "https://cs.wikipedia.org/wiki?curid=671318", "title": "HC WIKOV Hronov", "text": "HC WIKOV Hronov\n\nHC Wikov Hronov (celým názvem: Hockey Club Wikov Hronov) je český klub ledního hokeje, který sídlí ve městě Hronov v Královéhradeckém kraji. Založen byl v roce 1937 pod názvem AFK Hronov. Svůj současný název nese od roku 2006. V sezóně 2010/11 se stal klub poprvé ve své historii přeborníkem Královéhradeckého kraje. Od sezóny 2016/17 působí v Královéhradecké krajské lize, čtvrté české nejvyšší soutěži ledního hokeje. Klubové barvy jsou modrá, bílá a zelená.\n\nSvé domácí zápasy odehrává ve Wikov aréně.\n\nPočátky hronovského hokeje jsou spjaty s Atleticko-fotbalovým klubem (AFK), který byl založen v roce 1904, a byl zaměřený především na fotbal. Později (od přelomu 20. a 30. let minulého století) provozoval také atletiku a tenis a založil oddělení zimních sportů, ve kterém bylo zastoupeno lyžování a bruslení.\nV prosinci roku 1933 zřídil AFK na hřišti na Bosně kluziště s plochou 3 000 m2. V lednu 1935 zřídil TJ Sokol Hronov kluziště v Tyršových sadech a dva roky na to přibylo kluziště na Pivovarském rybníku. Tímto byly dány základní předpoklady pro hraní ledního hokeje, který se zde těšil velké oblibě především u mládeže.\nJak už to tak bývá, začátky nebyly jednoduché, hokej se hrál ve velmi amatérských podmínkách, první kluziště byla vystavěna velmi jednoduše, bez odpovídajících mantinelů a kvalita ledu záležela na rozmarech počasí. Nadšení hráči se ve svém volném čase seznamovali s pravidly, učili se hokejové dovednosti.\n\nPodle dochovaných záznamů se první oficiální zápas odehrál v neděli 10. ledna 1937, jednalo se o přátelské utkání mezi AFK Hronov a Sokolem Náchod, ve kterém Hronovští svému soupeři podlehli poměrem 2:4.\n\nV této sezóně se hokejisté Hronova umístili na 7. místě (předposlední) a pro další sezónu se udrželi v 1. KLM.\n\nSezónu 2006/2007 zahájili hronovští hokejisté pod novým názvem – HC Wikov Hronov. Jméno generálního sponzora se také objevilo v názvu zdejšího zimního stadionu, který od této sezóny nese jméno Wikov aréna. Na trenérskou lavičku se postavil nový trenér Radek Měsíček a změn se dočkal i hráčský kádr.\n\nSezóna však k povedeným nepatřila, v základní části se mužstvu podařilo zvítězit pouze v pěti zápasech a zisk pouhých 17 bodů odkázal Hronov ke hře ve skupině B, kde odehrál zápasy play-out se Třebechovicemi a s Trutnovem a umístil se na konečné šestém místě (předposlední).\n\nV sezóně 2007/2008 doznalo mužstvo mužů hned několika změn. Z důvodu malého počtu kmenových hráčů museli být angažováni i hráči z jiných klubů. Tým posílili například hráči z mužstva HC Náchod, který se v této sezóně do soutěže vůbec nepřihlásil.\nVstup do sezóny se však nevydařil podle představ klubu a první tři zápasy mužstvo prohrálo. Nikdo však nic nevzdával a snaha se nakonec vyplatila – zlom v sezóně přišel v zápase s Novým Bydžovem, který Hronovští vyhráli. Od té doby už se týmu dařilo a po základní části se umístil na celkovém čtvrtém místě a poprvé se tak probojoval do závěrečných bojů play-off, kde nakonec obsadil čtvrté místo. Poprvé také vyslal hronovský oddíl své hráče do reprezentačního výběru kraje, který se postavil proti vítězi – Spartaku Nové Město nad Metují.\n\nSezóna 2008/09 byla už od svého počátku provázena změnami, v kraji byla totiž oproti předešlým sezónám zřízena jednotná soutěž pro kategorii mužů. Hronovu se stejně jako v minulém ročníku podařilo probojovat do play-off a nakonec obsadil celkové páté místo.\n\nV ročníku 2009/10 došlo k poměrně velkým změnám v kádru, tým posílili junioři z Hradce Králové. Oproti minulým sezónám se Hronovu tentokrát do nejlepší šestky probojovat nepodařilo a dveře pro play-off se mu definitivně zavřely v utkání proti Náchodu a celkově se umístil na sedmém místě.\n\nHronovu se podařilo skvěle proplout základní částí i její nadstavbou, když se mu obě tyto části podařilo vyhrát a postupoval tak do závěrečných bojů play-off z prvního místa. V semifinále se postavil proti Dvoru Králové, kterému nedal příležitost k jediné výhře, a po semifinálové sérii vyhrané 3:0 postoupil do finále proti Novému Městu. Ani Spartak se z žádného vítězství radovat nemohl a hokejisté Hronova tak poprvé v historii klubu zvítězili v Krajské lize Královéhradeckého kraje.\n\nV ročníku 2011/12 došlo ke změně hracího modelu, který nezahrnoval play-off. Vstup Hronova do sezóny nebyl moc vydařený, každým odehraným zápasem se ale výkony zlepšovaly. Do druhé části sezóny vstupovali Hronovští ze šestého místa a po přepočítání bodů ze vzájemných zápasů s ostatními postupujícími celky byli pátí. Ve druhé části se Hronovu díky dobrým výsledkům podařilo nakonec vybojovat konečné třetí místo.\n\nNová hokejová sezóna oproti té minulé slibovala opět napínavé boje v play-off, další novinkou byl také nástup nového soupeře, a to celku z Trutnova, který se po nezaplacení startovného pro II. ligu, musel spokojit s krajskou soutěží. V základní části se Hronov spíše trápil, dobrá utkání střídaly nepovedené zápasy s papírově slabšími týmy, které dělaly Hronovu velké potíže. Po odehraných čtyřiadvaceti utkáních základní části se Hronov umístil na pátém místě a ve čtvrtfinále play-off se postavil proti Třebechovicím. Ve čtvrtfinále zvládli Hronovští soupeře porazit ve všech třech zápasech a díky tomu postoupili do semifinále proti Trutnovu. Celek z Krkonoš byl však velmi těžkým soupeřem a Hronov mu dokázal vzdorovat až ve třetím utkání, které však ani přes výrazné zlepšení nedotáhl do vítězného konce a musel se spokojit se bojem o třetí místo proti Novému Městu nad Metují. Po neúspěchu v semifinále měl Hronov za cíl obhájit třetí místo z předchozí sezóny, ale první dvě třetiny proti Novému Městu tomu vůbec nenasvědčovaly, Hronovští se však dokázali vzchopit a ve znamení neuvěřitelného obratu si zajistili vítězství v prvním vzájemném zápase, které bylo možná právě tím klíčovým utkáním, díky kterému si následně dokráčeli ještě pro další dvě výhry a dokázali tak obhájit bronzové medaile z předchozího ročníku.\n\n\n\n\nZdroj: \n\n\n\nZdroj: \n\n"}
{"id": "671325", "url": "https://cs.wikipedia.org/wiki?curid=671325", "title": "Bowling for Soup (album)", "text": "Bowling for Soup (album)\n\nBowling for Soup je úplně prvním albem stejnojmenné pop-punkové kapely Bowling for Soup. Album bylo nahráno v C&L Studios v létě roku 1994. Vydáno bylo následující září. Vydání bylo limitováno na 3000 kopií.\n\nVideo ke skladbě s názvem \"Thirteen\" ukazuje kapelu hrající na různých místech. Erik Chandler a Jaret Reddick měli dlouhé vlasy a Chris Burney měl vlasy.\n\n\n"}
{"id": "671327", "url": "https://cs.wikipedia.org/wiki?curid=671327", "title": "Nevěsta duchů", "text": "Nevěsta duchů\n\nNevěsta duchů (v německém originále Die Geisterbraut, psáno též Die Geister-Braut) je nedochovaná romantická opera o třech dějstvích českého skladatele Františka Škroupa (Plavec 34). Libreto napsal německý básník Ferdinand Valentin Ernst na námět povídky \"The Spectre Bridegroom\" Washingtona Irwinga. Premiéru měla dne 17. listopadu 1836 v pražském Stavovském divadle.\n\nRomantickou operu na německé libreto \"Nevěsta duchů\" napsal Škroup brzy poté, co roku 1835 dokončil kompozici české opery \"Libušin sňatek\", ale nepodařilo se mu zajistit její provedení. Na základě dřívějšího úspěchu své německé verze \"Oldřicha a Boženy\" (1833), ke které napsal přepracované libreto pražský literát Ferdinand Valentin Ernst, se Škroup rozhodl další operu složit rovněž na slova tohoto spisovatele. Nové libreto vzniklo na námět stejnojmenné povídky (\"The Spectre Bridegroom\") amerického spisovatele Washingtona Irwinga ze sbírky \"The Sketch Book of Geoffrey Crayon, Gent.\". Příběh těží z dobově oblíbených \"gotických\" románů a povídek, ale zdánlivě nadpřirozený prvek má racionální základ.\n\nKritika nebyla k dílu příznivá. Považovala libreto za nešťastně zpracované,\"protože v prvním dějství nám jen matné záblesky umožňují pochopit děj, zatímco ve druhém a třetím dějství povětšinou předem víme, co bude následovat\". Škroupova hudba – on níž kritika poznamenává, že \"podle všeho vzniklo celé dílo kvapně\" – spíše ještě zdůraznila nedostatky libreta: romantická balada o nevěstě duchů je přednášena při hodovním stole, rozsáhlé oplakávání mrtvého ženicha, kterého divák ani nepoznal, i „nevěsty duchů“, která je zcela v bezpečí, je neúčinné, stejně tak jako cituplný nářek obou tet poté, co jsou na počátku opery vykresleny komicky. Přesto byl Škroup za \"vícero pěkných jednotlivostí\" vyvoláván. O áriích se poznamenává, že je skladatel \"zkomponoval zcela podle moderního stylu, zakončené brilantním allegrem nebo allegrettem\". Hvězdou večera byla představitelka Liutgardy Jenny Lutzerová díky vřelosti a pečlivosti svého přednesu stejně jako vkusnému a slušivému kostýmu. U obecenstva, které nedokázalo udržet trvalou pozornost již během premiéry, opera propadla. Její první provedení zůstalo i jediným. Jak libreto, tak hudba této opery jsou dnes ztraceny.\n\nHrabě z Landhorstu má dceru jménem Luitgarde, kterou ve věku, kdy stěží uměla mluvit, zaslíbil synu svého spolubojovníka a důvěrného přítele, hraběte Altenburga. Když mladý Altenburg dozrál v muže, jel si pro svou nevěstu. Hrabě Langhorst ani jeho dcera neznají ženicha osobně, ale očekávají jeho příjezd a připravují svatební hostinu; připravují se světla, nápoje a pokrmy, dvě tety strojí nevěstu. Avšak ranou osudu byl mladý Altenburg cestou k hraběti přepaden a zabit. S touto novinkou přichází mladý Starkenberg, přítel zavražděného. Je však při příchodu přivítán s jásotem a mylně pokládán za ženicha, aniž je mu dána příležitost vysvětlit, co se událo. Navíc mu učaruje Luitgardina krása. Proto nakonec předstírá, že je očekávaným ženichem, a přijímá místo u svatebního stolu.\n\nKdyž se vyptává na rodinné podobizny visící na zdi, a zejména na portrét rytířské slečny v modrém, vyprávějí mu svatebčané pověst, podle které byla dcera hradního pána o půlnoci unesena duchem svého padlého ženicha a už se o ní nikdy nikdo neslyšel. Mladý Starkenberg považuje tuto pověst za podvod. Vydává se totiž za ducha mladého Altenburga a opouští vyděšenou společnost poté, co se mu podařilo smluvit si s Liutgardou půlnoční dostaveníčko.\n\nMladíkův strýc Friedrich jej marně varuje předtím, aby pokračoval v plánovaném únosu komtesy, tím spíše z toho důvodu, že Starkenbergové a hrabata z Landshorstu žijí v dědičném nepřátelství. Ale Liutgarda se po počátečním zdráhání nechá přemluvit k útěku. Obě tety uzří v měsíčním světle dívku utíkat s domnělým duchem a ztropí povyk. Brzy jsou i otec a celé osazenstvo hradu přesvědčení, že se opakovala historie modré rytířky.\n\nMezitím se podaří strýci rytíře Starkenberga nejprve smířit otce se synem a nakonec přesvědčit i hraběte Ladshorsta, aby svolil k sňatku obou mladých lidí. Právě když je hraběti písemně doložena smrt mladého Altenburga, objevuje se dcera, jež byla považována za tracenou, a k urychlení smíření znepřátelených rodů předává otci darovací listinu na hrad, který byl příčinou nesvárů mezi rodinami Landshorstů a Starkenbergů.\n\n"}
{"id": "671340", "url": "https://cs.wikipedia.org/wiki?curid=671340", "title": "Československá hokejová reprezentace v sezóně 1927/1928", "text": "Československá hokejová reprezentace v sezóně 1927/1928\n\n\n"}
{"id": "671344", "url": "https://cs.wikipedia.org/wiki?curid=671344", "title": "Lokše", "text": "Lokše\n\nLokše (krajově také \"laty\", \"přesňáky, šumpále\" nebo \"patenty\") je druh bramborových placek oblíbený v kuchyni západního Slovenska a jižní Moravy. Na jižní Moravě se lokše také říká širokým nudlím přidávaným do polévky.\n\nLokše se vyrábějí z vařených brambor, které se nastrouhají a smíchají s moukou a solí.Vypracuje se těsto a rozválí na co nejtenčí placky, které se pečou nasucho na rozpálené plotně. Na Slovensku je oblíbenější slaná varianta, kdy se hotové placky mažou sádlem (nejlépe husím) a přikusují k polévce, případně plní kysaným zelím či mletým masem. Husími lokšemi je proslulý zejména Slovenský Grob. Moravané tradičně připravují sladké lokše, které se potřou povidly, svinou jako palačinky a posypou mákem a cukrem, někdy také přelijí rozpuštěným máslem.\n\n"}
{"id": "671346", "url": "https://cs.wikipedia.org/wiki?curid=671346", "title": "Harden", "text": "Harden\n\nPříjmení Harden nosí více různých osobností:\n\n\n"}
{"id": "671350", "url": "https://cs.wikipedia.org/wiki?curid=671350", "title": "Hardin", "text": "Hardin\n\nHardin může znamenat:\n\n\n\n"}
{"id": "671372", "url": "https://cs.wikipedia.org/wiki?curid=671372", "title": "Adelaide Adrenaline", "text": "Adelaide Adrenaline\n\nAdelaide Adrenaline je australský hokejový tým. Působí v adelaidské čtvrti Thebarton. Vznikl v roce 2008 jako nástupce zaniklého klubu \"Adelaide Avalanche\".\nHraje v Australian Ice Hockey League, nejvyšší hokejové soutěži v zemi. V roce 2009 vyhrál Goodallův pohár, pohár se stoletou tradicí, který se dříve uděloval vítězi klání mezi reprezentacemi australských států a od roku 2001 je udělován vítězi play-off ligy. V roce 2010 Adelaide Adrenaline prohráli ve finále této soutěže s Melbourne Ice.\n\nAdelaide Adrenaline na stránkách ligy\n"}
{"id": "671394", "url": "https://cs.wikipedia.org/wiki?curid=671394", "title": "Wikov aréna", "text": "Wikov aréna\n\nWikov aréna je sportovní hala, která se nachází v Palackého ulici v Hronově. Je vhodná nejen pro pořádání sportovních akcí, ale i pro akce kulturní a zábavní. Kapacita haly je až 900 míst na stání.\n\nZdroj: \n\nVýstavba zimního stadionu v Hronově začala v roce 1976 pod budovou sokolovny. Na stavbě se v té době podílely dobrovolníci pod vedením Ing. Radomíra Marka. Na začátku února 1978 se uskutečnilo první veřejné bruslení. Stadion až do roku 1999 vlastnil oddíl ledního hokeje, poté byl z finančních důvodů převeden na město Hronov. Do té doby byla stavba pouze udržována a nebyla provedena žádná modernizace. V roce 2001 bylo vypsáno výběrové řízení na celkovou rekonstrukci. Přestavba byla rozdělena do tří etap. Zpracování první i druhé etapy bylo přiděleno firmě Ateliér EGO z Hronova. Zrekonstruovaný a zastřešený zimní stadion byl slavnostně otevřen 3. října 2004, kde také dostal své nové jméno – Wikov aréna. Třetí etapa nebyla dosud z finančních důvodů uskutečněna.\n\nZdroj: \n\nWikov aréna je všestranně využívána v průběhu celého roku a neslouží pouze jako zimní stadion. V zimě se zde odehrávají hokejové zápasy různých kategorií a každý čtvrtek, sobotu a neděli se koná veřejné bruslení. V letní sezóně se zde uskutečnila kvalifikace na Mistrovství ČR v mažoretkovém sportu a jako svoji domovskou arénu ji využívá tým NA Rangers Hronov. V průběhu divadelního festivalu Jiráskův Hronov sloužil stadion jako základna semináře žonglování a odehrála se zde i některá z divadelních představení.\n\n"}
{"id": "671397", "url": "https://cs.wikipedia.org/wiki?curid=671397", "title": "Joshua Bell", "text": "Joshua Bell\n\nJoshua David Bell (* 9. prosince 1967, Bloomington, Indiana, USA) je americký houslista - houslový virtuóz, hudební pedagog, držitel Ceny Grammy.\n\nBell je jeden z nejznámějších a nejvýznamnějších amerických houslistů. Na housle hraje od svých čtyř let, ve 14 letech poprvé veřejně vystupoval jako sólista, v osmnácti již hrál v newyorské Carnegie Hall.\n\nHraje na housle stradivárky \"Gibson ex Huberman\" pocházející z roku 1713, za které zaplatil v roce 2001 cenu téměř 4 miliony dolarů. Zároveň dostal za své předchozí stradivárky \"Tom Taylor\" dva miliony dolarů.\n\nBell je hostujícím profesorem londýnské Královské hudební akademie.\n\nV jarní sezóně roku 2011 byl Bell rezidenčním sólistou České filharmonie. Český rozhlas přenášel\n12. dubna 2011 v přímém přenosu jeho recitál z pražského Rudolfina, při kterém za doprovodu pianisty Sama Haywooda přednesl Brahmsovy, Schubertovy a Griegovy komorní skladby. V roce 2016 vystoupil opět v Praze společně s Českou filharmonií pod řízením Jiřího Bělohlávka při slavnostním zahájení její 121. sezóny. Na programu byl houslový koncert D dur, op. 35 Pjotra Iljiče Čajkovského.\n\nBell vystupuje v koprodukčním filmu \"Krvavé housle\" (\"The Red Violin\").\n\n12. ledna 2007 přišel do vestibulu metra ve Washingtonu. Zde vytáhl své vzácné stradivárky z pouzdra a během 43 minut zahrál šest klasických skladeb (mj. od Johanna Sebastiana Bacha) jako busker. Za tu dobu kolem prošlo 1097 lidí (záznam skrytou kamerou) a jen několik z nich se pozastavilo a vhodilo mu do otevřeného pouzdra na housle několik mincí. Pouze jedna žena Bella poznala, protože jej tři týdny před tím viděla na koncertě v Knihovně Kongresu. Přitom Bellovy honoráře již tehdy dosahovaly až 60 000 dolarů za hodinové vystoupení.\n\n\n"}
{"id": "671408", "url": "https://cs.wikipedia.org/wiki?curid=671408", "title": "Alexej Jaškin", "text": "Alexej Jaškin\n\nAlexej Jaškin (* 22. července 1965 Krasnojarsk) je bývalý ruský a český hokejový obránce.\n\nS profesionálním hokejem začínal v týmu SKA Novosibirsk ve druhé sovětské nejvyšší lize. V nejvyšší sovětské lize začal hrát od sezóny 1988/1989 v týmu Chimik Voskresensk, se kterým se hned v první sezóně probojoval až do finále play off kdy skončili ve finálové skupině na druhém místě. V Chimiku hrál až do konce roku 1993 kdy odešel do Česka kde si vzal české občanství a podepsal smlouvu s týmem HC Zbrojovka Vsetín který hrál nižší ligu. S týmem postoupili do nejvyšší ligy kdy s týmem vyhráli pět titulů mistra české extraligy za sebou a vytvořili rekord ligy. V sezóně 1999/2000 nevyhráli titul kdy je ve finále play off porazil tým HC Sparta Praha 0:3 na zápasy. V následujícím ročníku vynechal celou sezónu z důvodů zranění a tým vyhrál šestý titul. Ve Vsetíně hrál až do sezóny 2004/05, kdy v 51. kole v zápase proti HC Energie Karlovy Vary se rozloučil s domácím publikem po boku se svým starším synem Michailem Jaškinem, který nastoupil do zápasu jako 13letý hokejista a vytvořil rekord české extraligy, kdy se stal nejmladším hráčem její historie. Poslední dvě sezóny 2005/07 odehrál ve 3. nejvyšší lize v týmu HC Bobři Valašské Meziříčí, kde se potkal s bývalým spoluhráčem ze Vsetína Rostislavem Vlachem. V létě roku 2006 přijal nabídku stát se sportovním manažerem od svého bývalého týmu HC Vsetín.\n\n\n\n"}
{"id": "671427", "url": "https://cs.wikipedia.org/wiki?curid=671427", "title": "Jiří Hodina", "text": "Jiří Hodina\n\nJiří Hodina (3. září 1963, Praha) je český hudebník, zpěvák a hudební pedagog, specializující se zejména na starou a lidovou hudbu. Byl zakládajícím členem skupiny Čechomor, působil ve sboru Schola Gregoriana Pragensis a roku 1997 založil vlastní skupinu Marcipán.\nV roce 2020 začal vyučovat na pražském prestižním Gymnáziu Christiana Dopplera vedeném paní Renatou Pauchovou.\nVyznává myšlenku, že si jedince hudba \"přitáhne sama\".\n\n"}
{"id": "671437", "url": "https://cs.wikipedia.org/wiki?curid=671437", "title": "Jane Wyattová", "text": "Jane Wyattová\n\nJane Waddingtonová Wyattová (12. srpna 1910 Mahwah, New Jersey – 20. října 2006 Los Angeles, Kalifornie) byla americká herečka.\n\nVe 30. letech 20. století začala hrát na Broadwayi, již brzy na to se dostala k filmu. V roce 1937 ztvárnila jednu se svých neslavnějších rolí ve snímku \"Ztracený obzor\". Později se objevila např. ve filmech \"Nic než osamělé srdce\" (1944), \"Bumerang\" (1947), \"Džentlemanská dohoda\" (1947) či \"Jsi opravdu naše\" (1950). Mezi lety 1954 a 1960 hrála v televizním seriálu \"Father Knows Best\", za tuto roli Margaret Andersonové získala v letech 1957, 1959 a 1960 cenu Emmy za nejlepší ženský herecký výkon v komediálním seriálu. V roce 1967 se objevila jako Amanda Graysonová, matka Spocka, v epizodě „Cesta k Babylonu“ sci-fi seriálu \"Star Trek\", tuto roli si zopakovala i o 20 let později v celovečerním snímku \"\" (1986). V 80. letech také hrála v seriálu \"St. Elsewhere\".\n\n"}
{"id": "671447", "url": "https://cs.wikipedia.org/wiki?curid=671447", "title": "Okres Maków", "text": "Okres Maków\n\nOkres Maków (polsky \"Powiat makowski\") je okres v polském Mazovském vojvodství. Rozlohu má 1064,56 km² a v roce 2005 zde žilo 46 658 obyvatel. Sídlem správy okresu je město Maków Mazowiecki.\n\nMěstská:\n\nMěstsko-vesnická:\n\nVesnické:\n"}
{"id": "671449", "url": "https://cs.wikipedia.org/wiki?curid=671449", "title": "Robert Ellenstein", "text": "Robert Ellenstein\n\nRobert Ellenstein (18. června 1923 Newark, New Jersey – 28. října 2010 Los Angeles, Kalifornie) byl americký herec.\n\nZa druhé světové války sloužil u armády a byl vyznamenán Purpurovým srdcem. Po válce vystudoval University of Iowa a v Clevelandu začal s hraním, režírováním a vyučováním. V 50. letech hrál např. v seriálu \"Robert Montgomery Presents\" či v televizním filmu \"The Wrong Man\", kde jako první v televizi ztvárnil Alberta Einsteina. V roce 1954 natočil svůj první celovečerní snímek \"Rogue Cop\", na přelomu 50. a 60. let hrál např. v Hitchcockově filmu \"Na sever severozápadní linkou\" či hostoval v seriálu \"The Lawless Years\". Režíroval řadu televizních děl, v dalších také vystupoval, působil rovněž v divadle jako režisér i jako herec. Jeho zřejmě nejznámějšími rolemi byl padouch v pilotní epizodě seriálu \"Měsíční svit\" (1985) a prezident Spojené federace planet ve sci-fi filmu \"\" (1986). V dalším Star Treku také hostoval, ztvárnil roli Stevena Millera v epizodě „Oáza“ seriálu \"\" (1987).\n\n"}
{"id": "671450", "url": "https://cs.wikipedia.org/wiki?curid=671450", "title": "Seth Martin", "text": "Seth Martin\n\nSeth Martin (4. května 1933 Rossland, Britská Kolumbie, Kanada − 6. září 2014) byl kanadský hokejový brankář. Hrával převážně v amatérských ligách. S týmem Trail Smoke Eaters reprezentoval Kanadu na světovém šampionátu 1961 a vybojoval s ním titul mistra světa. Bylo to naposledy, kdy Kanada zvítězila zastoupena amatérským týmem. Seth Martin s týmem Trail Smoke Eaters reprezentoval ještě na dalších čtyřech mistrovstvích světa. Celkem čtyřikrát byl jmenován nejlepším gólmanem turnaje. V Evropě byl velmi populární, měl přezdívku \"Seeth\".\n\nV NHL odehrál jednu sezónu − 1967/68 za St. Louis Blues. Odchytal 30 utkání a přispěl k postupu St. Louis až do finále Stanley Cupu, kde však prohráli s Montreal Canadiens. Po této sezóně měl nabídky k pokračování v profesionální kariéře, u hokeje zůstal jen jako amatér a později trenér. V roce 1997 byl jmenován do Síně slávy Mezinárodní hokejové federace.\n\n\n"}
{"id": "671453", "url": "https://cs.wikipedia.org/wiki?curid=671453", "title": "Benediktinský klášter Rajhrad", "text": "Benediktinský klášter Rajhrad\n\nBenediktinský klášter Rajhrad je konvent benediktinů založený dle tradice v roce 1045, který je od roku 1813 samostatným opatstvím. Nachází se v katastru města Rajhrad v okrese Brno-venkov, na pravém břehu řeky Svratky (před její regulací v 19. století na břehu levém), fakticky na ostrově obtékaném Vojkovickým náhonem (původní neregulovaná Svratka) a dnešní Svratkou. Celý jeho areál s kostelem svatého Petra a Pavla je chráněn jako kulturní památka.\n\nZdejší knihovna se v roce 2005 stala základem nově založeného Památníku písemnictví na Moravě.\n\nNa místě dnešního klášterního areálu dříve existovalo rozsáhlé opevněné velkomoravské hradiště nazývané Rajhrad (založeno okolo 950, zaniklo nejpozději o 100 let později). Rajhradský klášter je nejstarším založením klášterního typu na Moravě. Podle falešných listin z konce 13. století založil rajhradské proboštství český kníže Břetislav I. roku 1045, první věrohodná písemná zmínka o klášteru pochází z roku 1136 od Kanovníka vyšehradského. Podle Břetislavových falz byl konvent od počátku podřízen břevnovskému klášteru v Praze, ačkoliv tomu tak zřejmě nebylo. Jihozápadně od kláštera vznikla ve 13. století na ostrově obtékaném mlýnským náhonem a původním tokem Svratky vesnice Čeladice, jejíž obyvatelé měli pravděpodobně za úkol chránit klášter před místními nepokoji\n\nSoučasný klášterní komplex pochází z 18. století, byl postaven v letech 1721–1746 podle návrhu architekta Jana Blažeje Santiniho-Aichela; jeho projekt však nebyl dokončen. V roce 1813 se Rajhrad stal samostatným opatstvím.\n\nMezi mnichy rajhradského kláštera byla řada osobností, mezi jinými významní badatelé o historii Moravy Josef Bonaventura Piter, Gregor Wolný a Beda Dudík. V řadě historických představených kláštera je výraznou postavou zejména Jiří Vojtěch Kotelík, jenž byl proboštem kláštera v letech 1623–1643. Řadí se mezi dobové přispěvatele evangelických spisů a byl spoluautorem četných knih.\n\nKlášter byl v roce 1950 zrušen v rámci Akce K. Tehdejší opat, Václav Jan Pokorný, OSB dožil v domově v Žernůvce u Tišnova, rajhradská komunita byla rozprášena. Někteří bratři byli internováni, klášter dostala k dispozici Československá lidová armáda, která jej proměnila ve sklady pro případ mobilizace. Pouze malá část areálu zůstala k dispozici rajhradskému farnímu úřadu. V roce 1990 převzal značně zdevastovaný klášter zpět do majetku řádu P. Benedikt Karel Malý, OSB. Téhož roku přišel do Rajhradu na výpomoc břevnovský benediktin, Páter (P.) Radim Jan Valík, OSB, který byl ustanoven rajhradským farářem. Současně byly činěny pokusy o obnovu mnišské komunity. Komunita byla plně obnovena až po roce 1997, kdy klášter a farnost převzal P. Augustin Ladislav Gazda, OSB. Pro potřeby komunity byla adaptována dosavadní fara, která z klášterního areálu zůstala v relativně nejslušnějším stavu.\n\nRajhradskou mnišskou komunitu tvořilo v roce 2018 devět mnichů, z toho čtyři slavní profesové, tedy mniši s plnými kapitulními právy. Převor komunity zároveň zastává funkci faráře rajhradské farnosti.\n\n\n\n"}
{"id": "671454", "url": "https://cs.wikipedia.org/wiki?curid=671454", "title": "Jackson County (Tennessee)", "text": "Jackson County (Tennessee)\n\nJackson County je okres amerického státu Tennessee založený v roce 1801. Správním střediskem je město Gainesboro. Pojmenovaný je podle sedmého prezidenta USA Andrewa Jacksona.\n\n"}
{"id": "671455", "url": "https://cs.wikipedia.org/wiki?curid=671455", "title": "Diskografie Jay Rocka", "text": "Diskografie Jay Rocka\n\nToto je diskografie Jay Rocka.\n"}
{"id": "671456", "url": "https://cs.wikipedia.org/wiki?curid=671456", "title": "Matouš Ferdinand Sobek z Bílenberka", "text": "Matouš Ferdinand Sobek z Bílenberka\n\nMatouš Ferdinand Sobek z Bílenberka, též Matouš Zoubek O.S.B. (19. září 1618, Rajhrad – 29. dubna 1675, Praha) byl benediktinský mnich a opat u sv. Mikuláše na Starém Městě pražském a ve sv. Janu pod Skalou. První biskup královéhradecký (1659–1668) a arcibiskup pražský (1668–1675).\n\nMatouš Ferdinand Sobek se narodil v domě čp. 7 v městečku Rajhrad v rodině Václava Sobka - vrchnostenského purkrabího a jeho ženy Salomeny. Měl tři sourozence: starší sestru Anežku (* 1613), která vstoupila do cisterciáckého opatství v Předklášteří u Tišnova, a dva mladší bratry: Bohuslava (* 1621) a Benedikta Ferdinanda (* 1625).\n\nDíky studijním předpokladům po absolvování rajhradské klášterní školy pod vedením samotného probošta Daniela Benedikta Kornelia Kavky O.S.B. směl ve studiu pokračovat na broumovském gymnáziu (benediktinem se stal roku 1638 právě v Broumově) a následně na olomoucké univerzitě.\n\nPo přijetí kněžského svěcení (1639 v Olomouci) působil, dříve než se stal převorem kláštera v Broumově a později v rodném Rajhradě, v duchovní správě v Broumově a v nedaleké Polici nad Metují. - Od roku 1649 pobýval v Praze, kde se stal opatem benediktinské komunity u sv. Mikuláše na Starém Městě pražském a od roku 1652 zároveň opatem benediktinské komunity u sv. Jana pod Skalou, kde společně s císařem Ferdinandem III., Ferdinandem IV., broumovským opatem Augustinem Seifertem a převorem Tomášem Sartoriem slavnostně položili základní kámen k novému klášteru, jehož stavbu broumovští v letech 1654–1663 uskutečnili. Díky této aktivitě a sepsání životopisu sv. poustevníka Ivana, který věnoval roku 1656 u příležitosti korunovace novému českému králi Leopoldovi I., byl Sobek téhož roku povýšen do šlechtického stavu s predikátem „z Bílenberka“.\n\nPo založení královéhradeckého biskupství se stal Sobek jeho prvním biskupem: papež Alexandr VII. potvrdil jeho jmenování 10. listopadu 1664, a tak jej mohl pražský arcibiskup Arnošt Vojtěch kardinál Harrach dne 15. března 1665 v pražské katedrále vysvětit na biskupa.\nPo smrti Arnošta Vojtěcha kardinála Harracha a jeho nástupce Jana Viléma Libštejnského z Kolovrat, který se ani nestačil ujmout funkce, byl císařem Leopoldem I. jmenován pražským arcibiskupem. Pallium převzal dne 28. dubna 1669 z rukou olomouckého biskupa Karla z Lichtenštejna-Kastelkornu v poutním kostele v Tuřanech u Brna a 4. května se ujal svého úřadu v Praze. Jako pražský arcibiskup pokračoval v konsolidaci hospodaření a správy arcidiecéze, na podnět Bohuslava Balbína vymohl pro pražské arcibiskupy knížecí titul. Došlo k reformě liturgie, opravě katedrály (stavba kaple sv. Vojtěcha), založení Dědictví svatováclavského a znovuzískání příbramského arcibiskupského zámku. Díky šlechtickým dárcům byly založeny františkánský klášter v Hájku u Hostivic a klášter v Havlíčkově Brodě. Arcibiskup se snažil o založení plzeňského biskupství, ale tento záměr neprosadil kvůli odporu místních samospráv, které se obávaly omezení svých pravomocí.\n\nZemřel 29. dubna 1675 v Praze. Na základě jeho přání bylo jeho mumifikované tělo (bez srdce, které bylo uloženo ve Svatováclavské kapli pražské katedrály, a ostatních orgánů, které byly uloženy v kryptě opatského chrámu sv. Mikuláše na Starém Městě pražském v blízkosti těla jeho matky Salomeny) převezeno do opatského kostela kostela sv. Vojtěcha v Broumově, pro nějž získal roku 1651 vzácnou kopii Turínského plátna.\n\nJeho kosterní pozůstatky byly objeveny v roce 1994 při uspořádání kosterních ostatků v kryptě pod kapitulní síní, které sem byly přeneseny v roce 1940 z krypty pod kaplí Judy Tadeáše. Tehdy byly přeneseny a za přítomnosti pražského arcibiskupa Miloslava kardinála Vlka a královéhradeckého biskupa Karla Otčenáška uloženy do nového sarkofágu, krytého původním barokním kenotafem v severní boční kapli sv. Rodiny opatského kostela sv. Vojtěcha.\n\n\n"}
{"id": "671461", "url": "https://cs.wikipedia.org/wiki?curid=671461", "title": "Bzučivka rudohlavá", "text": "Bzučivka rudohlavá\n\nBzučivka rudohlavá (\"Calliphora vomitoria\") je hmyz z řádu dvoukřídlých. Je dlouhá 10-14 milimetrů, tedy je o něco větší než moucha domácí.\n\nSamičky mouchy nakladou vajíčka obvykle tam, kde se živí, tedy do rozkládajícího se masa, odpadu nebo fekálií. Z vajíček se brzy vyklubou bledě bílé larvy, které se začnou živit rozkládajícím materiálem, kam byly nakladeny. Vyrostou během několika dní a pak se odeberou na suché místo, kde se v úkrytu zakuklí. Po dvou nebo třech týdnech je z nich dospělý jedinec schopný rozmnožování.\n\n"}
{"id": "671476", "url": "https://cs.wikipedia.org/wiki?curid=671476", "title": "Blažena Holišová", "text": "Blažena Holišová\n\nBlažena Holišová (11. července 1930 Nenkovice – 7. dubna 2011 Praha) byla česká herečka. \n\nPocházela z rolnické rodiny. Jako vyučená švadlena pracovala v Prostějově a Brně. V roce 1956 absolvovala Janáčkovu akademii múzických umění v Brně, poté byla tamtéž angažována v Divadle Julia Fučíka (1956–1959) a ve Státním divadle (nyní Národní divadlo Brno, 1959–1960). Od 1. února 1960 do 30. listopadu 1992 byla členkou činohry Národního divadla v Praze, kde ztvárnila téměř 70 rolí.\n\n\n\n\n"}
{"id": "671486", "url": "https://cs.wikipedia.org/wiki?curid=671486", "title": "Homograf", "text": "Homograf\n\nZa homografy (z řeckého ὁμός, \"homos\" – „stejný“ a γράφω, \"grafó\" – „píši“) jsou označována odlišná slova, která se shodně píší. Jedná se – vedle slov stejně se vyslovujících, homofonů – o nepravá homonyma. Za pravá homonyma jsou pak považována slova, které mají stejnou písemnou i zvukovou podobu a liší se jen významem.\n\nV češtině se čisté homografy vyskytují tam, kde je jedno ze slov cizího původu a zachovalo si alespoň částečně neobvyklou výslovnost. Příkladem jsou různá slova \"panický\" ([panický] od \"panic\" × [panycký] od \"panika\").\n\nHomografa jsou problémem při strojovém zpracování přirozeného jazyka.\n"}
{"id": "671530", "url": "https://cs.wikipedia.org/wiki?curid=671530", "title": "TimoCom", "text": "TimoCom\n\nTIMOCOM GmbH je německá IT společnost se sídlem v Düsseldorfu. Byla založena v roce 1997 jako poskytovatel služeb pro všechny firmy zapojené do přepravního řetězce. Název „Timo“ vznikl z počátečních písmen příjmení zakladatelů Jense Thiermanna a Jürgena Moorbrinka.\nTIMOCOM je se svou burzou nákladů a volných vozů lídrem v Evropě. Cílem je zprostředkování nabídky a poptávky na dopravní služby prostřednictvím online dopravního tržiště. Mezi další produkty společnosti TIMOCOM patří aplikace pro výběrová řízení na dopravu, burza skladových prostor či aplikace Trasy & výdaje, plánovač tras s funkcí sledování vozidel. Hojně využívanou službou je Mezinárodní inkaso a bezplatný portál se zákazy jízd TruckBan. Všechny produkty a služby jsou nabízeny ve 44 evropských zemích a 24 jazycích.\nVedle hlavního sídla nedaleko Düsseldorfu disponuje TIMOCOM třemi dalšími zastoupeními v Polsku, Česku a Maďarsku.\n\n"}
{"id": "671540", "url": "https://cs.wikipedia.org/wiki?curid=671540", "title": "Národní park Severovýchodní Grónsko", "text": "Národní park Severovýchodní Grónsko\n\nNárodní park Severovýchodní Grónsko ( ) je jeden ze čtyř národních parků Dánska. Rozkládá se v Grónsku a jde o největší národní park na světě s rozlohou 972 001 km². Je to zároveň nejsevernější park na světě, jeho nejsevernější bod dosahuje ještě blíže k pólu, než hranice Národního parku Quttinirpaaq v Kanadě. Pokrývá severovýchodní pobřeží a zasahuje hluboko do vnitrozemí Grónska. Byl vyhlášen v roce 1974.\n\nChráněna je zde četná arktická fauna: pižmoni (odhaduje se 5000 až 15 000 pižmoňů, což je 40% světové populace), lední medvědi, mroži, polární liška, lasice, sobi, zajíc polární, tuleň kroužkovaný, tuleň vousatý, tuleň grónský, čepcol hřebenatý, narval a běluha severní. Z druhů ptáků jsou zde zastoupeni potáplice lední, berneška bělolící, husa krátkozobá, kajka mořská, kajka královská, raroh lovecký, sovice sněžní, jespák písečný, bělokur horský a krkavec.\n\nÚzemí Národního parku Severovýchodní Grónsko bylo již v roce 1977 zapsáno na seznam biosférických rezervací UNESCO. Se svojí rozlohou 97 miliónů hektarů je to největší biosférická rezervace na světě. Rezervaci spravuje grónské ministerstvo životního prostředí, sídlo správy je v hlavní městě Grónska - Nuuku.\n\n\n"}
{"id": "671546", "url": "https://cs.wikipedia.org/wiki?curid=671546", "title": "Amesbury", "text": "Amesbury\n\nAmesbury [\"ejmzberi\"] je městečko v jihozápadní Anglii, na řece Avoně, asi 13 km S od Salisbury a asi 50 km SZ od Southamptonu. Proslavilo se archeologickými vykopávkami a hlavně blízkostí Stonehenge, které leží asi 3 km západně od Amesbury.\n\nAmesbury byl brod přes řeku Avonu. V sousedním Durringtonu byla objevena neolitická vesnice a v okolí mnoho památek z rané doby bronzové (podobně jako Stonehhenge). Je zde velká tvrz z doby železné, anglo-římské pohřebiště a další doklady stálého osídlení. Ještě před invazí Sasů v 6. století zde patrně byl klášter, který roku 979 obnovili benediktini a roku 1177 zrušil Jindřich II. Roku 1291 byla ve zdejším kostele pohřbena královna Eleonora Provensálská.\n\nKromě světoznámého Stonehenge byl v blízkosti Amesbury roku 2003 objeven hrob „lučištníka z Amesbury“ (také „krále ze Stonehenge“) - patrně významného muže, který zemřel kolem roku 2300 př. n. l. Hrob obsahoval velké množství pazourkových hrotů, několik měděných nožů a zlaté šperky.\n\nSpolečný hrob „lučištníků z Boscombe“ přibližně z téže doby obsahoval kostry tří mužů, mladíka a tří dětí, patrně příbuzných. Také v tomto hrobě bylo mnoho šípových hrotů a bronzových nádob.\n\n\n"}
{"id": "671548", "url": "https://cs.wikipedia.org/wiki?curid=671548", "title": "Follow Me Home", "text": "Follow Me Home\n\nFollow Me Home je debutové studiové album rappera Jay Rocka, album bylo vydáno pod nahrávacími společnostmi \"Top Dawg Ent.\" a \"Strange Music\" 26. července 2011.\n\nDebutové album \"Follow Me Home\" bylo nahráváno od roku 2008, kdy byl zveřejněn i první singl \"All My Life (In the Ghetto)\". Nakonec však bylo vydáno až v červenci 2011.\n\nAčkoliv byly oznámeny spolupráce s rappery a zpěváky, jako jsou Busta Rhymes, Game, E-40, 50 Cent, Ne-Yo nebo Trey Songz, nakonec spolupráce na albu zajistili Chris Brown, Rick Ross, Lil Wayne, will.i.am, J-Black, Tech N9ne, Krizz Kaliko, Ab-Soul, BJ The Chicago Kid, Kendrick Lamar a Schoolboy Q.\n\nProdukce alba měla původně také zvučnější jména jako J. R. Rotem, DJ Quik, Polow da Don, The Neptunes, Nottz nebo třeba Scott Storch. Na finální verzi alba se však objevila hudba od producentů jako jsou J.U.S.T.I.C.E. League, Tha Bizness, Focus... a Cool & Dre, zbytek zaplnili méně známí producenti.\n\nV roce 2009 byl Jay Rock společně s rapperem Nipsey Hussle na otevíracím aktu tour k propagaci třetího studiového alba L.A.X. rappera Game. V roce 2010 se Jay Rock vydal na turné s rapperem 50 Centem na jeho tour k propagaci alba. V roce 2010 se vydává ještě na druhé turné tentokrát ve složení Tech N9ne, E-40, Glasses Malone a Kutt Calhoun pod názvem \"Independent Grind Tour\".\n"}
{"id": "671550", "url": "https://cs.wikipedia.org/wiki?curid=671550", "title": "Watch on the Rhine", "text": "Watch on the Rhine\n\nWatch on the Rhine (volně přeloženo jako Stráž na Rýně) je černobílý dramatický film režiséra Hermana Shumlina z roku 1943 v hlavní roli s Bette Davis a Paulem Lukasem. Snímek byl natočen na motivy stejnojmenné divadelní hry autorky Lillian Hellman. Film byl nominován na čtyři Oscary, z toho jednu cenu získal.\n\nPíše se rok 1940 a Američanka Sara Mullerová (Bette Davis) se po téměř osmnácti letech vrací do rodné země doprovázená svým německým manželem Kurtem a třemi dětmi – Joshuem, Babette a Bodem. Opustili Evropu a cestují do hlavního města Washingtonu, aby se usadili v domě Sářiny matky Fanny (Lucile Watson). Ve skutečnosti to však nejsou žádné prázdniny, nýbrž útěk z nacistické Evropy. Kurt Muller je totiž protifašistickým bojovníkem a jeho žena mu je velkou oporou. Po příjezdu do domu nechtějí přidělávat matce, ani bratrovi Davidovi (Donald Woods) starosti a tak skutečnost, co Kurt dělá, zamlžují. \n\nV domě paní Fanny je na návštěvě rumunský baron Teck de Brancovis (George Coulouris) s manželkou Marthe (Geraldine Fitzgerald). Ta se postupně po týdnech pobytu od barona vzdaluje, a zamiluje se do Davida. De Brancovis sympatizuje s Hitlerem a je vůči Kurtovi hodně podezíravý. Proto využije příležitost a prohledá jeho osobní věci. Nalézá zbraň, značnou hotovost a roztavený prsten s iniciály \"MF\". Kontaktuje německou ambasádu, se kterou má přátelské styky a vyžádá si seznam nacisty hledaných osob. Je odhodlaný Kurta vydírat. Mezitím Sara zjistí, že zámek na brašně je poškozen. V novinách se ještě ten den objevuje zpráva o chycení Maxe Freidecha, Kurtového letitého přítele a také spolubojovníka ve Španělsku a v Německu. Několikrát spolu překročili hranice se Švýcarskem a dokonce utekli gestapu. Kurt je odhodlaný vrátit se do Evropy a svému kamarádovi pomoct. Nejdřív se však musí vypořádat s baronem. Je ním vydírán a žádá částku 10 000 dolarů. Baron ví, že manželé ty peníze mají, protože je našel v brašně. Kurt však protestuje. Když jeho děti neměli co jíst, nevzal z oněch peněz ani cent, aby je nakrmil. Jsou to peníze pro odboj, a když je nedal vlastním dětem, nedá je ani jemu. Baron se nevzdává a vyhrožuje poskytnutím informací německému konzulátu. Fanny až teď zjišťuje, co za hosta doma trpěla. Nabídne se, že dá své úspory a Kurt si může nechat všechny naspořené peníze. \n\nV jednu chvíli zůstávají v hale pouze baron, Kurt a Sara. Snaží se vyjednat způsob předání peněz. Kurt namíchá drink a baron ho žádá o brandy. Má tak příležitost se přiblížit k baronovi a udeřit ho. Se zbraní v ruce žádá de Brancovise, aby s ním šel ven. Sara ví, co se stane a nechá je jít na zahradu. Přichází matka i bratr s penězi. Sara jim říká pravdu, David chce zabíjení zabránit. Sara mu v tom zabrání a tak Kurt chladnokrevně barona zastřelí. \n\nZávěr filmu patří Kurtovi a především jeho představiteli Paulu Lukasovi. Přesvědčivě se vypořádává s vlastním zločinem a žádá Fanny a Davida, aby mu dali dva dny na útěk. Pak nechť zavolají na policii a ohlásí zmizení Tecka de Brancovise. Celá rodina si je vědomá, že budou mít potíže, ale ve srovnání s návratem Kurta Mullera do válečné Evropy jsou ochotni do podstoupit. Dojemné loučení otce s dětmi a manželkou je absolutním vrcholem snímku. Paul Lukas podal strhující a znamenitý výkon. \n\n\n\n\nVzhledem k tomu, že film nemá distribuční název, jde o volný překlad do češtiny.\n\n"}
{"id": "671554", "url": "https://cs.wikipedia.org/wiki?curid=671554", "title": "Pavel Peška", "text": "Pavel Peška\n\nPavel Peška (13. dubna 1926, Praha - 15. července 2013) byl český ústavní právník. Naposledy působil jako emeritní profesor na katedře ústavního práva Právnické fakulty Univerzity Karlovy v Praze.\n\nV rozmezí let 1949-1997 působil na Právnické fakultě Univerzity Karlovy v Praze a po odchodu do penze zde působil jako emeritní profesor na katedře ústavního práva.. Mezi jeho klíčová díla patří Ústavy lidově demokratických zemí, ve kterém autor přihlížel k výsledkům sovětské právní vědy podle prací akademika A.J. Vyšinského a posledních děl J.V. Stalina.\n\nV roce 1990 byl kooptován do České národní rady (ČNR). Následně byl zvolen členem Předsednictva ČNR a předsedou ústavněprávního výboru ČNR.\n\nV říjnu 1992 byl jedním ze tří ústavních právníků, kteří provedli závěrečnou oponenturu připravované Ústavy samostatné České republiky.\n"}
{"id": "671558", "url": "https://cs.wikipedia.org/wiki?curid=671558", "title": "Václav Ševčík", "text": "Václav Ševčík\n\nVáclav Ševčík (* 6. prosince 1953 Blansko) je český hudebník, zpěvák a podnikatel. Spolu se svojí kolegyní a zároveň životní partnerkou Evou Ševčíkovou (umělecký pseudonym Eva Adams) tvoří po dlouhá léta duo známé jako Eva a Vašek. Krom toho je majitelem hudebního vydavatelství SURF.\n\nMatka Václava Ševčíka pracovala, otec také, ale zároveň si přivydělával jako muzikant hrající na regionální úrovni. Celá rodina bydlela v klasickém panelovém domě. Vašek popisuje své dětství jako klidné a příjemné. Přes rok mu byl hlavní zábavou především sport a starání se o psího mazlíčka, léto pak trávil jako řada dětí v té době na venkově u své babičky, kde získal svůj vztah k přírodě a venkovskému prostředí.\n\nV době, kdy chodil na základní školu, začal také s muzikou – v hudební škole v Blansku se začal učit hrát na akordeon, což jej ale moc nebavilo. Ten pravý vztah k hudbě našel až v osmé třídě, kdy se začal učit hrát na kytaru a podle svých slov poznal, jaký má hudba vliv na lidi.\n\nJeho matka jej v hudební kariéře příliš nepodporovala. Jak Ševčík říká, „měla s muzikanty už své zkušenosti od otce a děda a věděla, že život hudebníka bývá občas divoký.“ Na druhou stranu otec měl pro něj větší pochopení, i když mu to v dětství nedával příliš najevo. Podle Ševčíkových slov si o hudbě pořádně povykládali, až když bylo Ševčíkovi přes čtyřicet.\n\nDo své první kapely se Václav Ševčík dostal po nástupu na učiliště, kde se učil studijní obor. Kapela se jmenovala Vermona a souvisela s činností tehdejší Lidové školy umění v Blansku. Bohužel její činnost se musela od LŠU oddělit kvůli stížnostem na výtržnosti, které se údajně měly dít po koncertech Vermony. Ševčík na toto téma uvedl: „Samozřejmě, na našich koncertech se pilo a posílení posluchači občas něco vyvedli, ale kde ne? Nemyslím si, že bychom jakkoliv překračovali meze tehdejší doby.“\n\nVe své první kapele se Václav Ševčík stal kapelníkem. Tuto funkci později také plnil ve známější kapele SURF.\n\nPo střední škole se přihlásil na vojenskou školu v Brně, kam se také dostal. Domníval se, že tím jeho hudební život končí, ale šťastnou shodou náhod se mu podařilo dostat k vojenské kapele, kde se mimo jiné naučil hrát na bicí. Během svých vojenských let vystřídal ještě několik kapel, například Tempo ČKD či Radost Šošůvka.\n\nVáclav Ševčík nejprve absolvoval vojenskou školu, na které získal titul Ing. se zaměřením na spojařskou technologii a také hodnost důstojníka. Toto životní období popisuje v knihách \"Co Čech, to muzikant\" a \"Zlaté české ručičky\", kde se snahou o humorné vyznění kritizuje poměry v tehdejší armádě.\n\nStal se spojovacím náčelníkem praporu. Po roce byl povýšen na nadporučíka a dostal se na studia do Sovětského svazu, kde působil jako velitel spojařů. Po návratu se stal zástupcem velitele praporu. Ve svých třiceti letech byl povýšen na kapitána. Se svým projektem elektronické učebny Morseovy abecedy zvítězil v celostátní soutěži Zenit.\n\nPo konfliktu s nadřízenými se Václav Ševčík nechal přeložit do továrny do Adamova, kde se stal zástupcem vojenské správy. Podle jeho slov mu tato práce poskytla dostatečné množství volného času na to, aby se mohl věnovat muzice a připravit se na moment, kdy se jí bude naplno živit. Nakonec dosáhl hodnosti podplukovníka a roku 1992 odešel z armády.\n\nKapela ze začátku hrávala na regionální úrovni, především při příležitostech jako byly svatby, vesnické zábavy apod. V této době se také setkal s Evou Dvořáčkovou a začal s ní hudebně spolupracovat.\n\nPo revoluci roku 1989 začal SURF jezdit hrát do zahraničí – nejprve do Rakouska, později do Španělska, Norska a dalších zemí Evropy. V této době se kapela mění na duo Eva a Vašek a orientuje se výhradně na zahraniční vystupování.\n\nPoté bylo založeno hudební vydavatelství SURF, se kterým vznikly i další aktivity jako například SURF club. SURF začal kromě pořádání koncertů (jak doma, tak v cizině) vydávat CD a DVD, přičemž oběma činnostem se věnuje pod vedením Václava Ševčíka dodnes.\n\nV roce 2012 Václav Ševčík předběžně oznámil odchod do hudebního důchodu. Od té doby se soustředí na vlastní aktivity, především pokračování kariéry jeho partnerky Evy, která vystupuje pod uměleckým jménem Eva Adams.\n\n\n"}
{"id": "671559", "url": "https://cs.wikipedia.org/wiki?curid=671559", "title": "Okres Wyszków", "text": "Okres Wyszków\n\nOkres Wyszków (polsky \"Powiat wyszkowski\") je okres v polském Mazovském vojvodství. Rozlohu má 876,49 km² a v roce 2009 zde žilo 72 307 obyvatel. Sídlem správy okresu je město Wyszków.\n\nMěstsko-vesnická:\n\nVesnické:\n"}
{"id": "671589", "url": "https://cs.wikipedia.org/wiki?curid=671589", "title": "Červenka (nádraží)", "text": "Červenka (nádraží)\n\nČervenka je železniční stanice, která se nachází v obci Červenka na adrese Nádražní 372, na Třetím železničním koridoru. Odbočuje zde železniční trať Červenka - Prostějov.\n\nŽelezniční tratě:\nV budově je umístěna čekárna, výdejna jízdenek a WC. Jsou tu dvě nástupiště propojená podchodem. Pro informace o vlakových spojení ve stanici funguje rozhlas a elektronické tabule na nástupištích a v čekárně. Je zde také místnost určená pro úschovu kola, která se již ale nezamyká. Do všech prostor nádraží je umožněn bezbariérový přístup.\n\n\n"}
{"id": "671609", "url": "https://cs.wikipedia.org/wiki?curid=671609", "title": "Knipl", "text": "Knipl\n\nKnipl nebo též řídicí páka se nachází uvnitř kokpitu letadla. Používá se pro simultánní kontrolu příčného a podélného sklonu letounu, kdy pohyb páky dopředu a dozadu ovládá výškové kormidlo a tím klopí letadlo na hlavu a na ocas a pohyb páky do stran, ovládá křidélka a tím kloní letadlo na danou stranu. Je ovládán obvykle jednou rukou. \n\nDalším řídícím prvkem jsou pedály, ovládané nohami, které ovládají směrové kormidlo a tím bočení letadla. Letadlo tedy nezatáčí, jak se mylně mnoho lidí domnívá, pomocí směrového kormidla, ale spoluprací všech tří řídících prvků. Letadlo pro správně provedenou, ustředěnou zatáčku se nakloní na bok a přitáhne výškové kormidlo, čímž počne letoun vykružovat oblouk sestávající se ze součtu vektorů gravitace a odstředivé síly. Správné ustředění v zatáčce se ovládá pedály, ovládající směrové kormidlo a ukazuje jej relativní, příčný sklonoměr, tzv. kulička, která musí být vždy ve své nejnižší úvrati, uprostřed prohnuté trubičky. Protože v zatáčce má letoun vlivem náklonu menší průmětnou plochu vůči zemi a tím i menší vztlak, musí se tato ztráta kompenzovat zvýšením výkonu motoru pomocí motorové přípustě.\nNěkteré konstrukce řídící páky umožňují pohyb pouze dopředu a dozadu a pro řízení klonění mají na horní části otočné zařízení podobné volantu nebo řídítkům, na kterých bývají umístěny hlavní ovládací prvky a navigační pomůcky. Takovémuto uspořádání se většinou namísto Knipl, říká Berany a ovládají se oběma rukama, což je pohodlnější při dlouhých přeletech, kdy se provádí minimum zásahů do motoru a řízení.\nNaproti tomu, pro bojové a akrobatické letouny je výhodnější klasický pákový knipl, protože umožňuje rychlejší manévrování a řízení jednou rukou, protože druhá ruka zpravidla ovládá přípusť motoru.\n\nPřenos sil do kormidel se provádí pomocí lanovodů a táhel, které mohou být u velkých letadel posíleny hydraulickými nebo elektromechanickými posilovači. Pokud je řízení posíleno, musí být do řídící páky zavedena zpětná vazba, takzvaný feedback, protože pilot odporem v řídící páce kontroluje správnost provedeného manévru. Například při přetažení letounu začne turbulentní proudění ofukovat výškové kormidlo a jeho vibrace se po řízení přenáší zpět do řídící páky.\n\nNejnovější letouny s digitálním řízením, takzvané fly-by-wire, kdy se přenášejí pouze elektrické signály k servomotorům, jsou řízeny namísto Kniplem pouze Pákovým ovladačem, takzvaným joystickem, známým spíše z počítačových her, který je umístěn na straně, vedle pilota. Řídící páka je naproti tomu umístěna uprostřed, v přední části letounu, v oblasti pilotova podbřišku.\n\nKnipl byl poprvé instalován v létajícím stroji ve Vídni Williamem Kressem v roce 1900. Nicméně letoun nebyl schopen letu a vynález upadl v zapomnění. Znovu pak byl objeven až Robertem Esnault-Pelteriem, a to 22. ledna 1907 v Paříži, byl patentován pod číslem 373818.\n"}
{"id": "671641", "url": "https://cs.wikipedia.org/wiki?curid=671641", "title": "Tchaj-jüan", "text": "Tchaj-jüan\n\nTchaj-jüan (čínsky: pchin-jin Tàiyuán, znaky 太原, Shěnyáng) je městská prefektura a hlavní město čínské provincie Šan-si. Je jedním z významných čínských měst, žije v něm přes 4 milióny lidí. Město se rozkládá na březích řeky Fen. Je průmyslovým střediskem provincie, mnoho staletí má značný ekonomický i vojenský význam a bohatou historii. Jméno města znamená doslovně „Velká planina“ a vztahuje se ke geografii oblasti, v níž řeka Fen opouští hory a rozlévá se do roviny.\n\nV 6. století ve státech Východní Wej a Severní Čchi vyrostlo ve velké město a přední středisko buddhismu. Významné postavení si Tchaj-jüan udržel i za dynastie Tchang, jejíž zakladatel Li Jüan z něho pocházel. V sungské a jüanské říši byl regionálním administrativním centrem, za Mingů a Čchingů se stal metropolí provincie Šan-si.\n\nV 19. století zdejší banky dominovaly celé Číně, ale rozvoj moderního bankovního systému pod evropským vlivem přinesl úpadek města. Začátkem 20. století význam Tchaj-üanu opět vzrostl po vybudování železničního spojení s tratí Peking–Wuchan. V období Čínské republiky (v letech 1911–1947) byl přejmenován na Jang-čchü. Stal se sídlem Jen Si-šana, fakticky nezávisle vládnoucího v Šan-si od roku 1913. Po vypuknutí čínsko-japonské války byl dobyt Japonci a do roku 1945 okupován. Navrátivšího se Jen Si-šana vyhnali začátkem roku 1949 komunisté a město se stalo provinčním centrem Čínské lidové republiky.\n\nPo roce 1949 se Tchaj-üan stal průmyslovým městem koncentrujícím se na těžký průmysl, s velkými železárnami, chemičkami a produkcí stavebních hmot. Významné jsou i jeho univerzity.\n\nZ Tchaj-jüanu vede vysokorychlostní trať Š'-ťia-čuang - Tchaj-jüan do Š'-ťia-čuangu, hlavního města provincie Che-pej, která překonává pohoří Tchaj-chang Tchajchangským tunelem, nejdelším železničním tunelem na území Čínské lidové republiky.\n\nHlavním letištěm pro Tchaj-jüan je mezinárodní letiště Tchaj-jüan Wu-sü ležící přibližně patnáct kilometrů jihovýchodně od Tchaj-jüanu směrem na Ťin-čung.\n\n"}
{"id": "671643", "url": "https://cs.wikipedia.org/wiki?curid=671643", "title": "SC&amp;C Partner", "text": "SC&amp;C Partner\n\nSC&C Partner, spol. s r.o. je česká vzdělávací a poradenská firma. Začátky společnosti SC&C Partner, spol. s r.o. sahají do roku 1997, kdy byla součástí pražské firmy SC&C zabývající se sociologickým a marketingovým průzkumem. Zkratka SC&C vznikla z názvu Statistical Consulting and Computing. V roce 2005 se společnost od firemní matky osamostatnila a vznikla firma SC&C Partner. Nejprve klientům byla nabízena statistická analýza dat v oblasti kvality, produktivity, marketingových, sociologických a psychologických výzkumů. \n\nKdyž se Vilém Patloka potkal s Martinem O´Malleym, který byl v té době jedním z prvních, kteří v Česku drželi titul Master Black Belt, byla zahrnuta do služeb metodika Lean Six Sigma a Lean design. V roce 2008 se společnost zaměřila na inovace a posílila tým odborníků se zaměřením na řízení a podporu vývojových a výrobních činností mezinárodních společností.\n\nSpolečnost klade velký důraz na vysokou kvalifikaci odborníků, kteří jsou experty na metodiku a zároveň mají bohaté zkušenosti z vysokých manažerských postů nadnárodních firem. Unikátně spojuje znalosti z technických, ekonomických a humanitních oborů. Nabízí kompletní služby, které zvýší efektivitu, kvalitu a návratnost vynaložené práce a investic. Jako jedna z mála konzultačních firem využívá originální materiály přímo od tvůrců, které zaručují správnou interpretaci a aplikaci užívaných metod\n\n\n\n"}
{"id": "671645", "url": "https://cs.wikipedia.org/wiki?curid=671645", "title": "Dropbox", "text": "Dropbox\n\nDropbox je webové úložiště, které využívá cloud computingu a umožňuje tak uživateli ukládat a sdílet soubory a složky s ostatními uživateli internetu pomocí synchronizace souborů. Služba je provozována společností Dropbox, Inc, která byla založena v roce 2007 Drew Houstonem a Arash Ferdowsiem díky podpoře Y Combinator startup.\n\nExistují dvě možnosti využívání – zdarma nebo placený, placený přináší více prostoru pro soubory. Při porovnání s podobnými službami, Dropbox podporuje relativně velký počet platforem od desktopu až po mobilní telefony. Nabízí celkem 10 klientů pro tyto platformy: Microsoft Windows, Mac OS a Linux (oficiální i neoficiální) a také pro oblast chytrých mobilních telefonů platforem Android, iPhone, iPad a BlackBerry. Důležitým prvkem Dropboxu je také webové rozhraní služby pro ty, kteří nemají nainstalovaného klienta. Dropbox používá model financování Freemium, což znamená, že v základním provedení je zdarma a poskytuje nenáročným uživatelům 2GB úložiště s omezením datových přenosů na 20 GB za den. U placených účtů je tento limit navýšen 1 TB úložiště a 200 GB přenosů za den.\n\nDrew Houston byl inspirován k vytvoření Dropboxu během svých studií na MIT. Zejména kvůli své časté frustraci při zapomenutí USB disku nebo nedostatcích v existujících službách, o kterých tvrdil: „trpí velkou latencí, nedostatečným prostorem, bugy nebo mě prostě nutily moc přemýšlet.“ Nejdříve tak začal vytvářet službu jen pro sebe, ale pak si uvědomil, že by z toho mohlo mít prospěch mnoho lidí se stejným problémem. Houston založil Dropbox, Inc. v roce 2007 a díky finančnímu zajištění Y Combinator fondu pro podporu startupů. Oficiální provoz Dropboxu je datován na výroční konferenci o technologií TechCrunch50 v roce 2008.\n\nV roce 2009 najal Dropbox Adama Grosse, bývalého Salesforce veterána, jako Senior vicepresidenta pro marketing a prodej. Společnost Dropbox sídlí v San Francisku a je financována Sequoia Capitall, Accel Partners a Amidzad. V lednu roku 2010 Dropbox měl více než 4 miliony uživatelů. Od poloviny roku 2009 začali uvolňovat nové funkce, které pomáhají měřit zájem zákazníků.\n\nDropbox klient umožňuje vložit jakýkoliv soubor do určené synchronizované složky Dropbox ve správci souborů, dojde tak k nahrání tohoto souboru do webového úložiště a rozšíření na všechna synchronizovaná zařízení. Uživatelé také mohou odeslat data ručně přímo přes webové rozhraní a webový prohlížeč. Díky tomu lze Dropbox považovat za alternativu k tradičním přenosným mediím a dalším podobným formám přenosu dat jako FTP nebo emailové přílohy. Klient nemá omezenou velikost souboru pro synchronizaci, ovšem přes webové rozhraní lze nahrát soubor o maximální velikosti 10 GB.\n\nZatímco Dropbox funguje i jako úložiště souborů, je zejména zaměřena na jejich synchronizaci a sdílení. Podporuje historii revizí, takže smazané soubory ze složky Dropbox mohou být kdykoliv obnoveny, a to jak přes webového klienta, tak i na kterémkoliv instalovaném klientu. Historie verzí je omezena na dobu 30 dní, ale uživatelé mají možnost získat neomezenou historii zakoupením placené verze. Dojde-li ke změně souboru v synchronizované Dropbox složce, automaticky dojde k synchronizaci na ostatní synchronizovaná zařízení. Výhodou Dropboxu je, že synchronizuje pouze tu část souboru, která se změnila, tak omezuje využívání internetu na minimum. Dropbox úložiště je šifrováno pomocí AES-256. Pokročilí uživatelé vymysleli celou řadu inovativních využití tzv. mashup technologie, která rozšiřuje funkčnost Dropboxu. Patří mezi ně posílání souborů do Dropboxu přes GMail, používat Dropbox jako zálohu chatu z IM klientů, manažer hesel apod.\n\nExistuje velké množství neoficiálních přídavků do služby DropBox, které jsou k dispozici. Většinou jsou vytvořeny komunitou okolo Dropboxu. Tyto addony jsou jak ve formě webových služeb, například SentToDropbox (který umožňuje uživatelům posílat z emailu soubory přímo do Dropboxu) a desktopové aplikace jako MacDropAny (která umožňuje uživatelům synchronizovat do Dropboxu jakoukoliv složku na jejich počítači a nikoliv pouze jednu). Je zde také několik klientů pro operační systémy, které Dropbox oficiálně nepodporuje jako Maemo, Symbian.\n\nDropbox souhlasil s dodržování autorských práv na základě pokynů DMCA, a tak odradil své uživatele od nahrávání chráněného obsahu na servery Dropbox. Jak bývá zvykem u podobných služeb, Dropbox si vyhrazuje právo smazat nebo odstranit libovolný soubor z účtu uživatele v případě, že porušuje DMCA. Dropbox také odrazuje od nahrávání pornografického, rasistického a jinak závadného obsahu.\n\n"}
{"id": "671646", "url": "https://cs.wikipedia.org/wiki?curid=671646", "title": "Willow Smithová", "text": "Willow Smithová\n\nWillow Smithová (* 31. říjen 2000 Los Angeles, USA) je americká dětská herečka a zpěvačka, dcera herce Willa Smitha a herečky Jady Smithové. Willow Smithová debutovala ve filmu Já, legenda v roce 2007.\n\nNa podzim 2010 vydala své první hudební album Whip My Hair.\n\n"}
{"id": "671652", "url": "https://cs.wikipedia.org/wiki?curid=671652", "title": "Ethylamin", "text": "Ethylamin\n\nEthylamin (mimo chemii dle PČP etylamin) (CHNH) je druhý nejjednodušší amin. Jedná se o slabou zásadu. Používá se v chemickém průmyslu a v organické syntéze.\n\nEthylamin se vyrábí dvěma hlavními způsoby:\n\n\nCHCHOH + NH → CHCHNH + HO.\n\nPři této reakci vzniká společně s ethylaminem také diethylamin a triethylamin. Takto se vyrobí asi 80 000 tun těchto aminů.\n\n\nCHCHO + NH + H → CHCHNH + HO.\n\n\nHC=CH + NH → CHCHNH,\n\nnebo hydrogenací acetonitrilu nebo acetamidu a také reakcí haloethanů (například chlorethanu nebo bromethanu) s amoniakem a hydroxidem draselným:\n\nCHCHCl + NH + KOH → CHCHNH + KCl + HO.\n\nEthylamin se používá jako prekurzor mnoha herbicidů obsahujících antrazin a simazin.\n"}
{"id": "671658", "url": "https://cs.wikipedia.org/wiki?curid=671658", "title": "Arno Breker", "text": "Arno Breker\n\nArno Breker (19. července 1900 v Eberfeldu – 13. února 1991 v Düsseldorfu) byl německý sochař a architekt. Nejvíce proslul obřími sochami čistokrevných árijců, tak jak si je představoval Hitler.\n\nJiž od dětství jej zajímalo umění. Studoval nejprve u Adolfa von Hildebranda sochařství a v roku 1920 začal studovat na akademii v Düsseldorfu, kde dosáhl mimo jiné ceny guvernéra Düsseldorfu. Již během 20. let získal různé ceny. Mimo jiné obdržel zakázku od města Budberg na vytvořetí válečného památníku. Roku 1927 se usadil v Paříži. Zde se stýkal s malíři jako Robert Delaunay, Georges Braque a obchodníkem Danielem-Henry Kahnweilerem, který jej naučil rozumět Piccasově dílu. Stýkal se i se sochaři jako Aristide Maillol či Constantin Brâncuşi. Obdržel objednávku od kostela sv. Matouše v Düsseldorfu. V roce 1932 získal pruské stipendium pro cestu do Říma a pobyt ve Ville Medici, a zde, v Římě restauroval poškozenou Michelangelovu sochu \"Pieta\". V roce 1934 se vrátil do Německa a dostal se rychle do vlivu nacistů. Nacisté brali jeho umění jako povznášející příklad proti všemu „dekadentnímu a zvrhlému“, jak nazývali díla malířů a sochařů s nimiž se Breker v Paříži stýkal. V této době se Breker také stal porotcem pro výběr plastiky na výstavu „Velké německé umění“ a vytvořil bustu Richarda Wagnera pro Hitlerovo letní sídlo v Baumgartenu v Mnichově. Také vytvořil plastiky pro Německý pavilón na Světové výstavě v Paříži v roce 1937. V roce 1938 navrhl postavy pro sál Říšského kancléřství, projektovaný Albertem Speerem. Za války mnohokrát jel do Paříže, kde se pokusil strhnout k spolupráci i francouzské umělce. Po válce byl obviněn, že se svými sochami podbízel vkusu Třetí Říše. Odpověděl: „Nikdy jsem s nacismem neměl nic společného.“ Proto byl propuštěn. Několik jeho soch bylo vystaveno v Centre Georges Pompidou v Paříži roku 1981. V roce 1985 bylo z iniciativy rodiny Bodensteinů zřízeno na jejich zámku Nörvenich soukromé Muzeum Arno Brekera. Zemřel v Düsseldorfu 13. února 1991.\n"}
{"id": "671660", "url": "https://cs.wikipedia.org/wiki?curid=671660", "title": "Postitida", "text": "Postitida\n\nPostitida (\"posthitis\", z řeckého \"ποσθη\" – \"předkožka\" a \"-ιτις\" v terminologicky využívaném významu \"zánět\") je zánět předkožky penisu. Je-li doprovázen i zánětem žaludu, nazývá se balanopostitida (a naopak samotný zánět žaludu se nazývá balanitida).\n\nVznik zánětu může být důsledkem infekce, nebo neinfekční příčiny, například kontaktní dermatitidy nebo psoriázy. Organismy způsobená postitida bývá zapříčiněna například kandidózou, chlamydiózou nebo kapavkou. Rizikovým faktorem je také cukrovka.\n\nZákladní prevencí proti samotné postitidě je důkladná hygiena, která však bývá u malých chlapců, kde ještě často nelze stáhnout předkožku, problematická. Trvalým řešením postitidy může být obřízka, tedy odstranění předkožky.\n\nNásledkem postitidy může dojít k fimóze, která dále komplikuje hygienu a zvyšuje pravděpodobnost balanopostitidy.\n"}
{"id": "671661", "url": "https://cs.wikipedia.org/wiki?curid=671661", "title": "SLO", "text": "SLO\n\nZkratka SLO může znamenat:\n"}
{"id": "671663", "url": "https://cs.wikipedia.org/wiki?curid=671663", "title": "Roland Ramoser", "text": "Roland Ramoser\n\nRoland Ramoser (* 3. září 1972, Bolzano, Itálie) je bývalý italský lední hokejista. Patři k nejlepším hokejistům italské historie, byl mnohaletým reprezentantem.\n\nVětšinu kariéry odehrál v italské lize, v letech 1996 až 2000 působil v německé lize v dresu Nürnberg Ice Tigers a Kassel Huskies. Je pětinásobným mistrem Itálie – v letech 1993 a 1994 s HC Milano a v letech 1995, 2008 a 2009 s Bolzanem. V roce 2001 se stal nejlepším střelcem italské ligy.\n\nV letech 1994 až 2009 byl pravidelným členem italské reprezentace na mistrovství světa. Účastnil se také olympijských turnajů 1994 a 1998. Velkým zklamáním pro něj bylo, když v roce 2006 nebyl nominován na domácí olympiádu v Turíně.\nNejvětším úspěchem s národním týmem bylo hned při své první účasti na vrcholném turnaji šesté místo na mistrovství světa 1994. Po Noru Tommy Jakobsenovi má nejvíce účastí na mistrovství světa.\n\n"}
{"id": "671666", "url": "https://cs.wikipedia.org/wiki?curid=671666", "title": "Doba ledová 2: Obleva", "text": "Doba ledová 2: Obleva\n\nDoba ledová 2: Obleva (v originále \"Ice age 2: The Meltdown\") je americký kreslený film z roku 2006, pokračování úspěšného snímku \"Doba ledová\".\n\n\nManny, Sid a Diego, přátelé z prvního dílu, díky náhodě zjistí, že se blíží velká katastrofa v podobě roztátí ledovců a následné potopy. Všichni se spolu s ostatními obyvateli pradávného světa vydávají na cestu k veliké lodi, která je má ochránit. Cestou zažívají podivuhodná dobrodružství a setkají se s rozvernými vačičáky Crashem a Eddiem a jejich přerostlou kamarádkou mamuticí Ellie, která ale ani na okamžik nepochybuje, že by nebyla taky vačice. To je velké a příjemné překvapení pro Mannyho, který si myslí, že je poslední mamut. Spolu tedy pokračují dál po cestě, která je pro rozmrzlé netvory čím dál tím nebezpečnější a nakonec se jim podaří přesvědčit Ellie, že není vačice a oba se do sebe s Mannym zamilují. Nakonec musí všichni prokázat svou odvahu, když je nakonec voda dostihne a Ellie s Crashem a Eddiem jdou jinudy než ostatní a Ellie je zavalená v jeskyni. Manny ji jde zachránit a Diego, který se hrozně bojí vody, musí překonat svůj strach aby zachránil ostatní. Všichni se ale díky pevné vůli a přátelství zachrání.\n\n"}
{"id": "671667", "url": "https://cs.wikipedia.org/wiki?curid=671667", "title": "Vojenská známka", "text": "Vojenská známka\n\nVojenská identifikační známka je malý tenký kovový plíšek s vyraženým jednoznačným identifikačním číslem, který mají vojáci obvykle zavěšen na krku. Známka slouží především k přesné identifikaci mrtvých nebo těžce raněných vojáků v poli během válečných operací. Její výhoda spočívala v tom, že i po mnoha letech bylo možno identifikovat tělesné ostatky mrtvého vojáka a řádně jej pohřbít i s jeho jménem a příjmením.\n\nPrvní vojenské známky se začaly používat již v druhé polovině 19. století a používají se dodnes v mnoha armádách světa. Dnes se jedná, mimo jiné, také o specifický sběratelský artikl.\n\nVzhled identifikačních známek se liší dle národu, jenž je používá. Nejčastější a nejznámější je US verze. Za zmínku stojí například BW (Bundeswehr) známka . Na rozdíl od US známek se jedná o jeden kus, který je rozlomitelný na dvě poloviny.\n\nPo úmrtí vojáka v boji se známka nebo její odlomitelná část snímá z řetízku a vkládá pod jazyk pro pozdější identifikaci, pokud to stav ostatků dovoluje. Na známky se obvykle napsalo jméno, příjmení, trvalé bydliště a krevní skupina.\n"}
{"id": "671668", "url": "https://cs.wikipedia.org/wiki?curid=671668", "title": "Hrubý vrch", "text": "Hrubý vrch\n\nNázev Hrubý vrch nese více vrcholů:\n\n"}
{"id": "671669", "url": "https://cs.wikipedia.org/wiki?curid=671669", "title": "Záhoří (Slovensko)", "text": "Záhoří (Slovensko)\n\nZáhoří (, v záhoráckém nářečí \"Záhorí\") je tradiční region a region cestovního ruchu (Záhořský region cestovního ruchu) na západě Slovenska, rozkládající se v oblasti Záhorské nížiny. \n\nZe severozápadu jej ohraničuje řeka Morava, která zde současně tvoří i státní hranici s Českou republikou a Rakouskem. Je rozděleno na Horní Záhoří, střední Záhoří a Dolní Záhoří. Někdy se do něj neřadí obce Lozorno, Jablonové, Pernek, Kuchyňa a Rohožník, které bývají také označovány jako Podhorie. \n\nDůležitá centra: Malacky, Skalica, Senica, Stupava, Holíč, Šaštín-Stráže a Gbely. Záhoráci mluví nářečím velmi podobným nářečí na sousední Moravě. \n\nZáhoří bylo v období Velké Moravy součástí Moravského knížectví. \n\nZáhoří jako region cestovního ruchu oficiálně zahrnuje: \n\nV běžném chápání však do Záhoří patří celý okres Malacky a bratislavské městské části Záhorská Bystrica a Devínska Nová Ves.\n\nOblast se mimo jiné také vyznačuje tím, že zde lidé mluví specifickým slovenským nářečím, tzv. záhoráčtinou, která má jazykově blízko k některým jihomoravským nářečím.\n\nzáhořské nářečí /|/ spisovná slovenština \n-l- se změkčuje na –ľ- (motíl, lachko – motýľ, ľahko);\n-t- se v spisovné slovenštině změkčuje na –ť- (mjet, scet – mať, chcieť );\n-í- se mění na dvojhlásky –ia-, -ie-, -iu- (vzít. písek kraší, lepší – vziať, piesok, krajšiu, lepšiu);\n-é-,-e- se mění na –ie- (mléko, scet – mlieko, chcieť);\n-ú- se mění na –ô- (múj, kúň – môj kôň );\n-ja- se mění na –ä- (mjaký, hríbja – mäkký, žriebä);\n-á- se mění na -ia- (nosá, žádajú – nosia, žiadajú);\n-str- se mění na –čr-,-č- (strevo, strešňa – črevo, čerešňa);\n-šč- se mění na –šť-(ščascí, ščebotat – šťastie, štebotať);\n-o- se zaměňuje za –u-(ohárek, moset – uhorka, musieť);\nslabiky de, te, ne, le se změkčují (devjet, tela, nescem, lehnút – deväť, teľa, nechcem, ľahnúť);\n-ď- nahrazuje –j- (anďel – anjel);\n-t- se nahrazuje hláskou –d- (suatkí – sladký)\n-sc- se mění na -chc- (scet – chcieť)\nukázka textu v záhořském nářečí:\nLevárčané chráščané!\n\nNevím, či aj dnes, ale ked sme mi chodzili do meščánki do Levár, tak nám Levárané nadávali „Levárčané – chráščané“. Víte \n\nproč? Ked sme to Leváranom povidali, strašne sa jedovali. Levárčané odjakživa bili sedlácka dzedzina, ľudé robotní, kerí \n\nvjedzeli dopjestovat šecku zeleninu. Naopak Leváre bili obec pánskejší, kerej obivatelé bili samí úradňíci, robotňíčci a takí, \n\nže sa im velice na poli robit nesceuo. Okrem druhej zeliňini Levárčané pjestovali aj zelé (kapustu). Túto naukládali do sudú. \n\nDruhé huavički si nechávali aj na celú zimu. Chráščí je huavička zelá, kerá dobre nenarostua a je mjaká. Zato, že Levárané \n\nzelé nepjestovali biuo im dobré, ked ím Levárčané za uacnejší peňíz prodali aj chráščí. Navíše nám „z vďaki za to“ nadávali \n\nLevárčané – chráščané.\n"}
{"id": "671679", "url": "https://cs.wikipedia.org/wiki?curid=671679", "title": "Calvin Russell", "text": "Calvin Russell\n\nCalvin Russell, narozen jako Calvert Russell Kosler (1. listopadu 1948 – 3. dubna 2011) byl americký roots rockový zpěvák-skladatel a kytarista.\n\n\n"}
{"id": "671683", "url": "https://cs.wikipedia.org/wiki?curid=671683", "title": "Gary Young (bubeník)", "text": "Gary Young (bubeník)\n\nGary Young (* 3. květen 1953, Mamaroneck, New York, USA) je americký hudebník a původní bubeník alternativní rockové Pavement.\n"}
{"id": "671684", "url": "https://cs.wikipedia.org/wiki?curid=671684", "title": "Ś", "text": "Ś\n\nŚ (minuskule ś) je písmeno latinky. Vyskytuje se v polštině, dolnolužické srbštině, černohorštině, slezštině, běloruštině, vilamovštině, romštině, votštině a saanštině. Znak je složen z písmene S a čárky.\n\nV polštině, dolnolužické srbštině a černohorštině se ś vyslovuje jako neznělá alveolopalatální frikativa []. V běloruštině a votštině jako palatalizované \"s\", tedy [] (ekvivalent v cyrilici сь).\n\nV HTML a Unicode mají písmena Ś a ś tyto kódy:\n"}
{"id": "671685", "url": "https://cs.wikipedia.org/wiki?curid=671685", "title": "Kolský superhluboký vrt", "text": "Kolský superhluboký vrt\n\nKolský superhluboký vrt () je nejhlubší vrt na světě a byl zapsán do Guinessovy knihy rekordů (také se mu říká Díra do pekla). Nachází se v Murmanské oblasti ve vzdálenosti 10 km od města Zapoljarnyj na území geologického Baltského štítu. Dosahuje hloubky 12 261 m. Na rozdíl od jiných vrtů, které byly prováděny za účelem hledání ropy nebo geologického průzkumu, cílem tohoto byl pouze výzkum litosféry v místě, kde Mohorovičićova diskontinuita prochází blízko zemského povrchu. Vrt byl započat v roce 1970 a ukončen byl v roce 1994.\n\nBěhem provádění Kolského vrtu bylo učiněno cca 12 000 nových objevů v geologii.\n\nMinimálně od roku 1997 se internetem šíří městská legenda, že vrt byl zastaven z důvodů údajného provrtání se do „pekla“. Nicméně samotná legenda je staršího data, poprvé se pravděpodobně objevila v anglofonní části světa v rámci vysílání Trinity Broadcasting Network v roce 1989. Ruští inženýři údajně měli spustit do vrtu mikrofon, který měl zachytit podivné nářky. Tento audio záznam koluje na internetu jako autentický. Nicméně jedná se o část soundtracku z roku 1972 k filmu \"Baron Blood\", který byl pouze částečně remixován.\n"}
{"id": "671686", "url": "https://cs.wikipedia.org/wiki?curid=671686", "title": "Gary Young", "text": "Gary Young\n\nJméno Gary Young má více osobností:\n\n"}
{"id": "671689", "url": "https://cs.wikipedia.org/wiki?curid=671689", "title": "Olivia de Havilland", "text": "Olivia de Havilland\n\nOlivia de Havilland, rodným jménem Olivia Mary de Havilland (* 1. července 1916 Tokio, Japonsko) je americká filmová herečka, která byla pětkrát nominována na Cenu Akademie. Ocenění získala dvakrát, a to za filmy \"Každému dle zásluh\" a \"Dědička\".\n\nNarodila se v Tokiu, v Japonsku britským rodičům, Walteru de Havillandovi a herečce Lilian Augusta Ruse, známější pod uměleckým jménem Lilian Fontaine. V Japonsku se taky narodila její mladší sestra Joan Fontaine, která se později stala herečkou a nositelkou Oscara. Když byly Olivii dva roky, rodina se přestěhovala ho Států. V roce 1919 se rodiče rozvedli. Olivia studovala na katolické dívčí škole v Belmontu, v Kalifornii. Už na střední škole se věnovala hraní a první hlavní roli dostala v příběhu o Alence v říši divů.\n\nSvoji profesionální kariéru zahájila filmem \"Alibi Ike\" z roku 1935. V témže roce si zahrála Hermiu ve filmové verzi \"Snu noci svatojánské\". Na natáčení se seznámila s Mickeym Rooneym, kterého pak viděla až po téměř sedmdesáti letech na udělování Oscarů. S touhle postavou měla zkušenosti už předtím a to v divadle, kde svým výkonem upoutala slavného režiséra Maxe Reinhardta. Shakespearova klasika započala její spolupráci s Warner Bros., což byl pro začátek kariéry slibný krok. Postupem času se však tahle svázanost s jedním studiem stala pro ní frustrací.\n\nMladá a naivní zazářila s hollywoodským idolem Errolem Flynnem ve filmech \"Captain Blood\" (1935), \"Útok lehké kavalerie\" (1936) a v klasice \"Dobrodružství Robina Hooda\" (1938). De Havilland a Flynn vytvořili jednu z nejslavnějších a nejatraktivnějších filmových dvojic v dějinách kinematografie. Hráli spolu v deseti filmech.\n\nJedna z její nejznámějších rolí přišla na konci třicátých let v epickém dramatu \"Sever proti Jihu\", kde ztvárnila postavu Melanie. Za ní byla poprvé nominovaná na Oscara a to v kategorii herečka ve vedlejší roli. Cenu nakonec vyhrála kolegyně ze stejného filmu, Hattie McDaniel. Olivia byla pořád v rukou studia Warner Bros., kterému se upsala. Když ji režisér George Cukor (který jako režisér film nedokončil kvůli skandálu s Clarkem Gablem a proto byl nahrazen Victorem Flemingem) oslovil kvůli roli Melanie, byla nadšená. Dokonce prosila manželku Jacka Warnera (zakladatele Warner Bros.), aby ji uvolnil na natáčení. Warner nakonec souhlasil a tak se Olivia de Havilland zapsala do dějin svým nezapomenutelným výkonem.\n\nRok 1941 se do její kariéry zapsal žalobou na společnost Warner Bros. Ta si nárokovala delší spolupráci s herečkou a to dokonce o víc jak půl roku. Tím měla porušit práva de Havilland domluvené ve smlouvě. Společnost to vysvětlovala její absencí po dobu natáčení filmů pro jiná studia. Soudní pře trvala skoro dva roky a po tuto dobu nesměla Olivie hrát. Stihla však ještě zazářit ve snímku Michaela Curtize \"Santa Fe Trail\" (1940), ve westernu \"Sedmá kavalérie\" (1941), ale především v romanci \"Brána ke štěstí\" (1941). Poslední jmenovaný film ji vynesl další nominaci na Cenu Akademie, tentokrát za hlavní ženský herecký výkon. Oscara nakonec nevyhrála Olivia, ale její sestra Joan Fontaine za Hitchcockův film \"Podezření\". Tehdy se začala psát rivalita mezi slavnými sestrami. Údajně po vyhlášení vítěze Olivia natáhla ruce jako gesto gratulace, byla však sestrou ignorována.\n\nNejvětší popularita a úspěchy na Olivii teprve čekali. Když po vítězství v soudní rozepři s Warnerem nastolila nová pravidla najímání herců v Hollywoodu, vrhla se do dramatu \"Každému dle zásluh\", který ji přinesl prvního Oscara. Vylíčila v něm mladou Jody Norris, které zahyne snoubenec právě v den, kdy se ona dozvídá o svém těhotenství. Jody se rozhodne dítě nevychovávat, protože to v danou dobu a na malém městě není zrovna přijatelné. Svěří dítě do péče přátelům věříc, že jeho vývoj bude moci sledovat z povzdáli. Když ji na celých dvacet let osud přinutí odejít do New Yorku, změní se celý její život. Druhý Oscar přišel 23. března 1950 s postavou Catherine Sloper ve filmu \"Dědička\". Partnerem ji v romantickém dramatu odehrávajícím se v polovině 19. století byl Montgomery Clift. Za stejnou roli vyhrála svůj první Zlatý glóbus.\n\nV padesátých letech hrála ve snímcích \"Moje sestřenice Rachel\" (1952), \"Ne jako cizinec\" (1955) nebo \"Pyšný rebel\" (1958). Příležitostně se objevila na Broadwayi a v šedesátých a sedmdesátých letech dokonce v televizi. Za ztvárnění carevny Marie v televizním příběhu \"Anastázie\" získala druhý Zlatý glóbus a byl to její předposlední hraný počin. Tím úplně posledním byl příběh britského prince Edwarda, Prince z Walesu, který se později vzdal trůnu kvůli lásce k rozvedené Wallis Simpson. Olivia de Havilland ve snímku vylíčila její tetu Bessie Merryman.\n\nJeště jako mladičká osmnáctiletá herečka poznala lamače dámských srdcí Errola Flynna. Představovali pro Hollywood a diváky úžasný a nezapomenutelný filmový pár podobný dvojici Tracy - Hepburn. Olivia vlastně dle vlastních slov nikdy nepostřehla, že je do něj zamilovaná. V té době byl ostatně ženatý s herečkou Lilou Damitou.\n\nOlivia de Havilland byla dvakrát vdaná. Poprvé za spisovatele Marcuse Goodriche, se kterým byla sezdána sedm let. Vzali se v roce 1946. Měli spolu syna Benjamina (* 1949), který se stal matematikem, a kterého matka přežila. Zemřel po letitém boji s Hodgkinovou nemocí v roce 1991.\n\nDruhým manželem byl novinář a editor Pierre Galante. Spolu byli od roku 1955 až do roku 1979. Měli spolu dceru Gisele (* 1956), která se stala žurnalistkou ve Francii, kde Olivia už od padesátých let žije.\n\nOlivia a Joan vyrůstaly po rozvodu u matky v Saratoze v Kalifornii. Obě měly sen stát se herečkami, což se jim povedlo. Olivia si nechala jméno po svém otci, Joan zvolila nejdřív pseudonym Burfield, později po svém otčimovi Fontaine. Jako první sestry vůbec byly nominovány a posléze oceněné Oscarem. Byl to právě rok 1942, ve kterém obě získaly nominace na Cenu Akademie, kterou tenkrát vyhrála Joan. Životopisec Charles Higham uvádí, že sestry měly složitý vztah už od dětství.\n\nOd roku 1975 však sestry spolu nemluví. Olivia žije ve Francii, Joan v USA. Za vším stojí incident ohledně úmrtí jejich matky, kdy Olivia nepozvala Joan na zádušní mši. Vztah naprosto ochladl po zveřejnění Joaniny monografie v roce 1978.\n\nI ve svém úctyhodném věku je občasným hostem filmových událostí a televizních rozhovorů. Když v roce 1998 umíral její druhý muž, nemohla se zúčastnit udělování 70. Oscarů. To napravila v roce 2003, kdy Oscar slavil 75. narozeniny, a kde uvedla 58 svých kolegů oceněných cenou za herecké výkony. Vysloužila si poctu od celého Hollywoodu. V červnu 2006 se zúčastnila oslav svých devadesátých narozenin v Los Angeles.\n\nPři příležitosti 65. výročí od uvedení filmu \"Sever proti Jihu\" uspořádala televize TCM retrospektivní dokument \"Melanie Remembers\" (ve volném překladu \"Melanie vzpomíná\"). Olivia ve čtyřicetiminutovém rozhovoru vzpomíná na natáčení a na své herecké kolegy Clarka Gableho a Vivien Leigh.\n\nV listopadu 2008 obdržela z rukou tehdejšího prezidenta George W. Bushe národní medaili za umění. A v září 2010 zase z rukou francouzského prezidenta Řád čestné legie.\n\nV únoru 2011 byla čestným hostem 36. ročníku udělování francouzských filmových cen César.\n\nDodnes je členkou americké Akademie filmových věd a umění, a nejen proto shledává nové filmy. Její oblíbenou herečkou je Meryl Streepová, o které říká: \"Je pozoruhodná. Dívám se na vše, v čem hrála. Nikdy jsem jí však nepotkala. Není to ani nutné.\"\n\n\n\n\n\n\n"}
{"id": "671690", "url": "https://cs.wikipedia.org/wiki?curid=671690", "title": "GPU (rozcestník)", "text": "GPU (rozcestník)\n\nZkratka GPU může znamenat:\n\n\n"}
{"id": "671692", "url": "https://cs.wikipedia.org/wiki?curid=671692", "title": "Ź", "text": "Ź\n\nŹ (minuskule \"ź\") je písmeno latinky. Vyskytuje se v polštině, dolnolužické srbštině, černohorštině, slezštině, latince běloruštiny, vilamovštině, romštině a votštině. Jako součást digrafu Dź je i v hornolužické srbštině. Znak je složen z písmene Z a čárky.\n\nV polštině, dolnolužické srbštině a černohorštině se ź vyslovuje jako znělá alveolopalatální frikativa []. V běloruštině a votštině jako palatalizované \"z\", tedy [] (ekvivalent v cyrilici зь).\n\nV HTML a Unicode mají písmena Ź a ź tyto kódy:\n"}
{"id": "671693", "url": "https://cs.wikipedia.org/wiki?curid=671693", "title": "Banánový Joe", "text": "Banánový Joe\n\nBanánový Joe je italsko-německá filmová komedie režiséra Stefano Vanzina z roku 1982. Hlavní roli veselého mírumilovného a nevzdělaného dobráka Banánového Joea hrál Bud Spencer.\n\nBanánový Joe žije v domorodé vesnici zvané Amantido uprostřed džungle jako opatrovatel tamějších domorodců a obchodník s banány. Tím, že žije v džungli daleko od civilizace, nemůžeme se divit, že neumí číst, psát, počítat a ani neví jak se jmenuje (kromě jeho přezdívky samozřejmě). Jednou, když jede s dovážkou banánů na pevninu, zastaví ho zdejší policista a loď mu zabaví, protože Joe nemá licenci k obchodování. Ten ale ani neví, co to ta licence je. A tak se Joe vydává na vlastní pěst do ruchu civilizace a snaží se najít své pravé jméno, a samozřejmě povolení k obchodu. Zároveň ale řeší problémy s velkoobchodníkem s banány, váženým panem Torsillou…\n\n"}
{"id": "671694", "url": "https://cs.wikipedia.org/wiki?curid=671694", "title": "Jackie Jackson", "text": "Jackie Jackson\n\nSigmund Esco „Jackie“ Jackson (* 4. května 1951, Gary, Indiana, USA) je americký zpěvák a skladatel, nejvíce známý jako člen skupiny The Jackson 5. Je také starším bratrem Michaela Jacksona.\n"}
{"id": "671697", "url": "https://cs.wikipedia.org/wiki?curid=671697", "title": "Jiráskův buk", "text": "Jiráskův buk\n\nJiráskův buk byl památný strom, který rostl nedaleko města Hronov (okres Náchod, Královéhradecký kraj). Pod korunou býval dřevěný stůl, u kterého sedal a psal Alois Jirásek.\n\nBuk stál nad starou cestou ve směru Police nad Metují na svahu Jírové hory, kde se v současnosti říká \"V lískách\". Výrazně převyšoval okolní smrkový porost a lidé ho považovali za nejstarší a nejmohutnější strom v širokém okolí. Tím byl ale jen do 70. let 20. století, kdy si na jeho kořenech rozdělaly děti oheň. Od toho chytla dutina a hasičský zásah už nestačil strom zachránit - musel být poražen. Tlející a obrostlé torzo původního Jiráskova buku je ale na místě k vidění dodnes. 26. září vyčistily děti z \"DDM Domino Hronov\" okolí stromu a 28. října 2009 vybraly malý buk u pařezu starého, který ponese jeho památku.\n\n\n\n"}
{"id": "671704", "url": "https://cs.wikipedia.org/wiki?curid=671704", "title": "Ian McLagan", "text": "Ian McLagan\n\nIan McLagan (jako Ian Patrick McLagan, 12. května 1945, Hounslow, Spojené království – 3. prosince 2014, Austin, Texas, USA ) byl anglický hudebník a skladatel, Známý jako klávesista skupiny Small Faces.\n"}
{"id": "671709", "url": "https://cs.wikipedia.org/wiki?curid=671709", "title": "Kongresový palác v Paříži", "text": "Kongresový palác v Paříži\n\nKongresový palác v Paříži (francouzsky \"Palais des Congrès de Paris\") je stavba v Paříži v 17. obbvodu. Slouží k pořádání kongresů, podnikových akcí a kulturních vystoupení, které organizuje společnost \"Viparis\". Součástí kongresového komplexu je i Hôtel Concorde La Fayette.\n\nVýstavba probíhala na začátku 70. let a palác byl otevřen v roce 1974. Jeho architektem je Guillaume Gillet. Jeho fasáda byla rekonstruována v roce 1998, autorem byl architekt Christian de Portzamparc. Palác má čtyři přednáškové sály ve čtyřech patrech. Největší z nich je \"Grand Amphithéâtre\" (Velký amfiteátr) se 3723 místy, další jsou \"Amphithéâtre Bordeaux\", \"Amphithéâtre Bleu\" (Modrý) a nejmenší \"Amphithéâtre Havane\". V budově je rovněž velké množství konferenčních místností a dvoupodlažní nákupní centrum.\n\nV paláci se opakovaně uskutečnilo předávání filmové ceny César (1976, 1981, 1986, 1987, 1988, 1992, 1995), proběhla zde i pěvecká soutěž Eurovize (1978). Ze zpěváků zde vystoupili např. Charles Aznavour, Liza Minnelli, Bruce Springsteen, Sonic Youth, Bob Dylan, Alexandrovci, Donna Summer, Mireille Mathieu nebo Elton John. Každoročně zde v červnu vystupuje pěvecký sbor Les Chœurs de Paris XIII.\n\n"}
{"id": "671713", "url": "https://cs.wikipedia.org/wiki?curid=671713", "title": "Hôtel Concorde La Fayette", "text": "Hôtel Concorde La Fayette\n\nHôtel Concorde La Fayette je hotel v Paříži v 17. obvodu. Se svými 137 metry výšky (s anténou 190 m) je nejvyšším hotelem ve Francii a třetí nejvyšší stavbou na území města po Eiffelově věži a Tour Montparnasse. Budova z roku 1974 je součástí kongresového centra. Název hotelu se skládá z označení hotelového řetězce a jména generála La Fayetta.\n\nProstor, na kterém se dnes hotel nachází, byl původně nezastavěný a v létě zde probíhaly poutě a kolotoče. Po druhé světové válce zde bylo postaveno několik provizorních budov. V roce 1960 rozhodla obchodní a průmyslová komora vzhledem k nárůstu cestovního ruchu a kongresové turistiky postavit kongresové centrum a spolu s ním i hotel. Ten byl otevřen v dubnu 1974.\n\nArchitekty hotelu byli Henri Guibout, Serge Maloletenkov a Yves Betin, kongresový palác navrhl architekt Guillaume Gillet. Palác i hotel společně vytvářejí kongresové centrum. Hotel je vysoký 137 m a s anténou dosahuje výšky 190 m. Má 38 podlaží, z toho 5 technických. Ve 33 patrech je 950 pokojů. Má 12 výtahů, 57 přednáškových sálů o celkové rozloze 4000 m, ve 33. patře se nachází bar s výhledem.\n\n\n"}
{"id": "671718", "url": "https://cs.wikipedia.org/wiki?curid=671718", "title": "Československá hokejová reprezentace v sezóně 1926/1927", "text": "Československá hokejová reprezentace v sezóně 1926/1927\n\n\n"}
{"id": "671723", "url": "https://cs.wikipedia.org/wiki?curid=671723", "title": "Velká aliance", "text": "Velká aliance\n\nJako Velká aliance se označují dvě koalice vzniklé proti francouzskému králi Ludvíku XIV. a Francii nejdříve v tzv. \"válce o falcké dědictví\" (devítileté válce) a posléze ve válce o dědictví španělské.\n\nBezprostředním předchůdcem Vídeňské velké aliance byla tzv. Augšpurská liga, založená v roce 1686 císařem Leopoldem I. a několika jihoněmeckými knížaty za účelem bránit Rýnskou Falc proti snahám Francie o její získání. \n\nKdyž totiž zemřel bez potomků kurfiřt Rýnské Falce Karel II. Falcký, měly jeho země přejít pod vládu katolické linie rýnských Wittelsbachů. Francouzský král Ludvík XIV. však vystoupil s dědickými nároky na toto území jménem mladší sestry Karla II. Falckého, své švagrové Alžběty Šarloty Falcké, manželky jeho mladšího bratra Filipa I. Orleánského; v důsledku toho vypukl devastující válečný konflikt, Devítiletá válka (1688-1697). Proti Francii Ludvíka XIV. se s cílem zamezit další francouzské územní expanzi postavila Augšpurská liga, koalice evropských států uzavřená mezi císařem Leopoldem I., španělským králem Karlem II., švédským králem Karlem XI., bavorským kurfiřtem Maxmiliánem II. Emanuelem a řadou dalších říšských knížat.\n\nVídeňská velká aliance vznikla po anexi a zničení Porýnské Falce Francií v letech 1688-1689 v květnu roku 1689, když se k Aušpurské lize připojily Anglie a Nizozemí pod vedením Viléma III. Oranžského. \n\nCílem Velké vídeňské aliance bylo zachování dohod sjednaných ve Vestfálském míru a Pyrenejském míru, tedy donutit Francii stáhnout se z území, která dobyla za Ludvíkovy vlády (tj. do hranic z roku 1659). Krátce po uzavření aliance, 17. května 1689 vyhlásila Anglie Francii válku. Ke konečnému zformování tzv. Velké aliance, kterou tvořili císař, Anglie a státy sdružené v Augšpurské lize, došlo do léta 1690. Ke koalici se ještě připojili vévodové lotrinský a savojský, kurfiřti bavorský a braniborský a své spojenectví znovu potvrdil španělský král. Švédové a Dánové však v roce 1691 z aliance vystoupili. \n\nV roce 1697 uzavřením míru z Rijswijku, kterým Devítiletá válka skončila, tato koalice zanikla.\n\nTitul falckého kurfiřta nakonec přešel do rukou katolické linie Wittelsbachů, reprezentované Filipem Vilémem Falckým, ovšem za cenu zničení do té doby kvetoucí země.\n\nHaagská velká aliance mezi císařem, téměř všemi říšskými knížaty, Anglií, Nizozemím, Portugalskem a Dánskem vznikla v roce 1701 s vypuknutím Války o španělské dědictví s cílem zabránit francouzsko-bourbonské hegemonii v Evropě.\n"}
{"id": "671730", "url": "https://cs.wikipedia.org/wiki?curid=671730", "title": "Spielberk Towers", "text": "Spielberk Towers\n\nSpielberk Towers je dvojice výškových budov v Brně, budovy nesou označení Tower A a Tower B. Vyšší z nich je Tower B, která je díky své výšce 85 m druhou nejvyšší budovou v Brně. Nižší Tower A dosahuje výšky 52,9 m. Stavby jsou součástí Spielberk Office Centre v expandující části Brna, ve čtvrti Štýřice v ulici Holandská.\n\nObě budovy mají společné přízemí a dvě podzemní podlaží. Tower B má 19 pater, typická využitelná plocha patra (od druhého patra výše) je 829 m². Po přestávce v prvních letech ekonomické krize byla hrubá stavba dokončena na jaře 2011. Úplné dokončení stavby proběhlo v roce 2012. Budova získala v roce 2012 certifikaci BREEAM na úrovni „Outstanding“. Nacházejí se zde kanceláře.\n\nNižší Tower A byla několik let rozestavěná a kvůli svému pozdějšímu dokončení nebyla nějaký čas využívána. Má 13 pater, přičemž typická využitelná plocha patra (od druhého patra výše) je 616 m². Na konci října 2016 byl v budově otevřen hotel Courtyard řetězce Marriott s 201 pokoji.\n\n\n"}
{"id": "671735", "url": "https://cs.wikipedia.org/wiki?curid=671735", "title": "Tomáš Hajíček", "text": "Tomáš Hajíček\n\nTomáš Hajíček je český zpěvák a jediný původní člen skupiny Krucipüsk.\n\nNa prknech Divadla Ta Fantastika ztvárnil vedlejší roli žebráka v muzikálu Obraz Doriana Graye. V roce 2010 si zahrál roli učitele Horáka ve filmu \"Bastardi\", na němž se podílel i jako spoluautor hudby. V roce 2014 spolupracoval i na filmu \"Burácení\" režiséra Adolfa Ziky, připravovaném k uvedení do kin na podzim téhož roku.\n\nZpívá v části písně „Zpěvák na inzerát“ z alba \"Našim klientům\" skupiny Wohnout.\n\n"}
{"id": "671741", "url": "https://cs.wikipedia.org/wiki?curid=671741", "title": "Potměchuť (opera)", "text": "Potměchuť (opera)\n\nPotměchuť (v německém originále Der Nachtschatten) je romantická kouzelná opera o třech dějstvích českého skladatele Františka Škroupa (Plavec 29) na libreto rakouského divadelníka Carla Josefa Schikanedera Premiéru měla 30. prosince 1829 v pražském Stavovském divadle.\n\nŠkroup napsal svou první operu na německé libreto roku 1827. V rámci svého postavení druhého kapelníka pražského Stavovského divadla, jímž se toho roku stal, byl povinen skládat příležitostnou hudbu k různým hrám a vystoupením a tato opera je rovněž spíše dílem příležitostným.\n\nLibreto pochází od Carla Josefa Schikanedera (1773-1845), což byl příslušník významné divadelní rodiny; jeho strýc byl Mozartův libretista Emanuel Schikaneder. C. J. Schikaneder působil v Praze jako herec od roku 1819 a od roku 1821 byl režisérem opery Stavovského divadla, psal hry a i sám skládal hudbu. Jeho aktivita patřila zejména lidově oblíbenému žánru „hry se zpěvy“ (singspiel a důrazem na mluvenou složku), často „kouzelné“, tj. s fantazijní výpravou a efektními divadelními triky.\n\nZ tohoto žánru, též nazývaného „vílí opera“ (Feenoper), vychází i Škroupova zpěvohra; vedle toho je však ovlivněna italskou belcantovou operou.\nDoloženo je pouze jedno představení opera, totiž premiéra 30. prosince 1829. Dobová kritika Škroupovi neupírala kategoricky talent, ale dílo odsoudila: „Nemůžeme však přesto jinak než poznamenat, že se jeho první pokus“ – rozumí se v německé vážné opeře – „nezdařil a že by napříště stálo za námahu se vůči mínění publika, které se také tentokrát vyjadřovalo bezprostředněji, než to může učinit divadelní zpravodajství, nepřeceňovat.“\n\n\"Potměchuť\" má formu singspielu, tedy hudebních čísel spojovaných mluvenými dialogy (protože se zachovala jen partitura opery bez dialogů, je nutné děj rekonstruovat). Objem hudby je na žánr výpravné zpěvohry nadprůměrně veliký (celá partitura má přes 400 stran), při faktickém uvedení byl značně krácen. Hudebním vzorem jen Škroupovi jak starý romantický „kouzelný“ singspiel ve stylu Wenzela Müllera, tak modernější německá romantická opera ve stylu Carla Marii von Webera. Častá jsou lyrická až sentimentální místa kontrastující s dramatickým popisem bouře, loveckými výjevy či s pijáckou písní. Instrumentace je obratná, typicky pro romantismus je zdůrazněna úloha dechových nástrojů.\n\nDalším vzorem, který Škroup v této opeře využívá, ačkoli s menším uměleckým úspěchem, je italská belcantová opera. Příznačné jsou pro to koloratury v partech hlavních postav. Zejména je patrný vliv Rossiniho \"Popelky\", která se v sezóně 1826-27, tedy v době vzniku \"Potměchuti\", ve Stavovském divadle hojně hrála. S \"Potměchutí\" má navíc společnou i řadu dějových motivů.\n\nCelkově jsou melodie spíše nápodobné a eklektické, zato je zjevný Škroupův dramatický smysl ve výstavbě ansámblů a spádu scén. Nejcennějším číslem díla je patrně předehra, uváděná i samostatně.\n\n(Kraj lesa) Služebnictvo za zpěvu pijácké písně přivádí na scénu původ Otilie, ženy rytíře Mondoneda, jež cestuje v doprovodu své dcery Romany, schovanky Rosy a důvěrnice Brigitty. Otilie posílá Romanu a Rosu do lesa na kvítí. Vrátí se jen Romana a průvod spěšně odejde. Když se objeví i Rosa – našla v lese kvítek potměchuti – zjistí, že zůstala v lese sama a že se blíží bouře. Když je hromobití nejprudší a Rosa volá o pomoc, zjeví se jí víla Alcire a promění temný les ve vesnickou krajinu.\n\n(Proměna – venkovská krajina) Rosa víle vysvětluje, že je zaslíbena knížeti Ayermontovi; jen sňatkem s ním prý dojde štěstí. Sotvaže dívka i víla zmizí, přichází ve skvělém průvodu samotný kníže jedoucí na Mondonedův hrad za svou vyvolenou Rosou. Zastavuje se u besídky obrostlé potměchutí a velebí malebnou krajinu. Alcire jej zkouší: proč nechce raději dědičku Romanu namísto nemajetného nalezence Rosy? Ale kníže se nedá zmást a chce jen svou nevěstu. Víla mu ji tedy přivádí a v její přítomnosti se oba snoubenci poprvé setkají.\n\n(Mondonedův hrad) Na hradě rytíře Mondoneda služebnictvo připravuje uvítání knížeti. Mondonedo i Otilie se ujišťují, že v nepřítomnosti Rosy kníže jistě podlehne půvabům Romany. Tento plán se však rozplyne, když vidí přijíždět knížete i s Rosou.\n\nZatímco zásnubní slavnost začíná, Otilie s Romanou se chtějí zbavit Rosy pomocí čar. Romana si vetkne do živůtku snítku, která svou nositelku promění v lítici. Při následujícím tanci Otilie vymění Rosinu snítku za Romaninu. Rosa náhle získá podobu fúrie. Kníže se jí zhrozí a hledá záchranu u Romany, zatímco na nebohou Rosu se všichni sesypou. V poslední chvíli ji opět zachrání víla Alcire, která poté bleskem zapálí hrad. Všichni ve zmatku prchají, hrad se řítí.\n\n(U věže hradu) Mondonedo chce uvěznit Rosu ve věži hradu; z povzdálí je slyšet zpěv přicházejících cikánů. Rytíř se chystá svrhnout schovanku do věže, ale zabrání mu v tom zjevení ducha jeho bratra. Mondonedo se tady rozhodne probodnout Rosu na místě, ale na pokyn víly zahřmí a na místě Rosy se objeví Romana, nad níž stojí cikánky s tasenými dýkami. Rytíř se strachuje o dceru, ale víle spílá. Je za to potrestán tím, že jej pronásledují lítice, a Romana oslepne.\n\n(Proměna – pokoj knížete Ayermonta) Ayermont vzdychá po Rose. Víla Alcire mu ji opět přivádí, tentokrát i s ujcem Bennem a s příslibem dědictví po rodičích.\n\n(Proměna) Mondoneda a Otilii přivedly lítice ke skále, z níž se kdysi zřítil rytířův bratr. Oba manželé litují svých činů a přejí si jen zdraví pro svou dceru. Mondonedo se chce v zoufalství vrhnout se skály, ale opět zahřmí a skála se promění v potměchutí obrostlou besídku, v níž Rosa a uzdravená Romana drží Mondoneda v náručí.\n\n(Proměna) Víla žehná Rose a Ayermontovi. Jejich vzájemné milostné vyznání a oslavný sbor ukončují operu.\n\n"}
{"id": "671745", "url": "https://cs.wikipedia.org/wiki?curid=671745", "title": "Československá hokejová reprezentace v sezóně 1925/1926", "text": "Československá hokejová reprezentace v sezóně 1925/1926\n\n Československo – Polsko 0:1 (0:1, 0:0)\n\n23. ledna 1926 – Praha \nBranky Československa : nikdo\nBranky Polska: Tupalsky.\nRozhodčí: Jan Palouš (TCH)\n\nČSR: Jaroslav Pospíšil – Václav Doležal (21. Jan Krásl), Valentin Loos – Josef Šroubek, Jaroslav Jirkovský, Jaroslav Pušbauer.\n\nPolsko: Czaplicki – Zebrowski, Aleksander Kowalski – Tupalski, Adamovski, Kuděj.\n\n\n"}
{"id": "671747", "url": "https://cs.wikipedia.org/wiki?curid=671747", "title": "Pětiletka nádherných pohřbů", "text": "Pětiletka nádherných pohřbů\n\nPětiletka nádherných pohřbů () je ironická aliterace používaná ruskými historiky a politiology k označení let 1980–1985, kdy vyvrcholila krize komunistického systému a projevila se mimo jiné sérií úmrtí nejvyšších představitelů SSSR. Lid tato kuriózní situace inspirovala k četným vtipům: sáhodlouhé přenosy z pohřebních ceremonií se nazývaly „nejsledovanějším televizním seriálem“ a za nový sovětský národní sport byly označeny „závody na lafetách okolo Rudého náměstí“.\n\nLeonid Iljič Brežněv usiloval především o stabilitu systému (po zkušenostech s vnitrostranickým bojem o moc) a nedůvěřoval mladé generaci. Obklopoval se pouze svými vrstevníky, od kterých požadoval spíše loajalitu než vlastní nápady. Tak se stalo, že na konci sedmdesátých let tvořili politbyro převážně sedmdesátníci. Životní styl, založený na služebních cestách, chození na hony a rituálních pitkách, jejich zdravotnímu stavu také neprospěl, stejně jako neustálý stres spojený s udržením pozice. Jejich tělesná a duševní zchátralost dosahovala makabrózních rozměrů, nebyli schopni srozumitelně mluvit a pohybovat se bez pomoci tělesných strážců.\n\nAnekdota: \"TASS oznamuje: \"Buržoazní tisk napsal, že na letošních prvomájových oslav byla na tribuně místo soudruha Brežněva figurína. Je to sprostá pomluva. Ve skutečnosti\ntam byl tentokrát místo figuríny soudruh Brežněv osobně.\"\"\n\nJiná anekdota: \"Brežněv na zasedání politbyra. \"Navrhuji, aby byl soudruh Gromyko odvolán z funkce, protože už úplně zdětinštěl. Zrovna včera mi vzal ze stolu mého gumového oslíka a ještě ho nevrááátíííl!\"\"\nPostupně zemřeli:\n\n\nŠpatný zdravotní stav vysokého funkcionáře byl přísně utajován a úmrtí bylo zpravidla oznámeno se zpožděním. Následovalo vyhlášení třídenního státního smutku, kdy byly zakázány všechny koncerty, divadelní představení a podobně. V televizi a rozhlase se vysílal pouze Chopinův \"Pohřební pochod\". \n\nAnekdota: \"Chlapeček pláče, proč nedávají v televizi Večerníček. Otec mu vysvětluje: \"Umřel Černěnko.\" Dítě se ptá: \"A ten mluvil zajíčka nebo prasátko?\"\"\n\nOkázalý pohřební obřad za účasti zahraničních představitelů se konal u Leninova mauzolea, rakev byla uložena u Kremelské zdi.\n\nAnekdota: \"Thatcherová se ptá Reagana, proč nebyl na Andropovově pohřbu. \"Měl jsem moc práce, tak pojedu až příští rok.\"\"\n\nVe školách a továrnách se pořádaly slavnostní tryzny, delegace na pohřeb byly vysílány z celé země\n\nAnekdota: \"Ivanov byl vybrán, aby za celou dílnu nesl transparent na pohřbu Černěnka. \"Proč já?\" protestuje. \"Už jsem nesl za Brežněva i za Andropova.\" Parťák odpovídá: \"Právě proto, Ivanove, máš šťastnou ruku!\"\"\n\nPodle významných nebožtíků byla přejmenována města - např. Naberežnyje Čelny dostaly název Brežněv, z Rybinska se stal Andropov. Za Gorbačova byly sídlům vráceny původní názvy.\n\nAnekdota: \"U pokladny na nádraží si jeden člověk koupí jízdenku do Brežněva, druhý do Andropova, další ve frontě žádá lístek do Černěnka. Pokladní říká: \"To musíte za roh, tam je předprodej.\"\"\n\nZávěr Pětiletky pyšných pohřbů se už nesl ve znamení naprosté ztráty autority státního a stranického vedení.\n\nAnekdota: \"Večerní televizní zprávy začíná hlasatel Igor Kirillov slovy: \"Občané, budete se nejspíš smát, ale už zase nás postihla tragická ztráta.\"\" \n\n"}
{"id": "671750", "url": "https://cs.wikipedia.org/wiki?curid=671750", "title": "Seznam nejvyšších budov v Praze", "text": "Seznam nejvyšších budov v Praze\n\nSeznam nejvyšších budov v Praze podle výšky budovy. Seznam neobsahuje stožáry, komíny a věže kostelů či jiných budov.\n\nTento seznam řadí budovy podle nadmořské výšky nejvyššího místa.\n\nSeznam plánovaných a navržených nezavržených staveb:\nSeznam zavržených staveb, které se nebudou realizovat:\n\n"}
{"id": "671751", "url": "https://cs.wikipedia.org/wiki?curid=671751", "title": "Brian Vickery", "text": "Brian Vickery\n\nBrian Campbell Vickery (11. září 1918, Sydney – 17. října 2009) byl britský informační vědec australského původu, emeritní profesor knihovní vědy na University College London.\n\nV roce 1941 vystudoval chemii na Oxfordské univerzitě. Poté několik let působil jako chemik a později jako knihovník.\n\nV letech 1973–1983 zastával funkci ředitele School of Library and Archive Studies na UCL. Působil také na Manchester College of Science and Technology. Byl členem Classification Research Group, vykonával post ředitele výzkumu na The Association for Information Management.\n\nVe své vědecké činnosti se zabýval klasifikací a vyhledáváním informací.\n\nPodle Vickeryho se termín informační věda začal objevovat v průběhu průmyslové revoluce, kdy se někteří lidé přeorientovali z výroby či výzkumu nových produktů na poskytování a vyhledávání již existujících informací. Tento druh činnosti informačních pracovníků se rozrůstal, stal se formálním. S tímto růstem vznikla potřeba formálního vzdělání pro tuto novou profesi.\n\nVickery napsal a redigoval několik desítek knih, včetně:\n\n"}
{"id": "671752", "url": "https://cs.wikipedia.org/wiki?curid=671752", "title": "Siegmund von Herberstein", "text": "Siegmund von Herberstein\n\nSiegmund von Herberstein (23. srpna 1486, Wippach, nyní Vipava – 28. března 1566, Vídeň) byl věhlasným diplomatem v habsburských službách. Později se proslavil sepsáním práce o moskevském státě, vydané pod názvem \"Rerum Moscoviticarum commentarii\" („Zápisky o moskevských záležitostech“), v níž zúročil své dva diplomatické pobyty na Rusi.\n\nHerberstein pocházel ze zchudlé větve starobylého štýrského rodu. Narodil se v kraňském Wippachu (na území dnešního Slovinska) a ve zdejším kraji, osídleném početným slovanským obyvatelstvem, prožil svoje dětství. Když přišel jako třináctiletý na Vídeňskou univerzitu, ovládal velmi dobře slovanský jazyk, a stal se proto terčem posměšků svých německých vrstevníků, kteří ho hanlivě nazývali \"sclaf\" („Slovan“). Roku 1502 získal bakalářskou hodnost a rozhodl se pro vojenskou kariéru. Mnoho let bojoval v řadách císařského vojska proti Uhrům a Benátčanům a byl za to pasován samotným Maximiliánem I. na rytíře. Roku 1516 se třicetiletý Herberstein stal členem dvorské rady a vzápětí nato byl pověřen misí na dánský královský dvůr, která se týkala rodinných záležitostí Habsburků. Přestože nedosáhl požadovaného výsledku, diplomatické umění, které projevil, učinilo velký dojem. Po několikaměsíčním pobytu ve Vídni mu císař svěřil misi do Moskovie, na níž mu velmi záleželo.\n\nZkušeností, které získal během pobytů na Rusi, využil Herberstein pro napsání rozsáhlé práce \"Rerum Moscoviticarum commentarii\". V ní jako první uvedl v širší známost v západní Evropě rozsáhlé poznatky o poměrech v moskevském státě, se kterými se seznámil osobně. Herbersteinovo dílo bylo několikrát vydáno ještě za jeho života. Poprvé roku 1549 ve Vídni, vzápětí nato roku 1550 v Benátkách, dále několikrát v Basileji, roku 1557 znovu ve Vídni a v Antverpách, roku 1560 ve Frankfurtu nad Mohanem a v roce 1567 také v německém překladu v Praze. Dílo vzbudilo pozornost nejen v západoevropských zemích, ale také přímo na Rusi samé a později se stalo důležitým pramenem pro poznání ruských dějin.\n\n\"Rerum Moscoviticarum commentarii\" jsou na svou dobu výjimečné. Ucelená, obsažná a téměř vyčerpávající práce se věnuje širokému okruhu témat. Čtenář se v ní může dočíst o geografických poměrech ruského státu, politice, historii, náboženských poměrech, způsobu života obyvatel, obyčejích a mravech ruské společnosti na počátku 16. století. Velký význam pro koncipování takto pojatého díla měla Herbersteinova znalost slovanského jazyka a jeho schopnost rozmlouvat rusky a číst ruské texty v originále.\n\nSvé poznatky čerpal Herberstein z mnoha zdrojů. Vedle osobních prožitků to byla četba ruských písemností, například letopisů, které sám označuje jako „Annales russes“ („ruské letopisy“), ale přesněji nespecifikuje. Dále se podle všeho seznámil také s textem \"Suděbniku\", důležitého zákoníku vydaného roku 1497 Ivanem III., a životy ruských svatých. K těmto písemnostem získal přístup nejspíše díky přátelství s moskevským metropolitou Daniilem. Osobní styky s hlavou ruské pravoslavné církve mohly být také jedním z důvodů, proč Herberstein zařadil do své práce velké množství poznatků o ruské pravoslavné církvi. Podklady pro vyprávění o událostech počátku 16. století čerpal nejspíše ze svědectví očitých svědků nebo dokonce přímých účastníků.\n\nOsobně získané poznatky Herberstein konfrontoval s informacemi, dostupnými v západní Evropě. Kartografické materiály Mikuláše Kusánského a Antonia Vida využil pro vytvoření vlastní mapy Rusi, která mnohem více odpovídala realitě. Znal práce svých současníků, Itala Alberta Campenseho a Paula Iovia a také vídeňského biskupa Johanna Fabriho a polského učence Macieje z Miechowa. Společným jmenovatem těchto prací byla však skutečnost, že jejich autoři nikdy na Rusi nebyli a svoje informace získali pouze zprostředkovaně.\n\nRozsah Herbersteinova díla a především jeho kritický přístup k získaným poznatkům činí z jeho \"Zápisků\" jeden z nejobjektivnějších západoevropských pramenů, zabývajících se Rusí na přelomu 15. a 16.století. Jsou napsány věcně a bez předsudků, od kterých se nedokázali oprostit někteří pozdější autoři v důsledku pocitu kulturní výjimečnosti a nadřazenosti Západoevropanů nad ruským prostředím. Nelze však zapomínat, že Herberstein byl především diplomatem, to znamená úředníkem, jehož úkolem bylo hájit zájmy habsburských panovníků. Je proto logické, že jeho tón objektivního a nestranného pozorovatele občas zastoupí pohled diplomata, který se musí vypořádat s tvrdohlavou neústupností Rusů, kteří za každou cenu prosazují pouze vlastní zájmy. To však nemění nic na skutečnosti, že \"Rerum moscoviticarum commentarii\" jsou jako celek dílem zkušeného a s ruskými reáliemi dobře seznámeného pozorovatele, jehož hlavním cílem bylo předložit veřejnosti ucelený obraz skutečnosti bez příkras či zatemnění.\n\n\n\n"}
{"id": "671764", "url": "https://cs.wikipedia.org/wiki?curid=671764", "title": "Třída County", "text": "Třída County\n\nTřída County označuje několik rozdílných tříd válečných lodí:\n\n"}
{"id": "671770", "url": "https://cs.wikipedia.org/wiki?curid=671770", "title": "Svatý Xaverius", "text": "Svatý Xaverius\n\nSvatý Xaverius je romaneto Jakuba Arbese, vydané poprvé v roce 1873, nejspíš nejznámější a nejslavnější Arbesovo dílo. Jedná se o vědecko-detektivní dílo s fantastickými prvky. Typické je pro děj nastolení neuvěřitelné záhady, která je poté však vyvrácena nějakým logickým vysvětlením, které je jednoduché a celou věc banalizuje. Dílo má romantické i realistické prvky. \n\nCelý děj se točí okolo obrazu Smrti svatého Xaveria ve Svatomikulášském chrámu, díky čemuž se většina knihy odehrává právě v chrámu sv. Mikuláše na Malé Straně v Praze. Dílo se dějem vrací zpět do doby po konci Bachova absolutismu a šedesátých let. Autor kombinuje literární postupy chronologický a retrospektivní.\nDěj začíná ve Svatomikulášském chrámu. Vypravěč se prochází se svým přítelem z Vídně po pražských kostelech a zastavují se v chrámu. Kritizují zde žalostný stav českého malířství, o kterém se ve světě pramálo ví, za světovou neznalost viní Němce, kteří ve svých publikacích české malíře a jejich díla buďto vůbec nezmiňují, nebo jen jako okrajovou poznámku, světové velmoci jako Francie a Anglie jsou pak příliš daleko, a tak čerpají právě z německých zdrojů. Dohodnou se na plánu, že pořídí barevné kopie všech obrazů z pražských kostelů a vydají je ve vázaném barvotisku.\n\nPřítel však odjíždí a z plánu sejde. Po několika měsících zavítá vypravěč znovu do kostela a je v něm omylem zavřen. Zde se setkává poprvé s Xaveriem. Vypravěč zatím jeho jméno nezná, první setkání navíc nedopadlo přátelsky - když pro vypravěče neznámý muž přijde před obraz a vytáhne podezřelý stříbrný předmět a stoupne si přímo k obrazu, strhne se potyčka. Vypravěč se domnívá, že muž drží nůž a obraz chce zničit. Ukáže se však, že jde pouze o kružítko, Xaverius se snaží obraz překreslit.\n\nPo několika nedůvěřivých setkáních se konečně stávají přáteli. Xaverius při jedné společné návštěvě začne vypravěči líčit svůj příběh. Dozvídáme se, že se jmenuje Xaverius, jméno mu vybrala jeho babička. Xaverius pochází z bigotní rodiny, jeho matka i babička byly velmi zbožné, zasvětily celý svůj život obrazu svatého Xaveria. Babička Xaveria jako mladá pracovala u malíře obrazu Františka Balka (František Xaver Palko), těsně před smrtí jí malíř vyzradil tajemství ukryté v obrazu. \"\"Obraz umírajícího svatého Xaveria nebyl malován pouze pro oko a pro povznesení mysli zbožných křesťanů. Je v něm více, nežli bývá v obrazech největších mistrů, je v něm cosi, nad čímž by tisícové s pohrdáním krčili ramenoma, z čehož však by přece mohla vzejíti spása milionům . . .\"\n\"Kdo dovede třeba po léta dlíti před obrazem tím, kdo upne veškerou svou mysl na obraz, aby tajemství v obrazu skryté vypátral a komu se podaří tajemství to vypátrati, nemůže zůstati pro lidstvo bez ceny, neboť duch jeho nabude oné síly a průpravy, jaké je potřebí k obrovskému dílu na prospěch veškerého lidstva.\"\n\"Jediné však věci je především třeba: Vytrvalosti a železné vůle. Kdo těmito obrněn bude před obrazem dlíti, by vypátral tajemství obrazu, tomu svatý Xaverius zjeví neocenitelný poklad.\"\" Tak zní poslední slova malíře. Babička uvěří a zasvětí obrazu celý život, pravidelně se k němu chodí modlit. Tuto zbožnost pak předá své dceři, stejně tak se pak víra přenáší i na Xaveria.\n\nMladý Xaverius již však náboženskému vysvětlení nevěří, věří spíše na rozum, jeho obory jsou logika a matematika. Celý život se tak snaží vypátrat pomocí matematiky tajemství, o němž je přesvědčen, že mu přinese veliké bohatství. Jeho celoživotní práce vrcholí ve chvíli, kdy jsou s vypravěčem skvělí přátelé. Xaverius vyluští jakýsi plánek, který vede do Malvazinské vinice za Smíchovem. Oba jsou přesvědčeni, že najdou poklad.\n\nJeště tu noc, kdy Xaverius vyluští mapku, se vydávají na výpravu do Malvazinek a na určeném místě začnou kopat. Nacházejí pár vzácných kamenů a tak horlivě pokračují. Nedopatřením se však od zahozené sirky vznítí suchá tráva. Požár je po chvíli uhašen, Xaverius však blouzní, vidí v ohni postavu Svatého Xaveria a utíká i s vykopaným pokladem.\n\nPříběh pokračuje o tři roky později, vypravěč vstupuje do redakce Národních listů a je kvůli některým článkům vězněn. V roce 1868 má vypravěč nastoupit do věznice ve Vídni, setkává se znovu se svým přítelem z Vídně. Do věznice nastupuje s vidinou, že za tři dny proběhne amnestie. Ve věznici se potkává s Xaveriem, který je vězněn za podezření z krádeže v Svatomikulášském chrámu. Omlouvá se vypravěči za úprk, že prý blouznil a že se mu zdálo, jak z ohně vystupuje Svatý Xaverius a říká mu, aby prchl. Později zjistil, že v truhle nic cenného není. Vypravěč si po vyprávění vzpomíná, že datum, kdy měl Xaverius spáchat krádež vychází přesně na noc, kdy kopali poklad. Zasazuje se proto o jeho propuštění a s pomocí přítele z Vídně pro něj získá propuštění. Xaverius je však těžce nemocný, trápí ho tuberkulóza. V den jejich společného propuštění Xaverius umírá.\n\nNa konci se ještě vypravěč přiznává, jak se poté pokusil zničit obraz, který zapříčinil smrt jeho přítele.\nDílo stojí na pomezí realismu a romantismu, obsahuje jak romantické, tak realistické prvky.\n\n"}
{"id": "671771", "url": "https://cs.wikipedia.org/wiki?curid=671771", "title": "Wallace a Gromit", "text": "Wallace a Gromit\n\nWallace a Gromit je série krátkých animovaných filmů z plastelíny od Nicka Parka, jehož hlavními postavami jsou chlapík Wallace a jeho pes Gromit.\n\nWallace je vynálezce nejrůznějších přístrojů, které se objevují v jednotlivých filmech. Gromit je inteligentní pes, chodící po dvou. Wallace v anglickém originále namluvil Peter Sallis.\n\nCelkem byly vytvořeny čtyři půlhodinové krátké filmy, celovečerní film a mnoho krátkých scének. Jeden z krátkých filmů, nazvaný \"A Close Shave\" (česky \"O chloupek\"), posloužil jako inspirace k animovanému seriálu \"Ovečka Shaun\". \n"}
{"id": "671779", "url": "https://cs.wikipedia.org/wiki?curid=671779", "title": "Hromův dub", "text": "Hromův dub\n\nHromův dub je jeden z nejvýznamnějších památných stromů v okrese Olomouc, nacházející se na jihu katastru obce Bohuňovice mezi vesnicemi Hlušovice a Chomoutov severně od Olomouce, poblíž železniční trati z Olomouce do Prahy. Přibližně čtyřsetletý dub letní (\"Quercus robur\") roste vedle polní cesty v nadmořské výšce 215 metrů a je patrně posledním pamětníkem Velkého rybníka, který byl v těchto místech zřízen městem v roce 1577 a jehož hráz byla podle dobové tradice osázena stromy.\n\nÚdaje o stáří stromu se rozcházejí. Některé zdroje uvádějí 300 let, jiné kolem 450 let. Druhé tvrzení by odpovídalo skutečnosti, že se jednalo o jeden z původních stromů osázených kolem Velkého rybníka. První by znamenalo, že byl dub vysazen postupem času. Rozpor v určení stáří dubu je patrný i z toho, že na jedné informační tabuli umístěné poblíž stromu je uveden údaj 300 let, na druhé 438 let.\n\nV roce 2010 dub zvítězil mezi 53 nominovanými stromy v celostátní anketě Nadace Partnerství a stal se Stromem roku 2010. Poté reprezentoval Česko v anketě Evropský strom roku.\n\n\nVzhledem k tomu, že strom v minulosti stával u rybníka, bylo v místech, kde se nachází, zřízeno stavení pro porybného, tzv. „Strážná bouda“.\n\n„\"Podle lidové tradice však na tomto místě kdysi stávala chýše uhlíře jménem Hrom, který se vzepřel snaze nějakého církevního pána (snad biskupa Dietrichštejna) získat jej, neobyčejného siláka, s až zázračnou mocí, do své ozbrojené gardy. Původní stavení zapálil a zmizel navždy kdesi v lužním lese [...] ’Strážná bouda’ vzniklá z ’Hromovy’ chýše spolu s okolními duby, zde však přečkala téměř čtyři století, i když funkci strážního domku u rybníka celou tu dobu neplnila. Rybník již nebyl po roce 1738 osazován, ale jeho plocha s velice úrodnou půdou byla pronajímána sedlákům na pastvu nebo i na osetí. Některý z nich zřejmě získal touto cestou do nájmu i někdejší stavení rybářského hospodáře. Jako hospodářský zemědělský objekt sloužila ’bouda’ i po pádu nevolnictví (1781) a po zrušení panské roboty roku 1848. Ke svému definitivnímu konci došla až za válečných událostí v roce 1945.\"“ (PhDr. Milan Tichák, informační tabule u stromu)\n"}
{"id": "671780", "url": "https://cs.wikipedia.org/wiki?curid=671780", "title": "Československá hokejová reprezentace v sezóně 1924/1925", "text": "Československá hokejová reprezentace v sezóně 1924/1925\n\n\n"}
{"id": "671781", "url": "https://cs.wikipedia.org/wiki?curid=671781", "title": "WhoCares", "text": "WhoCares\n\nWhoCares byl dobročinný projekt, jehož členové svými koncerty vydělají na otevření hudební školy v Arménii. Členové skupiny jsou kytarista Tony Iommi (Black Sabbath), zpěvák Ian Gillan (Deep Purple, Black Sabbath), bubeník Nicko McBrain (Iron Maiden), baskytarista Jason Newsted (Metallica), klávesista Jon Lord (Deep Purple, Whitesnake) a kytarista Mikko Lindström (HIM). V roce 2011 skupina vydala svůj první singl s názvem „Out of My Mind“ se skladbou „Holy Water“ na B-straně. V červenci 2012 vyšla kompilace \"\", která obsahovala jak skladby „Out of My Mind“ a „Holy Water“, tak i starší skladby Tonyho Iommiho a Iana Gillana.\n"}
{"id": "671784", "url": "https://cs.wikipedia.org/wiki?curid=671784", "title": "Kleopatra Seléné", "text": "Kleopatra Seléné\n\nKleopatra Seléné, označovaná také Kleopatra Seléné II. nebo Kleopatra VIII. (řecky Κλεοπάτρα Σελήνη, 25. prosince 40 př. n. l. – 6) byla ptolemaiovská princezna, jediná dcera egyptské královny Kleopatry VII. a římského vojevůdce Marca Antonia, dvojče prince Alexandra Hélia a starší sestra Ptolemaia Filadelfa. Byla první manželkou numidského krále Juby II. a po smrti svých bratří také poslední žijící členkou ptolemaiovské dynastie.\nJejí druhé jméno ve starověké řečtině znamená \"měsíc\", je protějškem druhého jména jejího bratra-dvojčete: Helios, což znamená \"slunce\". Kleopatra se narodila, žila a byla dobře vzdělávána v Alexandrii v Egyptě. Když Římané v čele s Oktáviánem/Augustem a jeho konzulem Marcem Agrippou dobyli Egypt, byli Seléné a Alexandr odvezeni do Říma, kde žili u dvora císaře. Seléné se provdala za Jubu II.\n"}
{"id": "671786", "url": "https://cs.wikipedia.org/wiki?curid=671786", "title": "Československá hokejová reprezentace v sezóně 1923/1924", "text": "Československá hokejová reprezentace v sezóně 1923/1924\n\n\n"}
{"id": "671789", "url": "https://cs.wikipedia.org/wiki?curid=671789", "title": "Dmitrij Jaškin", "text": "Dmitrij Jaškin\n\nDmitrij Alexejevič Jaškin (* 23. března 1993 Omsk, Rusko) je český hokejový útočník ruského původu, hrající v KHL za tým OHK Dynamo Moskva.\n\nHokej začal hrát v týmu HC Vsetín, stejně jako jeho starší bratr Michail. Jejich otec Alexej Jaškin přišel do Vsetína s rodinou v souvislosti se svým angažmá jako hráč v české hokejové extralize. \n\nDmitrij hrál ve Vsetíně až do sezóny 2007/08, kdy po skončení ročníku odešel do týmu HC Slavia Praha, kde dohrál mládežnické kategorie a debutoval v české nejvyšší lize v sezóně 2010/11. Od sezóny 2012/13 působil v zámoří, konkrétně v juniorském týmu Moncton Wildcats hrajícím \"Quebec Major Junior Hockey League\" (QMJHL) v Kanadě, kde se s 99 připsanými body stal nejlepším hráčem svého týmu a současně pátým v celé této juniorské lize. Dne 3. dubna 2013 podepsal tříletý nováčkovský kontrakt se St. Louis Blues a přiblížil se tak angažmá ve společné nejvyšší hokejové soutěži Kanady a Spojených států, \"National Hockey League\" (NHL). Svého prvního startu v NHL za St. Louis Blues se Jaškin dočkal 16. dubna 2013 proti týmu Vancouver Canucks.\n\nCelá jeho rodina je z Ruska a má také ruskou manželku, cítí se být Rusem, ale o hraní v ruské hokejové reprezentaci nikdy neuvažoval, dle svých slov rád reprezentuje Českou republiku a je „napůl i Čech\", protože čeština je jeho první jazyk a v Česku žije celý život. Jeho otec Alexej o něm v roce 2010 řekl: „Přišel do České republiky, když mu bylo osm měsíců. Hrál jsem za Vsetín, manželka s klukama se za mnou přestěhovali, chodili tady do školy, hráli hokej. Dima mluví určitě lépe česky než rusky, vždyť tu strávil celý život.“ V 17 letech získal české občanství. Přátelil se s Tomášem Hertlem, který byl jeho spoluhráč ve Slavii. Jeho bratr Michail Jaškin je historicky nejmladším hráčem, který kdy naskočil v Extralize, po boku svého otce nastoupil na 45 sekund proti Karlovým Varům. Bylo mu 13 let a 3 měsíce.\n\n\n\n\n\n"}
{"id": "671790", "url": "https://cs.wikipedia.org/wiki?curid=671790", "title": "Gran Turismo (automobil)", "text": "Gran Turismo (automobil)\n\nTermín „gran turismo“ odkazuje na „Grand Tour“, „velkou pouť“ – jakousi vzdělávací cestu po evropských městech, kterou absolvovali převážně mladí britští šlechtici v 17. – 19. století.\n"}
{"id": "671792", "url": "https://cs.wikipedia.org/wiki?curid=671792", "title": "Bernd Posselt", "text": "Bernd Posselt\n\nBernd Posselt (* 4. června 1956 v Pforzheimu) je německý politik (Bavorsko, CSU), novinář a mluvčí Sudetoněmeckého krajanského sdružení. Dvacet let (1994–2014) byl poslancem Evropského parlamentu.\n\nBernd Posselt je syn sudetoněmecko-štýrských rodičů, jeho otec byl majitelem továrny na lepenku v Jablonci nad Nisou, matka pocházela z Grazu, oba byli z Československa odsunuti roku 1946 podle Benešových dekretů. Posselt se dlouhodobě zasazuje o zlepšování vztahů mezi sudetskými Němci a Čechy. Je jedním ze zakládajících členů Studijního centra Weikersheim a je nadačním radním Institutu pro Jihovýchodní Evropu (Südost-Institut) v Řezně. Dále je členem kuratoria Fóra německých katolíků.\n\n3. února 2010 mu byl Svobodnou ukrajinskou univerzitou v Mnichově propůjčen čestný doktorát práv (Dr. iur. h. c.).\n\nJako dlouholetý mluvčí a blízký spolupracovník Otty Habsburského, byl Bernd Posselt spoluorganizátorem Panevropského pikniku na rakousko-maďarské hranici v létě 1989. Tato akce umožnila mnoha občanům tehdejší NDR vytoužené vycestování za svobodou do Rakouska.\n\nV letech 1994 až 2014 byl Posselt členem Evropského parlamentu. Od roku 1997 je zemským předsedou Svazu vyhnaných (BdV) v Bavorsku. Je od roku 1998 rovněž předsedou Panevropské unie v Německu.\n\nOd roku 1993 je členem předsednictva okresního svazu Křesťansko-sociální unie (CSU) v Mnichově. Od roku 2000 patří k předsednictvu CSU, což je politická strana působící jen v Bavorsku. V letech 2000 až 2008 byl spolkovým předsedou Sudetoněmeckého krajanského sdružení. V roce 2008 se stal mluvčím tohoto sdružení. V této funkci je jeho nejvyšším představitelem v Německu.\n\nPosselt navštěvuje několikrát ročně (i vícekrát do měsíce) Českou republiku a v Jizerských horách, odkud pocházejí jeho rodiče, tráví dovolenou. Oficiálně tu byl naposledy v listopadu 2011 jako člen oficiální bavorské delegace, vedené ministerským předsedou Horstem Seehoferem. Tato delegace vedla v Praze jednání s premiérem Petrem Nečasem a navštívila také Lidice, Terezín a Ústí nad Labem.\n\nRoku 1975 založil Bernd Posselt německou pobočku organizace Panevropská mládež (Paneuropa-Jugend Deutschland), jejímž spolkovým předsedou byl do roku 1990. Byl také spoluiniciátorem Brüsewitzova centra, které vzniklo v roce 1976. V téže době byl zároveň spolupracovníkem Mezinárodní společnosti pro lidská práva. V letech 1978 až 1994 byl blízkým politickým spolupracovníkem a tiskovým mluvčím Oty Habsbursko-Lotrinského, někdejšího předsedy mezinárodní Panevropské unie a poslance Evropského parlamentu za CSU. Od roku 1986 je členem předsednictva německé Panevropské unie (Paneuropa-Union Deutschland). Nejprve byl místopředsedou, poté v letech 1989 až 1998 vedoucím místopředsedou, a konečně od roku 1998 je předsedou této organizace. Jako člen předsednictva mezinárodní Panevropské unie koordinoval od počátku 80. let undergroundové skupiny Panevropské unie v tehdejších socialistických státech.\n\nOd roku 1993 je vedoucím Panevropské pracovní skupiny, jež se zabývá otázkami nástupnických států Bývalé Jugoslávie a Albánie.\n\nPosselt je velkým odpůrcem Benešových dekretů. Podle Posselta patří Benešovy dekrety na „smetiště dějin“.\n\nKoncem roku 2015 Posselt podpořil otevřenou migrační politiku kancléřky Angely Merkelové, když prohlásil „Ti lidé přišli, jsou u nás, a musíme to tedy zvládnout. Alternativa nebyla. Je to test schopností naší společnosti.“\n\nPosselt byl jako europoslanec zastáncem nezávislosti Kosova na Srbsku. V únoru 2018 Posselt vyzval k rezignaci rakouského vicekancléře Heinze-Christiana Stracheho za jeho slova, že Kosovo je podle srbského práva nadále součástí Srbska. Podle Posselta jsou lidé jako Strache „trojskými koni (ruského prezidenta Vladimira) Putina v EU“.\n\nV červnu 2018 Posselt kritizoval české politiky, kteří nesouhlasili s výrokem německé kancléřky Angely Merkelové o neexistenci morálního a politického ospravedlnění pro vysídlení Němců z Československa a dalších zemí střední Evropy, a prohlásil, že část českých politiků míří zpět „do komunistické minulosti“.\n\n\n\n"}
{"id": "671796", "url": "https://cs.wikipedia.org/wiki?curid=671796", "title": "Karel Janský", "text": "Karel Janský\n\nKarel Janský (28. dubna 1944 Brno – 12. dubna 2011 Brno) byl český herec.\n\nV letech 1962–1966 vystudoval herectví na Janáčkově akademii múzických umění. Po úspěšném zakončení studia se stal členem ansámblu Divadla bratří Mrštíků v Brně, v roce 1996 přejmenovaném na Městské divadlo Brno, kde působil až do své smrti (45 sezón a přes 100 ztvárněných rolí). Kritikou byla dobře hodnocena jeho role Jiřího v inscenaci \"Kdo se bojí Virginie Woolfové\" (1992) od Edwarda Albeeho, známý je také jako Willy Loman ve \"Smrti obchodního cestujícího\" (1996). Dále hrál např. v \"My Fair Lady (ze Zelňáku)\" (1999), v \"Maškarádě\" (2004), muzikálu \"Červený a černý\" (2007) či naposled jako majordumus Rudolf v \"Hello, Dolly!\" (2010).\n\nVe filmu a televizi se objevoval pouze příležitostně, hrál např. v \"Četnických humoreskách\" (1997) nebo v seriálu \"Okno do hřbitova\" (2011). Působil také v dabingu, propůjčil svůj hlas Davidu Carradinovi či Larrymu Hagmanovi coby J. R. Ewingovi v seriálu \"Dallas\".\n\n"}
{"id": "671799", "url": "https://cs.wikipedia.org/wiki?curid=671799", "title": "Screaming Bloody Murder", "text": "Screaming Bloody Murder\n\nScreaming Bloody Murder je v pořadí páté studiové album kanadské rockové kapely Sum 41. Vydáno bylo 29. března 2011 po mnoha odkladech. Je to první album kapely od alba Underclass Hero vydaného roku 2007, což znamená nejdelší časový úsek mezi dvěma alby kapely. Přestože nový kytarista byl v době nahrávání alba již členem kapely a napsal první singl, všechny kytary stále nahrával zpěvák Deryck Whibley.\n\nKapela šla do studia na konci roku 2008 s plánem náhrát EP a vydat ji v dubnu roku 2009. Byly však psány stále další a další materiály, a tak se nakonec členové rozhodli v psaní textů pokračovat a vydat plnohodnotné album.\nV listopadu 2009 bylo oznámeno, že si kapela najala legendárního britského producenta jménem Gil Norton a v lednu 2010 se vydá se do studia nahrávat nové album.\nNahrávání začalo 26. ledna 2010 a skončilo 17. března 2010, přičemž vokály byly nechány Whibleymu, který je do konce března nahrál sám ve svém domácím studiu.\nKapela se 7. dubna vrátila do studia, aby nahrála některé přídavné písně pro album. Dne 12. června Deryck ohlásil, že album je z 99% hotovo. Nahrávání bylo dokončeno 24. června 2010, den předtím než se kapela vydala hrát na 2010 Vans Warped Tour.\nAlbum mělo původně vyjít 23. března 2011. Bylo oznámeno, že kapela uvolní píseň s názvem \"Screaming Bloody Murder\" 7. února 2011 ve Spojených státech. Celosvětově premiéru měla tato píseň 14. ledna 2011 na kanadském windsorském rádiu 89X. Na oficiální japonské stránce kapely bylo potvrzeno, že album vyjde v Japonsku 24. ledna. Poté bylo potvrzeno, že album vyjde ve Spojených státech 29. března. Kvůli zemětřesení a tsunami bylo japonské datum vydání posunuto na 6. duben. Dne 28. února 2011 byla uvolněna další skladba, totiž \"Blood in My Eyes\". Tato skladba byla dána k dispozici pro poslech zdarma na Alternative Press.\n\n\n"}
{"id": "671800", "url": "https://cs.wikipedia.org/wiki?curid=671800", "title": "Lobanovo", "text": "Lobanovo\n\nLobanovo (ukr. \"Лобанове\") je vesnice na Krymu nedaleko města Džankoj. Od roku 1857 do této vesnice přicházeli Češi a od té doby se vesnice jmenovala Bohemka (ukr. \"Богемка\"). Předtím se jmenovala \"Džadra\" ( , ) a žili v ní Krymští Tataři, kteří po Krymské válce z regionu odešli a region zůstal opuštěn. Rusové, kteří tehdy kontrovali Krym, chtěli, aby půda byla i nadále obdělávaná, a proto na ni pozvali slovanské národy. Po druhé světové válce vesnice změnila jména na \"Lobanovo\" po pilotu Lobanovovi, který nedaleko vesnice havaroval a zemřel. Poblíž zastávky autobusu je dodnes pomník Lobanovova – model letadla.\n\n\n"}
{"id": "671803", "url": "https://cs.wikipedia.org/wiki?curid=671803", "title": "Nuňo Tristão", "text": "Nuňo Tristão\n\nNuňo Tristão, také Nuno Tristão (, Portugalsko – † 1446 Cape Verde, Senegal) byl portugalský mořeplavec, obchodník a objevitel epochy Jindřicha Mořeplavce.\n\nV první polovině 15. století začal vzkvétat obchod s otroky z Afriky, kteří byli s velkým ziskem prodáváni na trzích v Portu v Portugalsku, proto Portugalci v tomto období podnikali velmi nebezpečné cesty do neznámých končin podél západního pobřeží Afriky stále dále na jih. Při těchto cestách bylo učiněno mnoho objevů v nebezpečných vodách kolem Zeleného mysu. Nuňo Tristão se účastnil celkem čtyř expedic k břehům západní Afriky za účelem dovést otroky do Portugalska. Tyto expedice byly organizovány princem Jindřichem Mořeplavcem, jehož Nuňo byl chráněncem. Alespoň dvě z těchto cest byly provedeny společně s Antão Gonçalvesem, příbuzným João Gonçalvesem Zarcem při kterých znovuobjevili Madeiru. V roce 1441 velel lodi, která se plavila do Rio de Ora. Doplul přibližně 160 kilometrů za záliv Cape Blanc v Mauretánii, kde objevil ostrov Arguim. Na této cestě Portugalci zajali africké domorodce a jako otroky je násilně odvezli do Portugalska. V letech 1443 a 1444 vyplul znovu na moře a doplul do Senegalu. Zemi, kterou objevil pojmenoval \"Terra dos Negros\" (\"země černochů\"). V roce 1446 plul okolo Zeleného mysu do Gambie. Tam se mu lov na otroky stal osudným. Byl smrtelně zraněn otrávenými šípy domorodci, které chtěl unést. Zemřel na cestě zpět do Portugalska nedaleko Cape Verde.\n\n"}
{"id": "671806", "url": "https://cs.wikipedia.org/wiki?curid=671806", "title": "Mistrovství světa FIA GT1", "text": "Mistrovství světa FIA GT1\n\nFIA GT1 World Championship je mistrovství světa GT vozů pořádané Stéphane Ratel Organisation a sankcionované FIA. Jsou v něm zastoupeny silniční automobily různých značek, které jsou upraveny dle regulí FIA GT1. Závody trvají jednu hodinu a celý seriál během sezony zavítá na tři různé kontinenty. Mistrovský titul je udělován jezdcům i týmům.\n\nPrvní sezona tohoto šampionátu se konala v roce 2010 a navazovala na předchozí sérii FIA GT Championship, která však neměla status mistrovství světa. Závodily v ní vozy GT1 i GT2.\nŠampionát zaniknul v roce 2012 kvůli malému zájmu o účast, který byl kvůli vysokým nákladům. Mistrovství bylo sloučeno s FIA GT3 Mistrovství Evropy do FIA GT Series. \n\n"}
{"id": "671807", "url": "https://cs.wikipedia.org/wiki?curid=671807", "title": "Brüsewitz-Zentrum", "text": "Brüsewitz-Zentrum\n\nBrüsewitzovo centrum, německy Brüsewitz-Zentrum je německá společnost pojmenovaná po evangelickém faráři Oskaru Brüsewitzovi, jenž v roce 1976 způsobil velký rozruch svým veřejným sebeupálením v Zeitzu v tehdejší NDR. Centrum získalo svůj název i přes protesty německé evangelické církve a vdovy po faráři.\nZaložení centra je spojeno s iniciativou členů Panevropy Olafa Kappelta, Bernda Posselta a Valpurgy Habsburské. Cílem centra je napravit škody na veřejném chápaní a uvědomování si náboženské svobodě napáchané východoněmeckým režimem. Založení centra podpořili mj. Otto von Habsburg, ministerští předsedové Franz Josef Strauß, Bernhard Vogel a Gerhard Stoltenberg.\n\nPři příležitosti zřízení Brüsewitzova centra byl 18. června 1977 v Bad Oeynhausenu založen spolek křesťansko-panevropské studie. Také v samotném Bad Oeynhausenu bylo téhož roku 18. října založeno Brüsewitz-Zentrum. Podle stanov centra je jeho cílem, \"přispět v křesťanském duchu k dodržování základních a lidských práv, k lepšímu porozumění, spolupráci a solidaritě v celém německém národě, v Evropě a mezi národy světa\" (\"im christlichen Geiste der Grund- und Menschenrechte zur besseren Verständigung, Zusammenarbeit und Solidarität im ganzen deutschen Volk, in Europa und zwischen den Völkern der Welt beizutragen\"). K činnostem centra patřilo také rozšíření zveřejňování otázek týkajících se lidských práv a náboženské svobody, přímá právní a hmotná podpora křesťanů v NDR a také zaopatřování východoněmeckých uprchlíků.\n\nCentrum mj. spolupracovalo s Mezinárodním společenstvím pro lidská práva (IGFM). Příspěvky z veřejných prostředků dostávalo centrum přes Spolkové ministerstvo pro vnitroněmecké vztahy, Spolkové centrály pro politické vzdělání a také od Evropského společenství.\n\nČleny správního výboru byli mj. Otto von Habsburg, Heinrich Aigner, Hans Graf Huyn, Luděk Pachman, Heinrich Lummer nebo Lothar Bossle. Jeden ze členů představenstva, Jörn Ziegler, byl dlouholetým předsedou západoněmecké odnože IGFM a předsedou Německého cechovního spolku.\n\nBrüsewitz-Zentrum bylo chápáno jako radikální protikomunistická organizace a stavělo se proti církevním okruhům NDR, které se pokoušely o porozumění s tehdejší vládou. Znovusjednocením Německa ztratilo svůj význam, jeho členové však i nadále zůstali uskupeni kolem pravicově konzervativního studijného centra Weikersheim. \nNásledkem německého sjednocení roku 1990 došlo k výraznému útlumu aktivit centra. Dnešním předsedou Brüsewitzova centra resp. Křesťansko-Panevropské studie je Wolfgang Stock. Brüsewitz-Zentrum dne 27. května 2004 předalo společnou dokumentaci Spolkové nadaci pro zpracování diktatury SED.\n\n"}
{"id": "671809", "url": "https://cs.wikipedia.org/wiki?curid=671809", "title": "Láska (rozcestník)", "text": "Láska (rozcestník)\n\nLáska může znamenat:\n\n\n\n\n\n\n"}
{"id": "671810", "url": "https://cs.wikipedia.org/wiki?curid=671810", "title": "Jane Wiedlinová", "text": "Jane Wiedlinová\n\nJane Marie Genevieve Wiedlinová (* 20. května 1958 Oconomowoc, Wisconsin) je americká hudebnice, zpěvačka a kytaristka, a herečka.\n\nV roce 1978 spoluzaložila dívčí novovlnnou skupinu The Go-Go's, kde působila až do jejího rozpadu v roce 1984 jako kytaristka. Ve druhé polovině 80. let vydala tři ze svých čtyř sólových alb. V 90. letech hrála například ve skupině Frosted.\n\nKromě hudby působí také v herectví. Objevila se např. ve snímcích \"Stopa\" (1985), \"\" (1986) či \"Sleeping Beauty\" (1987), hrála Janu z Arku ve filmu \"Skvělé dobrodružství Billa a Teda\" (1989).\n\n\n"}
{"id": "671814", "url": "https://cs.wikipedia.org/wiki?curid=671814", "title": "Antão Gonçalves", "text": "Antão Gonçalves\n\nAntão Gonçalves (15. století) byl portugalský mořeplavec a otrokář první poloviny 15. století epochy Jindřicha Mořeplavce. Byl prvním Evropanem, který koupil Afričany jako otroky od otrokářů.\n\nV roce 1441 byl Jindřichem Mořeplavcem poslán na průzkum západní pobřeží Afriky v expedici pod vedením Nuňem Tristãem. Po získání prvních otroků Tristão plul dále na jih, aby pokračoval ve svém výzkumu, zatím co on se vrátil s nákladem otroků do Portugalska. Na další expedici vyplul v roce 1442. Při této plavbě získal deset otroků, zlatý prach velké množství pštrosích vajec.\n\n"}
{"id": "671818", "url": "https://cs.wikipedia.org/wiki?curid=671818", "title": "Valentin Rajčev", "text": "Valentin Rajčev\n\nValentin Rajčev ( * 20. srpna 1953 Sofie, Bulharsko) je bývalý bulharský zápasník, volnostylař. V roce 1980 vybojoval na olympijských hrách v Moskvě zlatou medaili v kategorii do 74 kg. V roce 1981 vybojoval titul mistra světa i mistra Evropy.\n\n"}
{"id": "671819", "url": "https://cs.wikipedia.org/wiki?curid=671819", "title": "Hans von Euler-Chelpin", "text": "Hans von Euler-Chelpin\n\nHans Karl August Simon von Euler-Chelpin (15. února 1873 Augsburg – 6. listopadu 1964 Stockholm) byl švédský biochemik narozený v Německu, který v roce 1929 spolu s Arthurem Hardenem získal Nobelovu cenu za chemii za „objev fermentace cukrů a fermentačních enzymů“. V letech 1906-1941 byl profesorem obecné a organické chemie na Stockholmské univerzitě. \n\nJeho syn Ulf von Euler získal v roce 1970 Nobelovu cenu za fyziologii a medicínu.\n\n"}
{"id": "671820", "url": "https://cs.wikipedia.org/wiki?curid=671820", "title": "Branické skály", "text": "Branické skály\n\nBranické skály jsou přírodní památka v Praze-Braníku, která byla vyhlášena 29. dubna 1968 (vyhláška NVP č. 5/1968 Sb. HMP). a v ústředním seznamu AOPK ČR je evidovaná pod číslem 28. Branické skály tvoří západní stráň vrchu Dobeška s bývalým lomem na pravém břehu řeky Vltavy v Braníku, poblíž zastávky MHD Přístaviště. Jsou ohraničeny na východě ulicí \"Na Dobešce\", na západě ulicí \"Modřanskou\", na severu ulicí \"Vysoká cesta\" a na jihu \"Starou cestou\", která je odděluje od Školního vrchu. Chráněné území zaujímá rozlohu 9,1 hektaru v nadmořské výšce mezi 190 až 264 m n. m. a zahrnuje Školní vrch a samotné Branické skály s lesoparkem Dobeška. Chráněné území je ve správě Magistrátu hlavního města Prahy.\n\nDle vyhlášky, publikované ve Sbírce nařízení, vyhlášek a instrukci Národního výboru hlavního města Prahy, vydané dne 29. června 1968, zahrnuje nově vyhlášený chráněný přírodní výtvor Branické skály bývalý lom a sousední vrch zvaný \"školní\" se zachovanými zbytky skalní stepi a nalezištěm zkamenělin. Navíc, jak je zdůrazněno ve vyhlášce, celý útvar je význačný krajinářsky.\n\nPodle pověsti býval u Branické skály hrad a je zde ukryt poklad.\n\nNejméně od poloviny 18. století až do roku 1928. se zde těžil vápenec. U paty lomů vznikaly vápenky, v nichž se pálilo známé pražské staroměstské vápno. Šlo o hydraulické vápno, které se používalo při vodních stavbách, například pro pražská nábřeží, a vůbec pro výstavbu města v 19. století a na počátku 20. století.\n\nZa druhé světové války zde vybudovala německá armáda několik štol pro umístění podzemní továrny, chráněné proti bombardování. Tento komplex tvoří sedm různě dlouhých chodeb. Společnost \"Nautilus\" usiluje o jejich zpřístupnění veřejnosti a umístění expozice o historii objektu.\n\nLes Dobeška na původně holé Branické skále byl založen roku 1917. Autorem 2 metry vysoké dřevěné vyhlídkové tribuny je architekt a herec David Vávra.\n\nBranické skály patří k nejvýchodnějším výchozům siluru a devonu oblasti Barrandienu a poskytují informace o vývoji pražské pánve ve vyšším siluru a spodním devonu. Jsou zde k vidění unikátní skalní výchozy s odkrytými geologickými profily. Skály skrývají opuštěný vápencový lom, který je jedním z důvodů jejich vyhlášení přírodní památkou.\n\nNa západním úbočí méně nápadného Školního vrchu vystupují poblíž vrcholu polohy vápenců a jejich styk s nadložními břidlicemi tak dává možnost vidět plnohodnotnou ukázku hranice mezi silurskými stupni ludlow a přídol. Tato ukázka značící se mezinárodním stratotypem byla schválena v roce 1984 na Mezinárodním geologickém kongresu v Moskvě. V již zmíněném vápenci se nachází bohaté naleziště zkamenělin hlavonožců a trilobitů. Spekuluje se o tom, zda první nález z našeho území z roku 1770 byl právě z této přírodní památky.\nDalším důvodem ochrany tohoto území je přítomnost xerotermní (teplomilné) skalní vegetace. Původní vegetace zde totiž byla narušena lomovou činností a po jejím ukončení zde byla vysazena v roce 1917 borovice černá (\"Pinus nigra\") působící dnes na vrcholcích Branické skály velmi nepřirozeně. Kromě ní je tu hojný výskyt dřínu obecného (\"Cornus mas\"), pěchavy vápnomilné (\"Sesleria albicans\") a modřence tenkokvětého (\"Muscari tenuiflorum\"). Za zmínku stojí ještě výskyt teplomilné muchomůrky Vittadiniho (\"Amanita vittadinii\") nad skalami.\n\nŠkolní vrch se vyznačuje bezlesím. Jako velký problém se ukázal v náletech jasanu a akátu (\"Robinia pseudoacacia\"), které zde ohrožují porosty, jež jsou předmětem ochrany. Také se tu nachází ve větší míře kavyl Ivanův (\"Stipa pennata\"), kavyl sličný (\"Stipa pulcherrima\"), bělozářku liliovitou (\"Anthericum liliago\") nebo vlnici chlupatou (\"Oxytropis pilosa\"). Obě tyto lokality mají kolem sebe nepůvodní porosty dřevin.\nNa Branické skále se zachovaly zbytky teplomilné stepní fauny. Z bezobratlých jsou to mandelinkovité druhy jako \"Cryptocephalus fulvus\", \"Longitarsus celticus\" či \"Dibolia cynoglossi\", z nosatcovitých \"Otiorhynchus rugosostriatus\" a zástupce plžů \"Granaria frumentum\" či \"Pupilla sterri\". Jako zástupce obratlovců se zde vyskytuje ještěrka obecná (\"Lacerta agilis\") nacházející se na výslunných místech nebo pravidelně zde hnízdící poštolka obecná (\"Falco tinnunculus\"). Na Školním vrchu se pak vyskytuje pěnkava obecná (\"Fringilla coelebs\"). Ve štolách příležitostně přezimovávají netopýři (\"Microchiroptera\").\n\nU Branických skal je v plánu udržování odkrytí geologických profilů, vzhledem k tomu, že je dnes lomová stěna důležitým odkryvem devonských vápenců. Také je potřeba zbavovat se náletů dřevin a převést tak lesní porost na šípákovou doubravu. U Školního vrchu se má udržovat bezlesí.\n\nDne 1. září 2010 nabylo právní moci rozhodnutí Magistrátu hlavního města Prahy, kterým se povoluje provozování horolezectví v některých chráněných lokalitách na území hlavního města ČR. Výjimka se vztahuje na přírodní rezervace Divoká Šárka, Prokopské údolí a Údolí Únětického potoka, k nimž od uvedeného data nově přibyla i PP Branické skály. Povolení platí do konce roku 2020 a vztahuje se pro všechny horolezce, organizované i neorganizované. V oblasti Branických skal se nacházejí čtyři desítky lezeckých cest různé obtížnosti - podle klasifikace UIAA od stupně 3 až po stupeň 10.\n\n\n"}
{"id": "671821", "url": "https://cs.wikipedia.org/wiki?curid=671821", "title": "Cikánka II", "text": "Cikánka II\n\nPřírodní památka Cikánka II je chráněné území, které se nachází na území hl. města Prahy poblíž osady Cikánka. Katastrálně spadá pod městskou část Praha 16 - Radotín. Přírodní památka se skládá ze dvou částí, přičemž se obě nacházejí v nepoužívané části lomu, která je geologicky součástí Sliveneckých lomů, historicky známých již od 13. století. Rozloha památky činí kolem 0,39 hektarů. Chráněné území se pohybuje v nadmořských výškách mezi 297 až 313 m. Národní výbor hl. m. Prahy vyhlásil Cikánku II za přírodní památku v roce 1988. Současný plán péče o památku Cikánka II je stanoven na období 2010 – 2024. Z geologického hlediska jsou lomy chráněny díky významným paleontologickým nálezům ve skalních vrstvách na přechodech Lochkovských souvrství a Sliveneckých/Pražských souvrství.\nPřírodní památka Cikánka II se nachází mezi Zadní Kopaninou a Lochkovem. Zaujímá místo u dobývacího prostoru Radotínsko – Chuchelské háje. Jedná se o dvě části lomů opěrných profilů lochkov – prag, situovaných ve skálách severně od lomu Cikánka I na levém svahu Radotínského potoka.\n\nV oblasti Cikánky II se od 13. století těžil růžový slivenecký vápenec, který je nejčastějším okrasným kamenem ve středních Čechách. V tehdejší době lomy patřily rytířskému řádu Křížovníků s červenou hvězdou. Vápenec se nejvíce těžil v době renesance a baroka. Přírodovědce zaujaly lomy až v 19. století. V majetku Křížovníků byly lomy až do roku 1923.\n\nV lomech Cikánka II je znatelné rozhraní dvou geologicky odlišných částí na jihozápadní straně oblasti. Jednu část tvoří hranice lochkovských souvrství, jež jsou součástí Barrandienu (nejspodnější devon), a druhou část tvoří Pražské souvrství (spodní devon). Profil vrstev lochkov – prag ukazuje konodontové a tentakulitové zóny. Na odkrytém rozhraní se významně podílela jednak těžba mramoru a jednak i desková tektonika vějířovitým průběhem radiálních poruch. Najdeme zde trilobity \"Platyscutellum formosum slivenecense\", \"Crotalocephalus albertii\", \"Pragoproetus pragensis\", ramenonožce \"Dalejodiscus subcomitans\" a další. V horní části lomu se nacházejí na povrchu facie řeporyjských vápenců pražského souvrství.\n\nPřed antropogenními vlivy byla oblast Cikánky II historicky zřejmě pokryta šipákovou lesostepí a stepní společenstva pokrývala nejvíce vystavované části. V současnosti tato oblast nebyla již dlouho prozkoumána a údaje, které jsou známy o vegetaci daného místa, jsou nepřesné a platí souhrnně pro památky Cikánky I+II. Co mají obě části jistě společné jsou dřeviny zarůstající dno a svahy údolí, na lomových stěnách xerotermní traviny (\"Festucion valesiacae\"), v jižní části další xerotermní společenstva (\"Carpinion betuli\" – Hercynské dubohabřiny).\n\nJelikož průzkum fauny se prováděl také v oblasti Cikánky I + II, tak není jisté, zda se všechny zmíněné druhy vyskytují v přírodní památce Cikánka II, ale je to díky blízkosti obou území pravděpodobné. Tudíž v oblasti Cikánka II se zřejmě nachází v hojném počtu 41 druhů střevlíkovitých brouků: \"Harpalus caspius roubali\", \"Panagaeus bipustulatus\", \"Ophonus cordatus\" a další. Dále se zde vyskytují 2 druhy měkkýšů: \"Granaria frumentum\", \"Pupilla sterri\", chráněné prskavce: menší (\"Brachinus explodens\"), větší (\"Brachinus crepitans\"), 802 druhů motýlů např. \"Hamearis lucina\" (pestrobarvec petrklíčový), další druhy zařazené na Červeném seznamu: \"Hemaris tityus\" (dlouhozobka chrastavcová), \"Hemaris fuciformis\" (dlouhozobka zimolezová), \"Hyles euphorbiae\" (lišaj pryšcový), \"Setina roscida\" (lišejníkovec malý), \"Leptidea sinapis\" (bělásek hrachorový), \"Plebejus idas\" (modrásek obecný), \"Polyommatus daphis\" (modrásek hnědoskvrnný), \"Hipparchia semele\" (okáč metlicový), \"Pyrgus carthami\" (soumračník proskurníkový), \"Thymelicus acteon\" (soumračník žlutoskvrný), \"Iphlicides podalirius\" (otakárek ovocný).\n\nOchranné pásmo Cikánky II nebylo vyhlášeno a pás vzdálenosti 50 m od hranic předmětů ochrany neodpovídá v mapách skutečné rozloze památky. Od roku 1988 je Cikánka II vyhlášena jako zvláště chráněné území díky jejímu odkrytému geologickému profilu na JZ lokality, který umožňuje veřejnosti studovat strukturu jejích jednotlivých vrstev, ve kterých se hojně nacházejí paleontologické nálezy. Důvodem vzniku ochrany této památky je intenzivní těžba v blízkých lomech pro cementářské účely, nedaleká výstavba cementárny pro okolní lomy, ochrana před závaly a výskyt několika vzácně ohrožených druhů rostlin a živočichů. Další negativní vliv působící na tuto chráněnou oblast mají zarůstající dřeviny v blízkosti lomů pro porosty cenných xerotermních trávníků a zahalující monocenotické porosty pod lomovou stěnou se stratigrafickým profilem.\n\nV plánu na léta 2010 – 2024 se uvádí, že „Žádné písemné doklady o dřívějším managementu přírodní památky nebyly nalezeny ani v rezervační knize Ústředního seznamu ochrany přírody ani ve výpisu z rezervační knihy na Magistrátu hlavního města Prahy. Je zachováno pruhové značení i označení přírodní památky cedulemi v terénu. Není jasné, kdy bylo značení instalováno, neodpovídá však hranici přírodní památky podle vyhlašovacího předpisu.“\n\nPodle nynějšího plánu by Cikánka II měla být bezzásahová, s výjimkami občasného výřezu dřevin u otevřených profilů lomů, odstranění případných sutí u spodních vrstev a vytvoření naučné stezky. Další návrh zahrnuje administrativně-správní opatření pro nové vyhlášení přírodní památky Cikánka II se správnou lokalizací předmětů ochrany.\n\nPřírodní památka již není dostupná po červené turistické značce od autobusové zastávky Lomy, jelikož po krátké vzdálenosti je na asfaltové cestě ukončena značkou zákazu vstupu a závorami. Jediná přístupová cesta vede přes území Cikánky I. V místě borové špičky je vysekaná trasa vedoucí houštím od vrcholu až k údolí do lomů. Na místě přírodní památky se nenachází naučná cedule, nýbrž jen znak Přírodní památky.\n"}
{"id": "671822", "url": "https://cs.wikipedia.org/wiki?curid=671822", "title": "Čimické údolí", "text": "Čimické údolí\n\nČimické údolí je přírodní památka, která se nachází na území hlavního města Prahy. Přírodní památka byla vyhlášena roku 1968. Východní část území je obklopena ze severu i jihu zástavbou, a to nejen obytnou ale i komerční. Napříč celým územím protéká Čimický potok. Území se rozkládá na ploše 10.82 ha a nachází se v nadmořské výšce 240-270 m n. m. Hlavním předmětem ochrany tohoto území je snaha o zachování teplomilných společenstev nacházejících se na skalnatých k jihu otočených svazích, které jsou tvořeny proterozoickými břidlicemi. Začátkem 20. století zde probíhala těžba kamene použitého na výrobu materiálu na výstavbu silnice.\nZnačná část území je zalesněna nepůvodním trnovníkem akátem (\"Robinia pseudoacacia\").\n\nČimické údolí se přesněji nachází mezi Čimicemi a Bohnicemi. Směrem od Čimic na západ se svažuje k Vltavě.Západní část přírodní památky, na jejímž konci se nachází Kostoprtský rybník, je obklopena poli a loukami, zatímco část východní je obehnaná obytnou oblastí. Území Čimického údolí se rozkládá v Přírodním parku Draháň - Troja.\n\nÚzemí bylo člověkem osídleno už během doby kamenné. Postupem času začalo být využíváno převážně zemědělsky. Části s hlubší půdou byly, pro svoji vyšší úrodnost, využívány jako pole, zatímco svahy a skalní výchozy jako pastviny. Tento druh využití se držel na tomto území po celou dobu jeho historického vývoje, proto nese značný podíl na dochovávání společenstev živočichů a rostlin, která jsou typická pro zde nacházející se teplé travnaté pastviny a skalní stepi. V pozdější době došlo k přeměně jižních svahů na sady využívané k pěstování třešní a višní.\nDůkazem o existujících sadech jsou zbylé části zpustlých sadů či samostatně stojící ovocné stromy podél celého území Čimického údolí. Významný vliv na vzácná rostlinná společenstva měla výsadba nepůvodních dřevin probíhající zejména na začátku 20. století, a to především trnovníku akátu (\"Robinia pseudoacacia\") a smrku ztepilého (\"Picea abies\"). Přetrvávající akátové porosty na některých částech území způsobují ochuzení bylinného patra a výskyt půdy bohaté na dusík, která má za následek šíření nitrofilních druhů jako je například kopřiva dvoudomá (\"Urtica dioica\"), netýkavka malokvětá (\"Impatiens parviflora\") a svízel přítula (\"Galium aparine\"). Dále je podstatné se zmínit i o lidské činnosti mající „pouze“ lokální vliv. Jedním z těch významnějších je částečné svedení vod potoka do podzemní části a průnik těchto vod do kanalizační stoky nacházející se v horní části Čimického údolí. K podstatným změnám vlivem člověka došlo i na skalních výchozech, jež byly během 20. století z části odtěženy a využity ve formě štěrku jako materiál na stavbu silnic.\n\nNa východním kraji přírodní památky pramení Čimický potok napájený Čimickým rybníkem. Zde je údolí mělké, postupně se však výrazně zařezává do skalního podkladu.\n\nGeomorfologický podklad čimického údolí je tvořen droby a břidlicemi kralupsko-zbraslavské skupiny svrchního proterozoika, které v některých částech území vycházejí na povrch a tvoří izolované skalní výchozy. V některých částech přírodní památky je jinak jednotvárný sled drob a břidlic přerušen žilami ordovického tonalitového porfyritu. Pod povrchem centrální skály a na západním svahu byla lokalizována buližníková tělesa jako pozůstatek předprvohorní podmořské sopečné činnosti. Charakter přírodní památky byl však výrazněji ovlivněn až v období čtvrtohor.\n\nPřírodní památka Čimické údolí je významná především pro výskyt vzácných stepních společenstev, která můžeme v jiných částech Prahy najít pouze na nepřístupných skalních svazích s půdou v minulosti člověkem nevyužívanou. Tato ohrožená společenstva byla dříve výrazně redukována a omezena pouze na skalní výchozy jižně orientovaných svahů, avšak v poslední době dochází k pozvolnému rozšiřování na mírné svahy sadu, jež se nacházejí v západní části chráněného území. Typickými zástupci teplomilných trav je zejména kostřava walliská (\"Festuca valesiaca\") osidlující mírnější svahy a kostřava sivá (Festuca pallens), vyskytující se na skalních výchozech. Mezi běžnější zástupce patří mochna písečná (\"Potentilla arenaria\"), jestřábník chlupáček (\"Hieracium pilosella\") a hvozdík kartouzek (\"Dianthus carthusianorum\"). Velmi vzácným zástupcem tohoto společenstva je koniklec luční český (\"Pulsatilla pratensis subsp. bohemica\"), křivatec český (\"Gagea bohemica\"), drobná cibulnatá rostlina vyskytující se na mělkých půdách. Významnou chráněnou květinou je tak bělozářka liliovitá (\"Anthericum lilliago\"), která se dostala do pražské kotliny v době poledové, kdy zde panovalo vlhké a teplé klima. Díky řízeným zásahům dochází k rozšiřování luk a pastvin, kde je k vidění válečka prapořitá (\"Brachopodium pinnatum\"), srha laločnatá (\"Dactylis glomerata\"), ovsík vyvýšený (\"Arrhenatherum elatius\") či fialově kvetoucí chrpa čekánek (\"Centaurea scabiosa\"). Dno údolí disponuje zcela jinými společenstvy a to především z důvodu těžších na dusík bohatých půd, kterým dominuje kopřiva dvoudomá (\"Urtica dioica\"), bez černý (\"Sambucus nigra\") a bršlice kozí noha (\"Aegopodium podagraria\"). Nemalá východní část území je pokryta nepůvodními lesy. Na severních svazích převažuje výskyt lip, dubů a javorů, na jižních svazích byl počátkem 20. století vysazen trnovník akát, který silně redukuje bylinné patro. Na některých částech svahů jsou dodnes patrné pozůstatky sadů. V blízkosti Čimického potoka a Kostoprtského rybníka se místy vyskytují společenstva lužních lesů zastoupeny především různými druhy vrb, topoly a případně olší. Skalní výchozy jsou v některých místech pokryty porosty vřesu obecného (\"Calluna vulgaris\").\n\nDruhově nejpočetnější skupinou jsou zástupci bezobratlých vázaných na společenstva skal a skalních stepí. Na teplých skalních lokalitách se můžeme setkat s drobničkou válcovitou (\"Trucatellina cylindrica\"), se zástupci reliktních mandelinkovitých brouků, nosatcovitých jako například nosatčíci (\"Apion penetrans\") a lalokonosec (Otiorhynchus fullo) a zástupci střevlíkovitých- kvapník (\"Harpalus pumilus\") a střevlík (\"Ophonus puncticollis\"). Teplé výslunné stráně a skalnaté svahy jsou místem výskytu vzácných teplomilných pavouků jako je zápřednice zelenavá (\"Cheiracanthium virescens\"), křižák (\"Gibbaranea bituberculata\") a ploštice. Křoviny a světlé lesy jsou místem výskytu ne příliš běžných druhů plžů, jako je síťovka menší (\"Aegopinella minor\") či keřnatka vrásčitá (\"Euomphalia strigella\"). V západní části přírodní památky ve vodách Kostoprtského rybníka můžeme spatřit čolka obecného (\"Triturus vulgaris\") a užovku obojkovou (\"Natrix natrix\").\nNa území Čimického údolí je významný výskyt ptáků. Hnízdí zde sýkora koňadra (\"Parus major\"), šoupálek krátkoprstý (\"Certhia brachydactyla\"), linduška lesní (\"Anthus trivialis\"), budníčci a pěnice pokřovní (\"Sylvia curraca\"). Na břehu Kostoprtského rybníka hnízdí mlynařík dlouhoocasý (\"Aegithalos caudatus\") a ledňáček říční (\"Alcedo atthis\").\n\nVýrazným problémem území Čimického údolí je výskyt nepůvodního trnovníku akátu a ohrožení skalních výchozů náletovými dřevinami. Tyto skalní výchozy se uměle udržují ve stavu bezlesí pravidelným kácením. Trnovník akát je pomalu ale jistě redukován pomocí metody nazývající se kmenová výmladnost.\n\nSkalní výchozy s porosty vřesu obecného jsou pravidelně sestříhávány. V údolí nivy dochází k pravidelné seči 1-3 ročně. Přírodní památka se nachází blízko obytné oblasti, takže ji místní hojně využívají ať už k procházkám se psy nebo k joggingu. Proto je zde kladen velký důraz na udržování stávajících cest, omezení pohazování odpadu a sešlapování porostu skalních výchozů.\n\n\n"}
