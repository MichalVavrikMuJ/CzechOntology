{"id": "723197", "url": "https://cs.wikipedia.org/wiki?curid=723197", "title": "Vajskovská dolina", "text": "Vajskovská dolina\n\nVajskovská dolina je údolí na jižní straně Nízkých Tater. Je to jedno z nejkrásnějších údolí Nízkých Tater, je to vyhlášená zóna ticha. V údolí platí zákaz zakládání ohně, je zakázáno stanování a sběr lesních plodů – všechno v zájmu ochrany přírody. Z tohoto údolí byly do volné přírody vypuštění první kamzíci, přivezení z Vysokých Tater. Protéká jim Vajskovský potok. Vede tudy zeleně značená turistická stezka z Dolní Lehoty na Krížské sedlo. Veřejnosti přístupná je jen část cesty po Vajskovský vodopád, dále je z důvodu ochrany přírody cesta uzavřena. V horní části údolí se nachází Vajskovský vodopád.\n"}
{"id": "723199", "url": "https://cs.wikipedia.org/wiki?curid=723199", "title": "Tramín (Český Krumlov)", "text": "Tramín (Český Krumlov)\n\nTramín je název prostranství na českokrumlovském Latránu. Z jedné strany je obklopen minoritským klášterem s kostelem Božího Těla. Z druhé strany je obklopen domy Latránské, Klášterní a Formanské ulice.\n"}
{"id": "723210", "url": "https://cs.wikipedia.org/wiki?curid=723210", "title": "Podjatost", "text": "Podjatost\n\nPodjatost je obecně zaujatost v upřednostňování jistých věcí a lidí na úkor jiných. V právním světě se tak označuje nezpůsobilost k nestrannému a nezaujatému posuzování záležitostí jiných a rozhodování o nich, která je zapříčiněna poměrem k dané věci, zejména přímým zájmem na jejím výsledku, či osobním vztahem k účastníkům řízení. Týká se především soudců, ale i jiných povolání a jejím důsledkem je vyloučení z dalšího působení v řízení, protože účelem je zajistit rovnost účastníků řízení, objektivitu tohoto řízení a nestrannost v rozhodnutí o věci.\n\nVe společnosti jde o podjatost v případech jako je kognitivní zkreslení, střet zájmů, předsudky a s nimi spojené jevy jako je například diskriminace, rasismus či sexismus. K podjatosti také vede mediální zkreslení či publikační zkreslení.\n\nVyloučení soudce z projednání a rozhodnutí určité věci je prolomením zásady zákonného soudce, je proto na místě pouze výjimečně, v případech, kdy vztah konkrétního soudce k dané věci, účastníkům řízení nebo jejich zástupcům je už takové intenzity, že i přes své zákonné povinnosti nebude schopen rozhodovat nezávisle a nestranně. Tento vztah musí být skutečně dán, např. pouhý pocit vlastní podjatosti soudce nestačí, vždy musí být zjištěn objektivní důvod, proč lze v daném případě o jeho nepodjatosti pochybovat. Podjatost nemusí vyplývat jen z toho, že soudce může být rozhodnutím ve věci osobně dotčen na svých právech, ale také tehdy, když zde nemá přímý právní zájem a jeho vztah k ní je faktického rázu, např. jestliže veřejně projevoval své vyhraněné názory na danou konkrétní věc. Podjatost ovšem může také spočívat v tom, že o věci získal poznatky mimoprocesním způsobem (byl např. sám svědkem trestného činu), jeho pohled na věc je pak totiž deformován. Z rozhodování u soudu vyššího stupně je kromě toho vyloučen také soudce, který se zúčastnil rozhodování u soudu nižšího stupně, a naopak. Vylučující poměr k účastníkům řízení nebo k jejich zástupcům je dán typicky na základě příbuzenského nebo podobného vztahu (jde o osobu blízkou), případně intenzivního přátelského, či naopak nepřátelského vztahu. Podjatost však nelze shledávat ve vztazích čistě profesionální známosti, např. u byť dlouholeté, ale stále jen společenské známosti mezi soudcem a místním advokátem. Důvodem k vyloučení také nikdy nejsou okolnosti, které spočívají v konkrétním postupu soudce přímo v daném řízení, stejně jako jeho rozhodování v jiných obdobných věcech. V tom se totiž projevuje samotný výkon soudnictví.\n\nV podobném postavení jako soudci se nachází např. i asistent soudce nebo vyšší soudní úředník, podobně také např. znalec, v jejich případě však o tom, zda jsou, či nejsou v dané věci podjatí, rozhoduje jim nadřízený soudce. V trestním řízení je pak obdobně jako soudce vyloučen z dalšího rozhodování ve věci státní zástupce i policejní orgán, přičemž svou podjatost posuzují sami. Proti tomuto rozhodnutí je nicméně přípustná stížnost, o které rozhodne orgán jim bezprostředně nadřízený. Také notáři v řízení o dědictví, kde vystupují v roli tzv. soudních komisařů, mohou být podjatí a posuzuje to právě soud, který je provedením úkonů v dědickém řízení pověřil. Stejně tak soud, který pověřil soudního exekutora prováděním exekuce, rozhoduje o jeho podjatosti.\n\nMimo tyto převážně justiční profese může být samozřejmě podjatý i kterýkoli správní úředník, s výjimkou vedoucích ústředních správních úřadů a státních tajemníků. Rozhoduje o tom jeho představený.\n\nKaždý soudce je povinen svou podjatost posoudit sám a pokud zjistí, že by měl být z rozhodování vyloučen, oznámí to předsedovi soudu, který na základě rozvrhu práce určí jiného soudce. \"Námitku podjatosti\" může také při prvním soudním jednání vznést kterýkoli z účastníků řízení, rozhodne pak o ní soud vyššího stupně (u nejvyšších soudů jiný soudní senát či plénum).\n\nPodjatost může namítnout i účastník správního řízení, který však musí námitku podjatosti dle ustanovení vznést ihned poté, „jakmile se o ní dozví“. O námitce o podjatosti úředníka pak rozhoduje usnesením služebně nadřízený úřední osoby, jíž se námitka podjatosti týká. Služebně nadřízený může podjatou úřední osobu z řízení vyloučit. Proti tomuto usnesení je možné se odvolat. Pokud služebně nadřízený bude považovat námitku za opožděnou, informuje o tom podatele námitky sdělením.\n\n"}
{"id": "723212", "url": "https://cs.wikipedia.org/wiki?curid=723212", "title": "BRD Năstase Țiriac Trophy 2011", "text": "BRD Năstase Țiriac Trophy 2011\n\nTenisový turnaj ATP BRD Năstase Țiriac Trophy 2011 se konal ve dnech 17. – 23. září v hlavním městě Rumunska Bukurešti venku na antukových dvorcích. Odměny činily 368 450 EUR.\n\nPrvní čtyři nasazení měli v úvodním kole volný los.\n\nNásledující hráči obdrželi do hlavní soutěže divokou kartu:\n\nNásledující hráči postoupili z kvalifikace:\n\n\n"}
{"id": "723214", "url": "https://cs.wikipedia.org/wiki?curid=723214", "title": "Vajskovský potok", "text": "Vajskovský potok\n\nVajskovský potok je 17,3 km dlouhý potok v regionu Horní Pohroní, v okrese Brezno. Je to pravostranný přítok Hronu. Na horním toku protéká jednou z nejdelších dolin v Nízkých Tatrách, takřka 10 km dlouhou Vajskovskou dolinou. Na konci doliny vytváří soustavu vodopádů a její dolní části se prořezává bralnatým územím.\n\n\"Pramen\": v Nízkých Tatrách na východním svahu vrchu Kotliská (1937 m n. m.), pod hlavním hřebenem Ďumbierských Tater, v nadmořské výšce 1680 m n. m.\n\n\"Směr toku\": od pramene nejprve na jihovýchod, postupně se stáčí na jihozápad, na dolním toku teče nejprve na jih a postupně k ústí na jihozápad.\n\n\"Geomorfologické celky\": Nízké Tatry, podcelek Ďumbierské Tatry; Horehronské podolí, podcelek Lopejská kotlina\n\nPřítoky: zprava několik přítoků z východních svahů Skalky (1980 m n. m.), dva přítoky z oblasti Smrečin, potok z jižního svahu Skalky, Bôrovský potok, přítok z oblasti Páleničky; zleva několik přítoků zpod Liptovské hoľe, přítok zpod Pálenice, z Melicherové doliny, Červená voda a přítok z jižního úpatí Doliniek.\n\nÚstí: do Hronu v obci Lopej v nadmořské výšce 439 m n. m.\n\nObce: Dolná Lehota, Vajsková a Lopej.\n"}
{"id": "723218", "url": "https://cs.wikipedia.org/wiki?curid=723218", "title": "Historická tabulka nejvyšší české a československé fotbalové soutěže", "text": "Historická tabulka nejvyšší české a československé fotbalové soutěže\n\nToto je přehled všech týmů, které kdy hrály v nejvyšší fotbalové soutěži Československa a Česka včetně souhrnných statistik.\n"}
{"id": "723220", "url": "https://cs.wikipedia.org/wiki?curid=723220", "title": "Moravská bouda", "text": "Moravská bouda\n\nMoravská bouda je menší hotel (14 pokojů, 52 lůžek) pod hřebeny Krkonoš. Nachází se v lokalitě \"Sedmidolí\" nad Špindlerovým Mlýnem zhruba ve výšce 1225 m n. m. na luční enklávě, na které se kromě ní nacházejí ještě chata Vatra, pension Spindler a Novopacká bouda. Součástí boudy je stylová restaurace o kapacitě 60 osob + 20 míst v salonku, případně 40 míst na terase.\nOkolo Moravské boudy vede turistická cesta spojující Špindlerův Mlýn přes rozcestí Dívčí lávky s vrcholovou partií Krkonoš nad Petrovou boudou, zároveň odsud odbočuje krátká spojnice s rozcestím Pod Petrovkou, kde se napojuje na páteřní trasu \"Cesty česko-polského přátelství\".\n\nBouda je v zimě vyhledávaná pro blízkost 300 m dlouhého lyžařského vleku, přímo navazujícího na 1200 m dlouhý vlek Davidovky, který pro odlehlou polohu od centra Špindlerova Mlýna není tolik přeplněný jako například Svatý Petr. V každém počasí je vhodná například pro podnikové akce, nabízí bezdrátové internetové připojení zdarma a dvě školicí místnosti o kapacitě 2×15 míst.\n\nV roce 1982 byla Moravská bouda jednou z filmových lokací při natáčení filmové komedie \"Sněženky a machři\" – natáčely se zde některé interiérové scény. \n\n"}
{"id": "723224", "url": "https://cs.wikipedia.org/wiki?curid=723224", "title": "Talasémie", "text": "Talasémie\n\nTalasémie neboli středomořská anémie je souborné označení pro několik dědičných onemocnění krve, které vznikají v souvislosti s poruchou tvorby některé ze složek krevního barviva hemoglobinu. V typickém případě je tato nemoc důsledkem poruchy tvorby bílkovinné podjednotky α (tzv. α-talasémie) či β (tzv. β-talasémie) – vzácné podjednotky γ a δ způsobují talasémii jen zřídka.\n\nTalasémie patří mezi tzv. hemoglobinopatie. Dochází k částečnému či totálnímu nedostatku hemoglobinových podjednotek, čímž vznikají problémy s dopravováním kyslíku ke tkáním.\n\nTalasémie vznikají mutací odpovídajících genů pro danou podjednotku hemoglobinu. Pokud je mutována jedna z alel daného genu, pak se hovoří o minor (heterozygotní) talasémii; když jsou mutovány obě alely, vzniká tzv. major talasémie (homozygotní). Homozygotní α-talasémie je téměř neslučitelná se životem (plod často umírá ještě v děloze v důsledku nedostatku kyslíku), homozygotní β-talasémie má rovněž velmi těžký průběh a u žen vede k neplodnosti. Heterozygotní talasémie mají obecně mnohem mírnější průběh.\n"}
{"id": "723239", "url": "https://cs.wikipedia.org/wiki?curid=723239", "title": "Epikutánní test", "text": "Epikutánní test\n\nEpikutánní test (někdy též kožní náplasťový test) je způsob hledání alergenů, kdy je zkušební látka nanášena dermatologem na kůži pacienta („epikutánní“ znamená \"na kůži\" či \"na povrchu kůže\").\n\nPo aplikaci zkušební látky jsou prováděny její odečty, a to 48, 72 a 96 hodin po aplikaci. Testování proto trvá 5 dnů (tedy jeden obvyklý pracovní týden). V pondělí jsou testovací látky (i například 37 různých haptenů najednou) nanášeny na kůži pacienta (obvykle na záda do prostoru mezi lopatkami), ve středu jsou přelepovací náplasti chránící nanesené testovací látky strženy a je proveden první testovací odečet. Další odečty se provádí ještě ve čtvrtek a v pátek. Pokud je pacient na danou testovanou látku alergický, objeví se v místě testů červené svědivé ložisko.\n\nZáda se po celou dobu testování nesmějí umývat ani sprchovat, aby nedošlo k odlepení náplastí. Je proto nevhodné i nadměrné zpocení (například při sportu apod.).\n\nEpikutánně (epidermálně) se testuje pomocí haptenů - hapten není alergen a na rozdíl od něj dokáže do epidermis projít nepoškozeným povrchem kůže. Dále neproniká, a ani nemusí, protože pro účel EDT, tzn. zjištění predispozice organismu k možnosti vzniku komplexu hapten-bílkovina to právě stačí. V případě pozitivní reakce dochází k definované reakci pouze v místě aplikace haptenu. Je třeba rozlišit pouhou iritaci od skutečné lokální pozdní alergické kožní reakce. Hapteny se na intaktní pokožku aplikují umístěné v tzv. komůrkách (tzv. chambers), které bývají k dispozici obvykle po 10, z nichž každá má mít svůj adhezivní rámeček s dobrou okluzí. Komůrky jsou dodávány jako náplasti nejčastěji o 10 komůrkách. Náplasti musí být zcela hypoalergenní. Je třeba také rozlišovat mezi tampony a komůrkami. Hapteny v komůrkách působí izolovaně a tudíž přesně. Nesmí dojít ani k svévolnému uvolnění adheze rámečků komůrek natož k přemístění pozice komůrky, resp. náplasti, v průběhu testování.\n\nPřed testem je potřeba provést taková opatření, která zabrání znehodnocení či ovlivnění jeho výsledků. Je třeba týden před testováním vynechat celkově podávané léky proti svědění a alergii. Minimálně týden, lépe však týdny dva, před testováním je nutné vynechat hormonální léky (kortikosteroidy a lokální imunomodulátory). Měsíc před testováním se nesmí užívat celkově podávané kortikosteroidy. Jejich postupné vysazení ovšem musí řídit pouze ošetřující lékař.\n\nVlastní vyšetření není možné provádět při akutně probíhajícím ekzému. Není jej možné provést ani při opalování na slunci či v soláriích jeden měsíc před testováním, v graviditě či při současně probíhající celkové i lokální imunosupresivní léčbě.\n\nPo testování není možné se po dobu asi 3 až 4 týdnů opalovat, neboť hrozí riziko tzv. fotosenzitivní reakce.\n\nS epikutánním testováním se v Československu začalo po druhé světové válce. Pionýry v této oblasti byli prof. Lubor Jirásek (1916–1998), prof. Gustav Lejhanec (1907–1973) a prof. Vlastimil Resl (1906–1986). Na Slovensku se pak o rozšíření testování zasloužil prof. Eugen Hegyi (1917–2011).\n\nAby ovšem bylo možné testování provádět a správně jeho výsledky interpretovat, bylo nutné zajistit validitu epikutánního testu napříč celou Evropou. V roce 1938 navrhl dánský lékař prof. Poul Bonnevie (1907–1990) první sadu alergenů pro rutinní testování. Roku 1962 byla navržena první evropská standardní sada alergenů a od roku 1967 se o standardizaci testu stará mezinárodní sdružení předních dermatologů v oboru, tzv. International Contact Dermatitis Research Group (ICDRG). V Severní Americe existuje podobná společnost nazývající se North American Contact Dermatitis Group (NACDG).\n\n"}
{"id": "723245", "url": "https://cs.wikipedia.org/wiki?curid=723245", "title": "Přerozdělování", "text": "Přerozdělování\n\nPřerozdělování příjmu a bohatství či redistribuce znamená v makroekonomii souhrn státních opatření a mechanismů, které ovlivňují rozdělení příjmů a majetku, případně jejich disponibilitu u různých skupin obyvatelstva. Zákonodárství současných států užívá různé formy přerozdělování, a to obvykle tak zvané progresivní přerozdělování (od bohatých k chudým), které rozdíly vyrovnává, i když jsou i případy opačného, degresivního přerozdělování. Na druhé straně se o jeho prospěšnosti a míře stále diskutuje, jak z ekonomického, tak z morálního hlediska. Rozdílné názory na podobu a míru přerozdělování jsou také jedním z hlavních momentů, které dělí politickou levici a pravici.\n\nPojmy pravice a levice jsou známy již od Francouzské revoluce. Rozdíl mezi těmito dvěma skupinami je patrný i co se týče názoru na přerozdělování. Zatímco levice již tradičně podporuje co největší rovnost ve společnosti, s čímž je spojena i vysoká míra přerozdělování, pravice zastává spíše rozdílnost ve společnosti, a sice i menší zásahy do ekonomiky, potažmo přerozdělování.\n\nNerovnost v majetku nebo v příjmu existuje v každé lidské společnosti a je do jisté míry nezbytná. Podle amerického ekonoma A. Okuna však vzniká „konflikt mezi rovností a efektivností“: moderní demokratické státy se zakládají na rovnoprávnosti všech občanů, volná ekonomická soutěž však vytváří rozdíly, které mohou některým ve využití těchto práv bránit. Přitom se ukazuje, že chudoba není rozložena náhodně, ale četnost chudoby je u jistých skupin obyvatel daleko vyšší než u jiných. Tak v roce 1986 spadalo v USA do kategorie chudých 5 % vysokoškoláků, 11 % bělochů, ale 31 % černochů a 44 % černošských dětí. Medián důchodů bělošské rodiny byl téměř 31 tisíc USD, černošské 17,6 tisíc. Ekonomická nerovnost se tak stává také politickým problémem.\n\nPříjmová nerovnost se nejčastěji měří buď jako poměr mezi průměrným příjmem pětiny nejbohatších k průměrnému příjmu nejchudší pětiny obyvatel, anebo Giniho koeficientem, což je bezrozměrné číslo mezi 0 a 1. Někdy se místo pětin (kvintilů) užívají pro měření desetiny (decily). Tabulka států podle rovnoměrnosti rozdělení příjmů je na .\n\nTaké transfery - jakožto platby nebo výkony, ze něž se nevyžaduje přímá protislužba - a státní subvence představují přerozdělování prostředků státu, ať se dějí jako přímé platby, daňová zvýhodnění nebo výhodná nabídka veřejných služeb.\n\nOdvody penzijního, zdravotního a nemocenského pojištění sice s příjmem rostou, nejedná se však vždy o čisté přerozdělování, protože i případná plnění mohou být částečně úměrná příjmu, například u penzí nebo dávek v nezaměstnanosti. Naproti tomu u zdravotního a nemocenského pojištění jde obvykle o výraznější přerozdělování od vyšších k nižším příjmovým skupinám, případně od mladších ke starším, u nichž bývají zdravotnické náklady vyšší, a léčení není s příjmy resp. pojistným významně spojeno.\n\nTaké zákonná a soudní omezení vlastnických práv - například ochrana nájemníků, regulace nájemného, ochrana zaměstnanců, spotřebitelů, přírody nebo památek - představují jisté přerozdělení, i když se dá většinou jen obtížně vyjádřit v penězích.\n\nVe prospěch přerozdělování se uvádějí argumenty jak ekonomické, tak etické a politické. \n\nHlavní ekonomický argument říká, že mezní užitek chudých nebo jinak znevýhodněných příjemců je větší než mezní náklad bohatších plátců. Pro zámožného člověka znamená tisíc korun mnohem méně než pro chudého a přerozdělení znamená v tomto případě krok k Paretovu optimu. \n\nEtické argumenty vycházejí z toho, že příjmové rozdíly jsou v moderních společnostech podle některých příliš veliké a nezdůvodnitelné, například mezi zaměstnanci bank a nemocnic. \n\nKonečně je zde argument politický: svobodná společnost je možná jen tam, kde žádná významnější skupina nežije v hladu a bídě. Tuto skutečnost si evropské vlády uvědomily na základě analýzy příčin, které pomohly jak Hitlerovi a nacismu, tak Leninovi a komunismu k moci: jednou z nich byly sociální dopady hospodářských krizí a z nich vyplývající zbídačení chudiny.\n\nV neprospěch přerozdělování se taktéž uvádějí argumenty ekonomické, etické a politické.\n\nEkonomické argumenty, kterými argumentují liberální ekonomové, tvrdí, že přerozdělování zbytečně odčerpává prostředky, které by majitelé jinak investovali, že deformuje tržní prostředí a brzdí hospodářský růst. Pokud se k tomu připočtou transakční náklady, které jistou část přerozdělovaných prostředků pohltí, jde podle odpůrců o opatření nežádoucí a škodlivé. Státní sociální péče zároveň omezuje prostor pro individuální dobročinnost a její nárokovost může přivést příjemce do jisté závislosti, protože se odnaučí pracovat.\n\nEtické argumenty, využívané zejména libertariány, jsou založené na tom, že k přerozdělování je zapotřebí daní, které jsou nedobrovolnou platbou, tedy krádeží, což je dle nich neetické. Také tvrdí, že peníze jsou odebírány lidem, kteří si je zasloužili a dávány těm, kteří na nich nemají žádnou zásluhu.\n\nArgument politický v tomto případě vychází zejména z předchozích dvou: přerozdělování vede k nepřátelství mezi nedobrovolnými plátci a těmi, kteří na přerozdělování vydělávají. Různé skupiny společnosti, např. etnické menšiny, mohou být označovány za parazity a ve společnosti tak roste napětí.\n\n\n\n"}
{"id": "723253", "url": "https://cs.wikipedia.org/wiki?curid=723253", "title": "Keith Sweat", "text": "Keith Sweat\n\nKeith Sweat (* 22. července 1963) je americký zpěvák-skladatel, hudební producent a rozhlasová osobnost. Je především známý díky svým hitům jako „I Want Her“ a „Make It Last Forever“.\n\nKeith Sweat začal svou kariéru v roce 1975, když se připojil k harlémské skupině Jamilah. Později se vypracoval na sólového zpěváka a v roce 1984 zpíval po newyorských nočních klubech. Při té příležitosti si stačil nahrát singl \"My Mind Is Made Up\" na nezávislém labelu s názvem Stadium Records.\n\nV roce 1987 ho objevil Vincent Davis, který mu nabídl spolupráci a kontrakt k nahrávací společnosti, jejichž distribuce měla na starost Elektra Records. Ve stejný rok nahrál album \"Make It Last Forever\", kterého se prodalo přes milion výlisků (#5 U.S.). Z tohoto alba pochází komerčně úspěšné single jako \"I Want Her\" a \"Make It Last Forever\".\n\nV současnosti je stále aktivní v hudebním průmyslu.\n\n\n"}
{"id": "723258", "url": "https://cs.wikipedia.org/wiki?curid=723258", "title": "Cyklistické tretry", "text": "Cyklistické tretry\n\nCyklistické tretry jsou speciální sportovní boty, které mají zajistit maximální přenos výkonu při jízdě na kole. \n\nZefektivňují šlapání a tím šetří síly cyklisty. Bývají tvrdší než běžné boty. Podrážka je přizpůsobena na montáž upínacího systému, který slouží pro zapnutí do nášlapných pedálů. \nTretry mají stabilizovat chodidlo, což se často řeší karbonovou vložkou v oblasti paty a podporou klenby chodidla. Důležité je také větrání, které bývá zajištěno různými způsoby, často nylonovou prodyšnou síťovinou. \n\nCyklistické tretry se dělí na dvě základní skupiny. Jsou to cyklistické silniční tretry a tretry do terénu, označované také jako MTB tretry. Některé druhy treter jsou zateplené, určené pro studené zimní počasí. Jiné jsou naopak řešeny jako letní sandály. Samostatnou kategorií jsou tretry označované výrobci jako tretry pro ženy. \n\nPodrážka u cyklistických treter bývá vyrobena z gumového materiálu, ale může být i plastová, zpevněná skelnými vlákny nebo karbonová, popř. kombinovaná. Vyrábí se tretry s klasickým šněrováním, se zapínáním na suchý zip, popř. s kombinací suchého zipu a přezky. Při koupi cyklistických treter je třeba se zajímat o kompatibilitu s pedály na kole, která není stoprocentní, zvláště u silničních treter.\n\n"}
{"id": "723262", "url": "https://cs.wikipedia.org/wiki?curid=723262", "title": "Make It Last Forever", "text": "Make It Last Forever\n\nMake It Last Forever je 3x platinové album amerického R&B zpěváka a producenta Keitha Sweata. Album se umístilo na první pozici žebříčku Top R&B/Hip-Hop Albums a na pátou pozici popového žebříčku Billboard 200. Na albu spolupracoval Teddy Riley, což je producent, který s společně s Kool Moe Dee-m zpopularizoval cross-overový R&B žánr, který se později stal new jack swingem.\n\n\n\n"}
{"id": "723270", "url": "https://cs.wikipedia.org/wiki?curid=723270", "title": "Václav Čepelák", "text": "Václav Čepelák\n\nVáclav Čepelák (25. července 1915 – 25. ledna 1975) byl český fotbalista, útočník, reprezentant Československa.\n\nZa reprezentaci Čech a Moravy odehrál roku 1939 jeden zápas (přátelské utkání s Rakouskem) a dal 1 gól. Hrál za Slavoj Osek a Viktorii Plzeň.\n\n"}
{"id": "723273", "url": "https://cs.wikipedia.org/wiki?curid=723273", "title": "Velké sedlo (seriál)", "text": "Velké sedlo (seriál)\n\nVelké sedlo je devítidílný československý televizní seriál režiséra Františka Mudry podle scénáře Jaroslava Dietla. Seriál natočilo ostravské studio Československé televize v roce 1986. V seriálu účinkovaly herecké hvězdy jako Pavel Nový, Ivan Vyskočil, Jan Kraus, Jana Krausová, Vítězslav Jandák, Jiří Holý a další.\n\nHlavním hrdinou seriálu je Jan Palyza (Pavel Nový), hrázný na přehradě \"Velké sedlo\". Ve svém povolání musí čelit přírodním živlům v období sucha i velké vody, ale i důsledkům macešského chování lidí k vodě a přírodě. V osobním životě prožívá velkou lásku, ale i zklamání. Nehasnoucí stálicí jeho života tak zůstává přehrada \"Velké sedlo\" a malebná okolní příroda.\nSeriálu dominují záběry přehradní nádrže, vodní plochy a okolních přírodních scenérií. Divácky atraktivní jsou zejména letecké filmové záběry, pořízené na Kružberské přehradě a v jejím okolí, kde byla většina seriálu natočena. V seriálu jsou také zaznamenány zatopené oblasti na nynějším dně vodní nádrže Slezská Harta a detailní záběry příprav pro její stavbu. Seriál byl natočen ve spolupráci s Povodím Odry, podnikem pro provoz a využití vodních toků, v seriálu se vyskytuje detailní pohled do nejen do soukromeho života lidí obsluhující hráz, ale také pracovního života a plnění různých pracovních povinností.\n\nBylo natočeno a odvysíláno celkem 9 dílů seriálu:\n\n"}
{"id": "723275", "url": "https://cs.wikipedia.org/wiki?curid=723275", "title": "Dvouzubec černoplodý", "text": "Dvouzubec černoplodý\n\nDvouzubec černoplodý (\"Bidens frondosa\") je nepůvodní druh plevelné rostliny, která je běžně známa svými ozubenými nažkami zachycující se za oblečení při podzimní procházce neobhospodařovanou krajinou.\n\nRostlina je původem ze Severní Ameriky, hlavně ze Spojených států Severoamerických a Kanady. Zavlečena byla postupně do Evropy, východní Asie i na Nový Zéland. Je to invazivní druh, počítá se mezi neofyty. V Evropě byla prvně zjištěna v roce 1777 v Polsku a v roku 1894 na území dnešní České republiky. Roste zpravidla do nadmořské výšky 1600 m.\n\nPřednostně vyrůstá v sladkovodních pobřežních biotopech, na obnažených březích řek, jezer, rybníků, umělých vodních nádrží a v podmáčených sníženinách. Druhotně roste v ruderálních společenstvech na vlhkých místech, v příkopech i jako plevel na zavlažovaných polích. Podmínkou zdárného vyklíčení je dostatek vlhkosti v době klíčení a vytváření kořenového systému. Nejvyššího vzrůstu dosahuje v půdách bohatých na dusík. V České republice se vyskytuje hojně, obzvláště v teplých nivách větších řek. Místy vytlačuje i původní druh dvouzubec trojdílný vůči kterému má konkurenční výhodu, klíči o týden dřív a rychleji vyrůstá.\n\nJednoletá rostlina s přímou nebo vystoupavou lodyhou vyrůstající z mělkých, rozvětvených vláknitých kořenů. Dosahuje výšky 120 až 180 cm a v horní části se bohatě rozvětvuje, je lysá, pouze na uzlinách je mírně chlupatá. Je nevýrazně čtyřhranná, hojně olistěná, často mívá fialový nádech. Listy s řapíky dlouhými 1 až 5 cm bývají trojčetné nebo pérovitě složené ze 2 až 5 podlouhle kopinatých lístků. Bývají obvykle dlouhé od 3 do 8 cm a široké od 2 do 6 cm a mají řapíčky okolo 5 mm, koncový lístek bývá vždy větší. Čepele listů jsou tmavozelené až nafialovělé barvy, vejčitého tvaru, na bázi klínovité a na konci zašpičatělé, okraj mívají zubatý až ostře pilovitý, zespodu mohou být lysé nebo chlupaté.\n\nVzpřímené květní úbory, měřící v průměru 1 až 2 cm, vyrůstají na stopkách dlouhých 1 až 4 cm jednotlivě, po dvou nebo po třech, jindy bývají seřazeny do volného chocholíku. V květním lůžku vyrůstá okolo 20 až 60 terčovitých trubkovitých květů se žlutou pětičetnou korunu. V květu je na bělavých nitkách pět tyčinek s prašníky okolo čnělky s dvojitou bliznou.Vnějších jazykových okrajových květů s oranžově žlutými plátky velkými 2,5 až 3 cm bývá 3 až 5, velmi často však zcela chybí. Rozkvétají v červenci až září. Mělký polokulovitý zákrov je dvouřadý, jeho 5 až 7 vztyčených vnitřních listenů je podlouhle vejčitých, načernalých, blanitě olemovaných, bývají dlouhé 0,5 cm a široké 0,3 cm. Vnějších zelených listenů je 5 až 8, u báze jsou vlnité a mají nejčastěji podlouhle kopinatý až obkopinatý či lopatkovitý tvar a délku od 1 do 5 cm, jsou znatelně delší než květy.\n\nPlody jsou šedé až černohnědé, zploštělé, štíhle, vejčitě klínovité nažky dlouhé 6 až 8 mm. Mají čtyřhranný tvar a naspodu jsou ostře seříznuté, po stranách mají výstupky a řídké chloupky, dole dva ostré zuby dlouhé 2,5 až 4,5 mm. Chromozómové číslo: 2n = 48.\n\nVe volné přírodě jsou rostliny z blízkosti vodních toků potravou pro ondatry a semena plovoucí po vodě požírají kachny. Na suché půdě se semeny krmí drobní hlodavci, bažanti a další ptáci, mladými rostlinami pak zajíci. Většinou je tento druh z náhledu pěstitelů klasifikován jako nepříliš obtížný plevel, který lze na obdělávaných plochách vymýtit. Z pohledu vlivu dvouzubce černoplodého na jiné plevelné volně rostoucí rostliny je hodnocen jako nepříliš nebezpečný a jeho velkoplošné omezování se nepředpokládá.\n\n\n \n"}
{"id": "723278", "url": "https://cs.wikipedia.org/wiki?curid=723278", "title": "Ivo Toman (podnikatel)", "text": "Ivo Toman (podnikatel)\n\nIng. Ivo Toman (* 23. února 1966 Frýdek-Místek) je český podnikatel, zakladatel mezinárodní společnosti \"Taxus International\" a autor řady motivačních knih a nahrávek.\n\nIvo Toman se narodil v roce 1966 ve Frýdku-Místku se zdravotním handicapem – trpěl Touretteovým syndromem. V 6 letech dostal navíc meningitidu.\n\nPo absolvování gymnázia zakončeného maturitou odešel na Vysokou školu lesníctva a drevárstva (VŠLD) do Zvolena, kterou dokončil v roce 1988.\n\nPo roce 1989 se stal prodejcem v přímém prodeji. Privatizoval stolárnu v Havířově. V 29 letech se dostal do milionových dluhů. Založil firmu Taxus International. Začal s potravinovými doplňky, posléze firma expandovala na Slovensko a do Maďarska s dalšími produkty.\nV roce 2002 se přestěhoval do Prahy. Se svou bývalou manželkou Martinou začal vyvíjet revoluční výuku angličtiny, kterou v roce 2004 uvedl do praxe na český i zahraniční trh.\n\nIvo Toman pořádal motivační kurzy a vedl školení v oboru osobního rozvoje. Napsal několik knih a nahrál několik vzdělávacích audio a video programů.\nMetody osobního rozvoje jednotlivců a marketing shrnul na přelomu roků 2006/2007 do nového vzdělávacího videoprogramu s názvem \"Instinkt zabijáka\".\n\nIvo Toman přispívá částí svých příjmů na charitu osobám se zdravotním postižením.\n\nV roce 2008 byl oceněn zařazením do Almanachu 1000 Leaders of Czech Republic. V roce 2009 získal cenu malého delfína od České marketingové společnosti, jako Marketér roku 2009.\nDne 29. 3.2012 v Bratislavě byl vyhlášen jako Nejprodávanější autor roku 2011 v síti knihkupectví Panta Rhei.\n\nZískal cenu Osobnost vzdělávání dospělých v kategorii Praktická aplikace vzdělávání dospělých a andragogiky za rok 2015.\n\nKnihy:\n\nMotivační CD:\n\nVideoškolení - Marketingová psychologie neboli Instinkt zabijáka:\n\n\n"}
{"id": "723280", "url": "https://cs.wikipedia.org/wiki?curid=723280", "title": "Střední škola Waldorfské lyceum", "text": "Střední škola Waldorfské lyceum\n\nStřední škola Waldorfské lyceum je střední škola všeobecně-odborného zaměření, založená v roce 2006. Nachází se v Praze na Opatově.\n\nŠkola nabízí čtyřleté denní studium v oboru Kombinované lyceum, ve školním roce 2011/2012 a 2012/2013 ještě dobíhá studium oboru Waldorfské lyceum (starší podoby oboru Kombinované lyceum). Studium je zakončeno maturitou. Škola otvírá každý rok jednu třídu s přibližně 30 žáky.\n\nŽáci jsou ke studiu přijímáni na základě výsledků ústního pohovoru, podle prospěchu na základní škole jsou případně vyžadovány ještě písemné zkoušky z matematiky a českého jazyka.\n\nStudium je v 1. a 2. ročníku pro všechny žáky jednotné, od 3. ročníku se dělí na humanitní a přírodovědnou specializaci.\n\nŠkola dosáhla v prvních nových státních maturitách 2011 nejlepších výsledků ze všech středních odborných škol v republice.\n"}
{"id": "723282", "url": "https://cs.wikipedia.org/wiki?curid=723282", "title": "Travičná (rozhledna)", "text": "Travičná (rozhledna)\n\nTravičná je rozhledna nacházející se jižně od obce Tvarožná Lhota v okrese Hodonín.\n\nTato věž zde byla postavena v lokalitě Vrchy roku 2000 jako vysílač pro mobilní operátory, její oficiální otevření proběhlo 29. dubna 2001. Jedná se také o úplně první rozhlednu v CHKO Bílé Karpaty. Zároveň se stavbou rozhledny byla na věži vybudována pro turisty přístupná vyhlídková plošina nacházející se v 33,6 metrech nad zemí. Na ochoz vede 177 schodů. V budově pod věží se nachází přírodě a kultuře okolního kraje, kterou zde provozuje Správa CHKO Bílé Karpaty.\n"}
{"id": "723287", "url": "https://cs.wikipedia.org/wiki?curid=723287", "title": "Springfield (Massachusetts)", "text": "Springfield (Massachusetts)\n\nSpringfield je největší město na řece Connecticut a okresní město Hampden County v americkém státě Massachusetts. V roce 2010 v něm žilo 153 060 obyvatel, v jeho metropolitní oblasti pak žilo podle odhadu 698 903 obyvatel. Je to první město v Americe pojmenované jako Springfield a je třetí největší v Massachusetts a čtvrté v Nové Anglii (po Bostonu, Worcesteru a Providence). Ve Springfieldu v roce 1861 James Naismith vynalezl basketbal. Oblast zhruba mezi Springfieldem a Hartfordem, který od něho leží 38,5 km jižně, se nazývá „Knowledge Corridor“, protože se v ní nachází 32 univerzit, které navštěvuje přes 160 000 studentů.\n\n"}
{"id": "723290", "url": "https://cs.wikipedia.org/wiki?curid=723290", "title": "Santo Spirito Blues", "text": "Santo Spirito Blues\n\nSanto Spirito Blues je studiové album anglického zpěváka Chrise Rea, vydané v roce 2011 společností Rhino. V hitparádě UK Albums Chart se umístilo na třinácté příčce.\n"}
{"id": "723293", "url": "https://cs.wikipedia.org/wiki?curid=723293", "title": "FK Hoverla Užhorod", "text": "FK Hoverla Užhorod\n\nFutbolnyj klub Hoverla Užhorod (ukrajinsky: Футбольний клуб «Говерла» Ужгород) byl ukrajinský fotbalový klub sídlící ve městě Užhorod. Klub byl fakticky založen v roce 1946, v budoucnu si klub ovšem začal nárokovat nejen rok založení, ale i historii klubu Rusj Užhorod.\n\nSvé domácí zápasy odehrával na stadionu Avanhard s kapacitou 12 000 diváků.\n\nZdroj: \n\n\nZdroj: \n\n"}
{"id": "723294", "url": "https://cs.wikipedia.org/wiki?curid=723294", "title": "Bruniovité", "text": "Bruniovité\n\nBruniovité (\"Bruniaceae\") je čeleď vyšších dvouděložných rostlin z řádu \"Bruniales\". Zahrnuje asi 80 druhů ve 12 rodech. Jsou to dřeviny s drobnými střídavými listy a pětičetnými květy, rostoucí výhradně v jižní Africe.\n\nZástupci čeledi bruniovité jsou stálezelené keře, polokeře nebo výjimečně i stromy s drobnými střídavými listy bez palistů. Čepel listů je celistvá, s paralelní žilnatinou. Květy jsou oboupohlavné, v hlávkách, klasech nebo řidčeji jednotlivé. Hlávky jsou často seskupeny v hroznovitých nebo latovitých květenstvích a podepřené listeny zákrovu. Květy jsou nejčastěji pětičetné, řidčeji čtyřčetné. Kališní i korunní lístky jsou volné nebo srostlé. Tyčinek je stejný počet jako korunních cípů. Tyčinky jsou nejčastěji volné, řidčeji (např. u rodu \"Lonchostoma\") přirostlé ke korunní trubce. Semeník je svrchní až spodní, srostlý ze 2 až 3 plodolistů nebo monomerický, s 1 až 3 pouzdry. Čnělky jsou volné nebo částečně na bázi srostlé. V každém plodolistu jsou nejčastěji 2 až 4, řidčeji až 12 vajíček. Plodem je tobolka, nažka, oříšek nebo měchýřek. Semena jsou velmi malá.\n\nČeleď zahrnuje asi 80 druhů ve 12 rodech. Největší rod je \"Brunia\" (37 druhů). Čeleď se vyskytuje pouze v jižní Africe v oblasti Kapska a Natalu. Nejvíce druhů je v západním Kapsku.\n\nDahlgren a Tachtadžjan řadili čeleď \"Bruniaceae\" společně s \"Grubbiaceae\" do řádu \"Bruniales\" v rámci nadřádu \"Ericanae\". V Cronquistově systému je tato čeleď zařazena do řádu růžotvaré (\"Rosales\"), zatímco čeleď \"Grubbiaceae\" je v řádu vřesovcotvaré (\"Ericales\"). V systémech APG I i APG II jsou \"Bruniaceae\" ponechány nezařazené do řádu v rámci skupiny nazývané 'Euasterids II'. Ve verzi APG III jsou řazeny spolu s čeledí \"Columelliaceae\" do řádu \"Bruniales\".\n\nPodobnost s jihoafrickou čeledí \"Grubbiaceae\", řazené v dnešním systému do řádu dřínotvaré (\"Cornales\"), je zřejmě dána spíše podobnými podmínkami prostředí než příbuzností obou čeledí.\n\n\n\"Audouinia\", \"Berzelia\", \"Brunia\", \"Linconia\", \"Lonchostoma\", \"Mniothamnea\", \"Nebelia\", \"Pseudobaeckea\", \"Raspalia\", \"Staavia\", \"Thamnea\", \"Tittmannia\"\n\n"}
{"id": "723296", "url": "https://cs.wikipedia.org/wiki?curid=723296", "title": "Utopené náklady", "text": "Utopené náklady\n\nUtopenými náklady se v ekonomii nazývají minulé náklady, které již byly vynaloženy a nelze je vzít zpět. Naproti tomu budoucí náklady lze ještě odvolat či změnit, a jsou tedy stále ovlivnitelné. Utopené náklady by neměly být při ekonomickém rozhodování brány v úvahu, protože vedou k nesprávným rozhodnutím. Nicméně behaviorální ekonomie ukazuje, že reální aktéři bývají utopenými náklady při rozhodování ovlivněni. Souvisí to i s averzí lidí vůči ztrátě, se kterou mají ignorování utopených nákladů spojeno. Objevitelem tohoto pojmu byl britský podnikatel Josiah Wedgwood. Pochopení konceptu utopených nákladů je důležité pro správné rozhodování podnikatelů i lidí v běžném životě.\n\nTypickým příkladem pro utopené náklady je zakoupení permanentky na lyžařský vlek. V momentě, kdy je permanentka zakoupena, stává se cena za ni utopeným nákladem. Dále by se tudíž neměla brát v úvahu. Aby se při každé další jízdě aktér správně rozhodl, měl by se zeptat sám sebe, chci jet ještě nahoru, nebo už ne, a cena permanentky by do jeho úvah neměla vstoupit. Jak ukázala řada experimentů, člověk je jediným živým tvorem, který utopené náklady bere v potaz při svém rozhodování.\n"}
{"id": "723297", "url": "https://cs.wikipedia.org/wiki?curid=723297", "title": "BLACKstreet", "text": "BLACKstreet\n\nBLACKstreet je americká R&B skupina, jež byla založena v roce 1991 v New Yorku. Zakládajícími členy skupiny byli Teddy Riley (Guy) a Chauncey Hannibal. Poté se členmi stali i Levi Little a Chauncey Hannibal.\n\nDebutovali písní „Baby Be Mine“, která se objevila na soundtracku komedie \"CB4\", kterou produkovala společnost Universal Pictures.\n\nSingl se umístil až na #13 příčku v žebříčku Bubbling Under Hot 100 Singles, o to víc byl úspěšný v Hot R&B/Hip-Hop Songs, kde se dostal na 17. pozici. Jejich přelomovým hitem byla píseň „No Diggity“, která se dostala na #1 příčku popového a R&B žebříčku magazínu \"Billboard\". Na vokálech v této písni se objevil Dr. Dre a Queen Pen.\n\n\n"}
{"id": "723300", "url": "https://cs.wikipedia.org/wiki?curid=723300", "title": "Wire", "text": "Wire\n\nWire (v angličtině „drát“) označuje:\n\n\n"}
{"id": "723303", "url": "https://cs.wikipedia.org/wiki?curid=723303", "title": "Maquis", "text": "Maquis\n\nMaquis označuje:\n"}
{"id": "723308", "url": "https://cs.wikipedia.org/wiki?curid=723308", "title": "Jean-Joseph de Mondonville", "text": "Jean-Joseph de Mondonville\n\nJean-Joseph de Mondonville (pokřtěn 25. prosince 1711 Narbonne – 8. října 1772 Belleville), též známý jako Jean-Joseph Cassanéa de Mondonville, byl francouzský hudební skladatel a houslista.\n\nJean-Joseph de Mondonville se narodil koncem prosince v Narbonne, v jihozápadní Francii do zchudlé aristokratické rodiny. O jeho studijních letech není nic známo. V roce 1733 mu vyšel tiskem cyklus houslových sonát a v témže roce odešel do Paříže. Pro své houslové umění získal přízeň královské milenky Madame de Pompadour. Ta mu dopomohla mimo jiné k místu houslisty v orchestru, který účinkoval na veřejných koncertech zvaných Concert Spirituel. Odtud odešel na čas do Lille, kde učinkoval na koncertech \"Concert de Lille\".\n\nPo návratu do Paříže v roce 1739 se stal dvorním houslistou i houslistou královské kaple. U dvora provedl okolo 100 koncertů. Jeho Grand Motet získala kladný ohlas. V roce 1744 byl jmenován \"sous-maître\" královské kaple a v roce 1744 jejím intendantem. Komponoval opery, balety i moteta. Napsal rovněž tři oratoria. Po smrti Pancrace Royera se stal ředitelem koncertů Concert Spirituel.\n\nZemřel 8. října 1772 v Belleville v blízkosti Paříže ve věku šedesáti let.\n\n\n\"Hudba vesměs ztracena\".\n\n\n\n\n"}
{"id": "723311", "url": "https://cs.wikipedia.org/wiki?curid=723311", "title": "Guy (hudební skupina)", "text": "Guy (hudební skupina)\n\nGuy je americká New jack swing, hip-hopová a R&B skupina, založená v roce 1987 zpěvákem-skladatelem Aaron Hall-em a hudebním producentem Teddy Riley-m.\n\nRiley a Hall se znali již od dětství, když spolu vyrůstali v Harlemu a rovněž účinkovali ve skupině Kids At Work. Jako duo rovněž skladatelsky spolupracovali na skladbách \"Just Got Paid\" (Johnny Kemp) a \"My Prerogative\" (Bobby Brown).\n\nV roce 1988 skupina debutovala 3x platinovým albem \"Guy\" a rovněž mají na kontě hity jako \"I Like\" (#70), \"My Fantasy\" (#2 R&B) či \"Dancin'\" (#22).\n\n\n\n\n"}
{"id": "723318", "url": "https://cs.wikipedia.org/wiki?curid=723318", "title": "Teddy Riley", "text": "Teddy Riley\n\nEdward Theodore Riley (* 8. října 1967), známý především jako Teddy Riley je zpěvák-skladatel, hudebník, klávesista a hudební producent, který se zapsal do dějin tím, že vytvořil a zpopularizoval new jack swingovou scénu. V jeho nahrávkách často fúzoval hip-hopové beaty, R&B akordy s gospelovými vokály, což rovněž ovlivnilo vznikající new-jack-swingový žánr.\n\nSpolupracoval s umělci jako Janet Jackson, Lady Gaga, James Ingram, Kool Moe Dee, The Jacksons, Johnny Kemp, Keith Sweat a ostatní.\n\n\n\n\n\n"}
{"id": "723324", "url": "https://cs.wikipedia.org/wiki?curid=723324", "title": "Jen-tchaj", "text": "Jen-tchaj\n\nJen-tchaj ( , pchin-jinem \"Yāntái\") je městská prefektura v Čínské lidové republice. Leží na poloostrově Šan-tung na severovýchodě provincie Šan-tung.\n\nJe největším rybářským přístavem poloostrova a významným obchodním centrem.\n\nSeverním pobřežím Jen-tchaj sousedí s Pochajským zálivem, západním pobřežím s jeho výběžkem, zálivem Laj-čou. Na jihozápadě sousedí s Čching-taem, na jihu s Žlutým mořem a na východě s Wej-chajem.\n\nV prefektuře je mezinárodní letiště Jen-tchaj Laj-šan a ve výstavbě je nové mezinárodní letiště Jen-tchaj Čchao-šuej, které by mělo být uvedeno do provozu v roce 2014.\n\nV současnosti je Jen-tchaj spojen s Ta-lienem na severní straně Pochajského zálivu trajekty, takže cesta trvá přes šest hodin, ale je v plánu zde vybudovat 123 kilometrů dlouhý podmořský železniční tunel, který by cestu zkrátil na 40 minut.\n\n"}
{"id": "723325", "url": "https://cs.wikipedia.org/wiki?curid=723325", "title": "Columelliaceae", "text": "Columelliaceae\n\nColumelliaceae je malá čeleď vyšších dvouděložných rostlin z řádu bruniotvaré. Zahrnuje pouze 5 druhů ve 2 rodech a je rozšířena pouze ve Střední a Jižní Americe. Jsou to dřeviny s jednoduchými vstřícnými listy a pětičetnými květy.\n\n\"Columelliaceae\" jsou keře nebo stromy s jednoduchými vstřícnými listy s palisty. Listy jsou celokrajné nebo na okraji s ostnitými zuby (\"Desfontainia\"). Palisty jsou interpetiolární (umístěny mezi bázemi řapíků), u některých zástupců redukovány na linii spojující báze řapíků.\n\nKvětenství jsou vrcholová nebo úžlabní, nejčastěji vrcholíky nebo laty, výjimečně jsou květy jednotlivé. Květy jsou pravidelné nebo je s korunou mírně souměrnou, oboupohlavné, nejčastěji pětičetné. Rod \"Columellia\" má Korunní lístky žluté, na bázi srostlé. \"Desfontainia\" má květy jasně červené, s dlouhou korunní trubkou. Tyčinky jsou 2 nebo 5, přirostlé ke korunní trubce. Semeník je spodní, srostlý ze 2 nebo 5 plodolistů a se stejným počtem neúplných pouzder. Čnělka je jediná, s hlavatou bliznou. Vajíček je mnoho. Plodem je mnohasemenná tobolka nebo bobule.\n\nČeleď zahrnuje pouze 5 druhů ve 2 rodech, z nichž 1 je monotypický. Je rozšířena ve Střední a Jižní Americe. Rod \"Collumelia\" se vyskytuje ve 4 druzích v Andách v nadmořských výškách 1600 až 3600 metrů. Druh \"Desfontainia spinosa\" je rozšířen od Kostariky po Chile. V tropické Americe se vyskytuje v nadmořské výšce 2000 až 4000 metrů, v Patagonii sestupuje až na úroveň moře.\n\nTrubkovité květy \"Desfontainia spinosa\" jsou opylovány kolibříky. Plody jsou velmi hořké a jsou pravděpodobně šířeny ptáky. Způsob opylování ani šíření semen rodu \"Columellia\" není znám.\n\nRod \"Desfontainia\" byl v dřívějších systémech řazen do samostatné čeledi \"Desfontainiaceae\". V Tachtadžjanově systému je čeleď \"Desfontainiaceae\" řazena do řádu \"Desfontainiales\" v rámci nadřádu \"Cornanae\". Cronquist řadil tento rod do čeledi \"Loganiaceae\". V systémech APG I i APG II jsou \"Columelliaceae\" ponechány nezařazené do řádu v rámci skupiny nazývané 'Euasterids II'.\n\nČeleď \"Columelliaceae\", zahrnující pouze rod \"Columellia\", byla řazena Cronquistem do řádu růžotvaré (\"Rosales\"), Dahlgrenem do řádu dřínotvaré (\"Cornales\") a Tachtadžjanem do řádu hortenziotvaré (\"Hydrangeales\").\n\n\nJihoameričtí šamani pijí odvar z listů \"Desfontainia spinosa\" pro jejich halucinogenní účinky. Účinná látka není známa. Výtažek z rostliny je také součástí šípových jedů. Z rostliny je v Chile získáváno žluté barvivo používané k barvení látek. Listy \"Columellia\" jsou velmi hořké a jsou využívány v Peru při léčení horeček a žaludečních potíží. Dřevo je velmi tvrdé a je místně využíváno jako palivo a k výrobě nástrojů a držadel.\n\n\"Columellia\", \"Desfontainia\"\n\n"}
{"id": "723327", "url": "https://cs.wikipedia.org/wiki?curid=723327", "title": "Wreckx-N-Effect", "text": "Wreckx-N-Effect\n\nWreckx-N-Effect byla americká new jack swingová a hip-hopová skupina, která se proslavila dvojnásobným platinovým singlem „Rump Shaker“ (RIAA).\n\nKapela debutovala stejnojmenným albem \"Wrecks-N-Effect\", které nahráli v roce 1988 pod vydavatelstvím Atlantic Records. Jejich tvorbu produkoval Teddy Riley. Nejúspěšnějším albem bylo \"Hard or Smooth\" z roku 1992, na kterém se nachází dvojnásobný platinový singl „Rump Shaker“.\n\nJejich píseň „New Jack Swing“ se objevila na fiktivním rádiu CSR 103.9 v počítačové hře .\n\n"}
{"id": "723328", "url": "https://cs.wikipedia.org/wiki?curid=723328", "title": "Pro Ecclesia et Pontifice", "text": "Pro Ecclesia et Pontifice\n\nPro Ecclesia et Pontifice (česky \"Pro církev a papeže\") je papežské záslužné vyznamenání udělované kněžím i laikům za zvláštní zásluhy. Ocenění, nazývané též čestný kříž, bylo zavedeno 17. července 1888 papežem Lvem XIII. na památku padesátého výročí jeho kněžského svěcení. Jedná se o nejvyšší vyznamenání, které může papež udělovat i laikům.\n"}
{"id": "723329", "url": "https://cs.wikipedia.org/wiki?curid=723329", "title": "Okres Salzburg-okolí", "text": "Okres Salzburg-okolí\n\nOkres Salzburg-okolí je okres v rakouské spolkové zemi Salcbursko. Má rozlohu 1004,36 km² a žije zde 142 365 obyvatel (k 1. 1. 2011). Sídlem okresu je město Salzburg. Okres se dále člení na 37 obcí (z toho 3 města a 6 městysů).\n"}
{"id": "723331", "url": "https://cs.wikipedia.org/wiki?curid=723331", "title": "Tony! Toni! Toné!", "text": "Tony! Toni! Toné!\n\nTony! Toni! Toné! je americká soulová a R&B hudební skupina, založená v roce 1988 ve městě Oakland, který se nachází v Kalifornii. V průběhu osmdesátých a devadesátých let se jim podařilo nahrát řadu hitů včetně \"Feels Good\", \"If I Had No Loot\" a \"Diary\".\n\nV roce 1988 skupina debutovala albem \"Who?\" na kterém se producentsky a skladatelsky podílel Denzil Foster a Thomas McElroy. Z alba pochází úspěšné single jako \"Little Walter\", \"Born Not To Know\", \"For The Love Of You\" a \"Baby Doll\".\n\nJejich druhé album \"The Revival\" přistálo na pulty obchodů v roce 1990 a skupina tak získala jejich první platinovou desku.\n\nKe zmínce stojí, že v roce 2004 se píseň \"Diary\", ke které byli přizváni Aliciou Keys, dostala na #8 příčku popového žebříčku magazínu \"Billboard\".\n\n\n\n\n"}
{"id": "723333", "url": "https://cs.wikipedia.org/wiki?curid=723333", "title": "Kirkův jev", "text": "Kirkův jev\n\nKirkovým jevem je nazýván jev v bipolárním tranzistoru (BJT), který nastává při velkém kolektorovém proudu. Se vzrůstajícím kolektorovým proudem klesá zesílení tranzistoru. Ve výstupní charakteristice se tento jev projeví jako tzv. oblast kvazisaturace.\n\nTuto oblast nalezneme nad klasickými výstupními charakteristikami. Dochází zde ke zhuštění křivek a změně jejich sklonu. Také dojde k vytvoření pomyslné nové mezní přímky. To má za následek výrazné zvýšení saturačního napětí. \n\nPři běžném provozu tranzistoru, tedy při dodržení mezních hodnot kolektorového proudu stanovených výrobcem, k tomuto jevu téměř nedochází. Maximální hodnota kolektorového proudu je totiž volena mimo jiné i s ohledem na tento jev.\n\n"}
{"id": "723334", "url": "https://cs.wikipedia.org/wiki?curid=723334", "title": "The S.O.S. Band", "text": "The S.O.S. Band\n\nThe S.O.S. Band je americká hudební skupina, založená v Atlantě roku 1977. Mezi jejich největší hity patří T\"ake Your Time (Do It Right)\", \"The Finest\" a \"Just Be Good to Me\". Skupinu založila a vedla Mary Davisová. \n\nS.O.S. je akronym pro „Sounds of Success“ (zvuky úspěchu). \n\nV roce 1983 skupina přizvala inovátorské produkční duo Jimmy Jam a Terry Lewis, kteří rovněž složili nový materiál pro skupinu (\"Just Be Good to Me\", \"Tell Me If You Still Care\", \"Borrowed Love\", \"No One's Gonna Love You\", \"Just the Way You Like It\", \"No Lies\" a \"The Finest\"). V písních, které produkovalo toto duo je možné slyšet zvuk TR-808 a cowbellu, což pomohlo zpopularizovat tyto dva prvky v americké populární hudbě. \n\nFrontmanka Mary Davisová opustila skupinu v roce 1987, z důvodu rozvoje své vlastní kariéry. Na její místo nastoupila Chandra Currelley, jejíchž zpěv bylo možné slyšet na albu \"Diamonds in the Raw\" z roku 1989. Protože Davisová nebyla úspěšná ve své honbě za sólovou kariérou, vrátila se v roce 1994 zpátky.\n\nJejich píseň \"Just Be Good To Me\" se rovněž objevila na fiktivní rozhlasové stanici The Vibe 98.8 v počítačové hře \"Grand Theft Auto IV\".\n\n\n\n"}
{"id": "723336", "url": "https://cs.wikipedia.org/wiki?curid=723336", "title": "Cípatá chlopeň", "text": "Cípatá chlopeň\n\nCípatá chlopeň ( \"valva atrioventricularis\", tedy atrioventrikulární chlopeň) je srdeční chlopeň nacházející se mezi srdeční síní a srdeční komorou. Mihule, sliznatky, paryby, ryby i obojživelníci mají ve svém srdci pouze jednu cípatou chlopeň, zatímco plazi, ptáci a savci mají cípaté chlopně dvě. To souvisí s tím, že u posledních tří skupin existují dvě více nebo méně oddělené srdeční komory. Cípaté chlopně totiž obecně zamezují zpětnému toku krve z komor do síní.\n\nLidské cípaté chlopně vznikají embryonálně z polštářků, jež ohraničovaly otvory mezi zárodečnými síněmi a komorami. Okraje těchto polštářků dávají vzniknout v levém srdci dvěma cípům, v pravém srdci třem cípům. Proto se mezi levou síní a levou komorou nachází tzv. dvojcípá chlopeň ( \"valva atrioventricularis sinistra\", \"valva mitralis\"), zatímco mezi pravou komorou a pravou síní leží trojcípá chlopeň ( \"valva atrioventricularis dextra\", \"valva tricuspidalis\"). Obecně platí, že kolem každé cípaté chlopně je vazivový prstenec (\"anulus fibrosus\"), z něhož do cípů vybíhají vazivové ploténky (\"laminae fibrosae\"). Tyto ploténky se směrem ke středu chlopně zužují, až jsou nakonec průhledné. Vyztužují je tzv. \"chordae tendinae\".\n"}
{"id": "723339", "url": "https://cs.wikipedia.org/wiki?curid=723339", "title": "Explication de texte", "text": "Explication de texte\n\nExplication de texte je francouzská metoda rozboru a výkladu textu. Jejím cílem bylo stát se praktickým nástrojem, do kterého by nezasahovalo jakékoliv teoretické zevšeobecňování, či filozofické postupy. Učí číst, cílem je deskripce, tedy čistý popis. Na základě série analytických postupů, rozboru konkrétních rysů a detailů se snaží odhalit celou strukturu díla. Svůj největší úspěch zaznamenala na počátku 20. století jako metoda školské praxe, dobře se ji dařilo na francouzských středních školách. Přestože původně byla hlavně pedagogickým nástrojem, v pozdějších dobách se dobře uplatnila v oblasti literární kritiky.\n\nVe francouzské literární kritice byl jejím hlavním zastáncem Gustave Lanson (1857-1934), autor ideje „literární sociologie“, tedy vztahu mezi společenskými vlivy na autora, textem a očekáváním čtenáře. Dospěl k závěru, že text není ani čistým plodem tlaků a myšlení společnosti, ani osobním výsledkem tvorby autorovy imaginace, ale představuje právě jakousi „fúzi“ obého.\n\nNa explication du texte navázala modernější metoda s názvem „Close reading“, která dnes tvoří podstatnou část současné literární kritiky a která se s ní často zaměňuje.\n\nAnalýza \"Explication de texte\" stojí na osmi krocích:\n\n"}
{"id": "723341", "url": "https://cs.wikipedia.org/wiki?curid=723341", "title": "Gustave Lanson", "text": "Gustave Lanson\n\nGustave Lanson (5. srpna 1857 Orléans – 15. prosince 1934 Paříž) byl francouzský literární kritik, profesor na Sorbonně, v letech 1919–1927 ředitel École normale supérieure. Byl autorem a propagátorem metody analytického zkoumání textu, známé pod názvem Explication de texte. Tato metoda se stala základním nástrojem zkoumání literárních děl na francouzských školách a později se uplatnila i v literární kritice.\n\nKromě toho se Larson také zasloužil o reformu francouzského školství. Ve své odborné práci se zabýval vztahem mezi literaturou, sociologií a očekáváním čtenáře. Stal se průkopníkem tzv. literární sociologie. Jeho činnost nebyla omezena pouze na Francii, pobýval také ve Spojených státech.\n\n\n"}
{"id": "723342", "url": "https://cs.wikipedia.org/wiki?curid=723342", "title": "Slovenska lipa", "text": "Slovenska lipa\n\nSlovenska lipa (: slovinská lípa) byla v letech 1989 až 1991 neoficiální slovinská měna. Přípravy projektu „měny bez inflace“ byly zahájeny v květnu 1989 a hlavní postavou projektu byl dr. Bogdan Oblak Hamurabi. Po osamostatnění Slovinska byla vytvořena nová měna – tolar, což znamenalo pro projekt konec.\n\nV průběhu roku 1989 přerostla inflace v Jugoslávii do hyperinflace. V reakci na to připravil dr. Bogdan Oblak Hamurabi návrh zavedení účetní jednotky nazvané \"\". Projekt zavedení jednotky byl zahájen 15. května 1989, kdy Hamurabi spolu s několika privátními subjekty, jež později společně založily společnost \"Lipa Holding\", přijalo rezoluci o nové slovinské měně. V září 1989 pak vydal časopis Mladina článek \"Lipa – nová měnová jednotka\". Práce na projektu ustaly v průběhu prosince 1989 v souvislosti s aplikací protiinflačního programu svazové výkonné rady (vlády) Anteho Markoviće, v březnu 1990 však byly práce na projektu obnoveny.\n\nSlovenska lipa byla kryta majetkem společnosti \"Lipa Holding\", která od března 1990 emitovala papírová platidla, ale také mincemi jugoslávské měny, neboť hodnota kovu v nich obsažených převyšovala jejich nominál. Podle údaje na papírových platidlech byla měna kryta zlatem a jinými hodnotami. K 23. květnu 1990 odpovídala jedna slovinská lipa 49,02 jugoslávských dinárů.\n\nBylo počítáno s vydáním bankovek v hodnotě ½ lipy s vyobrazením Antona Janši, jednolipové bankovky s vyobrazením Primože Trubara, na dvoulipové bankovce měl být Jacobus Gallus, na pětilipové Janez Vajkard Valvasor, na desetilipové Jurij Vega, na dvacetilipové bankovce měl být Anton Martin Slomšek, na padesátilipové architekt Jože Plečnik a na stolipové bankovce básník France Prešeren. Do oběhu se však nakonec 31. března 1990 dostala jen bankovka v hodnotě jedné lipy s vyobrazením France Prešerena na lícní straně a vyobrazením nikdy nerealizované budovy slovinského parlamentu od Jože Plečnika a knížecím kamenem na rubové straně.\n\nV červenci 1990 se rozhodla \"Lipa Holding\" vydat i dvě mince: zlatou minci v hodnotě 50 lip v nákladu 300 kusů a stříbrnou minci v hodnotě 1 lipy v nákladu 8 tisíc kusů. Autorem podoby obou mincí, jimž dominovala silueta France Prešerena, byl Stane Dremelj. V roce 1991 pak byl z pokynu Oblaka Hamurabiho, jenž zamýšlel opatřit slovinské oběžné mince, ve společnosti \"Zlatarna Celje\" upraven neznámý objem jugoslávských mincí v nominální hodnotě 10 par, na něž byla gravírováním uvedena hodnota dvě tisíciny lipy. V letech 1991 až 1992 pak byly vyraženy další mince v hodnotě 0,02; 0,05; 0,10 a 0,20 lipy.\n\nKonec projektu v zásadě nastal na podzim 1991 po osamostatnění Slovinska, kdy bylo rozhodnuto o zřízení nové, oficiální, měny – tolaru. Ještě v lednu 1991 při průzkumu veřejného mínění 49,1 % dotázaných uvedlo, že by se slovinská měna měla jmenovat lipa, pro tolar se vyslovilo pouhých 2,9 % dotázaných.\n\n\n"}
{"id": "723344", "url": "https://cs.wikipedia.org/wiki?curid=723344", "title": "Nestlé Smarties Book Prize", "text": "Nestlé Smarties Book Prize\n\nNestlé Smarties Book Prize, udělovaná Youth Libraries Group a spravovaná Booktrust, oceňovala v letech 1985 až 2007 vynikající knihy pro děti vydávané ve Velké Británii. Cena byla sponzorována společností Nestlé. Jednlo se o výběr toho nejlepšího z dětské literatury a to dotazováním aktuálních čtenářů knih pro děti. Pět dospělých vybralo seznam knih ve třech různých kategoriích určených pro věk 5 let a nižší, věk 6 až 9 let a věk 9 až 11 let. Rozhodčí byli vybráni z řad žáků pomocí soutěží ve školách po celé Velké Británii. Ze sestaveného seznamu byli vybráni zlatí, stříbrní a bronzoví ocenění dětmi ve stejném věku jako příslušná kategorie. Cena byla udělena poprvé v roce 1985 a do roku 2007 bylo oceněno přes 80 autorů literatury pro děti.\n"}
{"id": "723345", "url": "https://cs.wikipedia.org/wiki?curid=723345", "title": "Costa Book Awards", "text": "Costa Book Awards\n\nKnižní cena The Costa Book Awards vznikla v roce 1971 pod názvem Whitbread Literary Awards. Od roku 1985 do roku 2006 nesla cena název Whitbread Book Award. V roce 2006, na které připadá 35. výročí ceny, se přejmenovala na Costa Book Awards (na základě převzetí sponzorství společností Costa Coffee, dceřiné společnosti firmy Whitbread). \n\nKaždá kategorie má 3 porotce. Porota rozhodující o hlavní ceně Book of the Year Award se skládá z jednoho člena (jedná se o spisovatele) z každé poroty jednotlivých kategorií a dále ze čtyř dalších lidí (včetně předsedy poroty), ze světa literatury, kteří mají rádi čtení a jež sdílejí názory veřejnosti milující knihy. Ocenění jsou udělována nejen za velkou literární hodnotu, ale také za díla, jejichž čtení přináší zábavu a jejichž cílem je tuto zábavu zprostředkovat co nejširšímu publiku. \n\nThe Costa Book Awards jsou unikátní z mnoha důvodů, nejen díky tomu, že mají pět kategorií: First Novel, Novel, Biography, Poetry and Children's Book. Je to jediná britská cena, kde jsou porovnávány dětské knihy s knihami pro dospělé. \n\nOd vzniku ceny došlo k ocenění širokého okruhu knih a autorů napříč všemi žánry. Celkovou cenu Book of the Year Award, od jejího prvního vyhlášení v roce 1985, vyhrálo 7 románů, 3 první romány, 5 životopisů, 5 sbírek poezie a jedna dětská kniha.\n\n"}
{"id": "723349", "url": "https://cs.wikipedia.org/wiki?curid=723349", "title": "Bipolární tranzistor", "text": "Bipolární tranzistor\n\nBipolární tranzistor je druh tranzistoru. Jde o elektronickou součástku tvořenou třemi oblastmi polovodiče s různým typem vodivosti v uspořádání NPN nebo PNP, které vytvářejí dvojici přechodů PN. Prostřední oblast se nazývá báze (B), krajní emitor (E) a kolektor (C, výjimečně K). Ke každé z oblastí je zapojen vývod. Při vhodném zapojení je velikost elektrického proudu tekoucího mezi emitorem a kolektorem řízena malými změnami proudu tekoucího mezi bází a emitorem. Bipolární tranzistory se používají jako zesilovače, spínače a invertory. Vyrábějí se jako samostatné součástky nebo jako prvky integrovaných obvodů. Ve složitých integrovaných obvodech však převládá používání unipolárních tranzistorů.\n\nPro zobrazení ve schematech se používají dvě provedení značky bipolárního tranzistoru. Pokud jde o samostatnou součástku, pak je \"funkční část tranzistoru\" v kružnici, ze které vedou tři vývody (označené Báze, Colector/Kolektor a Emitor).\n\nPokud je funkční část zapouzdřena společně s dalšími prvky (v integrovaném obvodu, hybridním modulu a pod.), pak se používá schéma bez kružnice.\n\nTyp tranzistoru (PNP/NPN) je označen šipkou. Směr šipky je konzistentní s vodivým směrem PN přechodů (tedy u PNP tranzistoru lze naměřit vodivý směr diody E->B a C->B. U NPN tranzistoru je vodivý směr PN přechodu obrácený).\n\nPro snadnější zapamatování platí mnemotechnická pomůcka v podobě rýmovačky \"eN Pé eN, šipka ven\".\n\nBipolární tranzistor je třívrstvá součástka složená z různě dotovaných oblastí. Emitor je o několik řádů více dotován než báze, má mnohem více volných nosičů náboje. V případě NPN tranzistoru elektronů, a ty zaplaví tenkou oblast báze. Uvažujme tranzistor typu NPN v zapojení se společným emitorem. Zvyšováním kladného napětí mezi bází a emitorem (tj. kladný pól zdroje na bázi a záporný na emitoru) se ztenčuje oblast bez volných nosičů na rozhraní báze a emitoru. Okolo napětí 0,6 V až 0,7 V pro křemík (Si) a 0,2 V až 0,3 V pro germanium (Ge) začíná PN přechod báze-emitor vést elektrický proud. Tato část tranzistoru se chová jako klasická dioda a to z důvodu, že má v této části naprosto totožnou konstrukci (PN přechod).\n\nPřivedením kladného napětí mezi kolektor a emitor začnou být přebytečné elektrony odsávány z báze směrem ke kolektoru. Přechod báze-kolektor je polarizován v závěrném směru. Přebytek elektronů je následně posbírán ve vyprázdněné oblasti přechodu kolektor-báze.\n\n\nV bipolárním tranzistoru vedou proud také díry. Ty se zákonitě pohybují opačným směrem, ale plní stejnou úlohu jako elektrony. Proto se tomuto typu tranzistoru říká „bipolární“.\n\nV elektronických obvodech může být tranzistor zapojen čtyřmi základními způsoby. Podle elektrody, která je společná pro vstupní i výstupní signál se rozlišuje zapojení se\n\nNejčastěji se používá zapojení se společným emitorem (SE), viz obrázek. Na první pohled emitor není uzemněn, ale podstatný je pohled z hlediska přenosu změn signálu. Z tohoto pohledu je rezistor R4 pro nastavení stejnosměrného pracovního bodu pro střídavý signál zkratován velkou paralelní kapacitou kondenzátoru C3. Důležitou informaci o vlastnostech tranzistoru podávají jeho vstupní a výstupní charakteristiky. Celková charakteristika se zakresluje do kartézské soustavy souřadnic.\n\nK výpočtu zesilovacího činitele (jako například h) se používá tzv. hybridních rovnic.\n\nformula_1\n\nformula_2\n\nMůžeme dosadit např. pro zapojení SE:\n\nformula_3\n\nformula_4\n\nz toho např. formula_5:\nformula_6 při formula_7\n\nStejně tak platí vztah formula_8\nToto je vlastně obecný první Kirchhoffovův zákon.\n\nformula_5 = diferenciální vstupní odpor při výstupu nakrátko\n\nformula_10 = diferenciální zpětný napěťový přenos při vstupu naprázdno\n\nformula_11 = diferenciální proudový přenos při výstupu nakrátko (někdy uváděn jako formula_12 nebo formula_13\n\nformula_14 = diferenciální výstupní vodivost při vstupu naprázdno\n\nMůžeme také počítat s admitančními rovnicemi:\n\n\n\n\n"}
{"id": "723354", "url": "https://cs.wikipedia.org/wiki?curid=723354", "title": "Šídlo (rozcestník)", "text": "Šídlo (rozcestník)\n\nŠídlo může znamenat:\n\n"}
{"id": "723365", "url": "https://cs.wikipedia.org/wiki?curid=723365", "title": "Exekuční soud", "text": "Exekuční soud\n\nExekuční soud je soud, který nařídí exekuci a pověří určitého soudního exekutora jejím provedením. \n\nVěcně příslušným exekučním soudem je vždy okresní soud. Místně příslušným je ten soud, v jehož obvodu má povinný místo trvalého pobytu či sídlo. Pokud místo trvalého pobytu nebo sídlo na území České republiky nemá, pak ten soud, v jehož obvodu má exekučně postižitelný majetek. Chybí-li tyto podmínky pro určení místní příslušnosti zcela, nebo je nelze zjistit, rozhodne o příslušném exekučním soudu Nejvyšší soud.\n\nExekuční soud po nařízení exekuce a pověření soudního exekutora jejím provedením rozhoduje již jen o:\n\nO odvoláních proti rozhodnutím soudního exekutora nerozhoduje exekuční soud, ale krajský soud, v jehož obvodu exekuční soud působí. Výjimkou jsou rozhodnutí o návrhu na vyškrtnutí věci ze soupisu, exekuční příkazy a usnesením o jejich změně či zrušení, proti kterým nelze použít žádný opravný prostředek.\n\n"}
{"id": "723366", "url": "https://cs.wikipedia.org/wiki?curid=723366", "title": "Střední zdravotnická škola Chomutov", "text": "Střední zdravotnická škola Chomutov\n\nStřední zdravotnická škola Chomutov je střední škola v centru Chomutova. Byla založena roku 1970. Na škole je zatím jeden obor Zdravotnický asistent. Studium je zakončeno státní maturitou. Na škole studuje téměř 300 žáků.\n\nHlavní předmět, Ošetřovatelství, probíhá v prvním a druhém ročníku v prostorách školy, v odborných učebnách. Žáci se učí správné komunikaci s nemocnými, základní ošetřovatelské úkony i vedení ošetřovatelské dokumentace. Probíhají také mikroexkurze na reálná oddělení chomutovské nemocnice.\n\nOd třetího ročníku probíhá Ošetřovatelství přímo v nemocnici na základních odděleních: interní, chirurgické a dětské. Později také na ortopedii, neurologii, gynekologicko-porodnickém oddělení a i na jednotkách intenzivní péče. V závěru 3. ročníku konají žáci povinnou čtyřtýdenní odbornou praxi v nemocnicích v Chomutově, Kadani nebo v Žatci.\n\nV prvním ročníku se učí tyto předměty: český jazyk literatura a mluvnice, matematika, dějepis, ošetřovatelství, cizí jazyk, chemie, fyzika, somatologie, latinský jazyk, psychologie, občanská nauka, počítače, tělesná výchova, biologie.\n\nV druhém ročníku přibudou tyto předměty: veřejné zdravotnictví a výchova ke zdraví, tělesná výchova, klinická propedeutika, první pomoc.\nUbudou tyto předměty: latinský jazyk\n\nŽáci školy se zapojují do Středoškolské odborné činnosti, a to především v oboru zdravotnictví – soutěží například s novými pomůckami k léčbě či novou technikou léčby.\n\nNa škole probíhají tzv. peer programy pro žáky základních škol. Peer program je obohacení vědomostí žáku o problémech dnešní doby z pohledu vrstevníka. Na škole jsou tyto peer programy:\n\n"}
{"id": "723368", "url": "https://cs.wikipedia.org/wiki?curid=723368", "title": "Vieska nad Žitavou", "text": "Vieska nad Žitavou\n\nVieska nad Žitavou je obec na Slovensku v Nitranském kraji, okrese Zlaté Moravce.\n\nLeží na rozhraní Žitavské pahorkatiny a Pohronské pahorkatiny a na terase řeky Žitavy. Střed obce leží v nadmořské výšce 185 m. Katastr má charakter roviny až pahorkatiny, většina je odlesněná, jen s akátovými hájky, intenzivně zemědělsky využívaná. Na území obce leží park cizokrajných dřevin - Arboretum Mlyňany.\n\nPrvní písemná zmínka pochází z roku 1406 jako Warallekysfalwo, později doloženy názvy jsou Wyfalw (1424), Wieska (1773), Tekovská Vieska (1920), Vieska nad Žitavou (1927), maďarský název Kisfalud, Barskisfalud.\nPatřila ostřihomskému arcibiskupství, později panství Topoľčianky a řadě místních rodin nižší šlechty. Vyvíjela se jako zemědělská obec. Další rozvoj byl spojen se založením arboreta doktorem Ambrózym-Migazzim v roce 1892.\n\n\n"}
{"id": "723375", "url": "https://cs.wikipedia.org/wiki?curid=723375", "title": "Pilour", "text": "Pilour\n\nPilour (\"Pennantia\") je jediný rod čeledi pilourovité vyšších dvouděložných rostlin z řádu miříkotvaré. Jsou to dřeviny s jednoduchými střídavými listy a pětičetnými květy, rozšířené v Austrálii, na Novém Zélandu a na ostrově Norfolk.\n\nZástupci rodu pilour jsou keře a stromy s jednoduchými střídavými listy. Druh \"Pennantia cunninghamii\" dorůstá až výše 30 metrů. Odění je složeno z jednoduchých přímých a hákovitých chlupů a z krátkých žlaznatých chlupů. Listy jsou celokrajné nebo na okraji vroubkované až tupě zubaté. Žilnatina je zpeřená. V paždí žilek na spodní straně listů jsou přítomna drobná domatia, obydlená symbiotickými roztoči kteří účinně redukují mikrobiální flóru na povrchu rostlin.\nKvěty jsou pětičetné, v úžlabních nebo vrcholových latách, jednopohlavné nebo oboupohlavné. Kalich je redukován v nízký lem. Korunní lístky jsou volné. Tyčinek je 5 a jsou volné. Semeník je svrchní, srostlý ze 2 nebo 3 plodolistů, s jediným pouzdrem. Plodem je jednosemenná peckovice.\nRod pilour zahrnuje 4 druhy a je rozšířen ve východní Austrálii, na Novém Zélandu a na ostrově Norfolk.\n\nV minulosti byl rod \"Pennantia\" řazen do čeledi \"Icacinaceae\".\nV současné taxonomii je považován za bazální větev řádu miříkotvaré (\"Apiales\").\n\n"}
{"id": "723378", "url": "https://cs.wikipedia.org/wiki?curid=723378", "title": "Tesařská širočina", "text": "Tesařská širočina\n\nTesařská širočina patří mezi sekery, používá se k opracování dřeva, zejména pak pro ruční výrobu trámů. Tesařská širočina, jak už z jejího názvu vyplývá, má široké dlouhé ostří jež je vytočeno zhruba o 10–12 stupňů od osy sekery. Topůrka těchto seker jsou zhotovena tak aby se přiblížila ose tesání a přitom aby tesaný materiál nepřekážel ruce. Širočinou se trámy opracovávají už jen na čisto, před jejím použitím se kulatina zpracovává ještě sekerou křeslicí nebo bradatkou.\n"}
{"id": "723379", "url": "https://cs.wikipedia.org/wiki?curid=723379", "title": "Ukrajinská svobodná univerzita", "text": "Ukrajinská svobodná univerzita\n\nUkrajinská svobodná univerzita ( [Ukrajins’kyj viľyj universytet], , ) je soukromá ukrajinská exilová univerzita založená v roce 1921, v současné době umístěná v Mnichově.\n\nByla založena 17. ledna 1921 ve Vídni jako exilové centrum pro ukrajinské akademiky, kteří emigrovali před sovětským režimem. Brzy byla přesunuta do Prahy, kde s podporou československé vlády získala pro svou intenzivní vědeckou práci celosvětové uznání. Praha se vůbec stala centrem emigrace ukrajinských intelektuálů, v období první republiky zde existovalo celé ukrajinské exilové školství.\n\nPo druhé světové válce se přestěhovala do Mnichova, kde dále fungovala s podporou bavorské vlády. V roce 1992 byla uznána nově vzniklým ukrajinským státem, ten jí však neposkytuje žádnou finanční podporu. Té se však nedostává ani ze strany Německa a univerzita je proto závislá na svých vlastních zdrojích.\n\nAč je škola po celou dobu své existence umístěna na cizím území, probíhá výuka zásadně v ukrajinštině. Je zaměřena převážně na humanitní obory. Má tři hlavní fakulty:\n\nPřes svůj status exilové univerzity je Svobodná ukrajinská univerzita velmi uznávaná, k vyučujícím patří přední evropské i americké kapacity. K významným osobnostem patřili například slavisté Dmytro Čyževskyj a Jaroslav Rudnyckyj. S pražským obdobím školy je spjatá také pražská škola ukrajinských emigrantských básníků.\n\n\n\n"}
{"id": "723382", "url": "https://cs.wikipedia.org/wiki?curid=723382", "title": "Mistrovství světa v atletice 2011 – Ženy 100 metrů", "text": "Mistrovství světa v atletice 2011 – Ženy 100 metrů\n\n"}
{"id": "723385", "url": "https://cs.wikipedia.org/wiki?curid=723385", "title": "Duální číslo", "text": "Duální číslo\n\nDuální čísla jsou dvourozměrná komutativní algebra nad reálnými čísly, která je odlišná od komplexních čísel. Duální číslo má tvar formula_1, kde formula_2 a formula_3 jsou reálná čísla. Nově zavedený prvek formula_4 splňuje formula_5, jde tedy o nilpotentní prvek. Motivací je představa, že formula_4 je tak malé číslo, že jeho čtverec je již zanedbatelný. Duální čísla se používají například v mechanice nebo ve strojovém učení.\n\n\n"}
{"id": "723390", "url": "https://cs.wikipedia.org/wiki?curid=723390", "title": "Otto Krompholz", "text": "Otto Krompholz\n\nOtto Krompholz (3. února 1899 Třemošná – ?) byl fotbalista pražského německého klubu DFC Prag, záložník, reprezentant Československa.\n\nZa československou reprezentaci odehrál v letech 1924–1926 dvě utkání. Debutoval za československou reprezentaci 25. května 1924 ve čtvrtfinále olympiády v Paříži při výhře 5–2 nad Tureckem. Semifinále se Švýcarskem již nehrál. Podruhé hrál 28. června 1926 v Záhřebu při výhře 6–2 nad Jugoslávií.\n\n"}
{"id": "723392", "url": "https://cs.wikipedia.org/wiki?curid=723392", "title": "Alfred Hübner", "text": "Alfred Hübner\n\nAlfred Hübner (21. června 1915 – 16. července 1997) byl německý amatérský národopisec, sběratel a genealog jižní oblasti Jizerských hor. Občanským povoláním byl rytcem kovů pro bižuterní průmysl.\n\nNarodil se jako nejstarší syn Friedricha a Marie Hübnerových v domě čp. 33 v Huti–Zahájí (Labau – Buschhäuser). Měl mladšího bratra Ernsta (1920–1999) a sestru Annu (1922-20XX). V letech 1921–1926 navštěvoval obecnou školu v Huti a poté v letech 1926–1929 měšťanskou školu v Jablonci nad Nisou, Sokolí ulici. Protože měl výtvarný talent, studoval na Státní odborné škole pro umělecká řemesla, obor rytec kovů. Studia zakončil v roce 1932. Poté pracoval jako kovorytec pro firmu O. Zappe. Od roku 1936 byl jejím zaměstnancem. V roce 1937–1938 vykonal vojenskou službu v československé armádě a to v Komárně a v Nitře. Po připojení Sudet k Říši byl povolán do německé armády. V roce 1940 byl ze zdravotních důvodů poslán do zálohy.\n\nPo válce mu byl zabaven majetek, ale jako antifašista nebyl odsunut. V roce 1954 si zakoupil dům čp. 40 „U Jakubů“ (beim Jakubn) v Huti-Zahájí, kde žil až do své smrti.\n\nJiž od mládí se zajímal o historický a stavební vývoj obce Huť (Labau). Zabýval se genealogií sklářských rodů, sbíral památky zdejšího uměleckého průmyslu. Místní česko-německý podnikatel Hartwig Wenzel věnoval v roce 1942 pro zřízení muzea dům čp. 1 v Huti–Stanovsku. Alfred Hübner zde zřídil expozici vývoje sklářství od 19. století do 30. let století dvacátého. Dále zde byly umístěny ukázky místního vyřezávaného nábytku. Na expozici spolupracovali i kronikář Meissner ze Smržovky a památkář Franz Weiss ze Cvikova. Nad muzeem převzal péči Jablonecký Heimatbund a památkový úřad (Denkmalamt) v Liberci.\n\nPo osvobození v roce 1945 bylo muzeum vážně ohroženo. V červnu 1945 bylo vyloupeno a část sbírek zmizela. Dům muzea byl novou českou samosprávou určen opět k bydlení, část sbírek byla vystěhována na půdu a část později Alfred Hübner přemístil do svého domu.\n\nVelkou pozornost věnoval výzkumu života a díla „zázračného lékaře“ Jana Josefa Antonína Eleazara Kittela ze Šumburku (Krásné).\n\nDalšími oblastmi jeho badatelského zájmu byla dokumentace jizerskohorského německého dialektu. Do místního nářečí přeložil například Goethova Fausta.\n\nJako vynikající znalec místních poměrů a historie spolupracoval s řadou vědců, například s Margarete Klante z Berlína.\n\nJeho písemná pozůstalost je uložena v Státním okresním archivu v Jablonci nad Nisou. Zbytek jeho národopisné sbírky je uložen v Městském muzeu v Železném Brodě.\n"}
{"id": "723393", "url": "https://cs.wikipedia.org/wiki?curid=723393", "title": "Samuel Schillinger", "text": "Samuel Schillinger\n\nSamuel Schillinger (2. března 1903 Užhorod – 15. února 1998) byl fotbalista pražského německého klubu DFC Prag, záložník, reprezentant Československa.\n\nZa československou reprezentaci odehrál v letech 1926–1929 čtyři utkání, v listině střelců záznam nemá. V československé lize nastoupil ve 3 utkáních.\n\n\n"}
{"id": "723399", "url": "https://cs.wikipedia.org/wiki?curid=723399", "title": "Willie Smith (bluesový hudebník)", "text": "Willie Smith (bluesový hudebník)\n\nWillie Smith, často přezdívaný Big Eyes (19. ledna 1936 – 16. září 2011) byl americký bluesový zpěvák, bubeník a hráč na foukací harmoniku. V 60. letech spolupracoval například s Muddy Watersem.\n\n"}
{"id": "723402", "url": "https://cs.wikipedia.org/wiki?curid=723402", "title": "Otto Fleischmann", "text": "Otto Fleischmann\n\nOtokar „Otto“ Fleischmann (28. dubna 1906 Královské Vinohrady – 5. prosince 1950 Praha) byl fotbalista, útočník, reprezentant Československa.\n\nVe starší literatuře je uváděno, že se narodil roku 1907.\n\nHrál nejprve za Union Žižkov, odtud přestoupil do pražské Sparty. Za Spartu Praha hrál v letech 1926 až 1927.\nZa československou reprezentaci odehrál v letech 1926–1927 tři utkání a dal jeden gól.\n\n"}
{"id": "723410", "url": "https://cs.wikipedia.org/wiki?curid=723410", "title": "Paracryphiaceae", "text": "Paracryphiaceae\n\nParacryphiaceae je jediná čeleď řádu Paracryphiales vyšších dvouděložných rostlin. Jsou to dřeviny se vstřícnými nebo přeslenitými listy a čtyřčetnými nebo pětičetnými květy. Čeleď zahrnuje 36 druhů ve 3 rodech a je rozšířena od jihovýchodní Asie po Austrálii a Novou Kaledonii.\n\n\"Paracryphiaceae\" jsou keře a stromy se střídavými, vstřícnými nebo přeslenitými jednoduchými listy bez palistů. Čepel listů je celistvá, celokrajná nebo zubatá, se zpeřenou žilnatinou. Květy jsou v latách nebo hroznech. Květy jsou čtyřčetné nebo pětičetné, koruna někdy chybí. Tyčinek je 4 až 12 a jsou volné. Semeník je svrchní nebo spodní (\"Quintinia\"), srostlý ze 2 až 15 plodolistů a se stejným počtem pouzder. Plodem je peckovice, schizokarp rozpadající se na měchýřky (někdy klasifikován jako tobolka) nebo tobolka.\n\nČeleď zahrnuje 36 druhů ve 3 rodech. Rod \"Quintinia\" (25 druhů) je rozšířen od Filipín po Novou Guineu, ve východní Austrálii, na Novém Zélandu a Nové Kaledonii. \"Sphenostemon\" (10 druhů) roste na Nové Guineji, v sv. Austrálii a na Nové Kaledonii. Rod \"Paracryphia\" je monotypický a je zastoupen pouze druhem \"Paracryphia alticola\", rostoucím jako endemit na Nové Kaledonii.\n\nVšechny 3 rody čeledi \"Paracryphiaceae\" jsou morfologicky dosti odlišné a v minulosti byly řazeny nejčastěji v samostatných čeledích.\nV Tachtadžjanově systému je čeleď \"Paracryphiaceae\" v řádu \"Paracryphiales\" v rámci nadřádu \"Theanae\", zatímco \"Sphenostemonaceae\" v řádu \"Icacinales\" nadřádu \"Celastranae\". Dahlgren řadil obě čeledi do řádu dřínotvaré (\"Cornales\"). V Cronquistově systému je čeleď \"Paracryphiaceae\" v řádu \"Theales\" a čeleď \"Sphenostemonaceae\" není zastoupena. V systémech APG I a APG II je čeleď \"Paracryphiaceae\" umístěna mezi čeleděmi s nejistým zařazením a čeleď \"Sphenostemonaceae\" ve skupině 'Asterids II', avšak nezařazena do řádu.\nRod \"Quintinia\" byl dlouho řazen do čeledi lomikamenovité (\"Saxifragaceae\"), případně hortenziovité (\"Hydrangeaceae\"), později do čeledi zábludovité (\"Escalloniaceae\").\n\nŘád \"Paracryphiales\" je podle současných studií sesterskou větví řádu štětkotvaré (\"Dipsacales\"). Rod \"Sphenostemon\" vykazuje anatomické znaky podobné čeledím \"Icacinaceae\" a \"Aquifoliaceae\".<ref name=\"mam-10/2\"></ref>\n\n\"Paracryphia\", \"Quintinia\", \"Sphenostemon\"\n\n"}
{"id": "723412", "url": "https://cs.wikipedia.org/wiki?curid=723412", "title": "Steppin' Out with the Grateful Dead: England '72", "text": "Steppin' Out with the Grateful Dead: England '72\n\nSteppin' Out with the Grateful Dead: England '72 je box set, složený z koncertních nahrávek americké skupiny Grateful Dead. Nahrávky pocházejí z dubna a května 1972. Album vyšlo 9. července 2002.\n\n"}
{"id": "723416", "url": "https://cs.wikipedia.org/wiki?curid=723416", "title": "Karel Steffl", "text": "Karel Steffl\n\nKarel Steffl (10. dubna 1903 Horní Sekyřany – 26. ledna 1960 ?) byl fotbalista pražského německého klubu DFC Prag, reprezentant Československa.\n\nJeho mateřským klubem byl DFC Prag. Za československou reprezentaci odehrál Karel Steffel v obraně v roce 1926 dvě utkání.\n\n"}
{"id": "723417", "url": "https://cs.wikipedia.org/wiki?curid=723417", "title": "Camencský rajon", "text": "Camencský rajon\n\nCamencský rajon (moldavsky \"Районул Каменка/Raionul Camenca\", \"Kamjanskyj rajon\", \"Kamenskij rajon\") je jedním ze sedmi okresů mezinárodně neuznané Podněsterské moldavské republiky, jedná se o její nejsevernější rajon. Administrativním centrem je město Camenca. Území vymezuje ze západní strany řeka Dněstr, která tvoří hranici s Moldavskem, na východní straně ukrajinská hranice, na jihu sousedí s podněsterským Rîbnițským rajonem. Původní Camencský rajon vznikl roku 1923, kdy nad územím získala kontrolu sovětská moc. O rok později byl začleněn do Moldavské ASSR, roku 1940 do Moldavské SSR. Během velké vlastenecké války tvořil součást rumunské provincie Zadněstří. Po válce byl rajon obnoven, do roku 1990 došlo k několika územním změnám. Současný rajon vznikl roku 1990 v souvislosti v vyhlášením nezávislosti Podněstří. Z pohledu moldavských zákonů i mezinárodního práva Camencský rajon neexistuje a jedná se o území tzv. Autonomní územně správní jednotky se zvláštním statusem Podněstří.\n\nPodle sčítání lidu v roce 2004 žilo na území Camencského rajonu 27 284 obyvatel, z toho 48 % moldavské, 42 % ukrajinské, 7 % ruské a 2 % polské národnosti.\nNa území rajonu se nachází jedno město (Camenca) a 21 obcí pod správou 12 \"selsovětů\" (místních rad).\n\nPozn.: přepis místních jmen vychází z ruských názvů obcí; oficiální postavení v Podněstří mají i názvy moldavské a ukrajinské.\n\n"}
{"id": "723419", "url": "https://cs.wikipedia.org/wiki?curid=723419", "title": "Eusebia", "text": "Eusebia\n\nEusebeia, nebo eusebia (řecky: εὐσέβεια z výrazu εὐσεβής \"zbožný\" – kde εὖ (\"eu\") znamená \"dobrý, dobře\", a σέβας (\"sebas\") znamená \"úcta\", kořen slova \"seb-\" znamená posvátná údiv a úcta zejména v konání) je řecké slovo hojně užívané v řecké filosofii stejně jako v Novém Zákoně, kde má význam zvnitřněné zbožnosti, duchovní vyspělosti, nebo zbožnosti. Kořen slova \"seb-\" (σέβ) je spojen s hrozbou a únikem, tudíž význam úcty původně popisoval zdravý strach před božstvy.\n\nPrvní zaznamenané užití výrazu se připisuje Homérovi, asi 1000 př. n. l. Výrazu se používalo v klasickém Řecku kde představoval \"osobní zbožnost v mezilidských vztazích\". Vyjadřovalo také konkrétní a navenek prováděný akt vyznávání řeckého božstva (dary, oběti, veřejné modlitby), a v rozšířeném významu též uctíváním bohů vzdáváním poct a respektováním aristokracie, pána, vládce a všeho ostatního pod ochranou bohů.\n\nV řecké mytoligii je koncept eusebeie antropomorfizovaný jako \"Daimon\" zbožnosti, loajality, povinnosti a rodinného respektu. Podle jednoho zdroje, je její manžel Nomos (Právo, Zákon) a jejich dcerou je Diké, bohyně spravedlnosti a spravedlivého soudu. V jiných textech je Diké dcerou boha Dia a/nebo bohyně Themis (Pořádek, Řád).\n\nIndický císař Ašóka okolo roku 250 př. n. l. ve svých Ediktech užívá slova \"eusebeia\" jako řecký překlad pro ústřední buddhistický koncept \"dharma\".\n\nVýraz \"eusebeia\" byl přejat také křesťanstvím k označení bázně před Bohem a jeho uctívání. V Novém Zákoně obvykle bývá překládán jako \"zbožnost\", či bohabojnost.\n\nZodhiates říká: \n\nV pravoslaví se pojem eusebie vyskytuje jako \"благочестие\" – blagočestije = blahočestí, vzdání úcty.\n\nBlahočestí\n"}
{"id": "723424", "url": "https://cs.wikipedia.org/wiki?curid=723424", "title": "Blackhill Enterprises", "text": "Blackhill Enterprises\n\nBlackhill Enterprises byla hudební společnost, kterou založili Andrew King, Peter Jenner a čtyři původní členové skupiny Pink Floyd (Syd Barrett, Nick Mason, Roger Waters a Richard Wright).\n\nBlackhill Enterprises pořádali první „free koncerty“ v londýnském Hyde Parku.\n\n"}
{"id": "723425", "url": "https://cs.wikipedia.org/wiki?curid=723425", "title": "Koháryové", "text": "Koháryové\n\nKoháryové (též Koháriové) byli uherský šlechtický rod se sídlem v Čabradi, Sitně a ve Svätém Antonu na Slovensku. Koháryové patřili mezi nejvýznamnější magnátské rody Uherska.\n\nPrvním známým členem rodu byl koncem 16. století podkapitán Krupiny a velitel na hradě Čabraď Imrich Kohári. Jeho syn Peter Kohári získal od císaře Matyáše Habsburského šlechtický titul barona a v roce 1629 panství Čabraď a Sitno. Vojenská dráha se stala rodinnou tradicí, a tak také Petrův syn Štěpán I. Kohári vstoupil do vojska. V roce 1664 zahynul v bitvě u Levic v boji s Turky. Za svého života se stal dědičným velitelem fiľakovského hradu a v roce 1661 županem Hontianské župy.\n\nNa fiľakovském hradě jej vystřídal jeho syn Štěpán II. Kohári, vystudovaný teolog, voják, politik a básník. Během Tököliho povstání byl zajat a po propuštění v roce 1685 získal grófský titul, místo zemského soudce pro Uhersko a stal se tajným rádcem císaře Karla VI. Jeho synovec Andrej Kohári (1694-1757), syn Wolfganga, bojoval ve vojsku prince Evžena Savojského a zastával funkci župana Hontianské župy. Právě on dal v letech 1744-1750 přestavět dvojkřídlý kaštel ve Svätém Antonu na velké šlechtické sídlo, kam přesunul rodové sídlo z hradu Čabraď. Jeho vnuk říšský kancléř František Josef Kohári (1760-1826), předseda Uherské královské komory, hlavní královský komorník a hontianský župan byl poslední mužský potomek Koháryů.\n\nV roce 1815 byl František Josef Kohári povýšen do rakouského knížecího stavu. Jeho jediný potomek s Marií Antonií Waldstein-wartenberg, dcera Marie Antonie Gabriela (1797-1862), se provdala za německého knížete Ferdinanda Jiřího ze Sasko-cobursko-gothajské dynastie a přijali jméno Sasko-cobursko-gothaj-koháriové, protože smrtí jejího otce v roce 1826 vymírá rod Koháryů. Ferdinand byl příbuzný s mnohými královskými dvory. Jeho neteřemi byly královna Viktorie, císařovna Charlotta Belgická a jeho synovci princ Albert Britský a král Leopold II.. Mezi přímé potomky Marie Antonie Gabriely Kohári patřili mimo jiné portugalský král Ferdinand II. (její syn) a a bulharský car Ferdinand I. (její vnuk).\n"}
{"id": "723431", "url": "https://cs.wikipedia.org/wiki?curid=723431", "title": "Nachal Malchata", "text": "Nachal Malchata\n\nNachal Malchata ( נחל מלחתה) je vádí v jižním Izraeli, v severní části Negevské pouště.\n\nZačíná v nadmořské výšce okolo 600 metrů v kopcovité pouštní krajině poblíž hory Har Kina nedaleko jižního okraje města Arad a aradského letiště. Směřuje pak k západu mírněji členěnou planinou Bik'at Arad s rozptýleným beduínským osídlením. Východně od beduínského města Kesejfa se stáčí k jihozápadu, míjí beduínskou vesnici Abu Joda a dočasně vede podél dálnice číslo 80. Od východu zleva přijímá vádí Nachal Samar a Nachal Rechelim a poté se obrací opět k západu. Od jihu zleva přijímá vádí Nachal Masach. Vede podél severního okraje areálu letecké základny Nevatim, skrz kterou sem od jihovýchodu ústí ještě vádí Nachal Kitmit. Poblíž pahorku Tel Malchata ústí zleva do vádí Nachal Be'erševa.\n\n"}
{"id": "723435", "url": "https://cs.wikipedia.org/wiki?curid=723435", "title": "Blahočestí", "text": "Blahočestí\n\nBlahočestí (rusky благоче́стие, řecky εὐσέβεια / Eusebeia) označuje křesťanskou počestnost, pravou víru v Boha. Pojem se mnohokrát vyskytuje v Bibli, zejména pak v Novém Zákoně. V pozdějším byzantském výkladu se často vyskytuje jako synonymum bohosloveckého (teologického) výrazu «pravověrnost» (oddanost Bohu).\n\nBlahočestím se v křesťanství rozumí sebeutváření, sebeformování do role „nádoby“ Svatého ducha, získávání vnitřní ušlechtilosti.\n\n\" Noe se oděl v nádheru před očima Hospodinovýma. \n\" Takový byl život Noema: Noe byl člověk spravedlivý a bezúhonný ze svého rodu; Noe žil v Bohu.\n\nKořen slova blahočestí - \"čest\", označuje formování sebe samého, \"svého já\" do podoby cti, vážnosti. \"Blahočestí\" pak formování do podoby Ducha svatého.\n\n\n"}
{"id": "723439", "url": "https://cs.wikipedia.org/wiki?curid=723439", "title": "Nachal Samar", "text": "Nachal Samar\n\nNachal Samar ( נחל סמר, uváděno též jako Nachal Azovit, נחל אזובית) je vádí v jižním Izraeli, v severní části Negevské pouště.\n\nZačíná v nadmořské výšce přes 500 metrů v pouštní planině Bik'at Arad poblíž hory Har Barir jihozápadně od města Arad. Směřuje pak k západu krajinou s rozptýleným beduínským osídlením. Od jihovýchodu přijímá zleva vádí Nachal Bar. Východně od beduínského města Kesejfa, poblíž beduínské osady Abu Joda a nedaleko dálnice číslo 80 ústí zleva do vádí Nachal Malchata.\n\n"}
{"id": "723444", "url": "https://cs.wikipedia.org/wiki?curid=723444", "title": "Picnic – A Breath of Fresh Air", "text": "Picnic – A Breath of Fresh Air\n\nPicnic – A Breath of Fresh Air je sampler, vydaný u Harvest Records v roce 1970. Obsahuje i dříve nevydanou skladbu „Embryo“ od skupiny Pink Floyd.\n"}
{"id": "723449", "url": "https://cs.wikipedia.org/wiki?curid=723449", "title": "Griselinie", "text": "Griselinie\n\nGriselinie (\"Griselinia\") je jediný rod čeledi griseliniovité vyšších dvouděložných rostlin z řádu miříkotvaré. Jsou to dřeviny s jednoduchými střídavými listy a drobnými pětičetnými květy. Rod zahrnuje 6 až 8 druhů a je rozšířen v Jižní Americe a na Novém Zélandu.\n\nZástupci rodu griselinie jsou dvoudomé keře, stromy a liány s jednoduchými střídavými listy bez palistů. Listy jsou řapíkaté, celokrajné nebo zubaté. Květy jsou drobné, jednopohlavné, pravidelné, pětičetné, v hroznech nebo latách. Kalich je odlišně utvářený u samčích a samičích květů. Koruna je volná, u samičích květů někdy chybí. Samčí květy obsahují 5 tyčinek. V samičích květech je spodní semeník srostlý ze 3 plodolistů, s jediným pouzdrem a 3 volnými nebo částečně srostlými čnělkami. Plodem je jednosemenná bobule.\n\nRod zahrnuje 6 až 8 druhů a je rozšířen na Novém Zélandu (2 druhy) a v jižní části Jižní Ameriky v Chile, jv. Brazílii a Argentině.\n\nRod \"Griselinia\" byl nejčastěji řazen do čeledi dřínovité (\"Cornaceae\"). Výjimkou je Tachtadžjanův systém, kde je řazen v samostatné čeledi i řádu v rámci nadřádu \"Cornanae.\n\n"}
{"id": "723451", "url": "https://cs.wikipedia.org/wiki?curid=723451", "title": "Nachal Bar", "text": "Nachal Bar\n\nNachal Bar ( נחל בר) je vádí v jižním Izraeli, v severní části Negevské pouště.\n\nZačíná v nadmořské výšce okolo 500 metrů v pouštní planině Bik'at Arad poblíž hory Har Barir jihozápadně od města Arad. Směřuje pak k severozápadu krajinou s rozptýleným beduínským osídlením. Ústí zleva do vádí Nachal Samar.\n\n"}
{"id": "723459", "url": "https://cs.wikipedia.org/wiki?curid=723459", "title": "Nachal Rechelim", "text": "Nachal Rechelim\n\nNachal Rechelim ( נחל רחלים) je vádí v jižním Izraeli, v severní části Negevské pouště.\n\nZačíná v nadmořské výšce okolo 500 metrů v pouštní planině Bik'at Arad poblíž hory Har Barir jihozápadně od města Arad a jihovýchodně od města Kesejfa. Směřuje pak k jihozápadu krajinou s rozptýleným beduínským osídlením. Podchází těleso dálnice číslo 80 a ústí zleva do vádí Nachal Malchata.\n\n"}
{"id": "723461", "url": "https://cs.wikipedia.org/wiki?curid=723461", "title": "Mana (přítok Jeniseje)", "text": "Mana (přítok Jeniseje)\n\nMana ( ), na horním toku Pravá Mana ( ), je řeka v Krasnojarském kraji v Rusku. Je 475 km dlouhá. Povodí má rozlohu 9 320 km².\n\nPramení na Majském belogorjí ve Východních Sajanech. Na horním toku má charakter horské peřejnaté řeky. Na dolním toku je říční koryto značně členité s množstvím kamenů. Ústí zprava do Jeniseje.\n\nZdroj vody je smíšený s převahou sněhových srážek ale také velkou rolí srážek dešťových. Průměrný roční průtok vody ve vzdálenosti 44 km od ústí činí 98 m³/s. Zamrzá v první polovině listopadu a rozmrzá ve druhé polovině dubna až na začátku května.\n\nVodní doprava je možná na dolním toku. Řeka je splavná pro vodáky. Nedaleko ústí se na pravém břehu nachází přírodní rezervace Stolby.\n"}
{"id": "723463", "url": "https://cs.wikipedia.org/wiki?curid=723463", "title": "Čeng-čou", "text": "Čeng-čou\n\nČeng-čou () je hlavním městem čínské provincie Che-nan a po Wu-chanu nejlidnatější město ve střední Číně. Čeng-čou je městská prefektura, která slouží jako politické, ekonomické, technologické a vzdělávací centrum provincie. Centrum města leží na jižním břehu Žluté řeky a od roku 2004 patří mezi osm starobylých čínských hlavních měst.\n\nDo prefektury Čeng-čou patří i okres Teng-feng, kde se nachází řada náboženských a vědeckých památek souhrnně zařazená do světového dědictví UNESCO jako \"Historické památky Teng-fengu\".\n\nČeng-čou je dopravním uzlem ve střední Číně. Jeho hlavním letištěm je mezinárodní letiště Čeng-čou Sin-čeng jižně od města.\n\nMěsto je železničním uzlem. Od severu k jihu jím prochází železniční trať Peking – Kanton a od východu k západu železniční trať Lien-jün-kang – Lan-čou. Ve stejném směru vedou i vysokorychlostní trať Peking – Hongkong a vysokorychlostní trať Sü-čou – Sin-ťiang.\n\n"}
{"id": "723465", "url": "https://cs.wikipedia.org/wiki?curid=723465", "title": "Bruniotvaré", "text": "Bruniotvaré\n\nBruniotvaré (\"Bruniales\") je malý řád vyšších dvouděložných rostlin, zahrnující pouze 2 čeledi a celkem asi 85 druhů. Jsou to dřeviny s jednoduchými listy a pětičetnými květy, rozšířené v jižní Africe a ve Střední a Jižní Americe.\n\nŘád bruniotvaré zahrnuje keře a stromy s jednoduchými vstřícnými nebo střídavými listy s palisty nebo bez palistů. Květy jsou nejčastěji pětičetné. Tyčinek je stejný počet nebo méně než korunních lístků. Semeník je svrchní až spodní, srostlý ze 2 až 5 plodolistů.\n\nŘád zahrnuje pouze 2 čeledi, 14 rodů a asi 85 druhů. Čeleď \"Columelliaceae\" se vyskytuje ve Střední a Jižní Americe, čeleď bruniovité v jižní Africe.\n\nŘád \"Bruniales\" byl ustanoven až v systému APG III, kde je součástí skupiny zvané 'Campanulids' a tvoří monofyletickou větev spolu s řády štětkotvaré (\"Dipsacales\"), miříkotvaré (\"Apiales\") a \"Paracryphiales\".\n\n"}
{"id": "723467", "url": "https://cs.wikipedia.org/wiki?curid=723467", "title": "Nachal Masach", "text": "Nachal Masach\n\nNachal Masach ( נחל מסך) je vádí v jižním Izraeli, v severní části Negevské pouště.\n\nZačíná v nadmořské výšce okolo 500 metrů ve vrchovině Giv'ot Masach. Směřuje pak k severozápadu pouštní planinou Bik'at Arad s rozptýleným beduínským osídlením. Podchází těleso dálnice číslo 80 a ústí zleva do vádí Nachal Malchata.\n\n"}
{"id": "723468", "url": "https://cs.wikipedia.org/wiki?curid=723468", "title": "Třída Landsort", "text": "Třída Landsort\n\nTřída Landsort je třída pobřežních minolovek švédského a singapurského námořnictva (zde jako třída \"Bedok\"). Celkem bylo postaveno 11 minolovek této třídy. Pět jich bylo rozsáhle modernizováno a přeznačeno na třídu \"Koster\". Všechny jednotky jsou v aktivní službě.\n\nNové švédské minolovky postavila domácí loděnice Kockums (dříve Karlskronavarvet). První dvě jednotky byly objednány v roce 1981. Vzniklo celkem sedm jednotek, pojmenovaných \"Landsort\" (M 71), \"Arholma\" (M 72), \"Koster\" (M 73), \"Kullen\" (M 74), \"Vinga\" (M 75), \"Ven\" (M 76) a \"Ulvön\" (M 77). Do služby plavidla vstupovala v letech 1984–1992.\n\n\"Kullen\" a \"Ven\" byly upraveny pro nasazení v mezinárodních misích. Modernizace skončila v roce 2003. Zbylých pět jednotek bylo v letech 2005–2009 výrazně modernizováno a přejmenováno na třídu \"Koster\". Modernizace zahrnovala nové systémy velení, výzbroj, sonary a instalaci dálkově řízených prostředků pro vyhledávání min a ničení min.\n\nMinolovky zanechávají malou akustickou, elektromagnetickou i magnetickou stopu. Jejich trup je vyroben ze sklolaminátu a je odolný vůči podvodním výbuchům. Trupový sonar je typu Thomson-CSF TSM2022. Výzbroj tvoří jeden příďový 40mm kanón Bofors a dva 7,62mm kulomety. K napadání ponorek plavidla nesou čtyři devítihlavňové salvové vrhače hlubinných pum Saab ELMA s dosahem 350 metrů. Na palube jsou rovněž ručně odpalované protiletadlové raketové komplety RBS-70. K vyhledávání a likvidaci min slouží dálkově ovládané prostředky Sea Eagle či Double Eagle. Pohonný systém tvoří čtyři diesely Saab Scania DSI 14, roztáčející dva nezávislé lodní šrouby Voith-Schneider.\n\nJediným zahraničním uživatele třídy \"Landsort\" je Singapur, který zakoupil čtyři minolovky. První jednotka byla postavena loděnicí Kockums přímo ve Švédsku, přičemž zbylé tři kusy sestavila singapurská loděnice ze Švédy dodaných prefabrikátů. Plavidla se jmenují \"Bedok\" (M 105), \"Kallang\" (M 106), \"Katong\" (M 107) a \"Pungol\" (M 108). Všechna byla zařazena do služby v roce 1995. Liší se zejména skladbou elektroniky.\n\n\n"}
{"id": "723473", "url": "https://cs.wikipedia.org/wiki?curid=723473", "title": "Upper Atmosphere Research Satellite", "text": "Upper Atmosphere Research Satellite\n\nUpper Atmosphere Research Satellite, zkráceně UARS byla umělá družice, orbitální observatoř, která v rámci programu NASA Mission to Planet Earth (MTPE – Mise k planetě Zemi) studovala horní vrstvy zemské atmosféry, zejména ozonovou vrstvu.\n\nSatelit vážící 5900 kg vynesl do vesmíru v roce 1991 raketoplán Discovery v rámci mise STS-48. Původně měl satelit pracovat tři roky. UARS zpočátku obíhal planetu na oběžné dráze ve výšce 600 km se sklonem 57 stupňů. V roce 2005, 14 let po vypuštění satelitu, pracovalo ještě 6 z 10 jeho měřících přístrojů. V tom samém roce bylo sledování dat z družice ukončeno, UARS klesl na nižší oběžnou dráhu a přístroje přestaly pracovat v prosinci 2005.\n\nDne 26. října 2010 musela kvůli možné kolizi s tímto satelitem provést Mezinárodní vesmírná stanice úhybný manévr.\n\nDne 24. září 2011 se satelit nekontrolovatelně zřítil do atmosféry, neshořel ale pravděpodobně celý, některé úlomky dopadly do Tichého oceánu.\n\nTěleso družice nepravidelného tvaru má průměr 4,57 m a délku 9,75 m. Elektrickou energii dodává panel slunečních baterií o rozměrech 1,5 × 3,3 m. Pro korekce dráhy slouží čtyři hydrazinové motory o tahu 4 × 22 N.\n\nDružice byla vybavena sadou přístrojů pro výzkum horních vrstev atmosféry a slunečního záření:\n\nVědecká družice UARS byla vypuštěna do vesmíru v rámci programu . Jejím hlavním úkolem bylo poskytnout údaje o horních vrstvách zemské atmosféry, které by pomohly lépe pochopit působení člověka a přírodních procesů na atmosféru. Přístroje sondy měřily celkové množství vybraných stopových plynů a jejich chemické, dynamické a radiační chování.\n\nDružice UARS se také věnovala pozorování Slunce, přístroj ACRIM II, který je součástí dlouhodobého programu sledování intenzity slunečního záření ACRIM, měřil hodnotu sluneční konstanty.\n\nSatelit odstartoval do vesmíru na palubě raketoplánu Discovery při misi STS-48. Start proběhl 12. září 1991 ve 23:11 UT ze startovací rampy LC-39A na Kennedyho vesmírném středisku na Floridě. Raketoplán se po několika motorických manévrech dostal na orbitální dráhu ve výšce 565 km (nejnižší dráha požadovaná provozovateli satelitu byla 539 km).\n\nNásledovala prohlídka satelitu a testy jeho jednotlivých systémů. UARS byl 14. září 1991 uchopen ramenem raketoplánu a vyzdvižen nad nákladový prostor. Zde byl rozvinut solární panel družice na délku 9,15 m. Při testech spojení přes družici TDRS (Tracking and Data Relay Satellite) byla zjištěna závada na převaděči A, záložní převaděč B pracoval správně. 15. září 1991 ve 4:23 UT byl satelit uvolněn a vydal se na samostatný let. Po několika korekcích pomocí manévrovacích motorků se UARS dostal na operační dráhu ve výšce 575–581 km, problém s převaděčem A se podařilo odstranit.\n\nByla zahájena rutinní činnost měřících přístrojů, plánovaná aktivní životnost satelitu byla tři roky. V lednu 1992 došlo k poruše krokového motorku aparatury ISAMS, bez kterého nemohl přístroj pokračovat v měření, ale podobná data šlo získat z ostatních přístrojů. V červnu téhož roku došlo k vážnější závadě, kdy přestal fungovat systém, který natáčel solární panel ke Slunci. Všechny přístroje byly odpojeny. V červenci 1992 po nalezení příčiny závady (chybná funkce záložního motoru) byly přístroje postupně uváděny do chodu.\n\nDružice prováděla měření až do 15. prosince 2005, kdy byla její činnost ukončena a přístroje vypnuty. 10. listopadu 2007 byla družice zasažena mikrometeoroidem nebo kusem kosmického smetí, v důsledku srážky se na oběžné dráze objevily čtyři úlomky označené v katalogu COSPAR 1991-063C až F. Družice postupně sestupovala na nižší oběžné dráhy a v atmosféře neřízeně zanikla 24. září 2011. Několik úlomků dopadlo pravděpodobně do Tichého oceánu.\n"}
{"id": "723476", "url": "https://cs.wikipedia.org/wiki?curid=723476", "title": "Nachal Kitmit", "text": "Nachal Kitmit\n\nNachal Kitmit ( נחל קטמית) je vádí v jižním Izraeli, v severní části Negevské pouště.\n\nZačíná v nadmořské výšce necelých 600 metrů ve vrchovině Giv'ot Masach poblíž hory Har Kadim. Směřuje pak k severu a severozápadu pouštní krajinou s rozptýleným beduínským osídlením. Od jihu přijímá vádí Nachal Daja. Podchází těleso dálnice číslo 80 a vstupuje do planiny Bik'at Arad. Vede potom podél východního okraje letecké základny Nevatim. Ústí zleva do vádí Nachal Malchata.\n\n"}
{"id": "723479", "url": "https://cs.wikipedia.org/wiki?curid=723479", "title": "Sylt", "text": "Sylt\n\nSylt ( , syltskou fríštinou \"Söl\") je nejsevernější a s plochou bezmála 100 km² čtvrtý největší ostrov Německa. Jde o součást Fríských ostrovů (konkrétněji Severofríských ostrovů), která patří k spolkové zemi Šlesvicko-Holštýnsko. Dlouhodobě slouží coby rekreační oblast. Od roku 1927 je spojen s pevninou Hindenburgovou hrází.\n\n"}
{"id": "723480", "url": "https://cs.wikipedia.org/wiki?curid=723480", "title": "Syřidlo", "text": "Syřidlo\n\nSyřidlo je látka, která při výrobě sýrů způsobuje srážení mléka. \n\n\nAktivním principem sýření je proteolytický trávicí enzym chymosin. Slouží ke srážení mléka v žaludku mláďat. Chymosin působí na specifickou část proteinů v mléce (kasein Kappa) a rozkládá je. Dochází tak k destabilizaci struktury bílkovin mléka a tím k jeho srážení. \n\nPodle druhu sýru a sýrařských technologií sýrař použije syřidlo s různým obsahem chymosinu. Bílkoviny mléka se rozloží na různé štěpné produkty - aminokyseliny a peptidy. Složení bílkovin sýra závisí na délce zrání sýra a na použitých mikroorganismech při něm působících. \nNěkteří vegetariáni nekonzumují sýry, které mohou obsahovat syřidla živočišného původu. Proto jsou v některých zemích (např. Velká Británie) sýry označeny za vegetariánské, pokud bylo při výrobě s jistotou použito syřidlo rostlinné či mikrobiální.\n\n"}
{"id": "723482", "url": "https://cs.wikipedia.org/wiki?curid=723482", "title": "Reiner Kugler", "text": "Reiner Kugler\n\nReiner Kugler (* 5. února 1911 Františkovy Lázně) je bývalý fotbalista klubu Teplitzer FK, útočník, reprezentant Československa.\n\nV československé lize hrál za Teplitzer FK. Dal 9 ligových gólů.\nZa československou reprezentaci odehrál v roce 1938 jedno utkání.\n\n"}
{"id": "723484", "url": "https://cs.wikipedia.org/wiki?curid=723484", "title": "Modrásek bahenní", "text": "Modrásek bahenní\n\nModrásek bahenní (\"Phengaris nausithous\") je denní motýl se složitým životním cyklem, druh z rodu \"Phengaris\", který je myrmekofilním parazitem.\n\nAreál výskytu tohoto motýla je poměrně veliký, rozkládá se od západní a střední Evropy přes Balkán, Malou a Střední Asii, okolí Kavkazu až po západní Sibiř a Altaj. V Evropě, kde je rozšířen celkem v 18 státech, je nejhojnější právě v České republice, Německu a Polsku. Nevyskytuje se na Britských ostrovech, ve Skandinávii a v Pobaltí. Opět je domácím druhem v Nizozemsku, kde v nedávné minulosti vymřel a byl reintrodukován.\n\nV České republice žije kromě vyšších poloh na celém území, nejčastěji je ke spatření v oblastech severní Moravy, Bílých Karpat, Českomoravské vrchoviny a poněkud řidčeji ve východních a jižních Čechách.\n\nPoměrně drobný motýl s rozpětím křídel 35 až 37 mm, která mají základní barvou tmavohnědou. Sameček má na lícní straně křídel modrý nádech a na okrajích široký tmavě hnědý lem a řadu tmavých skvrn, samička má pouze základní zbarvení a v něm někdy mívá nevýrazné skvrny. Na rubu jsou oba zbarveni stejně, po okrajích křídel mají řadu tmavých skvrn.\n\nŽivotním prostorem modráska bahenního jsou hlavně vlhké louky a pastviny s kolísající hladinou podzemní vody, které jsou extenzivně využívané a bývají zpravidla jednou ročně koseny. Vyskytuje se také při okrajích vodních nádrží a na březích říčních toků i vlhkých příkopů podél cest. Vybírá si poměrně teplejší místa, která prospívají růžovité bylině krvavci totenu, živné rostlině motýla i jeho housenek. V blízkosti těchto rostlin však musí být i suchá kyprá půda, kde mohou být zbudována hostitelská mraveniště.\n\nDospělci žijí v období července a srpna jen několik málo dnů, během kterých se musí spářit a naklást vajíčka. Je to v období, kdy je rozkvetlý krvavec toten, ze kterého sají nektar a do jehož květů v kulovitém klasovitém květenství kladou vajíčka. Motýli nemají velkou mobilitu, nelétají ze svého stanoviště dále než 5 km.\n\nPožadavky modráska bahenního na prostředí jsou téměř stejné jako požadavky podobného druhu, modráska očkovaného, s kterým často žijí na jedné lokalitě společně.\n\nTento druh má jen jednu generaci potomků ročně. Samice naklade v červenci nebo srpnu do plně rozvitých květenství krvavce totenu obvykle dvě až tři vajíčka, při větším počtu je možný i vnitrodruhový kanibalismus. Asi za týden se vylíhnou housenky, které vyžírají semeníky květů hostitelské rostliny a rychle se vyvíjejí, za dva až tři týdny prodělají tři instary, ovšem celkově povyrostou jen málo. Pak housenky spadnou pod živnou rostlinu, kde zůstanou bezbranně ležet. Pro přilákání mravenců vypouštějí ze zadečku směs cukrů a aminokyselin napodobující feromony vylučované mravenci. Mravenci rodu \"Myrmica\" se od mraveniště nevzdalují dále než dva metry a housenky se někdy mravenců nedočkají a uhynou.\n\nPokud housenka modráska bahenního má štěstí a v brzké době ji najdou mravenčí dělnice druhu mravenec žahavý (\"Myrmica rubra\"), odnesou ji do mraveniště. Když čekající housenku odnese do svého mraveniště jiný druh mravenců, housenka uhyne. Ve „správném“ mraveništi je dlouhodobě trpěna a krmena, ovšem částečně predátorská motýlí housenka se živí také mravenčími larvami a kuklami. V mraveništi housenka i přezimuje, může jich tam současně přežívat i několik. Větší housenky se zakuklí počátkem léta, menší až druhým rokem.\n\nPo dvou až třech týdnech se z kukly v ranních hodinách, kdy jsou mravenci chladem ještě neteční, vylíhne dospělec a urychleně opustí mraveniště. O něco dříve se líhnou samci. Doba kladení vajíček je u celé populace rozložená do období 30 až 40 dnů v červenci a srpnu. Populaci motýlů také ovlivňují parazitičtí lumci \"Neotypus pusillus\" a \"Neotypus melanocephalus\", kteří kladou svá vajíčka do housenek žijících ještě v květech.\n\nModrásek bahenní byl v minulosti řazen do rodu \"Maculinea\" (Van Eecke, 1915) pod jménem \"Maculinea nausithous\". Po podrobné fylogenetické analýze byl v nedávné době rod \"Maculinea\" sloučen s rodem \"Phengaris\" (Doherty, 1891). Jméno \"Phengaris\" je starší a má přednost, rodové jméno \"Maculinea\" je tudíž neplatné. Modrásek bahenní má nyní nové binomické jméno \"Phengaris nausithous\".\n\nPřestože i na našem území dochází k úbytku lokalit, jeho populace se v rámci celé ČR řadí k nejsilnějším v Evropě. I když v Česku není v současnosti vážně ohrožen, je nutná jeho ochrana pro zachování přírodního dědictví celého kontinentu. Je chráněn zákony v České republice i v Evropské unii.\n\nModrásek bahenní je podle Bernské úmluvy (příloha č. II) z roku 1979 veden na seznamu přísně chráněných druhů živočichů, vyhláškou č. 395/1992 Sb. ve znění vyhlášky č. 175/2006 Sb. je v ČR počítán mezi silně ohrožené druhy (EN), v Červeném seznamu IUCN z roku 2014 je hodnocen jako druh téměř ohrožený (NT), v Červeném seznamu ohrožených druhů České republiky : Bezobratlí (Farkač, Král, Škorpík; 2005) je řazen mezi druhy téměř ohrožené (NT) a Směrnicí EHS č. 92/43 z roku 1992 byl zařazen mezi cílové druhy soustavy NATURA 2000.\n\n"}
{"id": "723485", "url": "https://cs.wikipedia.org/wiki?curid=723485", "title": "Real Club Deportivo Carabanchel", "text": "Real Club Deportivo Carabanchel\n\nReal Club Deportivo Carabanchel je španělský fotbalový klub v historické čtvrti Carabanchel ve španělském Madridu. Stávající zařízení je třetí nejstarší ve španělském hlavním hlavním městě po Realu Madrid a Atléticu Madrid a celkově třináctý ve Španělsku.\n\n"}
{"id": "723486", "url": "https://cs.wikipedia.org/wiki?curid=723486", "title": "Trịnh Công Sơn", "text": "Trịnh Công Sơn\n\nTrinh Cong Son, vietnamsky \"Trịnh Công Sơn\" (28. února 1939, Dak Lak – 1. května 2001, Saigon) byl vietnamský hudební skladatel.\n\n"}
{"id": "723488", "url": "https://cs.wikipedia.org/wiki?curid=723488", "title": "Pásovec třípásý", "text": "Pásovec třípásý\n\nPásovec třípásý \"(Tolypeutes tricinctus)\" je druh savce z řádu chudozubých, žijící v Jižní Americe.\n\nV roce 1991 byl v Brazílii po 20 letech, kdy byl již považován za vyhubeného, znovu objeven pásovec třípásý (\"Tolypeutes tricinctus\"). Pásovec je schopen se při obraně svinout do klubíčka. Velice špatně se zahrabává, a proto jej domorodci snadno chytají. Rapidní snížení stavu bylo impulsem pro zahájení záchranného programu.\n\n"}
{"id": "723492", "url": "https://cs.wikipedia.org/wiki?curid=723492", "title": "Dvojcípá chlopeň", "text": "Dvojcípá chlopeň\n\nDvojcípá chlopeň (levá atrioventrikulární chlopeň – \"valva atrioventricularis sinistra\", též mitrální chlopeň – \"valva mitralis\" či \"valva bicuspidalis\") je srdeční cípatá chlopeň savců nacházející se mezi levou srdeční síní a levou komorou. Ptáci a plazi mají na stejném místě také chlopeň („levou atrioventrikulární“), ta však má často poněkud odlišnou stavbu (např. u ptáků mívá tři cípy atp.).\n\nDvojcípá chlopeň je střídavě v otevřeném a zavřeném stavu podle toho, v jaké fázi srdeční činnosti se srdce v daný okamžik nachází. Chlopeň je otevřená během diastoly, kdy skrz ní (z levé síně do levé komory) proudí okysličená krev. Během systoly, kdy je krev vypuzována z levé komory do aorty, je dvojcípá chlopeň uzavřena, aby nedocházelo k zpětnému toku krve zpět do levé síně. K uzavření dvojcípé chlopně dochází automaticky tím, že po stahu komory (během systoly) dochází k zpětnému toku krve směrem k síním. Tato krev naráží na cípy chlopně a vznikají kapsy, které se plní krví a vychlipují se směrem do síní. To způsobuje rychlé uzavření otvoru mezi cípy. Důležité jsou tzv. brdečkové svaly, které se upínají na cípy chlopně a zamezují, aby se cípy vlivem silného tlaku krve nevychlípily příliš. S plněním chlopní krví se tak zvyšuje jejich odpor, kapsy se přestanou zvětšovat a krev se odráží zpátky do komor. Tento prudký pohyb krve a s ním související vibrace okolních tkání je příčinou první srdeční ozvy (jenž může být zaznamenána stetoskopem).\n\nNaopak při diastole dochází k tomu, že se na chlopně tlačí krev z síňové strany, což způsobí jejich otevření.\n\nJak název napovídá, dvojcípá chlopeň sestává ze dvou cípů ( \"cuspides\") – \"cuspis anterior\" a \"cuspis posterior\". \"C. anterior\" je větší, trojúhelníkovitého nebo polokruhovitého tvaru. C. posterior je na bázi poněkud širší, ale jinak podobný.\n\nPokud není chlopeň dostatečně těsná, krev se může během stahu komory vracet do síně. To způsobuje vážná kardiovaskulární onemocnění a v těžkých případech i úmrtí. Vada se však mnohdy dá napravit chirurgickým zákrokem.\n"}
{"id": "723503", "url": "https://cs.wikipedia.org/wiki?curid=723503", "title": "Tony Amendola", "text": "Tony Amendola\n\nTony Amendola (* narozen v New Haven, Connecticut, Spojené státy) je americký herec známý především rolí Brat'aca v seriálu \"Hvězdná brána\".\n\nNavštěvoval Southern Connecticut State University a promoval v roce 1974. Už jako vysokoškolský student se představil v několika muzikálech. Potom pokračoval ve studiu na Temple University ve Philadelphii a studium ukončil v roce 1977.\n\nV roce 1978 se rozhodl přestěhovat do Los Angeles a najít si práci ve filmu a televizi. I když tento krok měl být původně dočasný, žije zde se svou manželkou až do dnešního dne.\n\nMluví španělsky a italsky. Mezi některé jeho zájmy patří: italská kuchyně, kultura a jóga.\n\n"}
{"id": "723508", "url": "https://cs.wikipedia.org/wiki?curid=723508", "title": "Pin Ups", "text": "Pin Ups\n\nPin Ups je sedmé studiové album Davida Bowieho, vydané v roce 1973 u RCA Records. Album obsahuje cover verze.\n\n"}
{"id": "723510", "url": "https://cs.wikipedia.org/wiki?curid=723510", "title": "Václav Svatoň", "text": "Václav Svatoň\n\nVáclav Svatoň (28. října 1915 Sobědruhy – 8. října 1982) byl český fotbalový záložník a reprezentant Československa.\n\nV československé lize hrál za Teplitzer FK a SK Kladno, dal 3 ligové góly. Za československou reprezentaci odehrál 19. září 1937 zápas s Maďarském, který skončil prohrou 3-8. Mezi střelce branek se nezapsal. Na sklonku kariéry působil v Semilech.\n\n"}
{"id": "723512", "url": "https://cs.wikipedia.org/wiki?curid=723512", "title": "Jaroslav Srba", "text": "Jaroslav Srba\n\nJaroslav Srba (14. prosince 1905 – ) byl český fotbalista, útočník, československý reprezentant.\n\nZa československou reprezentaci odehrál v roce 1928 dvě utkání, gól se mu nepodařilo vstřelit. Byl Mistr Československa z roku 1928, titul získal s Viktorií Žižkov, hrál i za Nuselský SK a Bohemians AFK Vršovice.\n\n"}
{"id": "723513", "url": "https://cs.wikipedia.org/wiki?curid=723513", "title": "Lopej", "text": "Lopej\n\nLopej je původně samostatná obec v regionu Horní Pohroní, v okrese Brezno, od roku 1960 místní část Podbrezové.\n\nPrvní dochovaná písemná zmínka pochází z roku 1406, je však známé, že ho založil už v roce 1358 rychtář Petřík z Predajné. Obec patřila Ľupčianskému hradnímu panství. Známá byla tím, že její obyvatelé pracovali v lesích, fungovala zde pila a těžila se ruda.\n\nLopej je známý tím, že se tu každoročně koná již tradiční jarní slavnost – Svätý Juraj.\n\nNachází se zde také soukromé gymnázium a soukromé SOUH, jehož zřizovatelem jsou Železárny Podbrezová.\n"}
{"id": "723515", "url": "https://cs.wikipedia.org/wiki?curid=723515", "title": "Čyčyklija", "text": "Čyčyklija\n\nČyčyklija ( , , [Čičikleja]) je řeka v Nikolajevské a v Oděské oblasti na Ukrajině. Je 156 km dlouhá. Povodí má rozlohu 2120 km².\n\nVlévá se zprava do Jižního Buhu.\n\nZdrojem vody jsou převážně sněhové srážky. Nejvyšších vodních stavů dosahuje od konce února do začátku dubna. Průměrný průtok vody ve vzdálenosti 46 km od ústí činí 1,9 m³/s a maximální 318 m³/s. Každoročně vysychá na 7 až 8 měsíců. Led se na řece objevuje od listopadu do února.\n"}
{"id": "723517", "url": "https://cs.wikipedia.org/wiki?curid=723517", "title": "Tony Franklin", "text": "Tony Franklin\n\nAnthony James Franklin (* 2. dubna 1962, Derby, Anglie) je anglický baskytarista. Byl členem skupin The Firm, Blue Murder, Quiet Riot a Whitesnake. Jako své vzory uvádí Johna Deacona, Paula McCartneyho a Jaca Pastoria.\n\n"}
{"id": "723518", "url": "https://cs.wikipedia.org/wiki?curid=723518", "title": "Mura", "text": "Mura\n\nMura může znamenat:\n\n"}
{"id": "723521", "url": "https://cs.wikipedia.org/wiki?curid=723521", "title": "Modrásek hořcový", "text": "Modrásek hořcový\n\nModrásek hořcový (\"Phengaris alcon\") je středně velký, jen vzácně se vyskytující motýl, druh z rodu \"Phengaris\". Tento obligátní myrmekofil potřebuje ke svému vývoji jak živnou rostlinu, tak i hostitelské mravence.\n\nEurosibiřský druh se v současnosti v Evropě vyskytuje jen ostrůvkovitě. Je rozšířen od Pyrenejí přes Francii, Benelux, Německo, jih Skandinávie a státy Střední Evropy až na Balkán a odtud dále přes jižní Sibiř a Střední Asii až po Dálný východ.\n\nNa většině území České republiky již vymizel a přežívá jen na hrstce nevelkých lokalit v Polabí, v jižních a jihozápadních Čechách a jižním podhůří Nízkého Jeseníku. Jsou to motýli žijící výrazně usedle, nemigrují, dospělci se zdržují na ohraničeném území a tvoří uzavřené populace. V případě nepříznivé změny životního prostředí se jejich populace obvykle nestěhují, ale vymřou. Je to druh krátkověký, brzy po nakladení vajíček dospělci umírají.\n\nModrásek hořcový má rozpětí křídel 32 až 40 mm. Samci se zbarvením liší od samic. Samci mají horní stranu předních křídel zbarvenou modře, samice hnědě s modrými ploškami. Spodní strana je u obou téměř stejná, jen někdy mají přední křídla samců modravý nádech.\n\nV ČR žijí dvě formy modráska hořcového (v minulosti uznávané jako poddruhy):\nModrásek hořcový pravý žije převážně na vlhkých, na živiny chudých loukách, kde jeho živnou rostlinou je hořec hořepník (\"Gentiana pneumonanthe\"). Modrásek hořcový Rebelův obývá vysychavé pastviny a jeho rostlinou je hořec křížatý (\"Gentiana cruciata\"). Některým formám žijícím mimo území ČR poskytují nektar k obživě a místo pro kladení vajíček a počáteční vývoj housenek hořec tolitovitý (\"Gentiana asclepiadea\") nebo v Česku již vyhynulý hořeček německý (\"Gentianella germanica\"). Nároky motýlů na stanoviště plynou do značné míry z požadavků hostitelských druhů hořců a mravenců.\n\nSamice v období července a srpna kladou velká nápadná bílá vajíčka na svrchní stranu horních listů nebo do rozvíjejících se květních poupat „svých“ rostlin, preferují zdatnější a vyšší. Na velké rostlině může být nakladeno i několik desítek vajíček. Vylíhnuté housenky se vyvíjejí v květech a semenících dva až tři týdny, v jednom květu jich může být nejvýše okolo pěti, při větším počtu a nedostatku potravy propuká kanibalismus. Ve čtvrtém instaru housenky z květů vylezou a spadnou na zem pod rostlinu.\n\nBezmocné housenky na zemi čekají na mravenčí adopci: vypouštějí chemické látky, kterými se maskují, a vydávají se za mravenčí larvy. Na druh mravenců nejsou náročné, může to být téměř kterýkoli druh z rodu \"Myrmica\", jenž se v lokalitě vyskytuje. Nutnou podmínkou je, aby housenky nebyly od nejbližšího mraveniště vzdáleny více než 2 m, protože mravenci rodu \"Myrmica\" necestují dále od mraveniště a housenky by uhynuly.\n\nNalezenou motýlí housenku mravenci odnesou do mraveniště, kde ji uloží mezi mravenčí larvy, a dělnice ji krmí. V mraveništi bývá z počátku průměrně 5 až 10 housenek, přičemž jejich mortalita bývá – podle druhu mravenců – 80 až 90 %. V mraveništi jsou housenky také často parazitovány lumkem \"Ichneumon eumerus\". Počátkem léta se větší housenky zakuklí a zhruba za tři týdny se vylíhnou dospělci. Ti již nejsou před mravenci chráněni a urychleně opouštějí mraveniště. Menší housenky zůstávají v mraveništi a nechávají se krmit ještě další rok.\n\nDalší zachování populace modrásků hořcových je zcela závislé na nezhoršení přírodních podmínek na územích, ve kterých doposud žijí. Proto Agentura ochrany přírody a krajiny ČR zpracovala studie, jak na těchto stanovištích dosáhnout udržitelnosti populace při zachování prosperity hostitelských rostlin a mravenců.\n\nModrásek hořcový je v České republice podle \"vyhlášky MŽP ČR č. 395/1992 Sb. ve znění vyhl. č. 175/2006 Sb.\" i podle \"Červeného seznamu bezobratlých ČR\" z roku 2005 zařazen mezi kriticky ohrožené druhy (CR).\n\n"}
{"id": "723524", "url": "https://cs.wikipedia.org/wiki?curid=723524", "title": "Kuruci", "text": "Kuruci\n\nKuruci () byli v letech 1514–1711 protihabsburští povstalci v Uhersku. Termín byl intenzivně používán hlavně koncem 17. století, ale např. František II. Rákóczi tento termín pro označení vlastních vojsk nepoužíval. Protivníky kuruců byla vojska habsburské monarchie, zvaní též labanci.\n\nPůvod slova kuruc není dodnes uspokojivě vysvětlen. Podle Mateje Bela bylo slovo kuruc odvozeno z maďarského označení křižáků, resp. latinského \"crutianus\", některé názory poukazují na možný původ z německého slova \"Kruztürken\" (doslova \"křesťanští Turci, ale i poturčení křesťané\"; Turci označovali tímto termínem uherské utečence zpod habsburské nadvlády). První kuruci byli původně příslušníci armády Jiřího Dóžy, kteří měli zasáhnout v rámci křižáckých vojsk proti Osmanské říši.\n\nV první polovině 18. století byl tento termín obecně používaný k označení vojáků maďarské kavalérie (husaři), kteří sloužili v habsburské armádě, a to zejména v době války o rakouské dědictví (1740–1748), protože mnoho bývalých kuruců z Rákócziho povstání vstoupilo do habsburské armády po roce 1711.\n\nPrusové byli také nazýváni kurucové, a to v maďarské literatuře. Důvodem tohoto podivného použití bylo, že pro všechny nepřátele Habsburků bylo používáno synonymum kuruc.\n\nNa konci 18. století slovo vyšlo z užívání v běžném jazyce a stalo se výlučně historickým termínem pro rebely Rákócziho a Thökölyho. V současné maďarštině je termín \"kuruc\" někdy používáno k označení maďarských radikálních nacionalistů. „Kuruc“ je také jméno krajně pravicové nacionalistické maďarské webové stránky.\n"}
{"id": "723526", "url": "https://cs.wikipedia.org/wiki?curid=723526", "title": "Kraví hora (okres Břeclav)", "text": "Kraví hora (okres Břeclav)\n\nKraví hora (někdy nazývaná Kravihorská rozhledna) je rozhledna nacházející se severně od obce Bořetice v okrese Břeclav.\n\nO rozhledně v těchto místech se uvažovalo již v roce 2004, avšak skutečně zde byla postavena o dva roky později, poté co obec Bořetice zvítězila v soutěži Vesnice roku 2005. Její slavnostní otevření proběhlo 11. června 2006. Výška věže dosahuje 15 metrů, na její nejvyšší vyhlídkovou plošinu, která se nachází ve výšce 12 metrů, vede 65 schodů. Ze zastřešeného ochozu rozhledny se otevírají pohledy na Novomlýnské nádrže, Pavlovské vrchy, na mírně zvlněné hřebeny Kyjovské pahorkatiny či roviny Dolnomoravského úvalu. Rozhledna je nejsnáze dostupná z obce Bořetice (značeno směrovými tabulkami) po úzké asfaltové silničce vinoucí se mezi vinicemi s možným dojezdem osobním automobilem. Hned vedle rozhledny stojí kaplička Boží muky, vyzdobená typickými slováckými motivy, jež stojí v malebné zahrádce obehnané dřevěným plůtkem. Vstupné je zdarma.\n"}
{"id": "723528", "url": "https://cs.wikipedia.org/wiki?curid=723528", "title": "Alexander Matuška", "text": "Alexander Matuška\n\nAlexander Matuška (26. února 1910 Vlkanová – 1. dubna 1975 Bratislava) byl slovenský a československý literární vědec, literární kritik a bezpartijní politik, poslanec Slovenské národní rady a Sněmovny národů Federálního shromáždění na přelomu 60. a 70. let.\n\nJeho otec byl hospodářským úředníkem na statku v rodné obci. Ve věku 10 let přesídlil s rodiči do Banské Bystrice. Maturoval na tamním gymnáziu Andreje Sládkoviče a v letech 1928-1935 absolvoval Filozofickou fakultu Univerzity Karlovy, kde studoval klasickou filologii, filozofii, francouzštinu a „československý“ jazyk. Během studií ho ovlivnil František Xaver Šalda a jeho kritický styl. Angažoval se ve studentském spolku Detvan a založil generační skuponu R 10. Publikoval v tisku. Působil pak jako středoškolský učitel na Slovensku. V roce 1944 se zapojil do Slovenského národního povstání (působil jako zástupce tiskového odboru povstalecké Slovenské národní rady). Po válce přesídlil do Bratislavy. V letech 1945-1947 pracoval na pověřenectví informací, v letech 1947-1948 byl redaktorem listu \"Národná obroda\". V období let 1948-1951 působil jako lektor francouzské literatury v nakladatelství \"Pravda\", v letech 1951-1952 pracoval na pověřenectví školství a v letech 1955-1958 byl šéfredaktorem \"Slovenských pohľadov\". Do své smrti působil jako vědecký pracovník Ústavu slovenské literatury při Slovenské akademii věd.\n\nŠlo zakladatele a tvůrce moderní slovenské esejistiky. V esejistických studiích společenského, estetického a literárního zaměření (\"Profily\", \"Nové profily\", \"Vavríny nevädnúce\") kladl vysoká umělecká kritéria na domácí i zahraniční tvorbu. Psal eseje např. o A. Sládkovičovi, J. Kráľovi, Jánu Bottovi či Pavlu Országu Hviezdoslavovi. V kritikách vyjadřoval porozumění jak pro moderní literární proudy (Vítězslav Nezval, Laco Novomeský) tak i pro klasickou literární tvorbu (Štúrovci). Vytvořil rovněž monografii o Karlu Čapkovi \"Človek proti skaze\", o R. Jašíkovi a J. C. Hronském. V roce 1969 obdržel titul národní umělec.\n\nV červnu 1967 se zúčastnil 4. sjezdu Svazu československých spisovatelů, na kterém převládaly výrazně kritické referáty ohledně kulturní a politické situace v Československu. Matuška ale spolu s některými dalšími umělci podepsal prohlášení, ve kterém vyzval, aby se na sjezdu neřešily politické záležitosti.\nPo provedení federalizace Československa usedl v lednu 1969 do Sněmovny národů Federálního shromáždění jako bezpartijní poslanec. Do federálního parlamentu ho nominovala Slovenská národní rada. Ve FS setrval do konce funkčního období, tedy do voleb roku 1971. Do roku 1971 rovněž zasedal v Slovenské národní radě.\n\n"}
{"id": "723531", "url": "https://cs.wikipedia.org/wiki?curid=723531", "title": "Josef Sedláček (1912)", "text": "Josef Sedláček (1912)\n\nJosef Sedláček (28. ledna 1912, Hostouň – 15. ledna 1985) byl český fotbalista, reprezentant Československa.\n\nV roce 1933 přestoupil z Kladna do AC Sparta Praha, od podzimu 1938 do září 1940 hrál v SK Pardubice (v lize 43 utkání/19 branek), odkud přestoupil do pražských Bohemians. Poté hrál ještě za SK Praha XVII.\n\nZa československou reprezentaci odehrál 21. února 1937 utkání se Švýcarskem, které skončilo výhrou 5-3. Do listiny střelců se zde nezapsal.\n\nV některých publikacích je označovaný jako Josef Sedláček II pro odlišení od svého jmenovce Josefa Sedláčka I.\n\n"}
{"id": "723532", "url": "https://cs.wikipedia.org/wiki?curid=723532", "title": "Nemčiňany", "text": "Nemčiňany\n\nNemčiňany jsou obec na Slovensku v okrese Zlaté Moravce v Nitranském kraji.\n\nLeží v severní části Pohronské pahorkatiny v údolí Rohožníckeho potoka, katastr částečně zasahuje až do Štiavnických vrchů. Střed obce leží v nadmořské výšce přibližně 212 metrů. Podklad území obce tvoří třetihorní jíly a písky, sopečné tufy, kryté spraší a hnědozemí. Část katastru je zalesněna, převažují duby.\n\nPrvní písemná zmínka pochází z roku 1258 jako Nempchen, Nempchin, později jsou dokumentovány názvy Nimchin ((1284), Nemchyn (1301), Nemchen (1309), Nempchen (1327), Nemežinany (1773), Nemčani (1786), Nemčiňany (1808), maď. Nemcsény. Osada pravděpodobně s německým obyvatelstvem existovala v dobách Velké Moravy. Dle písemných pramenů patřila místním zemanům, od roku 1493 část majetku připadla opatství v Hronském Beňadiku, v roce 1521 nitranskému biskupství, v roce 1559 ostřihomské kapitule, později panství Topoľčianky a rodině Kostolányi. V roce 1634 byla napadena Turky.\nNa katastru dnešní obce v minulosti ležely další osady (Jurk, Palwelge, Rawazzeg), které zanikly či se obcí spojily.\n\n\n\n\n"}
{"id": "723537", "url": "https://cs.wikipedia.org/wiki?curid=723537", "title": "James Hill (filosof)", "text": "James Hill (filosof)\n\nJames William Harold Hill (* 16. května 1964, u Godalmingu) je český filosof britského původu.\n\nStudoval v Oxfordu, pak v Ženevě. Roku 2002 obdržel doktorát na Londýnské universitě za disertační práci o kritice mechanismu u Johna Lockea. Od začátku 90. let bydlí v Česku. V současné době je docentem na Filozofické fakultě Univerzity Karlovy v Praze a vědeckým pracovníkem Filozofického ústavu AV ČR v Praze. Habilitoval se na FF UK v 2012 roce. Ačkoliv James Hill není rodilý mluvčí češtiny, svou habilitační přednášku přednesl \"kultivovanou češtinou, přesvědčivě a s přehledem\".\n\nDlouhodobě se věnuje raně novověké filosofii, především Lockovi a René Descartovi, o kterých publikoval své práce. Na podzim 2006 zúčastnil Mezinárodního sympozia pro filosofii Berkeleyho, kde měl přednášku “Was Berkeley Really an Empiricist?” Zabývá se také současnou filosofií mysli. V roce 2012 vyšla jeho monografie \"Descartes and the Doubting Mind\" (Continuum). Od 2015 je šéfredaktorem \"Filosofického časopisu\".\n\nJe ženatý, má syna a dceru. Manželka Anna Hillová získala pedagogické vzdělání v Krasnodaru.\n\n\n\n\n\n"}
{"id": "723540", "url": "https://cs.wikipedia.org/wiki?curid=723540", "title": "Nachal Daja", "text": "Nachal Daja\n\nNachal Daja ( נחל דיה) je vádí v jižním Izraeli, v severní části Negevské pouště.\n\nZačíná v nadmořské výšce okolo 600 metrů na svazích hory Har Daja. Směřuje pak k severu pouštní krajinou s rozptýleným beduínským osídlením. Od jihu přijímá vádí Nachal Daja. Nedaleko od dálnice číslo 80 na okraji planiny Bik'at Arad ústí zleva do vádí Nachal Kitmit.\n\n"}
{"id": "723544", "url": "https://cs.wikipedia.org/wiki?curid=723544", "title": "Nachal Krajot", "text": "Nachal Krajot\n\nNachal Krajot ( נחל קריות) je vádí v jižním Izraeli, na pomezí Judských hor a severní části Negevské pouště.\n\nZačíná v nadmořské výšce okolo 600 metrů v kopcovité pouštní krajině na východním úpatí hory Har Amasa nedaleko vesnice Har Amasa. Poblíž dálnice číslo 80 se zde na horním toku vádí nachází základna izraelské armády. Směřuje pak k jihojihozápadu zvlněným regionem na pomezí Judských hor a Negevské pouště, severozápadně od města Arad a západně od archeologické lokality Tel Arad. Od severu přijímá zprava vádí Nachal Dragot a vstupuje do planiny Bik'at Arad s rozptýleným beduínským osídlením. Zde na západním okraji beduínského města Kesejfa ústí zprava do vádí Nachal Be'erševa.\n\n"}
{"id": "723546", "url": "https://cs.wikipedia.org/wiki?curid=723546", "title": "Poustevna", "text": "Poustevna\n\nPoustevna (eremitáž) je obydlí poustevníka. Někdy je součástí poustevny i kaple. Stávaly zpravidla v odlehlých místech. V době rozkvětu poustevnictví se některé poustevny staly oblíbenými poutními místy a případně se i rozrostly o klášter, kostel a podobně. Původně byly poustevny jednoduchá obydlí, která si poustevníci budovali sami. Později, zejména v barokní době, byly často poustevny zřizovány plánovitě panstvem, podobně jako kláštery.\n\nV Čechách roku 1725 pražský arcibiskup Ferdinand hrabě Khünburg prosadil zřízení bratrstva ivanitů a zákaz neorganizovaného poustevničení, Marie Terezie zakázala bratrstvu přijímat nové členy a Josef II. roku 1782 bratrstvo svým patentem zrušil a poustevnický život zakázal. Mnoho míst v Čechách je však s působením poustevníků spjato a to se odráží i v mnoha dochovaných místních názvech.\n\n"}
{"id": "723547", "url": "https://cs.wikipedia.org/wiki?curid=723547", "title": "Mura (přítok Angary)", "text": "Mura (přítok Angary)\n\nMura ( ) je řeka v Irkutské oblasti a v Krasnojarském kraji v Rusku. Je dlouhá 330 km. Povodí řeky má rozlohu 10 800 km².\n\nProtéká Přiangarskou planinou v hluboké dolině s širokým dnem. Na dolním toku se vyskytují kamenité mělčiny. Ústí zleva do Angary (povodí Jeniseje). Před ústím se nachází říční práh a pod ním fjordovitý estuár.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 79 km od ústí činí 25 m³/s.\n\nŘeka je splavná pro vodáky.\n"}
{"id": "723548", "url": "https://cs.wikipedia.org/wiki?curid=723548", "title": "Křídlovka (rozcestník)", "text": "Křídlovka (rozcestník)\n\nKřídlovka může být:\n\n\n"}
{"id": "723550", "url": "https://cs.wikipedia.org/wiki?curid=723550", "title": "Dustin Pedroia", "text": "Dustin Pedroia\n\nDustin Luis Pedroia (* 17. srpna 1983, Woodland, Kalifornie, USA) je americký baseballista hrající americkou Major League Baseball za tým Boston Red Sox.\n\nZa Boston hraje od svého vstupu do MLB v roce 2006 kdy byl vyhlášen nejlepším nováčkem sezony. V letech 2007 a 2013 zvítězil s Bostonem ve Světové sérii. Za 8 let v soutěži vyhrál 4× Gold Glove za nejlepšího druhého metaře v lize.\n\n"}
{"id": "723551", "url": "https://cs.wikipedia.org/wiki?curid=723551", "title": "Nachal Dragot", "text": "Nachal Dragot\n\nNachal Dragot ( נחל דרגית) je vádí v jižním Izraeli, na pomezí Judských hor a severní části Negevské pouště.\n\nZačíná v nadmořské výšce přes 700 metrů v kopcovité pouštní krajině na jižním úpatí hory Har Amasa nedaleko vesnice Har Amasa. Směřuje pak k jihu a prudce klesá z Judských hor do Negevské pouště. Z východu míjí arabskou vesnici Dridžat a beduínskou vesnici Makchul. Pak vstupuje do planiny Bik'at Arad s rozptýleným beduínským osídlením. Zde, severně od beduínského města Kesejfa a západně od archeologické lokality Tel Arad ústí zprava do vádí Nachal Krajot.\n\n"}
{"id": "723564", "url": "https://cs.wikipedia.org/wiki?curid=723564", "title": "Whidbeyho ostrov", "text": "Whidbeyho ostrov\n\nWhidbeyho ostrov je největším z devíti ostrovů v okrese Island v americkém státě Washington. Leží přibližně 50 kilometrů severně od města Seattle mezi pevninou a Olympijským poloostrovem. Tvoří severní hranici Pugetova zálivu.\n\nV roce 2000 na ostrově žilo 58 211 obyvatel, z nichž asi 29 tisíc žilo mimo větší města.\n\nOstrov je asi 56 kilometrů dlouhý (od severu k jihu) a někde až 19 kilometrů široký, jinde pouze dva a půl. Rozloha 436,85 km² z něj dělá čtyřicátý největší ostrov Spojených států. Co se týká pevninských států, jedná se o čtvrtý jak největší, tak nejdelší ostrov, před ním jsou pouze Dlouhý ostrov v New Yorku, texaský Kaplanův ostrov, který je největším bariérovým ostrovem světa a michiganský Královský ostrov v Hořejším jezeře. Ve státě Washington se jedná o největší ostrov, následuje ho ostrov Orcas.\n\nPřed příjezdem osadníků ostrov obývali Dolní Skagitové, Swinomišové, Suquamišové, Snohomišové a další Indiánské kmeny. První Evropan k ostrovu dorazil roku 1790 a byla to španělská expedice vedená Manuelem Quimperem a Gonzalem Lópezem de Haro na lodi \"Princesa Real\". O dva roky později ostrov důkladněji prozkoumal britský námořník George Vancouver a v květnu téhož roku jeho kolegové na expedici Joseph Whidbey a Peter Puget začali mapovat i okolní mořské oblasti, nyní známé jako Pugetův záliv. Poté, co Whidbey obeplul ostrov, Vancouver ho pojmenoval právě po něm.\n\nPrvním osadníkem, který kdy na ostrově přespal se stal v květnu 1840 jeden katolický misionář.\n\nPoručík Charles Wilkes, který vedl Wilkesovu expedici v roce 1841 připlul na lodi USS \"Vincennes\" do Pennovy soutěsky, na jejímž břehu našel největší Indiánskou osadu na Pugetově zálivu a také novou, 8 100 m² rozlehlou katolickou misii. Konec soutěsky pojmenoval Holmesova zátoka po svém vojenském lékaři Silasi Holmesovi.\n\nV roce 1850 se plukovník Isaac N. Ebey stal prvním permanentním bělochem obývajícím ostrov, když si vyžádal 2,6 km² prérie na pobřeží úžiny Admiralty. Na své půdě pěstoval brambory a pšenici, také byl poštmistrem ve městě Port Townsend, do kterého denně pádloval přes zátoku, aby mohl pracovat na tamní poště. V srpnu 1857 ve věku 39 let zabili plukovníka a sťali mu hlavu Haidové, kteří sem cestovali z ostrovů královny Šarloty. Ebey byl zabit v pomstě za náčelníka, který ztratil svůj život v nedalekém Port Gamblu. V roce 1942 byla severozápadně od Coupevillu postavena vojenská základna Fort Ebey, která nesla název právě po plukovníkovi.\n\nNa půdě státního parku Fort Casey se kromě vojenské instalace nachází také maják Admiralty Head Light. Území okolo města Coupeville je chráněno jako národní historická rezervace Ebey's Landing, která je také pojmenovaná po americkém plukovníkovi.\n\nV roce 1984 se na ostrově odehrálo násilné střetnutí mezi představiteli zákona, bílými nacionalisty a vůdcem organizovaného zločinu Robertem Mathewsem, kterého zde zabili agenti FBI. Při výročí jeho smrti se na místě úmrtí scházejí ti, kteří kráčí v jeho šlépějích.\n\nWhidbeyho ostrov, Caamañův ostrov, ostrov Bena Ureho a dalších šest neobydlených ostrovů tvoří okres Island. Okresním městem je Coupeville, které se nachází na Whidbeyho ostrově.\n\nPopulačními centry ostrova jsou začleněná města Oak Harbor, Coupeville a Langley, nezačleněné vesnice Freeland a Clinton a nezačleněné obce Greenbank a Bayview.\n\nOstrov je dělen do dvou ekonomicky odlišných regionů - na sever, kde se nachází největší město Oak Harbor a Námořní letecká stanice Whidbey Island, a na zbytek ostrova. Zatímco ekonomika severní části spadá většinou do služeb a závisí na největším zaměstnavateli v Oak Harboru, kterým je právě letecká stanice, a tak se tam nachází i několik národních obchodních řetězců, jižní část ostrova je závislá na cestovním ruchu, zemědělství a umění.\n\nCestovní ruch je důležitým faktorem jak pro Whidbeyho ostrov, tak pro Caamañův ostrov. Turisticky jsou orientovaná především města Oak Harbor, Coupeville, Freeland a Langley. Coupeville je známý svou škeblí farmu na pobřeží Pennovy zátoky, která vyváží velké množství zdejších velice známých škeblí. Toto zázemí společně s dalšími malými farmami přesně odráží důležitost zemědělství ve střední části ostrova.\n\nOstrov je domovem mnoha umělců, a tak je nazýván největší uměleckou kolonií v Pugetově zálivu. Žijí zde známí malíři, sochaři, umělečtí skláři a truhláři, fotografové, spisovatelé, herci, básníci nebo hudebníci.\n\nJižní část ostrova navíc slouží také jako bydliště pro ty, kteří dojíždějí za prací do Everettu, kde se nachází hlavní továrna Boeingu, a do Seattlu. Tito lidé využívají státního systému trajektů Washington State Ferries, který provozuje linku mezi Clintonem a Mukilteem.\n\nNěkteří obyvatelé ostrova jej nazývají nejdelším ostrovem v pevninských Spojených státech, což ale není pravda. Čtyři jezera patří do vnitřního hydrologického systému ostrova. Jedná se o Brusinkové jezero ve státním parku Klamný průliv, Jelení jezero a nedaleko Langley také Trestné jezero a Osamělé jezero.\n\nNa ostrově se nachází národní historická rezervace Ebey's Landing, která byla první národní historickou rezervací, kterou Správa národních parků založila za účelem ochrany venkovské historie a kultury ostrova a vzácných a citlivých rostlin.\n\nStátními parky na ostrově jsou Deception Pass, Státní park Josepha Whidbeyho, Fort Ebey, Fort Casey, Possession Point a Jižní Whidbeyho ostrov. Na ostrově se také nachází několik okresních parků.\n\nOstrov leží částečně ve srážkovém stínu Olympijského pohoří a obsahuje různá klimatická prostředí. Zatímco srážky na jihu ostrova dosahují průměrně 760 mm, na severu to je 660 mm a ve středu pouze 460 mm až 510 mm ročně. Na ostrově také převažují mikroklimata, jejichž charakter závisí na blízkosti k vodě, nadmořské výšce a panujících větrech. Ostrov je různorodý také co se týče typu půdy. Zatímco na jihu převažují písečné jíly a štěrkovité půdy, sever oplývá horninami.\n\nI vegetace se liší podle toho, kde na ostrově se vyskytuje. Na jihu ostrova je podobná té, která se nachází na pevnině. Hlavními stromy zde jsou douglaska, \"Alnus rubra\", \"Acer macrophyllum\", zerav obrovský a jedlovec západní. V porovnání se západem pevninského Washingtonu se zde nevyskytuje javor okrouhlolistý, pokud zde nebyl uměle vysázen. Mezi nižší rostliny patří \"Vaccinum ovatum\", mahónie cesmínolistá, bez, libavka shalon, \"Holodiscus discolor\" a různé druhy kopřiv. Mezi hojné uměle vysázené rostliny patří náprstník, břečťan a cesmína.\n\nNa severu ostrova převažují vyšší subdruhy mahónie cesmínolisté, zatímco \"Vaccinum ovatum\" zde nahrazuje příbuzná brusnice drobnolistá. Hojně se zde vyskytuje \"Rhododendron macrophyllum\" a mezi opadavé dřeviny patří \"Quercus garryana\" (angl. Garry Oak - původ jména města Oak Harbor) a planika. Mezi jehličnany zde dominují jedle obrovská, smrk sitka a borovice pokroucená.\n\nNa ostrově se nachází tři prérijní oblasti - Smithova, Crockettova a Ebeyho. Na svazích nedaleko Partridge Pointu se nečekaně vyskytují opuncie.\n\nPlejtvákovec šedý migruje v březnu a dubnu mezi Whidbeyho a Caamañovým ostrovem, kde může být spatřen z lodě i z břehu. Vody nedaleko ostrova využívá také kosatka dravá.\n\nNa ostrově existují tři veřejné školní okrsky (\"school districts\"). Oak Harbor School District obsahuje střední školu Oak Harbor High School, jednu alternativní střední školu, dvě prostřední školy a pět základních škol. Ve státní meziškolní sportovní asociaci má střední škola v Oak Harboru klasifikaci 4-A.\n\nCoupeville School District obsahuje obce Coupeville a Greenbank, nachází se v něm jedna střední, jedna prostřední a jedna základní škola. Ve státní meziškolní sportovní asociaci má střední škola v Coupevillu klasifikaci 1-A.\n\nSouth Whidbey School District obsluhuje jižní část ostrova, ve které se nachází obce Freeland, Clinton, Bayview a Langley. Nachází se zde jedna střední škola, jedna alternativní střední škola, jedna prostřední škola od 6. do 8. třídy, jedna prostřední škola od 3. do 5. třídy, jedna základní škola do 2. třídy a ostrovní akademie, která pokrývá všechny ročníky od školky až po maturitu. Ve státní meziškolní sportovní asociaci má střední škola South Whidbey klasifikaci 2-A.\n\nSkagit Valley College má kampus v Oak Harboru a jeden omezený kampus na jihu ostrova. Seattle Pacific University vlastní Camp Casey (bývalé kasárny pro sousední Fort Casey) nedaleko Coupevillu, kde ubytuje některé studenty.\n\nJediným mostem, který vede na ostrov, je Deception Pass Bridge na Washington State Route 20, který spojuje sever ostrova a Fidalgův ostrov. Most byl postaven v roce 1935, před tím zde jedenáct let jezdila loď. Moderní trajektová obslužnost je dostupná na stejné silnici mezi Coupevillem a Port Townsendem a na Washington State Route 525 mezi Clintonem a Mukilteem.\n\nNa ostrově existuje rozlehlý systém okresních silnic, které všechny vedou k jedné z páteří silniční dopravy na ostrově, kterými jsou právě silnice č. 20 a č. 525. Jsou také jedinými národně uznávanými scénickými silnicemi na ostrově v USA, a tak mají i své jméno Whidbey Island Scenic Isle Way.\n\nHromadnou dopravu poskytuje společnost Island Transit, jejíž služby jsou hrazeny z 60% výdělků z jednoprocentní okresní obchodní daně, tudíž jsou pro cestující bezplatné. Na ostrově existuje deset linek, zatímco pouze čtyři z nich jsou v provozu i v sobotu, ale žádná v neděli ani o svátcích.\n\nNa ostrově se nachází dvě veřejná letiště. 3 kilometry jihozápadně od Langley se nachází Whidbey Air Park se 750 metrů dlouhou ranvejí. 5 kilometrů jihozápadně od Oak Harboru se nachází letiště A. J. Eisenberga, jehož ranvej je 995 m dlouhá. K tomu se na ostrově vyskytuje přibližně šest soukromých nezpevněných letišť. V roce 2006 začala komerční spoje na letiště A. J. Eisenberga provozovat společnost Kenmore Air, která je ale zrušila počátkem roku 2009.\n\nNámořnictvo Spojených států amerických na ostrově provozuje dvě letiště. Největším je dvouranvejové letiště na námořní letecké stanici Whidbey Island severně od Oak Harboru. Námořnictvo také provozuje letecké výcvikové zázemí Odlehlé námořní letiště Coupeville jen kousek jihovýchodně od Coupevillu. Námořnictvo pojmenovalo loď USS \"Whidbey Island\" po ostrově.\n\nWhidbey General Hospital je regionální okresem provozovanou nemocnicí na ostrově. Nachází se v Coupevillu, ale má kliniky také v Oak Harboru a Clintonu. Námořní letecká stanice nedaleko Oak Harboru nabízí omezené zdravotní služby vojenským příslušníkům, veteránům a jejich rodinným příslušníkům.\n\nSeřazeno od severu k jihu:\n"}
{"id": "723566", "url": "https://cs.wikipedia.org/wiki?curid=723566", "title": "Nachal Gez", "text": "Nachal Gez\n\nNachal Gez ( נחל גז) je vádí v jižním Izraeli, v severní části Negevské pouště.\n\nZačíná v nadmořské výšce okolo 400 metrů v zvlněné pouštní krajině na jižním okraji beduínského města Chura západně od dálnice číslo 31. Směřuje pak k jihozápadu regionem s rozptýleným beduínským osídlením. Prochází beduínským městem Tel Ševa a na jeho jihozápadním okraji ústí zprava do vádí Nachal Be'erševa.\n\n"}
{"id": "723568", "url": "https://cs.wikipedia.org/wiki?curid=723568", "title": "Theatre of Eternal Music", "text": "Theatre of Eternal Music\n\nTheatre of Eternal Music nebo také The Dream Syndicate byl hudební soubor působící v šedesátých letech dvacátého století na undergroundové scéně v New Yorku. Vedl jej saxofonista a hudební skladatel La Monte Young a dále v ní v různých obdobích působili například jeho manželka Marian Zazeelaová, velšský violista John Cale, perkusionista Angus MacLise, houslista Tony Conrad, klavírista Terry Riley či saxofonista Terry Jennings. Jedinou konstantní osobou ve skupině zůstával Young.\n\nJejí styl se řadil k drone music, stylu, který se vyznačoval trvale stejným zvukem. Různí členové tento styl využívali i v pozdějších letech, Cale například coby člen skupiny The Velvet Underground. Cale rovněž začal počátkem 21. století vydávat sérii archivních nahrávek z šedesátých let nazvanou Inside the Dream Syndicate; první část dostala název \"Day of Niagara\" a obsahovala nahrávky pořízené v sestavě John Cale, Tony Conrad, Angus MacLise, La Monte Young a Marian Zazeelaová.\n"}
{"id": "723571", "url": "https://cs.wikipedia.org/wiki?curid=723571", "title": "Logata", "text": "Logata\n\nLogata ( ) je řeka v Tajmyrském rajónu v Krasnojarském kraji v Rusku. Je 393 km dlouhá. Rozloha povodí je 10 900 km².\n\nTeče přes Severosibiřskou nížinu ve značně členitém korytě. V jejím povodí se nachází přibližně 3200 mělkých jezer o celkov0 rozloze 926 km². Ústí zprava do Horní Tajmyry v úmoří Karského moře.\n\nZdrojem vody jsou sněhové a dešťové srážky. Zamrzá na konci září a rozmrzá na začátku června.\n"}
{"id": "723577", "url": "https://cs.wikipedia.org/wiki?curid=723577", "title": "Ondavská vrchovina", "text": "Ondavská vrchovina\n\nOndavská vrchovina je slovenské pohoří, které představuje geomorfologický celek v rámci geomorfologické oblasti Nízke Beskydy. Rozkládá se v Prešovském kraji.\n\nOndavská vrchovina je tvořena převážně flyšovými horninami. Její nadmořská výška se směrem od severu k jihu postupně snižuje. Nejvyššími místy jsou Smilniansky vrch (749 metrů), Filipovský vrch (705 metrů), Kačalová (676 metrů) a Čierna hora (667 metrů). V jižní části Ondavské vrchoviny se nadmořská výška pohybuje okolo 200 metrů.\n\nNa Ondavské vrchovině se střídají malebné lesy s horskými loukami, pastvinami a zemědělskou půdou. Lesy zabírají větší část území a jsou smíšené. Z listnatých stromů se nejvíc vyskytuje buk lesní, v menší míře bříza, javor, dub a habr, z jehličnanů je to smrk.\n\nOndavskou vrchovinu odvodňují řeky Ondava a Topľa s početnými menšími a většími přítoky. Řeka Ondava zásobuje svojí vodou vodní nádrž Veľká Domaša.\n\nPřevážná část Ondavské vrchoviny patří klimaticky mezi mírně teplé oblasti se zimními průměrnými teplotami −2 až −5 °C a letními teplotami 16–18 °C. Počet dní se sněhovou pokrývkou se pohybuje mezi 60–80, počet letních dní mezi 30–50. Výjimkou jsou jen místa v nejsevernější části, kde je podnebí o něco chladnější a naopak na jihu je zase o málo teplejší.\n"}
{"id": "723583", "url": "https://cs.wikipedia.org/wiki?curid=723583", "title": "Tumnin", "text": "Tumnin\n\nTumnin ( ) je řeka v Chabarovském kraji v Rusku. Je dlouhá 364 km. Plocha povodí měří 22 400 km².\n\nPramení v pohoří Sichote Aliň. Ústí do Tatarského průlivu na severozápadě Japonského moře.\n\nZdrojem vody jsou převážně dešťové srážky. V létě dochází ke 3 až 4 povodním, které zvedají hladinu. Průměrný roční průtok vody činí 252 m³/s. Zamrzá v listopadu a rozmrzá na konci dubna až na začátku v května.\n\nVodní doprava je možná na dolním toku. Voda zásobuje domácnosti i průmysl. Údolím řeky na dolním toku vede železniční trať Komsomolsk na Amuru – Sovětskaja Gavaň.\n"}
{"id": "723595", "url": "https://cs.wikipedia.org/wiki?curid=723595", "title": "Bill Tapia", "text": "Bill Tapia\n\nUncle Bill “Tappy” Tapia (1. ledna, 1908, Honolulu, Havaj, USA – 2. prosince 2011) byl americký hudebník. Svou dlouhou kariéru začal ve věku deseti let v roce 1918. Mezi hudebníky, se kterými spolupracoval, patří Bing Crosby a Louis Armstrong.\n\n"}
{"id": "723602", "url": "https://cs.wikipedia.org/wiki?curid=723602", "title": "Nachal Chevron", "text": "Nachal Chevron\n\nNachal Chevron ( נחל חברון) je vádí na Západním břehu Jordánu a v jižním Izraeli, v Judských horách a v severní části Negevské pouště.\n\nZačíná na Západním břehu Jordánu v nadmořské výšce okolo 800 metrů, v horské krajině Judských hor na jižním okraji města Hebron, poblíž trasy dálnice číslo 60. Směřuje pak k jihu rychle se zahlubujícím kaňonem. Ze severu obchází město Džata a stáčí se k západu. Prochází potom mezi vesnicemi Bajt Amra a Dejr Razih a míjí izraelskou osadu Otni'el a palestinské město ad-Dhahirija. Sleduje stále přibližně jihozápadní kurz s četnými záhyby v hlubokém údolí s převážně odlesněnými svahy. Vede mezi izraelskými osadami Šim'a a Tene Omarim a vstupuje na území Izraele v jeho mezinárodně uznávaných hranicích. Zde podél vádí vede dálnice číslo 60. Nachal Chevron potom ze západu míjí město Mejtar a uměle vysazený lesní komplex Ja'ar Jatir. Údolí se rozšiřuje a je částečně zemědělsky využíváno. Od severu sem zprava ústí vádí Nachal Sansana s přítokem Nachal Rimon. Východně odtud leží beduínské město Chura, odkud do Nachal Chevron od východu přitéká vádí Nachal Šoket. V následujícím úseku Nachal Chevron vstupuje do převážně ploché polopouštní krajiny. Široké údolí zvané zde Bik'at Chatil je lemováno shluky beduínských osad, z nichž jen osada Um Batin má status oficiálně uznané obce. Od severu sem přitékají vádí Nachal Roš a Nachal Likit. Na dolním úseku Nachal Chevron z východu obchází město Omer, přičemž na protějším břehu se rozkládá beduínské město Tel Ševa. Od severu zprava přijímá Nachal Betarim. Krátce poté Nachal Chevron ústí poblíž archeologické lokality Tel Be'er Ševa zprava do vádí Nachal Be'erševa.\n\n"}
{"id": "723614", "url": "https://cs.wikipedia.org/wiki?curid=723614", "title": "Liptovská Mara (Liptovská Sielnica)", "text": "Liptovská Mara (Liptovská Sielnica)\n\nLiptovská Mara je zaniklá vesnice v okrese Liptovský Mikuláš na Slovensku, která byla zatopena přehradou Liptovská Mara. Katastrální území je součástí obce Liptovská Sielnica.\n\nVznik obce se předpokládá v 9. století, první písemná zmínka pochází z roku 1314. Stála na úpatí návrší Havránok. Obec Liptovská Mara plnila do roku 1449 funkci světské správy, shromažďovala se v ní Liptovská šlechta. Do roku 1582 byla detašovaná jako středisko církevní správy. V roce 1390 v obci odsoudili a upálili falzifikátora královských listin Jana Literáta z Madočian.\n\nKvůli výstavbě přehrady v letech 1965-1975, která dostala stejnojmenný název, bylo obyvatelstvo obce vysídlené a obec zatopena. Liptovská Mara měla krátce před zánikem 329 obyvatel v 61 domech.\n\nZůstal po ní jen gotický kostel a budova fary. Kostel kromě věže rozebrali a cenné architektonické prvky přenesli do Muzea liptovské vesnice v Pribylině.\n\n"}
{"id": "723615", "url": "https://cs.wikipedia.org/wiki?curid=723615", "title": "Shampoohorn", "text": "Shampoohorn\n\nShampoohorn je první ze dvou alb skupiny Z, vydané v roce 1994. Skupina Z byla projektem dvou synů Franka Zappy, Dweezila a Ahmeta.\n"}
{"id": "723616", "url": "https://cs.wikipedia.org/wiki?curid=723616", "title": "Nachal Sansana", "text": "Nachal Sansana\n\nNachal Sansana ( נחל סנסנה) je vádí na Západním břehu Jordánu a v jižním Izraeli, v Judských horách a v severní části Negevské pouště.\n\nZačíná na Západním břehu Jordánu v nadmořské výšce okolo 500 metrů, v kopcovité krajině Judských hor východně od hory Har Sansana a vesnice Sansana, která zčásti leží na Západním břehu Jordánu, zčásti již na území Izraele v jeho mezinárodně uznávaných hranicích. Směřuje pak k jihu zvlněnou krajinou, kterou západně odtud pokrývá uměle vysazený lesní komplex Ja'ar Sansana. Ze západu míjí vesnici Kramim a vstupuje do širšího údolí Bik'at Chatil, které je zčásti zemědělsky využívané. Poblíž křižovatky dálnice číslo 60 a dálnice číslo 31 ústí zprava do vádí Nachal Chevron, přičemž krátce předtím ještě od severu přijímá vádí Nachal Rimon.\n\n"}
{"id": "723625", "url": "https://cs.wikipedia.org/wiki?curid=723625", "title": "Nachal Rimon", "text": "Nachal Rimon\n\nNachal Rimon ( נחל רמון nebo נחל רימון) je vádí na Západním břehu Jordánu a v jižním Izraeli, v Judských horách a v severní části Negevské pouště.\n\nZačíná na Západním břehu Jordánu v nadmořské výšce necelých 500 metrů, v kopcovité krajině Judských hor severně od hory Har Sansana a vesnice Sansana, která zčásti leží na Západním břehu Jordánu, zčásti již na území Izraele v jeho mezinárodně uznávaných hranicích. Směřuje pak k západu a jihu zvlněnou krajinou, kterou východně odtud pokrývá uměle vysazený lesní komplex Ja'ar Sansana, na západ odtud je to les Ja'ar Lahav s vesnicí Lahav. Zdejší krajina díky soustavné kultivaci ztratila svůj pouštní charakter. Z východu vádí Nachal Rimon míjí beduínské město Lakija a pahorek Tel Roš a vstupuje do širšího údolí Bik'at Chatil, které je zemědělsky využívané. Poblíž křižovatky dálnice číslo 60 a dálnice číslo 31 ústí zprava do vádí Nachal Sansana, které pak samo krátce nato vtéká do vádí Nachal Chevron.\n\n"}
{"id": "723631", "url": "https://cs.wikipedia.org/wiki?curid=723631", "title": "Hatě (rozhledna)", "text": "Hatě (rozhledna)\n\nHatě je rozhledna nacházející v zábavním parku Excalibur City v Hatích u Znojma v okrese Znojmo.\n\nRozhledna byla postavena v roce 2001. Svojí dřevěnou konstrukcí a schodištěm objímá komín vzduchotechniky z nákupního centra. Zastřešená vyhlídková plošina je umístěna v 10 metrech na zemí. V roce 2004 byla rozhledna z technických důvodů uzavřena.\n"}
{"id": "723632", "url": "https://cs.wikipedia.org/wiki?curid=723632", "title": "Britský expediční sbor", "text": "Britský expediční sbor\n\nBritský expediční sbor (: British Expeditionary Force (BEF), méně používaný překlad Britské expediční síly) je označení kontingentu jednotek Britské armády, který se v první světové válce v letech 1914–1918 účastnil bojů ve Francii a Belgii.\n\nToto označení dostaly i britské jednotky vyslané do Evropy proti Německu na počátku druhé světové války (1939-1940), a později evakuované z Francie po jejich obklíčení u Dunkerque během Operace Dynamo.\n\nPlánování vzniku těchto jednotek souviselo s reformami ministra války Richarda Haldanea, kterými prošla armáda po skončení druhé búrské války. Sbor měl být připraven pro případ budoucí další války za hranicemi Velké Británie.\n\nběhem první světové války:\n\nběhem druhé světové války:\n"}
{"id": "723636", "url": "https://cs.wikipedia.org/wiki?curid=723636", "title": "Little Susie", "text": "Little Susie\n\n„Little Susie“ je píseň Michaela Jacksona vydaná na jeho albu \"HIStory\" (1995). Je to píseň o dívce, která byla roku 1972 nalezena mrtvá a nikdo nevěděl její jméno. Micheal nechtěl, aby tato dívka byla někdy zapomenuta, a tak napsal tuto píseň.\n\nDalší inspirací k napsání této písně, a také k vytvoření přebalu pro tuto píseň, byl obraz Gottfrieda Helnweina Překrásná oběť.\n\n"}
{"id": "723637", "url": "https://cs.wikipedia.org/wiki?curid=723637", "title": "Grateful Dead from the Mars Hotel", "text": "Grateful Dead from the Mars Hotel\n\nFrom the Mars Hotel je sedmé studiové album skupiny Grateful Dead, poprvé vydané v roce 1974 u Grateful Dead Records. Celkově se jedná o druhé album, které u tohoto vydavatelství vyšlo.\n\n"}
{"id": "723639", "url": "https://cs.wikipedia.org/wiki?curid=723639", "title": "Nachal Šoket", "text": "Nachal Šoket\n\nNachal Šoket ( נחל שוקת) je vádí v jižním Izraeli, v severní části Negevské pouště.\n\nZačíná v nadmořské výšce okolo 400 metrů, v prostoru beduínského města Chura. Odtud směřuje k jihozápadu do údolí Bik'at Chatil, které je zčásti zemědělsky využívané a které je prostoupeno rozptýlenou beduínskou zástavbou. Poblíž beduínské vesnice Um Batin, nedaleko tělesa dálnice číslo 60 ústí zleva do vádí Nachal Chevron.\n\n"}
{"id": "723643", "url": "https://cs.wikipedia.org/wiki?curid=723643", "title": "Rockin' the Rhein with the Grateful Dead", "text": "Rockin' the Rhein with the Grateful Dead\n\nRockin' the Rhein with the Grateful Dead je koncertní trojalbum skupiny Grateful Dead, vydané 25. května 2004 u Rhino Records. Album vzniklo při koncertu 24. dubna 1972 v Düsseldorfu.\n\n"}
{"id": "723645", "url": "https://cs.wikipedia.org/wiki?curid=723645", "title": "David Doesn't Eat", "text": "David Doesn't Eat\n\nDavid Doesn't Eat je skladba německé skupiny Scooter z alba The Big Mash Up z roku 2011. Jako singl vyšla píseň v roce 2011.\n\n"}
{"id": "723647", "url": "https://cs.wikipedia.org/wiki?curid=723647", "title": "Ochodnica", "text": "Ochodnica\n\nOchodnica je obec na Slovensku v okrese Kysucké Nové Mesto. Nachází se přibližně 7 km na sever od Kysuckého Nového Mesta v údolí na pravé straně řeky Kysuce. Obec se rozprostírá podél potoka Ochodničanka, která se na dolním konci obce vlévá do Kysuce.\n\nPrvní písemná zmínka je uváděna v roce 1244. Podle posledního sčítání má 1 947 obyvatel. V katastru obce se nachází několik typických kysuckých osad (např. Beľajky, Suchá, Petránky).\n\n\n\n\nV obci se každoročně v létě konají v přírodním amfiteátru folklórní slavnosti. V obci aktivně pracuje folklorní skupina Kýčera, dětská folklorní skupina Kyčerka a dechová hudba Ochodničanka.\n\nNa horním konci se nachází ochodnický pramen \"Vajcovka\" s marinogénní minerální vodou, sodíkové-chloridového chemického složení s obsahem sirovodíku.\n\n\n\nNejbližší autobusová zastávka pro přímé spoje od Žiliny a od Čadce je na kraji obce.\nObcí prochází Košicko-bohumínska dráha se zastávkou pro osobní vlaky na kraji obce.\nSilnice E75 prochází vedle katastra obce, vede z ní odbočka.\n\n\nStránky o Slovenských a Českých městech\n"}
{"id": "723649", "url": "https://cs.wikipedia.org/wiki?curid=723649", "title": "Primera División 2011/12", "text": "Primera División 2011/12\n\nSoutěžní ročník Primera División 2011/12 (podle sponzora zvaný taktéž Liga BBVA 11/12 nebo Liga Nacional de Fútbol Profesional (LFP)), je 81. ročníkem nejvyšší španělské fotbalové ligy Primera División. Soutěž byla započata 21. srpna 2011 a poslední kolo je na programu 13. května 2012. Soutěže se účastní celkem 20 týmů. Sedmnáct jich postoupilo z minulého ročníku a spadnuvší týmy nahradily 3 nové ze Segunda División.\n\nSoutěži už několik let v řadě vládnou dva týmy, FC Barcelona a Real Madrid. Ne jinak tomu bylo i tento ročník a o titul bojovaly prakticky jen tito nesmiřitelní rivalové. Letošní soutěžní ročník však nepřinesl vzájemný finálový souboj Copa del Rey 2011/12 (Barcelona vyřadila Real ve čtvrtfinále) ani v Lize mistrů UEFA, kde oba týmy překvapivě vypadly v semifinále. Rozhodujícím faktorem byla velká ztráta bodů Barcelony se slabšími soupeři zejména v počátku soutěže. Real toho využil a vypracoval si dostatečný náskok. Jenže prohra v podzimním \"El-Clásico\" na Estadio Santiago Bernabéu (Madrid) 1-3 znovu nastartovala uvadající šance Barcelony . Série 11 výher pak přiblížila Barcelonu k Realu na rozdíl 4 bodů právě před domácím duelem s \"bílým baletem\".\n\nJenže 35. kolo nedopadlo pro fanoušky Barcy šťastně, protože Real Madrid zvítězil na Camp Nou 2-1 a 4 zápasy před koncem odskočil na rozdíl 7 bodů. Poté zvítězil i v následujících dvou zápasech a o titulu tak znovu rozhodlo 36. kolo (odložené 20.). Nedostižný náskok 7 bodů znamenal, že Real Madrid slavil 32. mistrovský titul a po třech letech vystřídal Barcelonu na trůnu Primera División .\n\nPo minulém ročníku soutěž opustili poslední tři týmy. Do Segunda División sestoupili osmnáctí Deportivo de La Coruña, devatenáctí Hércules CF a dvacátí UD Almería. Deportivo sestoupilo z Primera División po dlouhých dvaceti letech a postarali se o zřejmě největší překvapení předešlého ročníku.\n\nTyto tři týmy byly nahrazeny vítězem \"Segunda División 2010/11\", kterým byl Betis Sevilla, a druhým týmem - Rayo Vallecano. Třetím postupujícím byl vítěz \"Národního Play Off\", kterým se stal 5. tým druhé ligy Granada CF. Tento tým se vrátil do nejvyšší soutěže po 35 letech strávených ve druhé, třetí i čtvrté lize.\n\n\nStřelecké dostihy v posledních sezónách Primera División, započatě příchodem Cristiana Ronalda do Realu Madrid vyvrcholili překonáním všech rekordů v této sezoně. Lionel Messi z FC Barcelona nastřílel během 37 zápasů 50 branek a překonal rekord Cristiana Ronalda (40 branek) z minulého ročníku. Ten však svůj rekord překonal také, když vstřelil 46 gólů, což je nejvyšší počet, jaký nestačil na zisk trofeje pro nejlepšího střelce v jakékoliv z předních světových lig. Aby o rekordy nebyla nouze, překonal Lionel Messi i absolutní rekord v počtu branek ve všech soutěžích během jedné sezony. Ten držel z roku 1972/73 Gerd Müller s počtem 68 branek. Lionel Messi jich nastřílel v sezoně 2011/12 celkem 73 a posunul rekord o 5 branek.\n\nZdroj: Liga BBVA\n\n"}
{"id": "723650", "url": "https://cs.wikipedia.org/wiki?curid=723650", "title": "Planeta opic (film, 2001)", "text": "Planeta opic (film, 2001)\n\nPlaneta opic je americký dobrodružný sci-fi film z roku 2001, který režíroval Tim Burton. Jde o volný remake stejnojmenného filmu z roku 1968, který se dočkal několika pokračování.\n\nKosmonaut Leo Davidson pošle z vesmírné stanice Oberon šimpanze jménem Pericles v malém kosmickém člunu, aby prozkoumal elektromagnetickou bouři. Když se Pericles nevrátí, letí jej v druhém člunu zachránit a havaruje na planetě, které vládnou inteligentní mluvící opice; s lidmi je tam zacházeno jako s otroky.\n\nLea koupí šimpanzice Ari, která nesouhlasí s krutým zacházením s lidmi. Leo se pokusí osvobodit ostatní lidi; když je přistižen Ari, přesvědčí ji, aby mu pomohla. Společně dojdou do zakázaného místa zvaného Calima.\n\nTam Leo zjistí, že Calima je mnoho století starý vrak vesmírné stanice Oberon, kde prach zakrývá vše až na šest písmen z nápisu \"Pozor, živá zvířata\" (\"CAution LIve aniMAls\"). Leo usoudí, že elektromagnetický vír posunul jeho kosmický člun v čase do budoucnosti, ale stanici nikoli, takže stanice havarovala na planetě mnohem dříve. Log Oberonu prozradil, že po havárii se opice vzbouřily proti lidem; lidé a opice na planetě jsou potomci těch, kdo tuto vzpouru přežili.\n\nMezitím se objeví armáda opic, která chce pochytat uprchlé otroky; vede je generál Thade. Vypukne bitva, během ní ale přistane Periclův člun, který byl rovněž vírem posunut do budoucnosti. Opice to považují za naplnění dávného proroctví a přeruší bitvu.\n\nLeo se rozhodne odletět v nepoškozením Periclově člunu. Skrze vír se vrátí zpět do své doby a přistane ve Washingtonu, obklopen policisty a hasiči. Pak ale s hrůzou zjistí, že to nejsou lidé, ale opice…\n"}
{"id": "723657", "url": "https://cs.wikipedia.org/wiki?curid=723657", "title": "The Grateful Dead Movie Soundtrack", "text": "The Grateful Dead Movie Soundtrack\n\nThe Grateful Dead Movie Soundtrack je koncertní album, obsahující pět CD. Album vyšlo 15. března 2005 u Grateful Dead Records. Nahrávky pocházejí z roku 1974. Jedná se zároveň o soundtrack k filmu \"The Grateful Dead Movie\".\n\n\n"}
{"id": "723660", "url": "https://cs.wikipedia.org/wiki?curid=723660", "title": "Nachal Roš", "text": "Nachal Roš\n\nNachal Roš ( נחל רוש) je vádí v jižním Izraeli, v severní části Negevské pouště.\n\nZačíná v nadmořské výšce necelých 500 metrů, ve vrchovině Giv'ot Lahav jihovýchodně od města Lehavim. Severně odtud začíná rozsáhlý uměle vysazený lesní komplex Ja'ar Lahav. Vádí směřuje k východu a k jihovýchodu krajinou, která díky soustavné kultivaci ztratila pouštní charakter. Prochází beduínským městem Lakija a míjí pahorek Tel Roš. Vchází do údolí Bik'at Chatil. Poblíž beduínské vesnice Um Batin, nedaleko tělesa dálnice číslo 60, severovýchodně od města Omer ústí zprava do vádí Nachal Chevron, přičemž zároveň sem od severu ústí vádí Nachal Likit.\n\n"}
{"id": "723663", "url": "https://cs.wikipedia.org/wiki?curid=723663", "title": "Skeletons from the Closet: The Best of Grateful Dead", "text": "Skeletons from the Closet: The Best of Grateful Dead\n\nSkeletons from the Closet: The Best of Grateful Dead je první kompilační album skupiny Grateful Dead. Album poprvé vyšlo v roce 1974 u Warner Bros. Records. V roce 2004 vyšla reedice u Rhino Records. Reedice se od původní verze liší pouze ve skladbě „Turn on Your Love Light“, která je na původní verzi dlouhá 6:30 a na reedici 15:08.\n\n"}
{"id": "723664", "url": "https://cs.wikipedia.org/wiki?curid=723664", "title": "Nachal Likit", "text": "Nachal Likit\n\nNachal Likit ( נחל ליקית) je vádí v jižním Izraeli, v severní části Negevské pouště.\n\nZačíná v nadmořské výšce přes 400 metrů, ve vrchovině Giv'ot Lahav východně od beduínského města Lakija. Směřuje k jihu skrz město Lakija a pokračuje dál krajinou podél údolí Bik'at Chatil, které díky soustavné kultivaci ztratilo pouštní charakter. Poblíž beduínské vesnice Um Batin, nedaleko tělesa dálnice číslo 60, severovýchodně od města Omer ústí zleva do vádí Nachal Roš, které krátce poté samo ústí do vádí Nachal Chevron.\n\n"}
{"id": "723671", "url": "https://cs.wikipedia.org/wiki?curid=723671", "title": "Nachal Betarim", "text": "Nachal Betarim\n\nNachal Betarim ( נחל בתרים) je vádí v jižním Izraeli, v severní části Negevské pouště.\n\nZačíná v nadmořské výšce necelých 500 metrů, ve vrchovině Giv'ot Lahav severozápadně od beduínského města Lakija. Severně odtud začíná rozsáhlý uměle vysazený lesní komplex Ja'ar Lahav. Vádí směřuje k jihu kopcovitou polopouštní krajinou a míjí rozptýlené beduínské osady. Ze západu obchází pahorek Ketef Betarim. Podchází dálnici číslo 60. Stojí tu průmyslová zóna Omer a dál k jihu vádí probíhá po západním okraji města Omer. Zde ústí poblíž archeologické lokality Tel Be'er Ševa zprava do vádí Nachal Chevron, východně od tělesa dálnice číslo 40.\n\nV roce 2002 došlo na vádí Nachal Betarim k přívalovému dešti, který způsobil škody v průmyslové zóně Omer. Vádí bylo pak v úseku proti proudu doplněno o vodohospodářské úpravy a plochy vegetace s cílem vytvořit protipovodňový efekt.\n\n"}
{"id": "723674", "url": "https://cs.wikipedia.org/wiki?curid=723674", "title": "The Very Best of the Grateful Dead", "text": "The Very Best of the Grateful Dead\n\nThe Very Best of the Grateful Dead je kompilační album skupiny Grateful Dead. Album vyšlo 16. září 2003 u Rhino Records. Album produkovali James Austin a David Lemieux.\n\n"}
{"id": "723676", "url": "https://cs.wikipedia.org/wiki?curid=723676", "title": "Lila Downs", "text": "Lila Downs\n\nAna Lila Downs Sánchez (* 9. září 1968, Oaxaca, Mexiko), používající své první jméno Lila Downs jako umělecké, je mexická zpěvačka, autorka textů a písní a producentka. V anglicky mluvících a jiných zemích se prosadila až v roce 2001 se svým prvním anglicky nazpívaným albem \"Border\", kterého se prodalo přes 2 milionů kusů.\nJe také jedinou z této země, které se podařilo dostat na vrchol hitparád Billboard Hot 100 a UK Singles Chart.\n\n\n"}
{"id": "723678", "url": "https://cs.wikipedia.org/wiki?curid=723678", "title": "Workingman's Dead", "text": "Workingman's Dead\n\nWorkingman's Dead je čtvrté studiové album americké skupiny Grateful Dead. Album původně vyšlo 14. června 1970 u Warner Bros. Records. V roce 2003 ho časopis \"Rolling Stone\" umístil na 262. pozici ve svém žebříčku 500 nejlepších alb všech dob.\n\n"}
{"id": "723682", "url": "https://cs.wikipedia.org/wiki?curid=723682", "title": "Unenlagia", "text": "Unenlagia\n\nUnenlagia (z jazyka Mapuče „poloviční pták“) byl ptákům velmi podobný dromaeosauridní teropodní dinosaurus, který žil před asi 89 miliony let (svrchní křída) na území provincie Neuquén v Argentině. V současnosti jsou rozeznávány dva druhy tohoto rodu: \"U. comahuensis\", popsaný roku 1997 a \"U. paynemili\", popsaný roku 2004.\n\"Unenlagia\" byla zřejmě opeřená a dosahovala délky kolem 2,3 až 3,5 metru. Hmotnost se pohybovala zřejmě kolem 63 až 75 kilogramů. Je možné, že tito dinosauři patřili do skupiny Avialae. Šlo o predátora, lovícího menší a středně velké druhy obratlovců.\n\n"}
{"id": "723688", "url": "https://cs.wikipedia.org/wiki?curid=723688", "title": "Okres Tamsweg", "text": "Okres Tamsweg\n\nOkres Tamsweg \"(jenž je územně identicky s regionem Lungau)\" je okres v rakouské spolkové zemi Salcbursko. Má rozlohu 1 019,69 km² a žije zde 20 902obyvatel (k 1. 1. 2011). Sídlem okresu je městys Tamsweg. Okres se dále člení na 15 obcí (z toho 3 městysy).\n\nMěstysy:\n\nObce:\n\n\n"}
{"id": "723692", "url": "https://cs.wikipedia.org/wiki?curid=723692", "title": "Aoxomoxoa", "text": "Aoxomoxoa\n\nAoxomoxoa je třetí studiové album skupiny Grateful Dead. Album se původně mělo jmenovat \"Earthquake Country.\" Album vyšlo 20. června 1969 u Warner Bros. Records.. Na zadním obalu alba je zobrazená Courtney Love.\n\n"}
{"id": "723696", "url": "https://cs.wikipedia.org/wiki?curid=723696", "title": "Sannikovova země", "text": "Sannikovova země\n\nSannikovova země je hypotetická pevnina v Severním ledovém oceánu. Protože ji už 200 let nikdo neviděl, je považována za přízračný ostrov.\n\nV roce 1811 oznámil ruský lovec kožešin Jakov Sannikov, že viděl severně od Novosibiřských ostrovů vysoký horský hřeben. Tzv. Sannikovovu zemi se snažili, mezi dalšími, najít Eduard Vasiljevič Toll a Fridtjof Nansen, ovšem bezvýsledně. V roce 1937 prohledal příslušný kvadrant sovětský ledoborec \"Sadko\" a prokázal, že žádný takový ostrov neexistuje. Sannikovovo pozorování bývá vykládáno tím, že šlo o nakupení ledu a písku, které se postupem času rozpustilo.\n\nRuský spisovatel Vladimir Afanasjevič Obručev napsal vědeckofantastický román \"Země Sannikovova\" o arktickém ostrově, kde díky horkým pramenům panuje příjemné klima a zachovali se tam pravěcí lidé i dávno vyhynulá zvířata. Knihu zfilmoval v roce 1973 Albert Mkrtčjan.\n\n"}
{"id": "723698", "url": "https://cs.wikipedia.org/wiki?curid=723698", "title": "Joseph Morgan", "text": "Joseph Morgan\n\nJoseph Morgan (* 16. května 1981 jako Joseph Martin) je anglický herec. Hrál v populárním seriálu \"The Vampire Diaries\" postavu původního upíra Klause a později i hlavní roli v seriálu \"The Originals\". Ve snímku \"Válka Bohů\" si zahrál roli Lysandera. \n\nNarodil se v Londýně v Anglii, poté žil 11 let v městě Swansea. Chodil na Morriston Comprehensive School a pak se opět jako náctiletý přestěhoval do Londýna, kde začal studovat Central School of Speech and Drama.\n\nPoprvé se v televizi objevil v první sérii seriálu \"Hex\" jako Troy a dále se objevil ve vedlejších rolích ve filmech \"Alexander and Master and Commander: The Far Side of the World\" a v minisérii BBC s názvem \"The Line of Beauty\". Také se objevil v televizním seriálu \"Doktor Martin\", \"Casualty\" a zahrál si roli Williama v Mansfield Park spolu s Billie Piper. V roce 2010 hrál titulní roli v minisérii \"Ben Hur\", která se vysílala v USA a Kanadě.\n\nPrvní větší roli si zahrál až ve dvaadvaceti letech ve filmu \"\". V roce 2003 se objevil v uznávaném filmu \"Jindřich VIII.\", po boku slavné Heleny Carter jako Anny Boleynové, díky čemuž mohl naplno nastartovat svoji hereckou kariéru.\n\nV letech 2004 až 2007 ztvárnil role hned v několika seriálech jako například Troye v \"Hex\" , Micka Mableyho v \"Doktoru Martinovi\", či Jaspera v BBC sérii \"The Line of Beauty\" a Alfieho v \"Kenneth Williams: Fantabulosa!\" Dále se pak ještě objevil ve filmech \"Alexander Veliký\" s Angelinou Jolie a Anthonym Hopkinsem, jako Philotas nebo ve filmech \"Pan Osamělý\", \"Ben Hur\", \"Válka Bohů\", či \"Angels Crest\".\n\nV roce 2009 dostal roli Klause Mikaelsona v seriálu \"Upíří deníky\", díky níž byl v letech 2011–2013 nominován v Teen Choice Awards na Největšího televizního zloducha.\n\nOd roku 2013 hraje v seriálu \"The Originals\", který volně navazuje právě na \"Upíří deníky\".\n\nZanedlouho by se měli v kinech objevit jeho další filmy \"Warhouse\" a \"Open Grave\".\n\nJoseph Morgan režíroval vlastní film \"Revelation\" (2013), kde si zahrála jeho kolegyně z \"Upířích deníků\" a budoucí manželka Persia White.\n\nJoseph podporuje charitativní organizaci \"Positive Women\". \n\n5. července 2014 se na Jamajce oženil s herečkou Persiou Whiteovou, která již předtím byla vdaná za Saula Williamse, s nímž se po roce vztahu rozvedla. S Persiou se setkal při natáčení \"Upířích deníků\", kde ztvárnila matku Bonnie Benettové (Kat Graham).\n\n\n"}
{"id": "723700", "url": "https://cs.wikipedia.org/wiki?curid=723700", "title": "James Hill", "text": "James Hill\n\nJames Hill může být:\n"}
{"id": "723702", "url": "https://cs.wikipedia.org/wiki?curid=723702", "title": "American Beauty (album)", "text": "American Beauty (album)\n\nAmerican Beauty je páté studiové album skupiny Grateful Dead, Album vyšlo 1. listopadu 1970 u Warner Bros. Records. V roce 2003 ho časopis \"Rolling Stone\" umístil na 258. pozici ve svém žebříčku 500 nejlepších alb všech dob.\n\n"}
{"id": "723707", "url": "https://cs.wikipedia.org/wiki?curid=723707", "title": "Terrapin Station", "text": "Terrapin Station\n\nTerrapin Station je deváté studiové album skupiny Grateful Dead. Album původně vyšlo u Arista Records 27. července 1977. Album produkoval Keith Olsen.\n\n"}
{"id": "723710", "url": "https://cs.wikipedia.org/wiki?curid=723710", "title": "Varades", "text": "Varades\n\nVarades je francouzská obec v departementu Loire-Atlantique, v regionu Pays de la Loire. V roce 2007 zde žilo 3 517 obyvatel. Je střediskem kantonu Varades.\n\n"}
{"id": "723713", "url": "https://cs.wikipedia.org/wiki?curid=723713", "title": "Leila Lopesová", "text": "Leila Lopesová\n\nLeila Lopesová (* 26. února 1986, Benguela, Angola) je držitelka titulu Miss Universe pro rok 2011.\n\nJejí rodina pochází z Kapverdských ostrovů a přistěhovala se do Angoly. Leila Lopesová studovala v Anglii management, v říjnu 2010 se stala královnou krásy mezi britskou komunitou z Angoly a postoupila do finále soutěže Miss Angola, kterou v prosinci téhož roku vyhrála. 12. září 2011 byla zvolena Miss Universe.\n\nPo vítězství v soutěži Miss Universe byla obviněna, že titul britskoangolské miss získala neoprávněně, protože v té době neměla trvalé bydliště ve Spojeném království a proto je neplatný i její titul Miss Universe. Oragnizátoři soutěže i Lopesová později tato obvinění odmítli.\n\n"}
{"id": "723716", "url": "https://cs.wikipedia.org/wiki?curid=723716", "title": "The CW", "text": "The CW\n\nThe CW Television Network (zkráceně The CW) je americká televizní stanice, která byla založena 24. ledna 2006. Vysílání zahájila dne 18. září 2006. Stanice je provozována společností The CW Network, která je společným podnikem CBS Corporation a Warner Bros. Entertainment. Jejím ředitelem je Mark Pedowitz. Název „CW“ je složen z písmen „C“ (z CBS) a „W“ (z Warner Bros.). Stanice je následovníkem kanálů The WB a UPN.\n\nOd roku 2012 je možné sledovat The CW také ve vysokém rozlišení ve formátu 1080i nebo 720p a to na The CW HD.\n\nStanice je zaměřená především na diváky ve věkovém rozhraní od 18 do 34 let. Dne 4. října 2014 se započal vysílat blok One Magnificent Morning, který je zaměřen na diváky od 10 do 16 let.\n\n\n\n\n\n\n"}
{"id": "723719", "url": "https://cs.wikipedia.org/wiki?curid=723719", "title": "Nachal Katef", "text": "Nachal Katef\n\nNachal Katef ( נחל כתף) je vádí v jižním Izraeli, v severní části Negevské pouště.\n\nZačíná v nadmořské výšce okolo 400 metrů nedaleko severovýchodního okraje města Beerševa. Směřuje pak k jihu, přičemž z východu míjí Památník Negevské brigády na vrchu Ketef Be'erševa. Podél vádí probíhá dálnice číslo 40, se kterou se kříží dálnice číslo 60 spojující Beerševu a město Omer. Západně od archeologické lokality Tel Be'er Ševa a od beduínského města Tel Ševa pak Nachal Katef ústí zprava do vádí Nachal Be'erševa.\n\n"}
{"id": "723721", "url": "https://cs.wikipedia.org/wiki?curid=723721", "title": "CBS Corporation", "text": "CBS Corporation\n\nCBS Corporation () je americký mediální konglomerát, který vzešel ze společnosti Viacom, avšak technicky byl založený až v roce 2006. Společnost řídí Sumner Redstone a Leslie Moonves.\n\nSoučástí CBS Corporation jsou televizní stanice CBS a Showtime, webové stránky Metacritic, TV.com a Last.fm či nakladatelství Simon & Schuster. Konglomerátu také patří polovina televizní stanice The CW.\n\nSpolečnost sídlí na Manhattanu v New Yorku.\n\n"}
{"id": "723729", "url": "https://cs.wikipedia.org/wiki?curid=723729", "title": "Nachal Silka", "text": "Nachal Silka\n\nNachal Silka též Nachal Salka ( נחל סלקה, Vádí Salka) je vádí v jižním Izraeli, v severozápadní části Negevské pouště, a v pásmu Gazy.\n\nZačíná v nadmořské výšce okolo 100 metrů západně od vesnic Nirim a Ejn ha-Šloša, v rovinaté, zemědělsky využívané krajině, která díky soustavné kultivaci ztratila pouštní charakter. Směřuje pak k severozápadu a vstupuje na území pásma Gazy, kde se stáčí k severu. Míjí hraniční přechod Kisufim. Od východu sem z izraelské strany ústí vádí Nachal Adi a Nachal Sa'id. Potom se odklání k západu, do nitra pásma Gazy. Míjí zbytky izraelské osady Kfar Darom, která tu existovala do roku 2005. Ústí do Středozemního moře jihozápadně od města Dejr al-Balach.\n\n"}
{"id": "723734", "url": "https://cs.wikipedia.org/wiki?curid=723734", "title": "Nachal Adi", "text": "Nachal Adi\n\nNachal Adi ( נחל עדי) je vádí v jižním Izraeli, v severozápadní části Negevské pouště, a v pásmu Gazy.\n\nZačíná v nadmořské výšce okolo 100 metrů západně od vesnic Kisufim a Ejn ha-Šloša, v rovinaté, zemědělsky využívané krajině, která díky soustavné kultivaci ztratila pouštní charakter. Nachází se zde nevelká umělá vodní nádrž a koryto vádí je lemováno vegetací. Směřuje pak k západu a vstupuje na území pásma Gazy, kde ústí zprava do vádí Nachal Silka.\n\n"}
{"id": "723738", "url": "https://cs.wikipedia.org/wiki?curid=723738", "title": "Nachal Sa'id", "text": "Nachal Sa'id\n\nNachal Sa'id ( נחל סעיד) je vádí v jižním Izraeli, v severozápadní části Negevské pouště, a v pásmu Gazy.\n\nZačíná v nadmořské výšce necelých 100 metrů západně od vesnice Kisufim, v rovinaté, zemědělsky využívané krajině, která díky soustavné kultivaci ztratila pouštní charakter. Směřuje pak k severozápadu, míjí hraniční pahorek Giv'at Gimzit a vstupuje na území pásma Gazy, kde ústí zprava do vádí Nachal Silka.\n\n"}
{"id": "723743", "url": "https://cs.wikipedia.org/wiki?curid=723743", "title": "Anetz", "text": "Anetz\n\nAnetz je francouzská obec v departementu Loire-Atlantique, v regionu Pays de la Loire. V roce 2011 zde žilo 1 944 obyvatel. Leží u řeky Loiry.\n\nAncenis, Bouzillé, Liré, Le Marillais, Saint-Herblon, Varades\n\n\"Počet obyvatel\" \n\n"}
{"id": "723745", "url": "https://cs.wikipedia.org/wiki?curid=723745", "title": "Nachal Ce'elim", "text": "Nachal Ce'elim\n\nNachal Ce'elim ( נחל צאלים) je vádí v jižním Izraeli, na pomezí severovýchodního okraje Negevské pouště a v Judské poušti.\n\nZačíná v nadmořské výšce okolo 550 metrů v mírně zvlněné pouštní krajině na západním okraji města Arad, severně od dálnice číslo 31. Směřuje pak k severozápadu a severu, přičemž z východu míjí archeologickou lokalitu Tel Arad. Postupně se zařezává do okolního terénu a odklání se směrem k severovýchodu. Od severozápadu sem ústí vádí Nachal Tov, od jihu sem od města Arad přitéká vádí Nachal Dumija s přítokem Nachal Chesed a od severu vádí Nachal Leta'ot. V těchto místech Nachal Ce'elim opouští Negevskou poušť s řídce rozptýleným beduínským osídlením a vstupuje do hornaté a zcela neobydlené Judské pouště, kterou probíhá stále hlubším kaňonem. Míjí tu hory Har Leta'ot, Har Gavnunim nebo Har Ce'elim a od jihu přijímá vádí Nachal Siman, Nachal Clalit či Nachal Oznan. Vádí se pak stáčí spíše k východu, byť s četnými zákrutami. Od jihozápadu sem zprava ústí Nachal Cfira, od severu Nachal Šafan. V tomto úseku již údolí Nachal Ce'elim tvoří mimořádně hlubokou terénní rýhu s převýšením mezi dnem a vrcholem okolních svahů okolo 300 metrů. Severní straně kaňonu dominuje hora Har Namer, na jižní jsou to Har Na'ama a Har Anuv. Vádí je zde turisticky využívané. Nachází se zde vodopády a jezero Brejchat Na'ama (בריכת נעמה). Směr toku se zároveň mění opět na severovýchodní. Od jihu sem ústí Nachal Garni a Nachal Anava. Od severozápadu sem přitéká podobně mohutným kaňonem vádí Nachal Harduf. Hloubka údolí roste na cca 400 metrů a vádí prudce klesá průrvou do příkopové propadliny u Mrtvého moře. Zde kaňon náhle končí a Nachal Ce'elim vede v dolním úseku rovinou na dně této příkopové propadliny. Severně od starověké pevnosti Masada podchází dálnici číslo 90 a ústí do Mrtvého moře.\n\n"}
{"id": "723749", "url": "https://cs.wikipedia.org/wiki?curid=723749", "title": "Burlington Barracudas", "text": "Burlington Barracudas\n\nBurlington Barracudas (\"Burlingtonské barakudy\") byl kanadský klub ženského ledního hokeje, který sídlil v Burlingtonu v provincii Ontario. V letech 2007–2012 působil v soutěži Canadian Women's Hockey League. Nejlepším umístěním byla třetí příčka ve své divizi v roce 2010. Nejdále klub došel do semifinále play-off v inaugurální sezóny CWHL. Ve zmiňovaném semifinále barakudy podlehly hráčkám Bramptonu Thunder poměrem 2:5. Kapitánkou byla trojnásobná olympijská vítězka Becky Kellarová. Klubové barvy byly oranžová, modrá a bílá.\n\nSvé domácí zápasy odehrával v hale Appleby Ice Center.\n\nZdroj: \n\n\n\n"}
{"id": "723757", "url": "https://cs.wikipedia.org/wiki?curid=723757", "title": "Kostel Povýšení svatého Kříže (Býčkovice)", "text": "Kostel Povýšení svatého Kříže (Býčkovice)\n\nKostel Povýšení svatého Kříže v Býčkovicích je někdejší římskokatolický kostel z první poloviny 19. století. Kostel v místě původního románského řádového kostela stával v Býčkovicích do roku 1965, kdy byl zbořen.\n\nPrvní písemná zmínka o býčkovickém kostele pochází z roku 1237. Nacházel se při býčkovické komendě Řádu německých rytířů, která stála v místě dnešních domů čp. 46 a 47, a byl zničen za husitských válek. Později byl v Býčkovicích vybudován kostel zasvěcený patrně sv. Havlu, který stával pravděpodobně v místech někdejšího hřbitova východně od fary (čp. 36); ta nyní slouží jako rekreační objekt. Tento kostel byl stržen, neboť hrozilo jeho sesutí.\n\nNamísto něj postavil Josef Proksch v letech 1834-1836 (podle jiných zdrojů v letech 1826-1830) v empírovém slohu ve středu obce na pravém břehu Lučního potoka trojlodní kostel v empírovém slohu s věží čtvercového půdorysu v ose západního průčelí. Jeho vnitřní vybavení bylo zčásti přeneseno ze strženého kostela. Po druhé světové válce kostel značně zchátral a v roce 1961 se na věži objevily statické poruchy, kvůli nimž došlo k jejímu snížení odstřelem; tím však byla poškozena i statika zbývající části stavby. Koncem července 1965 pak byl kostel zbořen a dnes se na jeho místě nachází hřiště a zeleň. Další osud vnitřního vybavení kostela není znám.\n\nKostel byl podélný, trojlodní. Měl odsazenou půlkruhovou apsidu. Na jeho západním průčelí se nacházely dva páry vysokých pilastrů, trojúhelníkový štítek a v ose byla hranolová věž, která byla snížená roku 1961. V hlavní lodi byly plackové klenby mezi pasy. Po stranách se nacházely úzké boční lodi a nad nimi tribuny.\n\nHlavní oltář byl portálový, sloupový. Byl na něm obraz \"Krista na kříži\". Obraz byl italského původu s letopočtem MDXCVI a signován byl \"„AZ“\". Byl věnovaný roku 1836 z Florencie tehdejším majitelem panství, toskánským arcivévodou Leopoldem II. Před ním se nacházely dvě volké sochy sv. Cyrila a sv. Metoděje, které byly signovány „\"Kubeš\" 1863“. Byly zde dva boční oltáře portikového typu se sloupky a dřevěná empírová kazatelna z doby stavby. V kostely se nacházely čtyři barokní obrazy v černo-zlatých rámech z počátku 17. století. Byli na nich: \"Světice s knihou\", \"sv. Jan Nepomucký\", \"sv. Václav\" a \"Ježíšek s Pannou Marií a sv. Annou\". Obrazy se nacházely na pilířích hlavní lodi. V kostele byl též obraz \"Madony s děťátkem\". Jednalo se o lidovou práci z 18.-19. století. Dále zde byl barokní obraz sv. Havla z 1. poloviny 18. století, který pocházel z dřívějšího kostela. V lodi byla i barokní soška sv. Jana Nepomuckého z 1. poloviny 18. století a kamenná válcová křtitelnice s klasicistním ornamentem, která pocházela z období kolem roku 1800.\n\nPoblíž kostela byla situována pozdně barokní fara ze 2. poloviny 18. století. Jedná se patrovou stavbu s mansardovou střechou. Na průčelí se nacházel plochý rizalit s trojúhelným štítem, portálek s oválnou kartuší a dvouramenným schodištěm. Vedle fary je barokní brána s diagonálními pilastry. U ní se nacházel výklenek se sochou \"Anděla strážce\". Na podstavci sochy je znak s letopočtem 1714. Snad se jedná o pozůstatek brány někdejšího hřbitova, na kterém stával původní kostel sv. Havla.\n\nNa návsi stojí barokní kaplička z 18. století. Je portikového typu s pilastry a vzdutou římsou. Její výklenek je prázdný. Na vrcholu je soška sv. Floriána. Na obcí se nachází podobná kaplička, avšak bez sošky. V polích stojí barokní socha Panny Marie. Pod farou jsou barokní Boží muka. Nacházejí se na čtverhranném pilíři s pilastry na rozích. Na stříšce mají bochníkovitý nástavec. V prázdných výklencích jsou stopy barvy.\n\n"}
{"id": "723759", "url": "https://cs.wikipedia.org/wiki?curid=723759", "title": "Blažej Müller", "text": "Blažej Müller\n\nP. Mgr. Blažej Müller SDB (26. března 1929 − 11. listopadu 2014) byl český římskokatolický kněz, který byl v období komunistického režimu agentem Státní bezpečnosti s krycími jmény Dub a Dore.\n\nJako člen salesiánského řádu byl v roce 1950 internován, v roce 1952 pak nastoupil vojenskou službu u pomocných technických praporů. Zřejmě už tam ho komunistický režim zlomil, takže se chtěl stát vzorným vojákem a psal články do vojenského tisku, za něž byl u svého útvaru chválen. Po propuštění navázal kontakty se salesiány v Olomouci a Brně, kteří v té době působili (stejně jako v letech 1950–1989 členové všech ostatních řádů) v ilegalitě. V důsledku udání jiného salesiána byl Státní bezpečností zatčen, vyslýchán a v roce 1956 získán ke spolupráci s využitím kompromitujících materiálů týkajících se jeho ilegálního řádového života, ale i jeho zájmu o ženy.\n\nStátní bezpečnosti poskytl všechny požadované informace, zejména o salesiánech moravské provincie, a na základě prvních hlášení byli odsouzeni salesiáni Pavlásek a Pekárek. Jím poskytnuté informace přispěly také k zatčení představitele moravské provincie řádu Václava Filipce, který se pět let skrýval v přestrojení v ženském klášteře a později byl odsouzen k osmiletému trestu odnětí svobody. Od 23. dubna 1958 byl Müller evidován jako agent Státní bezpečnosti. V roce 1957 mu Státní bezpečnost pomohla emigrovat přes Rakousko do Itálie, kde měl působit jako agent československé rozvědky. V zahraničí se mu však nepodařilo kontakt s československou rozvědkou navázat, neboť žena, jejíž adresa sloužila jako krycí, mezitím zemřela. Byl tedy veden jako nevyužívaný spolupracovník až do roku 1967, kdy jej kontaktovala Státní bezpečnost.\n\nV roce 1969 se odstěhoval do Vídně, kde pracoval ve fondu na pomoc uprchlíkům. Později se stal také ředitelem českého oddělení katolické charity ve Vídni. Během svého tamního pobytu se setkával jak s československými emigranty, tak s lidmi, kteří dostali povolení ke krátkodobému vycestování do zahraničí. V tomto období informoval československé úřady přibližně o 500 osobách, s nimiž se ve Vídni setkal, z nichž část byla na základě těchto informací perzekvována. Dne 31. srpna 1978 byl jmenován čestným kanovníkem Kolegiátní kapituly u svatého Mořice v Kroměříži.\n\nV roce 1987 nicméně pomohl salesiánovi Ladislavu Heryánovi dostat se přes hranice do Itálie, kde Heryán nakonec dostudoval teologii.\n\nPo sametové revoluci se vrátil do Československa a působil nadále jako kněz. Naposledy jako výpomocný duchovní ve Vranovicích. Za svou spolupráci se Státní bezpečností nebyl nikdy souzen. Pohřeb se konal dne 18. 11. 2014 ve farním kostele sv. Petra a Pavla ve Vřesovicích, kde byl na místním hřbitově i pochován. \n\n"}
{"id": "723761", "url": "https://cs.wikipedia.org/wiki?curid=723761", "title": "Sokolská bouda", "text": "Sokolská bouda\n\nSokolská bouda byl krkonošský horský hotel a ubytovna, existující v letech 1929 až 2019. Stála na katastru městečka Janské Lázně, pod vrcholem Černé hory (1299 m n. m.) – jde o lokalitu tzv. \"Volských bud\". Okolo místa, kde stála, prochází červená turistická trasa \"Výrovka\" – \"Janské Lázně\", ze které zde odbočuje žlutě značená cesta do \"Černého Dolu\".\n\nStavba byla podle krajinného ekologa Pavla Klimeše unikátní svou konstrukcí: \"\"Je to zřejmě největší srub v republice, samonosná roubená konstrukce má navíc čtyři patra, což není úplně běžné.\"\"\n\nZdejší pozemky i s vrcholem Černé hory patřily hraběti Jaromíru Czerninu–Morzinovi, od kterého je odkoupila firma Wiesner Chrudim pro výstavbu moderní kabinkové lanovky. Několik měsíců po její dostavbě, konkrétně ke dni 27. 7. 1929, prodal Wiesner část nepotřebného pozemku (pastvinu o výměře 3102 m²) spolku \"Sokolská horská chata se sídlem v Praze\", a to za 1128,50 Kč. Tento akt se hraběti Czerninovi nelíbil a (nakonec neúspěšně) se kvůli tomu i soudil.\n\nS výstavbou domu v nadmořské výšce 1270 m započal spolek v roce 1929. Stavba šla velmi rychle a již v neděli 10. 11. 1929 byla \"\"Sokolská chata na Černé hoře\"\" slavnostně otevřena za účasti asi 150 osob, včetně ministrů Nováka, Vyškovského, generála Havla aj. Prvním správcem chaty/boudy se stal Jan Černý, jenž po pěti sezónách předal správcovství Janu Herčíkovi z Vosecké boudy a sám odešel provozovat později proslavený Horský hotel Černý, který postavil o kousek dál v letech 1934–1935. Šlo o logickou reakci na vysokou návštěvnost Čechů díky blízké stanici lanové dráhy, jež spojovala horské partie prakticky s centrem Janských Lázní. Ubytovací kapacita Sokolské boudy tehdy činila 200 lůžek v 70 pokojích a 5 noclehárnách, v pozdějších letech se téměř neměnila.\n\nDrobnou zajímavostí je fakt, že už v roce 1933 byla dřevěná konstrukce zvenčí pobita eternitem, aby se snížilo pronikání sněhu a větru do stěn. Předznamenala se tak \"móda\" budoucích desetiletí, kdy eternitové opláštěni dostaly například Petrova bouda, Obří bouda či Špindlerova bouda.\n\nRoku 1935 se také Sokolská bouda stala dějištěm úspěšného pokusu o rekord v radiofonii, kdy se jistému V. Vopičkovi s volacím znakem OK1VP podařilo krátkovlnnou vysílačkou spojit na vzdálenost 108 km s dalším radioamatérem, Ing. Schäferlingem, se znakem OK1AA v Ládví u Prahy. Původně zvažované umístění pětimetrové antény na terase boudy se ukázalo nemožným (terasa směřována k horám namísto do vnitrozemí) a tak p. Vopička musel vzít zavděk značně nestabilní dřevěnou konstrukcí pro fotografa.\n\nPo zákazu Sokola za II. světové války byla Sokolská bouda zkonfiskována ve prospěch Říše a stala se ubytovnou pro říšskou mládež.\n\nPřed Vánoci 1944 si objekty na Volské louce vybral kapitán SS Herbert Giehl (spolupracovník Otto Skorzenyho) pro potřeby výcviku záškodníků vůči Rudé armádě a zřídil zde speciální sabotážní školu s deseti instruktory a pěti radiostanicemi. První stovka frekventantů (z toho 20 žen) se na Sokolské boudě objevila ještě před koncem roku 1944, kromě Němců zde byli cvičeni třeba i Vlasovci (výcvikové skupiny \"Don\" a \"Ázerbájdžán\") a Belgičané (příslušníci SS z divize \"Valonia\"), zmíněný hotel Černý sloužil pro ubytování důstojníků. Po konfliktu s hajným z Maršova byl na celou oblast Černé hory vyhlášen zákaz vstupu civilistů.\n\nZačátkem roku 1945 již byla v rámci výcviku celá Volská louka překopávána a kontaminována vojenským odpadem (munice, telefonní kabely, …), na louce u boudy bylo postaveno protiletadlové dělo a celá oblast Černé hory posloužila pro ukrytí velkého množství diverzního materiálu, který se pravděpodobně dodnes nepodařilo všechen objevit. Počátkem února 1945 se zde cvičilo už 300 mužů a žen.\n\nZde cvičení diverzanti si však zřejmě nepočínali příliš úspěšně a při akcích v týlu sovětských armád byli někteří zajati a \"vytěženi\", takže o výcvikovém středisku se záhy dozvěděla sovětská zpravodajská služba i ukrajinské bojové fronty. 26. 3. 1945 seskočila u Černé hory osmičlenná rusko-česká skupina výsadkářů (skupina \"CHAN\"), po které již o pár dní později pátralo na 500 mužů. 2. 4. 1945 došlo k prvnímu střetu výsadkářů s nacisty, který polovina výsadkářů nepřežila, ostatní se z obklíčení probojovali. 9. 4. 1945 došlo k další přestřelce, beze ztrát na straně výsadkářů, kteří se pak stáhli do Podkrkonoší a spojili se skupinou \"VOLK\" od Českého Dubu.\n\nOd 5. 5. 1945 již osádka Sokolské boudy likvidovala dokumenty a všech zhruba 300 frekventantů se v civilním oblečení a s falešnými osobními doklady rozptýlilo po okolí (v tom jim pomáhalo teplé jaro a minimum sněhu). Jako poslední opustili všechny objekty velitel střediska Herbert Giehl, jeho zástupce Ernest Brass a další důstojníci SS dne 8. 5. 1945, na ústupu zapálili dolní stanici lanovky na Černou horu a odjeli z Janských Lázní. Když na Sokolskou boudu dorazili příslušníci československých ozbrojených sil, nalezli již jen trosky vysílaček a fragmenty dokumentů.\n\nPo válce se bouda vrátila do vlastnictví sokolské obce, včetně osoby správce Herčíka. Po roce 1948 byl Sokol z boudy vyhnán znovu a boudu převzaly komunální služby, později národní podnik \"Restaurace a jídelny\".\n\nPoloha Sokolské boudy se opět ukázala strategicky výhodnou pro vysílání rozhlasu a televize. Od roku 1961 do roku 1978 proto boudu na střeše \"zdobila\" masivní příhradová konstrukce televizního vysílače, přičemž pracoviště techniků byla umístěna v suterénu budovy. Když v roce 1978 dokončily polské firmy Budimex (stavba) a Unitra (technologie) stavbu moderního, 78 m vysokého jehlanovitého vysílače téměř na samotném vrcholu Černé hory, byla vysílací pracoviště Sokolské boudy demontována včetně dominantní střešní antény.\n\nZhruba od 60. let byl provozovatelem Sokolské boudy národní podnik \"Krkonošské interhotely\", který ji ve II. polovině 80. let pronajal Ing. Zdeňku Hachovi. Bouda je v tomto období popisována jako levná a jednoduchá turistická ubytovna s dobrou kuchyní, ale s nevábným okolím (neupravené a se skladišti suti a stavebního materiálu).\n\nV roce 1990 se Sokolská bouda vrátila obci sokolské. Ing. Hach zůstal pronájemcem a dokonce se pokusil o návrat k tradičnímu hospodaření, umístění stájí a chlévů přímo v boudě však chátrání boudy jen zrychlilo.\n\nV roce 1997 boudu zakoupila pražská \"I. hotelová společnost\", jež tou dobou provozovala i dříve uvedený Horský hotel. Pronájemce s majitelem se však neshodli na dalším provozu, vyvolaný soudní proces Ing. Hach prohrál a byl nucen k 30. 4. 1999 boudu vyklidit. Prakticky veškeré vybavení Sokolské boudy (včetně nábytku, elektrických spotřebičů apod.) tehdy údajně prohlásil za svůj majetek a tudíž ho prodal nebo odvezl. Od této doby byla bouda doslova vybydlená. Tečku za svým působením vykonal Ing. Hach odvezením posledních odpadků v prvním červnovém týdnu 1999.\n\nBouda byla poté několik let zavřená a notně zchátralá. Střešní převaděče krátkovlnných vysílaček na adresách OK0C a OK0BC byly vzhledem k havarijnímu stavu Sokolské boudy vypnuty na podzim 2005.\n\nRoku 2008 boudu koupila společnost RODOP, za níž stojí developer a hoteliér Martin Kulík. Ten už dříve zrekonstruoval například hotel Družba v Malé Úpě a netajil se tím, že jeho záměrem je Sokolskou boudu zbourat a pozemek nově zastavět: \"„Po téhle zkušenosti víme, jak je náročné takový objekt přestavět. A Sokolská bouda je ve výrazně, výrazně horším stavu. V takovém, že se nedá opravit. Už když jsme ji před lety kupovali, tak to byl objekt k demolici.“\" Tato demolice byla zamýšlena na rok 2017, později přesunuta až na léto 2018. Investice do nového objektu, který má mít mj. velkou restauraci a nabízet ubytování pro sedmdesát osob, má přesáhnout 100 miliónů korun. Demolice Sokolské boudy byla zahájena na počátku října 2019. \n\nPeriodikum Veselý výlet už dříve shrnulo podobné plány neutrálně: \"\"Architekti Aleš Lapka a Petr Kolář z ateliéru ADR jistě navrhnou novou Sokolskou boudu jako svébytnou současnou architekturu, stejně jako jejich předchůdci před osmdesáti lety.\"\"\n\n"}
{"id": "723764", "url": "https://cs.wikipedia.org/wiki?curid=723764", "title": "An-čching", "text": "An-čching\n\nAn-čching ( , pchin-jinem \"Ānqìng\") je městská prefektura v Čínské lidové republice. Leží v jihozápadní části provincie An-chuej ve východní Číně. Celá prefektura má přes pět milionů obyvatel a rozlohu přes patnáct tisíc čtverečních kilometrů.\n\nAn-čching sousedí na severu s Lu-anem, na severovýchodě s Čchao-chuem, na východě s Tchung-lingem, na jihovýchodě s Čch'-čouem, na jihu s Ťiou-ťiangem v provincii Ťiang-si a na západě s Chuang-kangem v provincii Chu-pej.\n\nMěstská prefektura An-čching se člení na deset celků okresní úrovně:\n"}
{"id": "723765", "url": "https://cs.wikipedia.org/wiki?curid=723765", "title": "Planeta opic (film, 1968)", "text": "Planeta opic (film, 1968)\n\nPlaneta opic (v anglickém originále Planet of the Apes) je americký dobrodružný sci-fi film z roku 1968, který režíroval Franklin J. Schaffner. Hlavní role hrají Charlton Heston, Roddy McDowall, Kim Hunter, Maurice Evans, James Whitmore, James Daly a Linda Harrison Scénář napsali Michael Wilson a Rod Serling je volně založený na francouzském románu \"Planeta opic\" od Pierra Boulla. Jde o první z pěti filmů série natočených mezi roky 1968 a 1973, všech produkovaných Arthurem P. Jacobsem a vydaných společností 20th Century Fox.\n\n\"Planeta opic\" byla do amerických kin uvedena 8. února 1968 a byla pozitivně přijata kritiky a utržila 32,6 milionu dolarů. Původní série byla následována v roce 2001 filmovým remakem \"Planeta opic\" od Tima Burtona a v roce 2011 rebootem \"Zrození Planety opic\"\n\nV tomto filmu nejdříve vypustí lidstvo kosmickou loď, která po dlouhé cestě (z hlediska posádky 18 měsíců, ale díky relativistickým efektům na Zemi uplyne přes 2000 let) havaruje na neznámé planetě.\n\nBrzy potkají skupinu němých lidí, nejevících známky vysoké inteligence, a skupinu mluvících goril na koních, které je chytají do sítí a zabíjejí střelnými zbraněmi. Člen posádky Taylor je následně zajat s prostřeleným hrdlem, takže nemůže mluvit. Z jeho kolegů přežil jen jediný, ale tomu opice vyoperovaly část mozku.\n\nNakonec se mu podaří přesvědčit šimpanzí samici, psycholožku Ziru, že je schopen komunikovat a myslet. To je pro opice neslýchané, protože lidi považují za nebezpečná zvířata, která je třeba vyhubit nebo používat k experimentům.\n\nTaylor se pokusí o útěk a zjistí, že se mu vrací řeč. Je postaven před výzkumný tribunál, který se snaží zjistit, odkud Taylor pochází.\n\nZira a její snoubenec, šimpanzí archeolog Cornelius, Taylora unesou i s domorodou dívkou Novou, do které se zamiloval. Dojdou do tzv. Zakázané zóny, kam mají opice vstup zapovězen a kde před rokem Cornelius našel stopy dávné civilizace. Tam však výpravu dožene Corneliův nadřízený, Dr. Zaius se skupinou vojáků. V jeskyni mu Cornelius ukáže důkazy, že planetu dříve ovládali lidé, kteří byli vyspělejší, než nyní opice. To je v příkrém protikladu ke svaté víře opic, které věří, že bylo stvořeni jako vrchol tvorstva. Proto Zaius, který o těchto důkazech věděl již dříve, zničí jeskyni řízenou explozí, protože toto poznání by destabilizovalo opičí společnost.\n\nTaylor s Novou dále putuje sám a na pobřeží nakonec nalezne napůl pohřbenou sochu Svobody. Tak s hrůzou zjistí, že je ve skutečnosti na Zemi a že se lidstvo v minulosti téměř vyhubilo jadernou válkou.\n\n"}
{"id": "723768", "url": "https://cs.wikipedia.org/wiki?curid=723768", "title": "Peng-pu", "text": "Peng-pu\n\nPeng-pu ( , pchin-jinem \"Bèngbù\") je městská prefektura v Čínské lidové republice. Leží na severu provincie An-chuej a na ploše necelých šesti tisíc kilometrů čtverečních zde žije přes tři miliony obyvatel.\nPeng-pu leží na řece Chuaj-che, která ho dělí na větší jižní a menší severní část.\n\nJe zde železniční stanice na vysokorychlostní trati Peking – Šanghaj.\n\n"}
{"id": "723772", "url": "https://cs.wikipedia.org/wiki?curid=723772", "title": "Čchao-chu", "text": "Čchao-chu\n\nČchao-chu může být:\n\n"}
{"id": "723779", "url": "https://cs.wikipedia.org/wiki?curid=723779", "title": "Karel Severin", "text": "Karel Severin\n\nKarel Severin (21. října 1899 Praha – ?) byl český fotbalista, útočník, československý reprezentant.\n\nZa československou reprezentaci odehrál 24. května 1925 přátelský zápas s Rakouskem v Praze, který skončil výhrou 3-1 a dal jeden gól, i když jen střídal do druhého poločasu Ference Szedlacseka. Hrál za Čechii Karlín (1925 a 1927–1930) a Viktorii Žižkov. Dal 12 ligových gólů.\n\n\n"}
{"id": "723781", "url": "https://cs.wikipedia.org/wiki?curid=723781", "title": "Čchao-chu (okres)", "text": "Čchao-chu (okres)\n\nČchao-chu ( , pchin-jinem \"Cháohú\") městský okres v městské prefektuře Che-fej v provincii An-chuej v Čínské lidové republice. Leží v něm stejnojmenné jezero Čchao-chu, po kterém je pojmenován. Čchao-chu má necelých devět set tisíc obyvatel a rozlohu přes dva tisíce kilometrů čtverečních.\n\nNa severozápadě sousedí Čchao-chu s Che-fejem, hlavním městem provincie, na západě sousedí s Lu-anem, na jihozápadě s An-čchingem, na jihu s Tchung-lingem, na jihovýchodě s Wu-chu a na východě s Ma-an-šanem a provincií Ťiang-su.\n"}
{"id": "723785", "url": "https://cs.wikipedia.org/wiki?curid=723785", "title": "Jiří Jeslínek (1962)", "text": "Jiří Jeslínek (1962)\n\nJiří Jeslínek (* 16. dubna 1962, Praha) je bývalý český fotbalista, obránce, reprezentant Československa.\n\nJe odchovancem pražské Slávie, kde začínal ligovou kariéru. Vojnu strávil v Dukle a Chebu. Po vojně se vrátil do Slávie, později působil znovu v Chebu a chorvatském Hajduku Split, po návratu ze zahraničního angažmá strávil sezónu ve Spartě Praha, Hradci Králové a kariéru končil v Dukle Praha.\n\nZa československou reprezentaci odehrál 4. září 1985 přátelské utkání s Polskem v Brně, které skončilo výhrou 3-1.\n\n"}
{"id": "723788", "url": "https://cs.wikipedia.org/wiki?curid=723788", "title": "Nachal Tov", "text": "Nachal Tov\n\nNachal Tov ( נחל טוב) je vádí na Západním břehu Jordánu a v jižním Izraeli, na severovýchodním okraji Negevské pouště, respektive v Judské poušti a Judských horách.\n\nZačíná na Západním břehu Jordánu v nadmořské výšce okolo 800 metrů v hornaté krajině východně od izraelské osady Bejt Jatir a od dálnice číslo 80. Krátce poté vstupuje na území Izraele v jeho mezinárodně uznávaných hranicích a směřuje k jihu zvlněnou pouštní krajinou, přičemž se postupně zařezává do okolního terénu. Od severu sem zleva ústí vádí Nachal Cabim. Severozápadně od města Arad vádí dočasně prochází planinou s s řídce rozptýleným beduínským osídlením okolo archeologické lokality Tel Arad. Zde pak ústí zleva do vádí Nachal Ce'elim, které jeho vody odvádí do Mrtvého moře.\n\n"}
{"id": "723790", "url": "https://cs.wikipedia.org/wiki?curid=723790", "title": "Peter Luprich", "text": "Peter Luprich\n\nPeter Luprich (* 1. dubna 1950) je bývalý slovenský fotbalista, československý reprezentant do 23 let, mistr Evropy do 23 let z roku 1972.\n\nV československé lize hrál za Inter Bratislava od roku 1969 do roku 1979, odehrál 169 utkání a dal 24 gólů. Za československou reprezentaci do 21 a 23 let odehrál v letech 1970-1974 13 utkání.\n\n\n"}
{"id": "723792", "url": "https://cs.wikipedia.org/wiki?curid=723792", "title": "Nachal Cabim", "text": "Nachal Cabim\n\nNachal Cabim ( נחל צבים) je vádí v jižním Izraeli, na severovýchodním okraji Negevské pouště, respektive v Judské poušti a Judských horách.\n\nZačíná v nadmořské výšce přes 600 metrů v hornaté krajině cca 5 kilometrů východně od izraelské osady Bejt Jatir, v lokalitě ležící již na území Izraele v jeho mezinárodně uznávaných hranicích, ale situované nedaleko od hranice Západního břehu Jordánu. Směřuje k jihu zvlněnou pouštní krajinou, přičemž se postupně zařezává do okolního terénu. Severozápadně od města Arad a severně od archeologické lokality Tel Arad s řídce rozptýleným beduínským osídlením potom ústí zleva do vádí Nachal Tov, které jeho vody odvádí do Mrtvého moře.\n\n"}
{"id": "723796", "url": "https://cs.wikipedia.org/wiki?curid=723796", "title": "Nachal Dumija", "text": "Nachal Dumija\n\nNachal Dumija ( נחל דומיה též נחל דומייה) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 600 metrů v hornaté krajině severně od města Arad, nedaleko jižního úbočí hory Har Ješu'a. Vede pak k západu a severozápadu, přičemž se postupně zařezává do okolního terénu. Je turisticky využíváno. Od jihu přijímá zleva vádí Nachal Chesed. U hory Har Leta'ot ústí zprava do vádí Nachal Ce'elim, které jeho vody odvádí do Mrtvého moře.\n\n"}
{"id": "723800", "url": "https://cs.wikipedia.org/wiki?curid=723800", "title": "Nachal Chesed", "text": "Nachal Chesed\n\nNachal Chesed ( נחל חסד) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 600 metrů v hornaté krajině přímo v prostoru od města Arad. Vede pak k severu, přičemž se prudce zařezává do okolního terénu. Je turisticky využíváno. Nedaleko severního okraje Aradu, u čtvrti \"Ma'of\", ústí zleva do vádí Nachal Dumija, které jeho vody odvádí do povodí Mrtvého moře.\n\n"}
{"id": "723805", "url": "https://cs.wikipedia.org/wiki?curid=723805", "title": "Besník", "text": "Besník\n\nBesník (994 m n. m.) je sedlo na pomezí tří geomorfologických celků: Nízkých Tater na severozápadě, Horehronského podolí na jihozápadě a Spišsko-gemerského krasu (kterého je součástí) na jihu a východě. Zároveň odděluje dva podcelky Spišsko-gemerského krasu - Slovenský ráj na severovýchodě a Muráňskou planinu na jihozápadě.\n\nJe to sníženina mezi vrchy Rakytovec (1068 m n. m.), Kozovec (1204 m n. m.) a Gregová (1168 m n. m.). Přímo pod sedlem pramení řeka Hron.\n\nSedlem prochází významná spojnice Horního Pohroní (Červená Skala) se Spiší (Poprad) - silnice I/66. Železniční trať č. 173 Červená Skala-Margecany vede tunelem po sedlem. Jedná se o nejvýše položený železniční tunel na Slovensku. Lom nivelety tratě ve středu Besnického tunelu je současně nejvýše položeným místem na tratích normálního rozchodu ŽSR.\n\nV sedle se křižují turistické stezky: červeně značená Cesta hrdinů SNP (E8) z Čuntavy na Kráľovu hoľu (1946 m n. m.) a zeleně značená trasa k Dobšinské ledové jeskyni.\n"}
{"id": "723808", "url": "https://cs.wikipedia.org/wiki?curid=723808", "title": "Nachal Leta'ot", "text": "Nachal Leta'ot\n\nNachal Leta'ot ( נחל לטאות) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce necelých 600 metrů v hornaté krajině Judské pouště zhruba 10 kilometrů severoseverozápadně od města Arad. Směřuje k jihu neosídlenou krajinou, přičemž se postupně zařezává do okolního terénu. Míjí hory Har Gavnunim a Har Leta'ot. Potom ústí zleva do vádí Nachal Ce'elim, které jeho vody odvádí do Mrtvého moře.\n\n"}
{"id": "723813", "url": "https://cs.wikipedia.org/wiki?curid=723813", "title": "SerialPod", "text": "SerialPod\n\nSerialPod byla americká rocková superskupina. Členové tria byli dva členové skupiny Phish Trey Anastasio a Mike Gordon a dřívější bubeník skupiny Grateful Dead Bill Kreutzmann.\n"}
{"id": "723819", "url": "https://cs.wikipedia.org/wiki?curid=723819", "title": "Nachal Siman", "text": "Nachal Siman\n\nNachal Siman ( נחל סימן) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce necelých 600 metrů v hornaté krajině několik kilometrů severně od města Arad, nedaleko východního úbočí hory Har Ješu'a a u lokální silnice číslo 3199. Vede pak k severozápadu, přičemž se rychle zařezává do okolního terénu. Je turisticky využíváno. Kaňon lemují strmé svahy. Na levé straně vádí je to skalnatý pás Šluchat Siman, na pravé pak hora Har Cila a Šluchat Cila. U hory Har Ce'elim ústí zprava do vádí Nachal Ce'elim, které jeho vody odvádí do Mrtvého moře.\n\n"}
{"id": "723823", "url": "https://cs.wikipedia.org/wiki?curid=723823", "title": "Čertovica (sedlo)", "text": "Čertovica (sedlo)\n\nČertovica je sedlo na severním Slovensku v Nízkých Tatrách. Spojuje Bocianskou dolinu a Liptov s dolinou Štiavničky a Horním Pohroním. Zároveň odděluje Ďumbierské Tatry na západě a Kráľovohoľské Tatry na východě. Má nadmořskou výšku 1232 m n. m.\n\nSedlem vede silnice I/72 Kráľova Lehota-Podbrezová. Je zároveň nejvýše položeným sedlem Slovenska, kterým prochází silniční spojení. V současnosti je rekreačním střediskem zimní (chaty, lyžařský vlek) a letní turistiky. Sedlem vede hranice mezi okresy okresy Liptovský Mikuláš (Žilinský kraj) a Brezno. Sedlem prochází také červenou barvou značená turistická stezka, součást Cesty hrdinů SNP.\n\nOblast sedla tvoří významné geologické rozhraní Západních Karpat. Je jediným místem, kde na povrch vystupuje Čertovická linie, rozhraní mezi tatrikem a veporikem.\n"}
{"id": "723825", "url": "https://cs.wikipedia.org/wiki?curid=723825", "title": "Road Trips Volume 4 Number 4", "text": "Road Trips Volume 4 Number 4\n\nRoad Trips Volume 4 Number 4 je koncertní album skupiny Grateful Dead. Většina skladeb pochází z 6. dubna 1982, několik potom z 5. dubna téhož roku. Album vyšlo 1. srpna 2011 u Grateful Dead Records. Album skupina nahrála v aréně Spectrum ve Filadelfii.\n\n"}
{"id": "723826", "url": "https://cs.wikipedia.org/wiki?curid=723826", "title": "Okres Kirchdorf an der Krems", "text": "Okres Kirchdorf an der Krems\n\nOkres Kirchdorf an der Krems je okres v rakouské spolkové zemi Horní Rakousy. Má rozlohu 1239,79 km² a žije tam 55 666 obyvatel (k 1. 1. 2011). Sídlem okresu je město Kirchdorf an der Krems. Okres se dále člení na 23 obcí (z toho 1 město a 6 městysů).\n"}
{"id": "723828", "url": "https://cs.wikipedia.org/wiki?curid=723828", "title": "Holý kopec u Bohdalic", "text": "Holý kopec u Bohdalic\n\nHolý kopec u Bohdalic je rozhledna která vznikla v roce 2004 na střeše rekonstruovaného vodojemu.\n\nV roce 2004, kdy byl opravován místní vodojem, vytvořili vodárenští pracovníci. Vyhlídková plošina z pozinkovaného plechu je vytvořena jako nástavba nad střechu vodojemu. Okolo vodojemu je vyvedeno schodiště s 34 schody, které umožňuje vstup na konstrukci rozhledny, která se nachází 6 metrů nad vrchem Holý kopec.\n"}
{"id": "723829", "url": "https://cs.wikipedia.org/wiki?curid=723829", "title": "Nachal Clalit", "text": "Nachal Clalit\n\nNachal Clalit ( נחל צללית) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 600 metrů v hornaté krajině několik kilometrů severně od města Arad, nedaleko od lokální silnice číslo 3199. Vede pak k severoseverozápadu, přičemž se rychle zařezává do okolního terénu. Je turisticky využíváno. Kaňon lemují strmé svahy. Na levé straně vádí je to Har Cila a Šluchat Cila. U hory Har Ce'elim ústí zprava do vádí Nachal Ce'elim, které jeho vody odvádí do Mrtvého moře.\n\n"}
{"id": "723832", "url": "https://cs.wikipedia.org/wiki?curid=723832", "title": "Nachal Oznan", "text": "Nachal Oznan\n\nNachal Oznan ( נחל אוזנן též נחל אזנן) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce necelých 500 metrů v hornaté krajině několik kilometrů severně od města Arad, nedaleko od lokální silnice číslo 3199. Vede pak k severu, přičemž se rychle zařezává do okolního terénu. Ústí zprava do vádí Nachal Ce'elim, které jeho vody odvádí do Mrtvého moře.\n\n"}
{"id": "723839", "url": "https://cs.wikipedia.org/wiki?curid=723839", "title": "Nachal Cfira", "text": "Nachal Cfira\n\nNachal Cfira ( נחל צפירה) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 400 metrů na svazích hory Har Cfira v kopcovité pouštní krajině severovýchodně od města Arad, nedaleko od lokální silnice číslo 3199. Vede pak k severovýchodu a severu, přičemž se rychle zařezává do okolního terénu. Ústí zprava do vádí Nachal Ce'elim, které jeho vody odvádí do Mrtvého moře. Poblíž soutoku se nachází jezero \"Brejchat Cfira\" (ברכת צפירה), jež je turisticky využíváno.\n\n"}
{"id": "723842", "url": "https://cs.wikipedia.org/wiki?curid=723842", "title": "Lokomotiva 774.7", "text": "Lokomotiva 774.7\n\nMotorová lokomotiva řady 774.7 je dieselelektrická lokomotiva, jenž vznikla rekonstrukcí strojů starší řady 770 v ČMKS-JLS (dnes CZ LOKO), zadanou Sokolovskou uhelnou. Později si jednu obdobnou lokomotivu objednala i firma SD – Kolejová doprava.\n\nLokomotiva je postavena na základu původního stroje řady 770, ze kterého je převzat hlavní rám a pojezd i s trakčními motory. Hlavní náplní rekonstrukce je kompletní výměna pohonného soustrojí a kapotáže, která je snížena, aby umožnila zlepšit výhled z lokomotivy. Namísto původního motoru ČKD je dosazen nový dvanáctiválec Caterpillar 3512 B včetně příslušenství (trakční alternátor, alternátor pomocných pohonů a další, vše od firmy Siemens) a přenos výkonu je změněn z čistě stejnosměrného na střídavě-stejnosměrný. Na rámu jsou doplněny deformační prvky, zvyšující pasivní bezpečnost stroje. Ovládání a regulace je zajištěna elektronickým řídícím systémem NES Nová Dubnica. Stanoviště strojvedoucího je zhotoveno zcela nově a nechybí zde klimatizace a doplněné prosklení, usnadňující rozhled především při posunu. Také je lokomotiva nově vybavena výkonnou EDB s maximálním výkonem 1 790 kW v zastavovacím režimu.\n\nPrvní lokomotivu si objednala společnost Sokolovská uhelná v roce 2005. Prototypový stroj 774.701 (původně 770.512) byl dokončen ještě téhož roku, a poté následovaly ve dvouletých odstupech další dva stroje. Své stroje nasazuje především v těžké posunovací službě při obsluze vleček v okolí domovského Sokolova. Příležitostně jsou k vidění také v čele uhelných vlaků, zásobujících chomutovskou teplárnu. Majitelem čtvrté lokomotivy se stala SD – Kolejová doprava a jejím hlavním výkonem je zabezpečení posunu v těžebních provozech této firmy, především pak v nakládací stanici Tušimice na Kadaňsko-tušimické dráze.\n\n"}
{"id": "723843", "url": "https://cs.wikipedia.org/wiki?curid=723843", "title": "Čornyj voron", "text": "Čornyj voron\n\nČornyj voron ( \"чёрный ворон\", doslova \"černý krkavec\"; rovněž \"černá Marusja\", \"чёрная Маруся\") byl obecný název pro sovětský vězeňský autobus určený pro přepravu zatčených. Autobus měl černou barvu a byl rozdělen na malé cely. Středem procházela chodba, po jejíž obou stranách se nacházely úzké dveře. Jednotlivé cely nebyly osvětleny a bylo v ních místo sotva pro jednoho člověka. Okna byla natřena, aby vězni nic neviděli. Vchod se nacházel vzadu.\n\nVězeňské autobusy tohoto typu byly využívány v době stalinismu NKVD a budily v sovětských obyvatelích veliký strach. Roku 1940 takovými autobusy byli přepravováni polští zajatci z železniční stanice Gňozdovo na místo katyňského masakru. Přejezd voronem popsal ve svých vzpomínkách náhodou z masakru zachráněný Stanisław Swianiewicz. Termín \"čornyj voron\" je používán v polských publikacích na téma Katyně, zatímco \"čornaja Marusja\" se objevuje mj. v poémě \"Rekviem\" Anny Achmatovové.\n\n"}
{"id": "723844", "url": "https://cs.wikipedia.org/wiki?curid=723844", "title": "Flower of Scotland", "text": "Flower of Scotland\n\nFlower of Scotland (skotskou gaelštinou: Flùr na h-Alba, skotsky: Flouer o Scotland) je skotská píseň, která je používána pro speciální příležitosti a sportovní události. Jelikož Skotsko nemá oficiální hymnu, Flower of Scotland je jednou z několika písní, jež neoficiálně plní tuto roli, spolu se starší Scots Wha Hae, Scotland the Brave a Highland Cathedral. Píseň byla napsána Royem Williamsonem z folkové skupiny The Corries a prezentována v roce 1967. Poukazuje na vítězství Skotů, vedených Robertem Brucem, nad anglickým králem Eduardem II. v Bitvě u Bannockburnu v roce 1314.\n\nPři zvláštních příležitostech a sportovních událostech je zpravidla zpívána pouze první a třetí část písně.\n\n"}
{"id": "723846", "url": "https://cs.wikipedia.org/wiki?curid=723846", "title": "Quai de Bercy", "text": "Quai de Bercy\n\nQuai de Bercy je nábřeží v Paříži. Nachází se ve 12. obvodu. Je pojmenováno podle bývalé obce Bercy.\n\nNábřeží vede po pravém břehu řeky Seiny. Začíná na hranici Paříže s městem Charenton-le-Pont, kde se nachází stejnojmenné nábřeží, a končí u \"Quai de la Rapée\", které na něj navazuje po proudu. Na nábřeží vedou mosty Bercy, Simone-de-Beauvoir, Tolbiac, National a Amont a nachází se zde přístav Port de Bercy.\n\nNábřeží v úseku mezi \"Boulevardem Poniatowski\" a \"Quai de la Rapée\" se nachází již na plánu z roku 1672. Část nábřeží mezi bývalými městskými hradbami (Boulevard Poniatowski) a městským obchvatem byla připojena až v roce 1929.\n\nOd roku 1978 nábřeží tvoří součást rychlostní silnice voie Georges-Pompidou.\n\n\n"}
{"id": "723847", "url": "https://cs.wikipedia.org/wiki?curid=723847", "title": "Nachal Šafan", "text": "Nachal Šafan\n\nNachal Šafan ( נחל שפן) je vádí na Západním břehu Jordánu a v jižním Izraeli, na severovýchodním okraji Negevské pouště, respektive v Judské poušti.\n\nZačíná na Západním břehu Jordánu v nadmořské výšce okolo 600 metrů v hornaté pouštní krajině zhruba 5 kilometrů jihovýchodně od izraelské osady Ma'on, severně od města Arad. Vede pak východním směrem přibližně podél hranice mezi Západním břehem Jordánu a vlastním Izraelem, přičemž se postupně zařezává do okolního terénu. Na jihu je údolí vádí ohraničeno mohutnými srázy vrchů Ketef Checron a Har Checron. Je zde turisticky využíváno. Tok vádí se stáčí k jihovýchodu a vstupuje plně na území Izraele v jeho mezinárodně uznávaných hranicích. Po levé straně údolí vymezuje masiv hory Har Harduf. Od západu sem zprava ústí vádí Nachal Arnav. Směr vádí se mění na jižní a kaňon se dále zahlubuje. Východně odtud stojí hora Har Namer, na západní straně údolí je to Har Badar, od které sem směřuje vádí Nachal Adaša s přítokem Nachal Badar. V posledním úseku vede Nachal Šafan hlubokým kaňonem, v němž ústí zleva do vádí Nachal Ce'elim, které jeho vody odvádí do Mrtvého moře.\n\n"}
{"id": "723849", "url": "https://cs.wikipedia.org/wiki?curid=723849", "title": "Cartonnage", "text": "Cartonnage\n\nCartonnage je pražské electro-popové duo které tvoří producent Armin Effenberger a zpěvačka Vanda Choco.\n\nCartonnage vznikla v roce 2003. Za debut CD1 (2004 EARecords) byla Cartonnage nominována Expres Radiem na \"Zlaté ucho\" a TV Óčko jako objev roku. Hudba z CD 1 se stala hudebním pilířem stepového představeni WINGS, na kterém se podílela mj. i Carli Jefferson (STOMP). 4 písně z CD1 si vybral režisér Dan Svátek do svého filmu Close to heaven. \nDruhé, hudební kritikou oceňované album Curiously Connected (2008) (EMI) se neslo ve znamení electro-popu a Cartonnage ze něj získala cenu časopisu Filter a byla nominována na ceny Anděl a Tv Óčko. Jako objev české klubové scény byla účinkovala na prestižním francouzském festivalu Europavox v Clermont Ferrand a dostala se také na francouzskou festivalovou CD kompilaci.\n\nK natočení vokálního reeditu skladby 257.zero z alba Last Night si vybral Cartonnage Moby. \nVideoklip k singlu \"Patisserie\" postoupil do hlavní soutěže na filmovém festivalu v Holandsku.\nV květnu 2011 vydala skupina třetí album I'm Not Your Computer (EARecords).\n\n"}
{"id": "723852", "url": "https://cs.wikipedia.org/wiki?curid=723852", "title": "Apophis (goa'uld)", "text": "Apophis (goa'uld)\n\nApophis je fiktivní postavou velmi mocného goa'ulda ve sci-fi seriálu Hvězdná brána. Představuje jej herec Peter Williams.\n\nPostava Apophise byla založena na postavě egyptské mytologie Apopovi. \n\nApophis byl výjimečně silný Goa'uldský vládce soustavy. Bratr nejvyššího vládce soustavy Raa, původně velel menší flotile, ale jeho moc vzrůstala a nakonec se stává dominantním vládcem soustavy po smrti Raa. Po příchodu Apophise na Zemi skrze hvězdnou bránu byl obnoven program hvězdné brány. Zajal Skaaru a Sha're z Abydosu, přivedl je na planetu Chulak a udělal z nich hostitele pro svého syna Klorela a královnu Amaunet. Jeho \"Prvním mužem\" byl dlouhá léta jaffa Bra'tac, kterého na tomto postu vystřídal Teal'c.\n\nPokusil se opakovaně zničit Zemi. Implantováním biologické zbraně do zubu Rya'ca, která by vyhladila život na Zemi. Dále vytvořením armády, která se měla infiltrovat a zničit Zemi. Se svojí královnou Amaunet zplodil syna Harsesise, který se měl stát jeho novým dokonalým hostitelem, ale dítě bylo ukradeno týmem SG-1 a vyrůstalo v tajnosti na planetě Kheb. Byl zajat a mučen svým nepřítelem goauldem Sokarem, ale uprchl a hledal útočiště na Zemi v naději, že to přinese zkázu Zemi z rukou Sokara. Zemřel na svá zranění, ale jeho tělo bylo vráceno Sokarovi, který ho oživil v sarkofágu a opakované mučil. Jako vězeň Sokara na Netu, převzal identitu Na'onaka, \"Prvního muže\" goa'ulda Bynarra, vládce Netu. Poté, co zabil Bynarra a převzal moc na Netu, zajal tým SG-1. \n\nSe svou novou armádou se Apophis vrátil na Chulak a zaútočil na svůj vlastní svět při pátrání po Harsesisovi, který byl ukryt na Khebu. Založil znovu svou mocenskou základnu, vyvíjel novou třídu bitevní lodi, která byla zničena týmem SG-1 na PX9-757. Vylákal svého nepřítele Heru'ura na Tobin pod záminkou vyjednávání o spojenectví a pak zničil jeho flotilu. Přivedl svou armádu na planetu Vorash, kde zajal Teal'ca a vymyl mu mozek tak, že se Teal'c stal opět Apophisovým \"Prvním mužem\". Nicméně, SG-1 vytvořila supernovu ze slunce blízko planety Vorash a tím zničila Apophisovu flotilu. Při výbuchu slunce se Apophisova mateřská loď dostala mimo galaxii a byla infiltrována replikátory. Když se loď vrátila zpět, SG-1 sabotovala lodní motory a způsobila, že loď havarovala na planetě Delmak. \n\n\n"}
{"id": "723853", "url": "https://cs.wikipedia.org/wiki?curid=723853", "title": "Třída Kitty Hawk", "text": "Třída Kitty Hawk\n\nTřída \"Kitty Hawk\" byla lodní třída letadlových lodí Námořnictva Spojených států s konvenčním (nejaderným) pohonem. V letech 1961–1965 byly do služby zařazeny tři jednotky této třídy. Na ně v roce 1968 navázala loď USS \"John F. Kennedy\" (CV-67), která sice z třídy \"Kitty Hawk\" konstrukčně vycházela, avšak v průběhu stavby prodělala tolik konstrukčních změn, že jí byla přidělena vlastní třída.\n\nCelkem byly postaveny tři jednotky této třídy. Každé plavidlo přitom postavila jiná americká loděnice – New York Shipbuilding v Camdenu ve státě New Jersey, New York Navy Yard v New Yorku a Newport News Shipbuilding v Newport News ve státě Virginia.\n\nJednotky třídy \"Kitty Hawk\":\n\n"}
{"id": "723854", "url": "https://cs.wikipedia.org/wiki?curid=723854", "title": "Ivanité", "text": "Ivanité\n\nBratrstvo poustevníků neboli ivanité poustevníci (\"Congregatio fratrum eremitarum divi Ivani\") byla v 18. století česká římskokatolická řeholní kongregace, pojmenovaná podle legendárního prvního českého poustevníka svatého Ivana, které byli podřízeni poustevníci, do té doby nezávislí na církevních strukturách.\n\nPoustevny byly zřizovány z různých důvodů, některé i řeholními řády či vrchností, v barokní době byla jedním z motivů poustevníků i snaha oprostit se od klášterního společenství. Podle geologa Václava Cílka byli poustevníci té doby více oblíbení než zbožní a k poustevničení se v nouzi uchylovaly i kriminální živly a jejich působení doprovázely leckdy krádeže či pletky, docházelo ke konfliktům s církevní hierarchií i obyčejnými lidmi. To vedlo pražského arcibiskupa Františka Ferdinanda z Khünburgu ke snaze sdružit poustevníky do kontrolované organizace.\n\nRoku 1725 dosáhl arcibiskup Khünburg povolení papeže Klementa XII. a krále Karla VI. k založení řádu. Bratrstvo založil roku 1725 Dominik Antonín Stey (1670–1738), bývalý učitel z Jablonného (dnešního Jablonce), řeholním jménem Pavel od Panny Marie. Zakladatel řádu sepsal \"Poustevnickou reguli svatoivanské kongregace aneb bratrstva\", která knižně vyšla pod názvem \"Lilium Covallium\". Statuta bratrstva schválil pražský arcibiskup Daniel Josef Mayer 28. dubna 1732.\nPoustevníci přijímali řeholní jméno, nosili hřebíčkově hnědý hábit se škapulířem a špičatou kápí, u pasu měli kříž a černý dřevěný růženec na černém koženém opasku, jímž byli přepásáni. Členové žili v poustevnách a žili z rukodělných prací a milodarů, případně pečovali o poutní kostely a kaple jako kostelníci, zvoníci či hrobaři, za což někde dostávali obživu od vrchnosti. Někteří poustevníci se věnovali přírodnímu lékařství, pořádání pobožností s kázáním a zpěvem, malířství, řezbářství, knihvazačství, výrobě brýlí a podobně. Bez svolení vrchnosti nesměli poustevníci opustit poustevnu, neorganizované poustevničení bylo zakázáno.\n\nPoustevny byly například ve Svatém Janu, v Prokopském údolí, na hradě Sloupu, v Teplicích nad Metují, v Přelouči, na Vyšehradě či v Chuchli. Mezi nejvýznamnější poustevny ivanitů patřila poustevna na Křemešníku.\n\nPodle Cílka docházelo i po založení bratrstva záhy k uvolnění mravů i k divokému, neorganizovanému poustevničení. Roku 1768 mělo bratrstvo už jen 32 členů. Roku 1771 byla z mravnostních důvodů nařízena revize řádu.\nMarie Terezie zakázala bratrstvu přijímat nové členy. Josef II. 12. ledna 1782 bratrstvo svým patentem zrušil a poustevnický život zakázal. V době zrušení mělo bratrstvo 83 členů. Poustevníci byli povinni se dostavit v doprovodu příslušného faráře na vrchnostenský úřad, pořídit si světský oděv a ostříhat vousy. V témž roce byly v rámci josefinských reforem zakázány poutě a hudba při veřejných bohoslužbách, v letech 1782–1787 byly rovněž postupně zrušeny kontemplativní řeholní řády.\n"}
{"id": "723858", "url": "https://cs.wikipedia.org/wiki?curid=723858", "title": "Peter Williams", "text": "Peter Williams\n\nPeter Williams (* 31. prosince 1957 v Kingstonu na Jamajce) je jamajský herec, v současnosti žijící v Kanadě. Známý je především rolí Apophise v seriálu \"Hvězdná brána\".\n\n\n"}
{"id": "723866", "url": "https://cs.wikipedia.org/wiki?curid=723866", "title": "Road Trips Volume 4 Number 3", "text": "Road Trips Volume 4 Number 3\n\nRoad Trips Volume 4 Number 3 je koncertní album skupiny Grateful Dead. Nahrávky pocházejí z 20. a 21. listopadu 1973 a vznikly v Denveru, Colorado. Album vyšlo 26. dubna 2011 u Grateful Dead Records. Existuje i verze s bonusovým diskem, ta vznikla 6. prosince 1973 v Clevelandu, Ohio.\n\n"}
{"id": "723870", "url": "https://cs.wikipedia.org/wiki?curid=723870", "title": "Radar v Brdech", "text": "Radar v Brdech\n\nRadar v Brdech byl projekt, který se měl společně s raketami v Polsku stát součástí americké protiraketové základny v Evropě. \nO záměru vybudovat protiraketovou obranu USA v Evropě začala média informovat v létě 2006. Mezi Spojenými státy a Českem probíhaly předběžné konzultace o umístění na počátku 21. století, z úst politiků se však informace k veřejnosti dostaly zřídka. V září 2009 USA oznámily, že od svého záměru na vybudování základny ustoupily.\n\nDůvody pro výstavbu radaru v Česku a raket v Polsku byly proklamovány jako: ochrana bezpečnostních zájmů USA a jejích spojenců v Evropě před společným nepřítelem, kterým má být Írán nebo KLDR. V minulosti se však objevily informace, že ani jeden z těchto států neměl potřebné technologie k výrobě mezikontinentálních balistických raket, které by ohrozily evropský kontinent.\n\nPlány na výstavbu protiraketového deštníku by byly porušením dohod s Ruskem, což vytvořilo napětí s tímto státem. Podle tehdejších informací Ministerstva zahraničních věcí ČR měl deštník v Evropě ochránit téměř polovinu světa (severní část západní polokoule, a převážnou část Evropy). Radar však měl být pod správou USA a nikoliv NATO jejímž je ČR členem.\n\nÚkolem celého systému byla eliminace hrozby zasažením balistickou raketou: radar, který monitoruje raketu, vyšle informaci protiraketové základně, která má za cíl zničit hlavici v její střední části letu.\n\nV září 2009 USA oznámily, že od svého záměru na vybudování základny ustoupily.\n\nMístem radaru měl být kopec Břízkovec, v médiích známý jako „kóta 718,8 m“ (po roce 2016 patří k obci Skořice). \n\nNa krátkou dobu zde aktivisté hnutí Greenpeace vyhlásili mikronárod stát \"Peaceland\" jako součást protestu proti výstavbě základny systému protiraketové obrany. 9. června 2008 skončila demonstrace odvozem všech aktivistů na policejní stanici v Příbrami, když se odmítli legitimovat vojenské policii ČR.\n\n19. ledna 2007 odstartovala formální vyjednávání mezi českou vládou a reprezentací USA. Již od samého počátku prosazoval tehdejší premiér Mirek Topolánek návrh, kdy o radaru rozhodne parlament, nikoli občané v referendu. 28. března 2007 zaslala česká vláda odpověď do USA, ve které se vyslovila pro zahájení oficiálních jednání. Součástí dokumentu byl i požadavek Česka na budoucí začlenění radaru do systému protiraketové obrany NATO.\n\nSituace vlády vzhledem k odmítavému postoji těsné většiny Čechů byla nelehká. Jen několik málo měsíců po odstartování česko-amerických rozhovorů se koalice rozhodla investovat peníze na rozvoj Brdska, zřídila speciální Komisi pro rozvoj Brdska. Vláda odmítala kritiku, že záměrně připravila prostor pro obchod „dáme Vám peníze, když podpoříte radar“.\n\nTehdejší premiér Topolánek slíbil investovat do brdských obcí 1,25 miliardy korun, převážně na infrastrukturu, pitnou vodu a zlepšení podmínek života v těchto obcích. Tento slib nebyl nikdy splněn, vláda do doby pádu Topolánkovy vlády poskytla obcím jen 13,5 milionu korun.\n\n3. dubna 2008 se česká vláda na summitu NATO v Bukurešti i bez podpory většiny parlamentu dohodla s Američany na výstavbě radaru v Brdech. Smlouvu, která měla být původně podepsána již v květnu téhož roku, schválila koalice 21. 5. 2008 na výjezdním zasedání v Teplicích, nakonec ji 8. července 2008 ztvrdili svými podpisy tehdejší ministr zahraničí Karel Schwarzenberg a jeho americká kolegyně Condoleezza Riceová. Kritikou vyjednané smlouvy nešetřil místopředseda SZ Ondřej Liška, podle kterého byla pasáž o začlenění do Aliance příliš stručná. 10. září 2008 pak vláda pod tlakem veřejnosti schválila také „druhou“ doplňkovou smlouvu (SOFA), která vymezuje pobyt amerických vojáků.\n\nDne 27. listopadu 2008 Senát schválil smlouvy, které se týkají radarové základny USA na českém území. Obě dohody podpořilo 49 ze všech 81 přítomných senátorů. Dne 17. března 2009 vláda stáhla smlouvy k radaru ze Sněmovny; neměla k ratifikaci většinu. Podle Topolánka to ale neznamenalo, že by ratifikace končila. Dne 8. května 2009 vládu Mirka Topolánka nahradil úřednický kabinet Jana Fischera, který později uvedl, že o dalším postupu stran radaru rozhodne až nový kabinet. Dne 20. května 2009 ministr zahraničí Jan Kohout řekl tisku, že vláda smlouvy týkající se radaru do Sněmovny nepošle.\n\nVýkonná rada ODS v červenci 2007 potvrdila postoj premiéra Topolánka a referendum i přes velký tlak veřejnosti odmítla. Někteří poslanci vládní koalice však takový názor nesdíleli a hlasování o radaru, ke kterému nikdy nedošlo, komplikovali. Mezi takové patřil lidovecký poslanec Ludvík Hovorka, který si přál referendum. Poté, co republiková rada SZ vydala doporučení svým zákonodárcům, rozhodli se poslankyně Věra Jakoubková a Olga Zubová radar nepodpořit.\n\nS podzimní podporou radaru váhal i místopředseda Senátu za KDU-ČSL Petr Pithart. Kromě Hovorky a Pitharta se zbylí lidovečtí poslanci stavěli k radaru pozitivně, členství ale podmiňovali spoluprací s NATO. Naopak nečekané podpoře se mohla koalice těšit z řad tehdejších přeběhlíků sociálnědemokratické opozice, kteří v tu dobu fakticky podporovali vládu: Miroslav Svoboda, Evžen Snítilý, Petr Wolf.\n\nTehdejší senátor a ministr zahraničí Karel Schwarzenberg vyjadřoval radaru velmi silnou podporu, ačkoliv jeho domovská Strana zelených byla víceméně proti. V únoru 2007 delegáti SZ podpořili „proradarové“ vedení strany a nabídku USA tak neodmítli. Jako podmínku si delegáti kladli součinnost se Severoatlantickou aliancí.\n\nPočátkem května 2007 se západočeští zelení postavili proti rozhodnutí republikové rady a radarovou stanici v ČR odmítli. Toto rebelské křídlo reprezentoval Matěj Stropnický. O 11 měsíců později však republiková rada nabádala své zákonodárce, aby projekt nepodpořili.\n\nVedení sociální demokracie v čele s tehdejším předsedou Jiřím Paroubkem se shodlo, že radar Česká republika nepotřebuje. Socialisté připustili výstavbu radaru pouze za okolností, že systém bude začleněn do struktur Severoatlantické aliance a v Česku proběhne referendum. Prvním pokusem byla snaha o prosazení zákona o obecném referendu, které by se mohlo vztahovat i na radar. Návrh však těsnou většinou neprošel. O dva měsíce později byl však opoziční blok úspěšnější a levici se podařilo ve Sněmovně protlačit návrh na referendum do dalšího čtení. Nápad vyhlásit krajské referendum dostal v říjnu 2008 i hejtman David Rath, ČSSD se v únoru následujícího roku pokusila takový návrh ve Sněmovně uzákonit.\n\nSociální demokraté měli v úmyslu využít i zdržovací taktiky v podobě předání smlouvy k posouzení Ústavnímu soudu. Reagovali tak na krok ODS, která naopak vyhrožovala odmítnutím Lisabonské smlouvy.\nJiří Paroubek byl ochoten udělat vše pro to, aby případná smlouva neprošla. Její schválení parlamentem by ale respektoval.\n\nV srpnu 2006 se expremiér Stanislava Grosse přiznal, že o radaru se poprvé začalo mluvit již za menšinové vlády ČSSD na přelomu let 2000 a 2001. On sám viděl v radaru spíše klady, především vyšší záruku bezpečnosti a odpovědnost vůči NATO.\n\nJiří Paroubek se však ohradil tvrzením, že mu experti z Ministerstva obrany informace o konzultacích zatajovali, navíc nebyl za sociálnědemokratických vlád přijat žádný závazek. Paroubek se o radaru dozvěděl až z americké strany těsně před volbami do Sněmovny v roce 2006. Ze startu vyjednávání obvinil naopak Jiřího Payna z ODS, který o radaru údajně jednal již v roce 2000.\n\nČeský radar vyvolával mezi obyvateli napříč republikou vlnu nevole. Většina obyvatelstva jej považovala za zbytečné zvýšení bezpečnostních rizik pro obyvatelstvo. Obavy, že v případě většího konfliktu například s Ruskem by se radar stal jedním z prvních cílů, byly velmi silné. Rizika pro Českou republiku od zemí jako Írán či KLDR byla vnímána jako velmi malá.\n\nVětšina průzkumů během dvouletého období, kdy se o základně hovořilo, ukázala, že s radarem nesouhlasí v průměru přes 50 % Čechů. Většina respondentů také požadovala také k této otázce referendum (kolem 70 %). Podpora radaru se naopak těšila asi 30 % obyvatelstva. Mezi příznivci radaru byli především voliči ODS, muži a lidé s dobrou životní úrovní. Mezi odpůrci převažovali naopak lidé se špatnou životní úrovní, lidé nad 60 let a ženy. Češi by také v průzkumu z února 2007 nevyměnili radar za zrušení víz do USA.\n\nPrůzkum agentury STEM ze září 2007, který si nechal zpracovat Tomáš Klvaňa ukázal, že pokud by měli Češi více informací, neváhalo by 50 % dotázaných změnit názor. STEM také v květnu 2008 uvedl, že ačkoliv agentury rozdělují obyvatele na velký tábor odpůrců a malý tábor příznivců, jsou tábory odpůrců a příznivců spíše stejně velké. Že názor společnosti není stabilní a víceméně různě kolísá, dokázala v červnu 2008 agentura CVVM. Podle ní počet odpůrců mírně roste na úkor příznivců. Společnost STEM v reakci na prezidenta Klause, že smlouvy o radaru podepíše, uvedla, že s radarem jsou ochotny smířit se 2/3 obyvatel. Podle vlády mohl konflikt mezi Ruskem a Gruzií přesvědčit obyvatele ČR, aby se k otázce radaru postavili kladně. Průzkum CVVM ze října 2008 to však nepotvrdil (základnu podporovalo 30 % obyvatel, 67 % lidí bylo proti).\n\nNázor Čechů nezměnil ani příchod Baracka Obamy do Bílého domu, kterého veřejnost může vnímat jako racionálního a umírněného politika (na rozdíl od svého předchůdce George Bushe).\n\nDne 17. 3. 2007 bylo v obci Trokavec, která byla od počátku nejhlasitějším odpůrcem radaru, vyhlášeno místní referendum. Lidé v místě plánovaného vybudování radaru zásadně odmítli zvýšená rizika spojená s případným útokem na tento strategicky důležitý cíl. Silné byly také obavy ze zdravotních rizik provozování takto silného radaru na blízké obyvatelstvo, vyplývající z toho, že anténní soustava radaru by ve dvanáctitimilisekundových impulzech vysílala výkon řádově v gigawattech. Vláda v reakci na výsledek uvedla, že referendum se konalo předčasně, lidé podle ní ještě neměli dostatek informací.\n\nMezi dalšími obcemi, které uspořádaly místní referenda k radaru, byl Mirošov, Strašice, Hvožďany na Příbramsku (95 % proti), Těně na Rokycansku (98 % proti), Zaječov na Berounsku (98 % proti), Vísky (všech 30 lidí proti radaru, tudíž 100 %). Skořice na Rokycansku zvolily anketu (téměř všichni dotázaní byli proti). Další ankety proběhly také v Mirošově, Strašicích, Příkosicích a Míšově (zde také proběhlo po anketě i místní referendum).\n\nDalší referenda proběhla v obcích Bezděkov pod Třemšínem, Věšín, Sedlec, Volenice, Vranovice, Vševily, Hůrky, Štítov, Láz – celkem ve 22 obcích v Brdech. Ve všech obcích občané s radarem nesouhlasili.\n\nStarostové (Středočeského a Plzeňského kraje) více jak třiceti obcí, které by byly radarem nějak „dotčeny“ se v srpnu 2007 sjeli do Rožmitálu pod Třemšínem, aby jednali o společném postupu. Na návrh trokaveckého starosty Jana Neorala a starosty Příbrami Josefa Řiháka podepsalo 30 starostů zakládací listinu svazu obcí proti radaru. 29. srpna 2007 tak oficiálně vznikla \"Liga starostů proti radaru\". Starosta Strašic Jiří Hahner zvolil jiný postup, když pozval tehdejší ministryni obrany Vlastu Parkanovou do Strašic k jednání. Do sálu, kde se sešlo na 50 starostů, nebyli pořadateli vpuštěni novináři a televize. Na protest proti tomuto nedemokratickému pokusu vyloučit média odešlo 25 starostů před jednáním ze sálu.\n\nNa pozvání Evropského parlamentu se 17. 2. 2009 třicet brdských starostů (z Ligy starostů proti radaru) spolu se 130 občany Brd rozjelo na vlastní náklady třemi autobusy do Bruselu, k veřejnému slyšení v parlamentu. Cestu podpořili hejtmani ČR. Za Ligu starostů vystoupil s projevem proti radaru starosta Jan Neoral.\n\nStarosta obce Trokavec Jan Neoral (nezávislý nestraník, kandidující na listině ČSSD) postavil svoji kandidaturu a kampaň v roce 2008 v krajských volbách do zastupitelstva plzeňského kraje na odporu proti radaru a díky mnoha přednostním hlasům z brdských obcí uspěl.\n\nK radarové stanici se kvůli obecně přijímané vysoké důležitosti vyjadřovali i veřejně činné osobnosti (Věra Chytilová, Jan Kačer, Zdeněk Troška). Ti neváhali zaslat prezidentu republiky a předsedům obou komor parlamentu v červenci 2007 dopis, v němž vyzývali k uspořádání referenda.\n\nJako nejsilnější a nejhlasitější odpůrce protiraketové obrany se angažovala Občanská iniciativa Ne základnám. Důvodem vzniku byla série jednání, která vedli politici a vysoce postavení úředníci za zády svých občanů a odmítání vlády více se zapojit do veřejné diskuze ohledně potenciálních bezpečnostních rizik pro místní obyvatelstvo. Iniciativa nabídla státu vysvětlovací kampaň (za poskytnutí finanční kompenzace 7,5 mil. Kč), která by byla protiváhou k oficiální – vládní – agitaci, jelikož ta bylo podle iniciativy účelově zaměřená.\n\nIniciativa prostřednictvím svých lídrů, mj. Jana Tamáše či mluvčího Jana Májíčka, vyzvala několikrát Topolánkovu vládu k demisi. Lídr Jan Tamáš a jeho kolega Jan Bednář také na několik týdnů zvolili jako formu protestu hladovku.\n\nAngažoval se také (mladí) komunisté, který ke dni 12. března 2007 získal přes 70 tisíc podpisů a o rok a půl později disponoval petičními archy se 180 tisíci podpisy odpůrců základny.\n\nKromě toho protestní akce organizovalo místní obyvatelstvo a samospráva.\n\n4. června 2007, v den příletu tehdejšího prezidenta USA George Bushe, ukončila policie probíhající demonstraci na Hradčanském náměstí z důvodu bezpečnostních opatření.\n\n23. října 2007 zahájil v Příbrami své turné informační autobus Nezákladňák.\n\nU příležitosti 18. výročí pádu komunismu demonstrovalo na pražském Václavském náměstí 1 500 lidí. Protest, při kterém zazněly požadavky na referendum nebo silná kritika vlády, přišli podpořit opoziční politici nebo herečka a bývalá poslankyně Táňa Fischerová.\n11. března 2008 aktivisté zprovoznili i pražskou tramvaj Nezákladňačku.\n\n8. července 2008 protestovali aktivisté na Hradčanském náměstí při příležitosti návštěvy americké ministryně zahraničí Condoleezzy Riceové.\n\nDemonstrovalo se i 17. listopadu 2008: organizátoři tento den spojili s výročím sametové revoluce, tedy dne spojovaného s bojem za demokracii a lidská práva.\n\nV době návštěvy amerického prezidenta Baracka Obamy v Praze (duben 2009) iniciativa Ne základnám zintenzivnila své protesty. \nČeská odnož teroristické organizace Frakce Rudé armády (RAF) pohrozila, že pokud ČR kývne na nabídku USA, podnikne akce, které povedou k vraždám, násilí nebo výbuchům. Administrativa Baracka Obamy však vybudování stabilního radaru v Brdech nepovažuje za strategicky vhodné a projekt pozastavila.\n\nPolská strana začala vyjednávat s USA na přelomu let 2005/2006. Oficiální rozhovory však zahájila až dubnu 2007. Polská vláda požadovala rozmístění raket Patriot, které by zemí ochránili před hrozbou z východu (Rusko, Bělorusko).\n\nTehdejší premiér Jarosław Kaczyński nebral ohledy na tehdejší předsedkyni Rady EU a německou kancléřku Angelu Merkelovou, která požadovala začlenění systému do struktur NATO. Polsko vyslalo vstřícné gesto Rusku, když přišlo s nabídkou pozvat ruské inspektory na protiraketovou základnu. S podobným návrhem přišel také český premiér Mirek Topolánek. \nNa rozdíl od České republiky požadovalo Polsko za umístění raket modernizaci armády. Spolupracovník premiéra Tuska Slawomir Nowak zkritizoval Česko za to, že si podobné ústupky nevymohlo také. Tehdejší prezident USA George W. Bush nabídku polského premiéra Donalda Tuska vyslyšel a vyhověl.\n\n11. prosince 2008 podepsali zástupci Polska a Spojených států smlouvu SOFA, která upravuje podmínky pobytu amerických vojáků na polském území. Dohoda otevřela cestu k rozmístění amerického protiraketového systému Patriot v zemi.\n\n\n"}
{"id": "723871", "url": "https://cs.wikipedia.org/wiki?curid=723871", "title": "Quai des Célestins", "text": "Quai des Célestins\n\nQuai des Célestins (\"Celestýnské nábřeží\") je nábřeží v Paříži. Nachází se ve 4. obvodu.\n\nNábřeží leží na pravém břehu řeky Seiny. Začíná u křižovatky s \"Boulevardem Henri-IV\", kde navazuje na \"Quai Henri-IV\", a končí u mostu Marie a \"Rue des Nonnains-d'Hyères\", odkud pokračuje po proudu \"Quai de l'Hôtel-de-Ville\".\n\nNábřeží bylo pojmenováno v roce 1868 podle bývalého kláštera celestýnů, který se nacházel nedaleko.\n\n\n"}
{"id": "723872", "url": "https://cs.wikipedia.org/wiki?curid=723872", "title": "Allach Juň", "text": "Allach Juň\n\nAllach Juň ( , ) je řeka v Jakutské republice v Rusku. Je dlouhá 586 km. Plocha povodí měří 24 200 km².\n\nPramení v horách jihovýchodně od Verchojanského hřbetu. Téměř v celé své délce protéká po severozápadním okraji Judomomajské pahorkatiny v hluboké a úzké dolině. Na dolním toku vtéká do doliny, kde získává klidný charakter. Ústí zprava do Aldanu (povodí Leny).\n\n\nZdrojem vody jsou sněhové a dešťové srážky. Na jaře stoupá hladina o 3 až 5 m. Průměrný roční průtok vody činí 169 m³/s. Led se na řece udržuje přibližně 200 dní.\n\nPři vysokých vodních stavech je možná vodní doprava. V povodí se vyskytují sypké zlatonosné horniny.\n"}
{"id": "723873", "url": "https://cs.wikipedia.org/wiki?curid=723873", "title": "Road Trips Volume 4 Number 2", "text": "Road Trips Volume 4 Number 2\n\nRoad Trips Volume 4 Number 2 je koncertní album skupiny Grateful Dead. Album vyšlo 1. února 2011 u Grateful Dead Records. Album vzniklo v East Rutherford, New Jersey ve dnech 31. března a 1. dubna 1988.\n\n"}
{"id": "723874", "url": "https://cs.wikipedia.org/wiki?curid=723874", "title": "Drahy (rozhledna)", "text": "Drahy (rozhledna)\n\nDrahy je rozhledna nacházející se jižně od obce Javorník v okrese Hodonín.\n\nSe stavbou této se započalo na podzim 2009 podle projektu slovenské architektky Márie Serdahelyové. 30. listopadu 2009 byla dokončena. Její slavnostní zpřístupnění veřejnosti proběhlo 22. února 2010. Současně s rozhlednou Drahy byla v rámci příhraniční spolupráce „Pozrime sa cez hranice z výšky\" vybudovány dvě rozhledny u Turé Lúce a Brestovci Slovensku. Celkové náklady na vybudování těchto rozhleden dosáhly 195 000 Eur. Dvacetimetrová rozhledna, na kterou vede 106 schodů je ukotvena pomocí ocelových lan.\n"}
{"id": "723875", "url": "https://cs.wikipedia.org/wiki?curid=723875", "title": "Městská autobusová doprava v Břeclavi", "text": "Městská autobusová doprava v Břeclavi\n\nMěstská hromadná doprava v Břeclavi je tvořena 9 autobusovými linkami začleněnými do Integrovaného dopravního systému Jihomoravského kraje pod čísly 561 až 569. Jejím provozovatelem je společnost BORS Břeclav.\n\nUzlem břeclavské MHD je nové autobusové nádraží v bezprostřední blízkosti nádraží vlakového. Odbavení probíhá jako v meziměstské dopravě; cestující nastupují pouze předními dveřmi a jízdní doklady vydává nebo kontroluje řidič.\n\nZákladem MHD v Břeclavi bylo pět autobusových linek směřujících radiálně od železniční stanice Břeclav do vzdálenějších částí města: Linky 1 a 2 přes Poštornou do Charvátské Nové Vsi, linka 3 na jih Poštorné k chemickému závodu Fosfa, linka 4 přes polikliniku a cukrovar do Staré Břeclavi a linka 5 přes Starou Břeclav na odbočku do Ladné, případně až do samotné Ladné. Všechny tyto linky měly druhé rameno vedoucí kolem průmyslových závodů (Gumotex, pila) na městský hřbitov, obsluhované částí spojů (především v době ranní, odpolední a večerní výměny směn; linka 5 celodenně).\nPo výstavbě velkého sídliště Na Valtické na západním okraji města v 80. letech byly tento prostor obsluhující linky 1 a 2 zde posíleny linkou 6, která startovala z autobusového nádraží, a později ještě obráceně vedenou linkou 7 (opět od železniční stanice). Linky 6 a 7 byly v provozu jen v ranní a odpolední špičce pracovních dní.\n\nDoprava byla v této době zajišťována zpravidla vozidly Ikarus 280 (linky 1 a 2), Karosa B 731 (3 až 6) a Karosa C 744 (7). Provozovatelem byl národní podnik ČSAD KNV Brno, dopravní závod 604 Břeclav, roku 1994 privatizovaný na akciovou společnost ČSAD Břeclav.\n\nV 90. letech došlo k výrazné redukci spojů, především byla značně snížena frekvence spojení na linkách 3, 4, 5 a obecně v dopoledním sedle. Na druhé straně bylo na několik let zavedeno spojení linkou 3 na nově otevřený hraniční přechod Poštorná/Reintal (dva spoje denně). Roku 1995 vznikly nové linky: 8 (krátká dopolední linka z autobusového nádraží k poliklinice a nemocnici) a 9 (kombinující trasu linek 3 a 1, provoz jen o víkendu). Současně byly zavedeny kombinované spoje 3/6 (ráno) a 6/3 (odpoledne), úsporně spojující trasy těchto dvou linek. Linka 6 v té době již také téměř výhradně vyjížděla z konečné u železniční stanice.\n\nPro zlepšení dopravní obslužnosti sídliště Na Valtické byla roku 1998 založena na jeho západním okraji nová točna, kam zajížděly nejen linky 1, 2 a částečně 6, 7, ale také nová linka 10, trasovaná jako nejkratší spojení této točny a železniční stanice a provozovaná tak jako 6 a 7 jen ve špičkách pracovních dní. Roku 1999 byly trasy linek 1 a 2, resp. 6 a 7 změněny ze vzájemně inverzních na různě vedené (linka 7 tím získala v zásadě stejnou trasu jako linka 10), ale reálné objezdy vozidel zůstaly stejné, takže spoje linky 1 (resp. 6) na točně (Charv. N. Ves, resp. Valtická) změnily číslo a vracely se jako linka 2 (resp. 7) (a naopak).\n\nV této době začal provozovatel uplatňovat nové barevné schéma (sytě žlutá a tmavě modrá), které především na nově pořizovaných vozidlech nahradilo klasickou červenou a bílou.\n\nK 1. 1. 2001 byla ČSAD Břeclav přejmenována na BORS Břeclav, a.s. (\"Bors\" podle jednoho z rytířů kulatého stolu). Vozový park byl a je obměňován různými modely různých výrobců (Karosa, resp. Irisbus; Mercedes-Benz). Městské i meziměstské autobusy mají jednotné žluto-modré barevné provedení. \n\nV této době se proměnil i systém odbavení - namísto původního městského standardu (nástup a výstup všemi dveřmi, kontrola jízdních dokladů prostřednictvím revizorů) byl zaveden meziměstský způsob, kdy lze nastupovat jen předními dveřmi a jízdenky kontroluje řidič. Tato změna eliminovala jízdu bez dokladu a ušetřila náklady na přepravní kontrolu, ale přinesla značné zdržování spojů na trase.\n\nDošlo také ke změnám na linkách. Jejich počet byl opět redukován na 7; spoje linky 9 byly převedeny pod linku 3, linka 10 byla nahrazena vyšší frekvencí linek 6 a 7, které byly opět de facto přetrasovány na inverzní, ale opačně než předtím, zatímco linky 1 a 2 se vrátily k původním trasám. K další změně dochází roku 2005, kdy je obnovena linka 8, avšak v trase podobné dřívější lince 9 (nyní kombinace linek 6-3-7), a linky 6 a 7 začínají nově jezdit v řidším intervalu také dopoledne a večer. Linky 1 a 2 jsou opět převedeny na vzájemně různé trasy, tentokrát ale už i prakticky (nedochází ke změně čísla linky na točně). Linka 3 je omezena na špičkový provoz a je zrušeno zajíždění k hraničnímu přechodu. Linky 2 a 8 v pracovních dnech nově jedou v obou směrech závlekem přes polikliniku (jako dosud pouze linka 4).\n\nRoku 2006, v reakci na osamostatnění místní části Ladná od Břeclavi, je zrušeno zajíždění linky 5 do Ladné (nahrazeno novou meziměstskou linkou). Roku 2008 byla zavedena nová linka 9, spojující západní místní části (Poštorná, Charv. N. Ves) s novým obchodním areálem na severovýchodním okraji města (při odbočce na Ladnou, zastávka \"Křižovatka Ladná\"). Je to první břeclavská linka MHD, která nevede přes železniční ani autobusové nádraží.\n\nOpticky výraznou změnu přineslo v prosinci 2008 zaintegrování břeclavské MHD do Integrovaného dopravního systému Jihomoravského kraje (tarifní zóna 575). Jelikož linková čísla 1-9 byla již v tomto systému obsazena tramvajovými linkami v Brně, musely být břeclavské linky přečíslovány a bylo jim přiděleno předčíslí 56- (licenční čísla jsou v rozmezí 745561–745569). V jízdním řádě však k žádným podstatným změnám nedošlo.\n\nDíky zaintegrování je od této doby možné používat pro cestování MHD Břeclav přestupní jízdenky IDS JMK. Zóna 575 má nicméně zvláštní režim, kdy nelze používat nejlevnější úsekové jízdenky. Touto výjimkou je zajištěna nejlevnější přeprava držitelům čipových karet společnosti BORS.\n\nK další významnější změně došlo až na konci září 2014, kdy byl při příležitosti Národního dne železnice otevřen v Břeclavi nový přestupní terminál IDS JMK. Ten nahradil staré autobusové nádraží (využívané vesměs meziměstskými linkami) i stanici MHD před budovou železniční stanice, a nové autobusové nádraží je tak od té doby společným terminálem pro městskou i meziměstskou autobusovou dopravu v Břeclavi. V jízdních řádech je tato stanice pojmenována \"Břeclav, autobusové nádraží\". Původní zastávka MHD \"Břeclav, železniční stanice\" zanikla, nicméně nová autobusová stanice leží bezprostředně u prvního nástupiště vlakové stanice.\n\nV roce 2015 jezdí autobusové linky břeclavské MHD po těchto trasách:\n\nPro účely MHD lze v Břeclavi ještě využívat břeclavských úseků meziměstských linek 542 a 570-574:\n\nNa městské linky jsou nasazovány tyto typy autobusů:\nV dopoledních hodinách jsou nasazovány na městské linky i tyto typy autobusů:\n\n\n"}
{"id": "723876", "url": "https://cs.wikipedia.org/wiki?curid=723876", "title": "Square Henri-Galli", "text": "Square Henri-Galli\n\nSquare Henri-Galli je square v Paříži ve 4. obvodu. Je pojmenováno podle Henri Galliho (1854-1922), francouzského novináře a politika období Třetí republiky. Náměstí bylo založeno v roce 1925.\n\nSquare má rozlohu 2 000 m a trojúhelníkovitý tvar. Ohraničují ho \"Boulevard Henri-IV\", \"Quai Henri-IV\" a \"Quai des Célestins\". Leží u Seiny naproti ostrovu sv. Ludvíka. V rohu, který tvoří \"Boulevard Henri-IV\" a \"Quai Henri-IV\", se nacházejí pozůstatky jedné z osmi věží Bastily. Jedná se o základy věže, které byly nalezeny v roce 1899 během výstavby linky 1 pařížského metra v úrovni domu č. 1 na \"Rue Saint-Antoine\". Pozůstatky byly rozebrány a znovu složeny na současném místě.\n\n"}
{"id": "723877", "url": "https://cs.wikipedia.org/wiki?curid=723877", "title": "Dálnice A11 (Francie)", "text": "Dálnice A11 (Francie)\n\nDálnice A11 (: \"Autoroute A11\"), nazývaná \"L'Océane\" je francouzská dálnice, která spojuje Paříž s Nantes. Její celková délka je 343 km. Začíná u obce Ponthévrard v regionu Île-de-France, kde odbočuje z dálnice A10 spojující Paříž s Bordeaux. Končí u města Nantes, kde se napojuje na A844, která je součástí obchvatu města.\nVelká města u dálnice A11 jsou Chartres, Le Mans a Angers. Dálnice prochází regiony Île-de-France, Centre-Val de Loire a Pays de la Loire.\n\nV úseku křížení s A10 až Le Mans je součástí evropské silnice E50, v úseku Le Mans – Angers evropské silnice E501 a v úseku Angers – Nantes evropské silnice E60.\n\n\n"}
{"id": "723878", "url": "https://cs.wikipedia.org/wiki?curid=723878", "title": "Road Trips Volume 4 Number 1", "text": "Road Trips Volume 4 Number 1\n\nRoad Trips Volume 4 Number 1 je koncertní album skupiny Grateful Dead. Album vyšlo 16. listopadu 2010 u Grateful Dead Records. Nahrávky pocházejí z 23. a 24. května 1969.\n\n"}
{"id": "723879", "url": "https://cs.wikipedia.org/wiki?curid=723879", "title": "Quai d'Anjou", "text": "Quai d'Anjou\n\nQuai d'Anjou je nábřeží v Paříži. Nachází se ve 4. obvodu na ostrově svatého Ludvíka.\n\nNábřeží vede po severním okraji ostrova podél Seiny mezi mosty Sully a Marie. Začíná na severovýchodním okraji ostrova u křižovatky s ulicí \"Rue Saint-Louis-en-l'Île\" a končí na křižovatce s \"Rue des Deux-Ponts\", odkud dále pokračuje \"Quai de Bourbon\".\n\nVýstavba nábřeží začala v roce 1614 pod vedením architekta Christopha Marie v prostoru bývalého ostrova Vaches (dnes připojeném k ostrovu sv. Ludvíka) a dokončena v roce 1647.\n\nVýchodní část nábřeží byla pojmenována Anjou na počest královské rodiny, především Gastona Orleánského, vévody z Anjou a bratra Ludvíka XIII. a západní část Alençon podle francouzského města. V roce 1780 byly obě části pojmenovány \"Quai d'Anjou\". V roce 1792 bylo nábřeží přejmenováno na \"Quai de l'Union\", ale v roce 1803 získalo zpět svůj původní název.\n\n\n"}
{"id": "723885", "url": "https://cs.wikipedia.org/wiki?curid=723885", "title": "Road Trips Volume 3 Number 4", "text": "Road Trips Volume 3 Number 4\n\nRoad Trips Volume 3 Number 4 je koncertní album skupiny Grateful Dead. Album vzniklo ve dnech 6. - 7. května 1980 v State College, Pensylvánie. Album vyšlo 7. září 2010 u Grateful Dead Records.\n\n"}
{"id": "723887", "url": "https://cs.wikipedia.org/wiki?curid=723887", "title": "Čch'-čou", "text": "Čch'-čou\n\nČch'-čou ( , pchin-jinem \"Chízhōu\") je městská prefektura v Čínské lidové republice. Leží v provincii An-chuej a na ploše 9423 čtverečních kilometrů zde žije půldruhého milionu obyvatel.\n\nČch'-čou na severozápadě sousedí s An-čchingem, na severovýchodě s Tchung-lingem a Wu-chu, na východě s Süan-čchengem, na jihovýchodě s Chuang-šanem a na jihozápadě s provincií Ťiang-si.\n"}
{"id": "723891", "url": "https://cs.wikipedia.org/wiki?curid=723891", "title": "Emil Paulin", "text": "Emil Paulin\n\nEmil Paulin (31. května 1896 – ???) byl český fotbalista, záložník, československý reprezentant. Za československou reprezentaci odehrál 1.7.1923 přátelský zápas s Rumunskem v Kluži, který skončil výhrou 6-0. Měl vynikající kopací techniku, většinu svých branek vstřelil z přímých kopů. Jeho bratr byl Jan Paulin.\n\n"}
{"id": "723895", "url": "https://cs.wikipedia.org/wiki?curid=723895", "title": "Chocholík (rozhledna)", "text": "Chocholík (rozhledna)\n\nChocholík je rozhledna nacházející severozápadně od obce Drnovice v okrese Vyškov.\n\nPůvodní stavbou na stejnojmenném kopci nad Drnovicemi byla dřevěná vyhlídka, která sloužila jako triangulační bod, ta však zanikla před rokem 1990. V roce 2008 bylo městským zastupitelstvem, na popud Jaroslava Dvořáka, rozhodnuto o postavení nové rozhledny. Záměr byl proveden v druhé polovině roku 2010. Celkové náklady na stavbu dosáhly 6,4 milionu Kč. Slavnostní otevření proběhlo 1. května 2011. Jedná se o 26metrovou stavbu s trojúhelníkovým půdorysem a točitým schodištěm s 144 schody. Částečně zastřešená vyhlídková plošina se nachází v 23 metrech nad zemí.\n\n"}
{"id": "723896", "url": "https://cs.wikipedia.org/wiki?curid=723896", "title": "Jan Paulin", "text": "Jan Paulin\n\nJan Paulin (11. února 1897 Prostějov – 8. listopadu 1978) byl český fotbalista, obránce, československý reprezentant.\n\nZa československou reprezentaci odehrál 28. 6. 1926 přátelský zápas s Jugoslávií, který skončil výhrou 6:2. Jeho bratr byl fotbalista Emil Paulin.\n\n"}
{"id": "723898", "url": "https://cs.wikipedia.org/wiki?curid=723898", "title": "Čchu-čou", "text": "Čchu-čou\n\nČchu-čou ( , pchin-jinem \"Chúzhōu\") je městská prefektura v Čínské lidové republice. Leží ve východní části provincie An-chuej. Má plochu přes 13 tisíc kilometrů čtverečních a žije zde bezmála čtyři miliony obyvatel.\n\nČchu-čou sousedí na jihozápadě s Che-fejem, hlavním městem provincie, na západě s Chuaj-nanem, na severozápadě s Peng-pu a na jihu s Čchao-chu. Celou svou východní hranicí sousedí s provincií Ťiang-su.\n"}
{"id": "723899", "url": "https://cs.wikipedia.org/wiki?curid=723899", "title": "Road Trips Volume 3 Number 3", "text": "Road Trips Volume 3 Number 3\n\nRoad Trips Volume 3 Number 3 je koncertní album skupiny Grateful Dead, vydané 14. června 2010 u Grateful Dead Records. Album bylo nahráno 15. května 1970 ve Fillmore East v New York City.\n\n"}
{"id": "723901", "url": "https://cs.wikipedia.org/wiki?curid=723901", "title": "Renata Schmiedbergerová", "text": "Renata Schmiedbergerová\n\nMUDr. Renata Schmiedbergerová (dívčím příjmením Quittová) je česká dermatoložka. Do září roku 2011 působila jako primářka Dermatovenerologické kliniky Nemocnice Na Bulovce a v letech 1999 až 2004 dokonce jako její přednostka. Od té doby je zaměstnána na kožním oddělení pražské Kliniky Jana Leštáka. Jako pedagog přednáší na 2. lékařské fakultě Univerzity Karlovy a své znalosti předává také na seminářích a konferencích. Angažuje se též v problematice melanomu lidské kůže.\n\n\n"}
{"id": "723902", "url": "https://cs.wikipedia.org/wiki?curid=723902", "title": "Nachal Arnav", "text": "Nachal Arnav\n\nNachal Arnav ( נחל ארנב) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce přes 400 metrů v neosídlené a hornaté pouštní krajině, severně od města Arad, na východ od hory Har Checron. Vede pak jihovýchodním směrem, přičemž se postupně zařezává do okolního terénu. Ze severovýchodu míjí horu Har Badar. Na západním úpatí hory Har Namer ústí zprava do vádí Nachal Šafan, které jeho vody odvádí do povodí Mrtvého moře.\n\n"}
{"id": "723904", "url": "https://cs.wikipedia.org/wiki?curid=723904", "title": "Dárkový poukaz", "text": "Dárkový poukaz\n\nDárkový poukaz je cenina s určitou monetární (peněžní) hodnotou, kterou lze využít k úhradě služeb nebo zboží. Jak z názvu plyne, využívá se většinou místo konkrétního dárku tak, že obdarovaný může poukazem uhradit jim vybrané zboží či služby. Dárkové certifikáty tak eliminují riziko \"nevhodného\" dárku (typicky pět vysavačů svatebním darem).\n\nDárkový poukaz může být proprietární - jeho vydavatel i akceptant je tentýž subjekt (obchod vydá své vlastní dárkové poukazy), a nebo otevřený - vydavatel i akceptant se liší a akceptantů je většinou více (typickým příkladem je např. Flexi Pass vydávaný Sodexo).\n\nDárkové poukazy lze běžně zakoupit u subjektů, které jsou jejich vydavateli, nebo na specializovaných portálech, které soustředí dostupnou nabídku trhu přehledně na jednom místě.\n\n"}
{"id": "723906", "url": "https://cs.wikipedia.org/wiki?curid=723906", "title": "Cesta do pekel", "text": "Cesta do pekel\n\nCesta do pekel je název více autorských děl v oblasti umění a zábavy:\n\n"}
{"id": "723907", "url": "https://cs.wikipedia.org/wiki?curid=723907", "title": "Karel Kužel", "text": "Karel Kužel\n\nKarel Kužel (* 28. srpna 1899 Vídeň) byl český fotbalista, útočník, československý reprezentant. \n\nHrál za SK Slavia Praha, kam přišel z Vídně.\n\nZa československou reprezentaci odehrál 1. července 1923 přátelský zápas s Rumunskem, který skončil výhrou 6-0. Gól v něm nedal.\n\n"}
{"id": "723910", "url": "https://cs.wikipedia.org/wiki?curid=723910", "title": "Cesta do pekel (film, 2009)", "text": "Cesta do pekel (film, 2009)\n\nCesta do pekel (anglicky Give 'Em Hell, Malone) je americký kriminální thriller žánru neo-noir režiséra Russella Mulcahyho z roku 2009 podle předlohy Marka Hosacka. \n\nHlavní role ztvárnili Thomas Jane jako bývalý soukromý detektiv Malone, Ving Rhames v pozici jeho protihráče – nájemného vraha a atraktivní brunetku Evelyn si zahrála španělská herečka Elsa Patakyová. \n\nAmerický alternativní název filmu zní \"Malone\", český pak \"Cesta do pekla\".\n\nMalone (Thomas Jane) je alkoholik a bývalé soukromé očko, jemuž nevadí zabíjet. Od Murphyho získal novou zakázku, a to zmocnit se jednoho kufříku. Při akci zjišťuje, že není jediným zájemcem a ve jménu cíle musí zabít několik protihráčů. Během přestřelky utrží kulku do ramene, jedno z mnoha zranění, které mu pravidelně ošetřuje senilní matka žijící v zapadlém domově důchodců. \n\nZe zvědavosti kufřík otevírá, nic zajímavého nenalézá, až na malého dřevěného slona, jehož nazve „symbolem lásky“. Ze zatím nezjevných důvodů chce za každou cenu zjistit, jak se jmenuje objednavatel zakázky. U Murphyho jej kontaktuje atraktivní brunetka Evelyn (Elsa Patakyová) s historkou, že měla kufřík vyzvednout a předat vyděračům. V opačném případě zemře její bratr Sammy (Mark Hosack). Oba se tedy vydávají na smluvené místo v zábavním parku. Sammy je v něm zabit na kolotoči a kufřík v bludišti získává drobná asiatská vražedkyně dětského vzhledu Mauler (Chris Yen). Ona, stejně jako další nájemní vrazi pracují pro podnikatele z podsvětí Whitmora (Gregory Harrison) s rozkazem přivést kufřík a Malona. Mezi najaté vrahy patří i „balvan“ Boulder (Ving Rhames) a pyroman pan Zápalka (Doug Hutchison), jenž od Murphyho vyzvídá Malonovo bydliště a následně jej upaluje. \n\nEvelyn, která vyslechla celou scénku u Murphyho, se do Maloryho bytu dostává dříve a snaží se jej varovat. Po prvním fyzickém souboji s najatými Whitmorovými gorilami se oba snaží odhalit jeho doupě. Poté, co zpěvák sentimentálních písní Frankie (French Stewart) během vystoupení v domově důchodců spatří Malonyho, okamžitě informuje zabijáky a následuje další tvrdý střet. Ex-očkovi dochází, kdo prozradil místo jeho pobytu a od zpěváka se dozvídá, že mrtvý Sammy žádnou sestru určitě neměl. \n\nTo mění situaci, Evelyn lhala. Po zběsilé automobilové jízdě bez bezpečnostního pásu přichází brunetka s novou historkou, v níž tvrdí, že pracovala pro Whitmora jako děvka, se Sammym otěhotněla a nyní má v úmyslu ho zastřelit. \n\nV nočním zábavním parku, kde se měl Whitmore objevit na schůzce, je přítomen také Malone, kterého omámí otrávená jehla z foukačky Mauler. Probouzí se svázaný až na jevišti divadla, kde se z něho snaží získat informaci o kufříku jak Asiatka, tak pan Zápalka. Neúspěšně, oba jsou zlikvidováni. \n\nMalone následně přepadá Bouldera v jeho autě s rozkazem, aby jej dovezl k šéfovi. Ve Whitmorově kanceláři je v danou chvíli přítomna Evelyn, kterou podnikatel bez zaváhání zastřeluje. \n\nZáhadná snaha objevit zadavatele zakázky je odhalena. Malý slon – „symbol lásky,“ je hračka Malonova syna. Historka o dávném povraždění jeho rodiny byla vymyšlená. Měla za cíl ochránit nejbližší. Whitmore se nyní svěřuje s plánem, v němž chtěl přinutit Malona zlikvidovat všechny jeho spolupracovníky, kteří znali jeho pochybnou minulost, aby mohl začít nový čestný život. Boulderovi dochází, že je také jedním z těch, o nichž mluvil a Whitmora omráčí. Malone po něm požaduje s pistolí v ruce adresu pobytu unesené rodiny. Whitmore mu sděluje pouze první čtyři čísla telefonu a slib, že zbytek dostane, až bude venku z města. Přesto je zastřelen. \n\nV poslední scéně filmu zkouší Malone vytáčet z pouličního automatu všechny varianty zbylých \nčíselných kombinací. Nakonec se mu daří dovolat na správnou adresu, kde se ozývá hlas syna a poté i ženy. Neodpovídá, mlčí a zavěšuje. Odchází po ulici do neznáma.\n\n26. ledna 2010 byl film vydán na DVD a Blu-ray.\n\n"}
{"id": "723911", "url": "https://cs.wikipedia.org/wiki?curid=723911", "title": "Julien Offray de La Mettrie", "text": "Julien Offray de La Mettrie\n\nJulien Offray de La Mettrie [\"žylien ofré de la metrí\"] (23. listopadu 1709 Saint-Malo – 11. listopadu 1751 Postupim) byl francouzský lékař a osvícenský filosof.\n\nVystupoval jako radikální ateista a byl proto vyhnán jak ze své francouzské domoviny, tak z nizozemského exilu. Nakonec ho k sobě povolal pruský král Fridrich II. Veliký (Voltaire žertovně podotýkal, že jako „dvorního ateistu“). Jakožto filosof byl představitel osvícenského materialismu. Vycházel z Descarta a z Lockova senzualismu. Oproti Descartovi ovšem myslí, že jsoucno je pouze jedna podstata (hmota). Tato hmota se vždy projevuje v pohybu a různých formách (tedy není mrtvá, jak ji chápali předchozí mechanisté). Myšlení u člověka není projevem ducha, či duše, ale je to pouze jedna z funkcí těla. Zároveň neexistuje bůh jako princip pohybu, protože hmota si tento princip nese sama o sobě. Naopak hypotéza boha brzdí rozvoj vědeckého poznání. V etice odmítá pocit viny apod. jako zbytečné sebetrýznění, z pocitů doporučuje nebránit se jenom štěstí. Julien Offray de La Mettrie zemřel na přejedení při hostině,která se pořádala na jeho počest. \n\nJeho nejdůležitější spisy jsou \"L’homme machine\" (\"Člověk stroj\"), \"Discours sur le bonheur\" (\"Rozprava o štěstí\"), \"Anti-Sénèque\" (\"Anti-Seneka\"), které napsal v roce 1748.\n\nVšechny filozofické spisy J.–O. de La Mettrie (\"Oeuvres philosophiques. Sive in unum collecta, sive separata\") zařadila církev na Index zakázaných knih.\n\n\n\n"}
{"id": "723913", "url": "https://cs.wikipedia.org/wiki?curid=723913", "title": "Rudolf Dolejší", "text": "Rudolf Dolejší\n\nRudolf Dolejší (21. května 1907 Vinohrady – 27. září 1977) byl český fotbalista, obránce, československý reprezentant.\n\nZa československou reprezentaci odehrál 28. června 1926 přátelský zápas s Jugoslávií, který skončil výhrou 6-2, gól v něm nedal. Hrál za Rapid Praha a od roku 1926 za AC Sparta Praha.\n\n"}
{"id": "723915", "url": "https://cs.wikipedia.org/wiki?curid=723915", "title": "Oklahoma (rozcestník)", "text": "Oklahoma (rozcestník)\n\nOklahoma může být:\n\n\n"}
{"id": "723916", "url": "https://cs.wikipedia.org/wiki?curid=723916", "title": "Nachal Adaša", "text": "Nachal Adaša\n\nNachal Adaša ( נחל עדשה) je vádí na Západním břehu Jordánu a v jižním Izraeli, na severovýchodním okraji Negevské pouště, respektive v Judské poušti.\n\nZačíná na Západním břehu Jordánu v nadmořské výšce okolo 800 metrů, východně od izraelské osady Bejt Jatir a Susja. Jde o řídce osídlenou pouštní krajinu. Vádí pak směřuje k jihovýchodu, prudce klesá a zeřezává se do okolního terénu. Míjí rozptýlené beduínské osídlení. Pak vstupuje na území Izraele v jeho mezinárodně uznávaných hranicích. Z jihozápadu míjí vrch Giv'at Adaša, pak vrchy Har Tar a Har Chardon. Od severu sem přitéká vádí Nachal Betach, od jihozápadu Nachal Chardon a Nachal Nazir. Potom vádí u úpatí hory Har Ce'elim uhýbá k východu, přičemž se dále zařezává do kaňonu. Od severu sem přitéká vádí Nachal Chacron. Na dolním toku přijímá ještě od severozápadu vádí Nachal Badar a ústí zprava do vádí Nachal Šafan, které jeho vody odvádí do povodí Mrtvého moře.\n\n"}
{"id": "723920", "url": "https://cs.wikipedia.org/wiki?curid=723920", "title": "Eduard Krčma", "text": "Eduard Krčma\n\nEduard Krčma (25. dubna 1898 Pardubice – 17. září 1960) byl český fotbalista, obránce, československý reprezentant.\n\nS fotbalem začínal v klubu SK Pardubický team, z něhož začátkem 20 let přestoupil do SK Pardubice. Patřil do legendární osy týmu Krčma – Ženíšek – Svoboda, která ve dvacátých letech 20. století táhla tento přední východočeský klub. Do národního týmu byl ke svému jedinému oficiálnímu utkání nominován v roce 1926 právě z pardubického SK, jehož barvy hájil až do roku 1934. Na sklonku své kariéry se stal trenérem SK Explosia Semtín, občas plnil roli hrajícího trenéra, stalo se tak dokonce ještě v roce 1943, tedy ve věku 45 let.\n\n<br>Civilním zaměstnáním byl Eduard Krčma úředníkem v bankovním domě Otto Resch, v pozdějších letech byl správcem tenisových kurtů LTC Pardubice.\n\nZa československou reprezentaci odehrál 17. ledna 1926 přátelský zápas s Itálií, který skončil prohrou 1–3. Gól nedal, ale debutoval ve stejném utkání, jako proslulý brankář František Plánička. Často se objevoval v amatérském výběru, případně ve výběru Východočeské fotbalové župy.\n\n\n"}
{"id": "723926", "url": "https://cs.wikipedia.org/wiki?curid=723926", "title": "Krčma", "text": "Krčma\n\nKrčma může znamenat:\n\n\n\n"}
{"id": "723928", "url": "https://cs.wikipedia.org/wiki?curid=723928", "title": "Nick Ut", "text": "Nick Ut\n\nHuỳnh Công Út známý jako Nick Ut, (* 29. března 1951) je vietnamsko-americký fotograf pracující pro agenturu Associated Press (AP) z Los Angeles, Kalifornie. Jeho nejznámější fotografií je snímek Phan Thị Kim Phúc, kterou zachytil jako nahou 9letou dívku popálenou napalmem běžící směrem k fotoaparátu po silnici u vesnice Trang Bang v průběhu vietnamské války. Snímek získal v témže roce cenu World Press Photo a o rok později také Pulitzerovu cenu. Druhou jeho známou fotografií je plačící Paris Hiltonová sedící v policejním autě.\n\nNarodil se v provincii Long An ve Francouzské Indočíně a pro Associated Press začal fotografovat, když mu bylo 16 let, krátce poté, co byl ve Vietnamu zabit jeho starší bratr Huynh Thanh My pracující také pro agenturu AP. Ut sám byl ve válce zraněn třikrát. Od té doby pracoval pro Associated Press v Tokiu, Jižní Koreji a Hanoi a stále udržuje kontakt s Kim Phúcovou, která v současnosti (2011) žije v Kanadě.\n\nPřed odevzdáním filmu s fotografií Kim do redakce, ji odvezl do nemocnice. Zveřejnění snímku se zdrželo kvůli debatě předsednictva AP o možnosti publikování nahé dívky na veřejnosti. Absolutně zamítavá stanoviska byla nejdříve především kvůli zobrazení nahé dívky zepředu.\n\nSnímek \"Dívka z Trang Bang\" pořídil autor 8. června 1972 na silnici u vesnice Trang Bang, asi 40 km severozápadně od Saigonu. Fotograf Ut pracoval tehdy jako součást americké armády, se kterou se na frontě pohyboval – Spojené státy se podílely na vietnamské válce s cílem zabránit šíření komunismu. Snímek byl určen americké veřejnosti, která účast své armády ve Vietnamu kritizovala stále více. Oblétla celý svět a často byla publikována s různými ořezy.\n\nNěkolik svědků dosvědčilo, že američtí vojáci tehdy bojovali za vesnicí proti příslušníkům severovietnamských jednotek. Napalmová bomba byla svržena na vesnici omylem a navíc leteckými silami Jižního Vietnamu.\n\nFotografie se stala symbolem hrůz a netěstí války, ve které trpí civilní obyvatelstvo a děti, a vyvolala hluboké procitnutí amerického veřejnoprácního mínění. Snímek také demonstruje význam válečných reportérů, kteří utvářejí vizuální paměť konfliktu.\n\nFotografie byla součástí výstavy \"Kontroverze; Právní a etická historie fotografie;\", kterou připravilo Musée de l’Elysée a proběhla na podzim 2011 v Galerii Rudolfinum, Praha.\n\nAudio nahrávka s prezidentem Richardem Nixonem během jeho rozhovoru s náčelníkem štábu H. R. Haldemanem vyplývá, že Nixon pochyboval o pravdivosti fotografie a přemítal, jestli nemůže být „zfixlovaná“. V souvislosti s vydáním toho audiozáznamu Nick Ut komentoval:\n\nUt je občanem Spojených států, je ženatý a má dvě děti. Žije v Los Angeles a zůstává fotografem AP. Jeho fotografie plačící Paris Hiltonové na zadním sedadle v losangelském šerifově autě pořízené dne 8. června 2007, byly zveřejněny po celém světě. Nicméně, Ut fotografoval Hilton po boku fotografa Karla Larsena. Objevily se dvě fotografie a právě ta slavnější fotografie Hiltonové byla připočítána Utovi přesto, že ji pořídil Larsen.\n\n\n\n"}
{"id": "723929", "url": "https://cs.wikipedia.org/wiki?curid=723929", "title": "Kurátor sbírky", "text": "Kurátor sbírky\n\nKurátor sbírky (kurátor sbírkového fondu, kustod sbírky) je odborník, který se stará o sbírku např. knihovny, galerie, muzea či archivu. Mezi jeho povinnosti patří rozhodování o pořízení nových děl, výzkum související s objekty sbírky, interpretace shromážděných děl, tvorba jejich popisů, katalogů apod.\n\nV menších institucích to může být právě kurátor, kdo nese výhradní odpovědnost za akvizici sbírkových předmětů a péči o ně. Kurátor rozhoduje o tom, jaké předměty se pořídí, dohlíží na péči o ně a na jejich dokumentaci, zajišťuje řádné zabalení sbírkových předmětů před jejich převozem, provádí výzkum a sdílí jeho výsledky s veřejností a akademickou obcí prostřednictvím výstav a publikací. Ve velmi malých muzeích, založených dobrovolníky, je často kurátor jediným placeným zaměstnancem.\n\nVe větších institucích je kurátor především \"předmětovým specialistou\", od něhož se očekává, že bude rozhodovat o akvizici sbírkových předmětů a provádět výzkum. Tyto instituce mohou mít více kurátorů, z nichž je každý přiřazen k určité oblasti sbírek (např. kurátor starověkého umění, kurátor grafiky a kresby atd.) a často podřízených \"hlavnímu kurátorovi\". V těchto organizacích mohou na fyzickou péči o sbírky dohlížet vedoucí muzejních sbírek nebo \"muzejní konzervátoři\" a dokumentace a administrativní záležitosti (např. pojištění a půjčky) budou zpracovávány \"muzejním registrátorem\".\n"}
{"id": "723930", "url": "https://cs.wikipedia.org/wiki?curid=723930", "title": "Lokčim", "text": "Lokčim\n\nLokčim, Lokšma, Longima, Ločkim ( , , příp. , ) je řeka v jižní části Komiské republiky v Rusku. Je dlouhá 272 km (od pramene řeky Baďju 322 km). Povodí řeky je 6600 km².\n\nÚstí zleva do Vyčegdy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 53 km od ústí činí 51,6 m³/s. Zamrzá na konci října až na začátku listopadu a rozmrzá v dubnu.\n\nJe splavná pro vodáky. Vodní doprava je možná k přístavu Lopydino v délce 153 km.\n"}
{"id": "723931", "url": "https://cs.wikipedia.org/wiki?curid=723931", "title": "Nachal Betach", "text": "Nachal Betach\n\nNachal Betach ( נחל בטח) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 600 metrů u hory Har Betach nedaleko od hranic Západního břehu Jordánu, v kopcovité a neosídlené pouštní krajině. Vádí pak směřuje k jihu, prudce klesá a zeřezává se do okolního terénu. U vrchů Har Tar a Har Chardon ústí zleva do vádí Nachal Adaša, které jeho vody odvádí do povodí Mrtvého moře.\n\n"}
{"id": "723934", "url": "https://cs.wikipedia.org/wiki?curid=723934", "title": "Playing in the Shadows", "text": "Playing in the Shadows\n\nPlaying in the Shadows je třetí studiové album rappera Example, které bylo vydané 4. září 2011 pod labelem Ministry of Sound. Example opět spolupracoval pouze s producentmi elektronické hudby tudíž album obsahuje pouze sólové skladby (kromě písně \"Natural Disaster\", kde přizval interpreta Laidback Luke).\n\nI toto album je vesměs elektronicky a tanečně orientované, avšak znamená veliký skok do žánru dubstep. V porovnání s jeho předchozím albem, Example popsal jeho nové album jako více temné (“dark, epic beast”) a k produkci si přizval dubstepovou skupinu Nero, ale také Skream, Michaela Woodse, Brookes Brothers, Dirty South, Faithless a také Chase & Status.\n\nV albu jsou zahrnuty písně, které předtím byly vydané jako singly\n\n"}
{"id": "723935", "url": "https://cs.wikipedia.org/wiki?curid=723935", "title": "Nachal Chardon", "text": "Nachal Chardon\n\nNachal Chardon ( נחל חרדון) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 600 metrů, západně od hory Har Tar. Jde o neosídlenou pouštní krajinu. Vádí pak směřuje k jihovýchodu, prudce klesá a zařezává se do okolního terénu. Míjí horu Har Tar a pak z jihu a jihovýchodu obchází horu Har Chardon. Zde ústí zprava do vádí Nachal Adaša, které jeho vody odvádí do povodí Mrtvého moře.\n\n"}
{"id": "723938", "url": "https://cs.wikipedia.org/wiki?curid=723938", "title": "Nachal Nazir", "text": "Nachal Nazir\n\nNachal Nazir ( נחל נזיר) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 550 metrů, severně od hory Har Gavnunim. Jde o neosídlenou pouštní krajinu. Vádí pak směřuje k severovýchodu, prudce klesá a zeřezává se do okolního terénu. Mezi horami Har Chardon a Har Ce'elim ústí zprava do vádí Nachal Adaša, které jeho vody odvádí do povodí Mrtvého moře.\n\n"}
{"id": "723941", "url": "https://cs.wikipedia.org/wiki?curid=723941", "title": "Road Trips Volume 3 Number 2", "text": "Road Trips Volume 3 Number 2\n\nRoad Trips Volume 3 Number 2 je koncertní dvojalbum skupiny Grateful Dead. Album vyšlo 24. února 2010 u Grateful Dead Records. Nahrávky pocházejí z Fort Worth v Texasu z 15. listopadu 1971.\n\n"}
{"id": "723942", "url": "https://cs.wikipedia.org/wiki?curid=723942", "title": "Nachal Checron", "text": "Nachal Checron\n\nNachal Checron též Nachal Chacron ( נחל חצרון) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce přes 500 metrů, západně od hory Har Checron a poblíž kóty Ketef Checron. Jde o neosídlenou pouštní krajinu. Vádí pak směřuje k jihovýchodu a jihu, prudce klesá a zeřezává se do okolního terénu. Je turisticky využívané. Ústí zleva do vádí Nachal Adaša, které jeho vody odvádí do povodí Mrtvého moře.\n\n"}
{"id": "723947", "url": "https://cs.wikipedia.org/wiki?curid=723947", "title": "Nachal Badar", "text": "Nachal Badar\n\nNachal Badar též Nachal Bader ( נחל בדר) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce přes 400 metrů u od hory Har Badar. Jde o neosídlenou pouštní krajinu. Vádí pak směřuje k jihovýchodu, prudce klesá a zeřezává se do okolního terénu. Ústí zleva do vádí Nachal Adaša, které jeho vody odvádí do povodí Mrtvého moře.\n\n"}
{"id": "723952", "url": "https://cs.wikipedia.org/wiki?curid=723952", "title": "Anti-Defamation League", "text": "Anti-Defamation League\n\nAnti-Defamation League (zkráceně ADL, do češtiny překládáno jako „Liga proti hanobení“, „Liga proti pomluvám“ nebo „Liga proti nactiutrhání“) je nestátní nezisková organizace založená v roce 1913 ve Spojených státech amerických. ADL bojuje proti antisemitismu a jeho vyhroceným formách a vedle zájmu Židů podle vlastního tvrzení také chrání zájmy ostatních lidí. ADL rovněž hájí bezpečnost Izraele po celém světě.\n\nOrganizace byla založena v roce 1913 díky Židovské charitativní organizaci The Independent Order of B'nai B'rith, jejichž původním cílem bylo zastavit diskriminaci Židů za pomoci všech demokratických prostředků. Dalším cílem bylo zachovat mír a hlavně spravedlivé jednání s lidmi.\n\nOd roku 1987, po více než čtvrtstoletí, vedl ADL Abraham Foxman, od července 2015 jeho funkci převzal Jonathan Greenblatt.\n\nPřeklad:\n"}
{"id": "723954", "url": "https://cs.wikipedia.org/wiki?curid=723954", "title": "Road Trips Volume 3 Number 1", "text": "Road Trips Volume 3 Number 1\n\nRoad Trips Volume 3 Number 1 je koncertní dvojalbum skupiny Grateful Dead. Jedná se o devátou část série \"Road Trips\". Album vyšlo 10. listopadu 2009 u Grateful Dead Records. Album skupina nahrála 28. prosince 1979 v Oaklandu, Kalifornie.\n\n"}
{"id": "723956", "url": "https://cs.wikipedia.org/wiki?curid=723956", "title": "Nachal Garni", "text": "Nachal Garni\n\nNachal Garni též Nachal Gorni ( נחל גורני) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 400 metrů u vrchu Giv'at Garni v neosídlené pouštní krajině, kterou ale jihovýchodně odtud prochází lokální silnice číslo 3199 z města Arad k pevnosti Masada. Vádí pak směřuje k severovýchodu, přičemž se prudce zařezává do okolního terénu. Po levé straně se ze dna údolí zvedá hora Har Na'ama, na pravé straně je to kopec Har Anuv. Ústí zleva do hlubokého kaňonu vádí Nachal Ce'elim, které jeho vody odvádí do Mrtvého moře.\n\n"}
{"id": "723961", "url": "https://cs.wikipedia.org/wiki?curid=723961", "title": "Road Trips Volume 2 Number 4", "text": "Road Trips Volume 2 Number 4\n\nRoad Trips Volume 2 Number 4 je koncertní dvojalbum skupiny Grateful Dead. Jedná se o osmou část série \"Road Trips\". Album vyšlo 25. srpna 2009 u Grateful Dead Records. Album skupina nahrála při dvou koncertech v květnu 1993 v Sacramentu, Kalifornie.\n\n"}
{"id": "723963", "url": "https://cs.wikipedia.org/wiki?curid=723963", "title": "Nachal Anava (Negev)", "text": "Nachal Anava (Negev)\n\nNachal Anava ( נחל ענבה) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce přes 300 metrů západně od hory Har Ben Ja'ir v neosídlené pouštní krajině, kterou ale jižně odtud prochází lokální silnice číslo 3199 z města Arad k pevnosti Masada. Vádí pak směřuje k severovýchodu, přičemž se prudce zařezává do okolního terénu. Po levé straně se ze dna údolí zvedá hora Har Anuv. Koryto nakonec klesá strmě o zhruba 400 výškových metrů a ústí zleva do vádí Nachal Ce'elim, které jeho vody odvádí do Mrtvého moře. Nedaleko soutoku se zde nacházejí prameny \"Ejn Anava\" (עין ענבה), které obklopuje enkláva vegetace. Vádí je turisticky využívané.\n\n"}
{"id": "723965", "url": "https://cs.wikipedia.org/wiki?curid=723965", "title": "Nedánov (rozhledna)", "text": "Nedánov (rozhledna)\n\nNedánov je rozhledna u městyse Boleradice v okrese Břeclav.\n\nPůvodní rozhledna zde stávala mezi světovými válkami. 20 metrová dřevěná věž sloužila vojenským účelům, ale i turistům jako rozhledna. Ta však zanikla po druhé světové válce. Architektem nové dřevěno-ocelové rozhledny byl Antonín Olšina. 21. května 2006 byl slavnostně položen základní kámen, avšak z důvodu nedostatku financí se stavba protáhla až do roku 2009, kdy byla stavba věže dokončena. Slavnostní otevření rozhledny proběhlo 12. července 2009. Celkově finanční náklady na stavbu rozhledny dosáhly 3 milionů Kč. Na zastřešenou vyhlídkovou plošinu umístěnou v 22 metrech nad zemí vede 105 schodů.\nZa dobrého počasí lze spatřit i alpský Schneeberg. Byl zde proveden vrt, i když ropa nebyla nalezena, je díky vrtu známo místní geologické podloží.\n\nZ obce Boleradice je rozhledna dostupná osobním automobilem. U rozhledny je parkoviště, vstupné je celoročně zdarma.\n"}
{"id": "723966", "url": "https://cs.wikipedia.org/wiki?curid=723966", "title": "Žitavany", "text": "Žitavany\n\nŽitavany jsou obec na Slovensku ležící v okrese Zlaté Moravce v Nitranském kraji.\n\nObec leží na rozhraní Pohronské pahorkatiny a Požitavské pahorkatiny v jejich severní části a na úpatí Pohronského Inovce v údolí řeky Žitavy a potoka Bočovky. Katastr má charakter roviny až vrchoviny, rozkládá se v nadmořské výšce mezi 200 a 712 metry. Podklad je tvořen jíly, písky, říčními usazeninami, v oblasti Inovce andezity. Zalesněná je východní část katastru (roste zde nejvíce dub, habr, buk, javor a bříza).\n\nObec s názvem Žitavany vznikla v roce 1960 spojením Kňažic a Opatovců nad Žitavou. V roce 1975 se stala městskou částí Zlatých Moravců, od roku 2002 je opět samostatnou obcí.\n\n"}
{"id": "723968", "url": "https://cs.wikipedia.org/wiki?curid=723968", "title": "Abraham Foxman", "text": "Abraham Foxman\n\nAbraham Foxman (* 1. května 1940) je ředitel organizace Anti-Defamation League.\n\nV roce 2007 vydal knihu \"The Deadliest Lies: The Israel Lobby and the Myth of Jewish Control\" (\"Smrtelné lži. Izraelská lobby a mýtus židovského řízení\"). Byla to odpověď na knihu \"The Israel Lobby and U.S. Foreign Policy\" (\"Izraelská lobby a americká zahraniční politika\"), v níž John J. Mearsheimer a Stephen M. Walt přisoudili velkou část chybných kroků americké zahraniční politiky (intervenci v Iráku, arabský terorismus atd.) vlivu izraelské lobby.\n\nFoxman se narodil v běloruském městě Baranavičy do rodiny polských Židů, Heleny a Josepha Foxmanových. Když byli jeho rodiče deportováni do nacistického ghetta k vyhlazení, Foxman byl v péči Bronislawy Kurpi, která ho dala katolicky pokřtít. V letech 1940 až 1944 vyrůstal v litevském městě Vilnius a protože rodiče nacistický tábor přežili, po několika občanskoprávních sporech se jim syn vrátil.\n\nPoté co Foxman v roce 1950 společně s rodiči emigroval do Spojených států, vystudoval ješivu a City College of New York. Má rovněž právnický titul z New York University, School of Law.\n\nV roce 1965 vstoupil do Anti-Defamation League a postupně se vypracoval až na vedoucího činitele organizace, zvoleného správní radou.\n\nFoxman byl vyznamenán mnoha řády a cenami různých nevládních organizací.\n\nRežisér Yoav Shamir zpovídá Foxmana ve svém dokumentárním snímku \"Defamation\" (2009), který je o antisemitismu.\n\n\n"}
{"id": "723969", "url": "https://cs.wikipedia.org/wiki?curid=723969", "title": "Peleduj", "text": "Peleduj\n\nPeleduj ( , ) je řeka v Jakutské republice v Rusku. Je 398 km dlouhá. Povodí má rozlohu 14 300 km².\n\nPramení a protéká po jihozápadním okraji Prilenské planiny. Je to levý přítok Leny.\n\nZdrojem vody jsou sněhové srážky. Nejvyšších vodních stavů dosahuje od května do června. Průměrný roční průtok vody ve vzdálenosti 33 km od ústí činí 47,6 m³/s. Zamrzá v říjnu až v listopadu a rozmrzá v květnu.\n\nNedaleko ústí v rajónu vesnice Peleduj se vyrábí sůl.\n"}
{"id": "723970", "url": "https://cs.wikipedia.org/wiki?curid=723970", "title": "Road Trips Volume 2 Number 3", "text": "Road Trips Volume 2 Number 3\n\nRoad Trips Volume 2 Number 3 je koncertní album skupiny Grateful Dead. Jedná se o sedmou část série \"Road Trips\". Album vzniklo ze dvou koncertů, první skupina odehrála 16. června 1974 v Des Moines, Iowa a druhý, 18. června 1974, v Louisville, Kentucky. Album vyšlo při příležitosti pětatřicátého výročí druhého koncertu, 18. června 2009.\n\n"}
{"id": "723974", "url": "https://cs.wikipedia.org/wiki?curid=723974", "title": "Nachal Harduf", "text": "Nachal Harduf\n\nNachal Harduf ( נחל הרדוף) je vádí na Západním břehu Jordánu a v jižním Izraeli, na severovýchodním okraji Negevské pouště, respektive v Judské poušti.\n\nZačíná na Západním břehu Jordánu v nadmořské výšce okolo 700 metrů v hornaté pouštní krajině jihovýchodně od izraelské osady Ma'on. Vede pak východním směrem, z jihu míjí lokální silnici číslo 3269 a rozpýlené beduínské osídlení. Postupně se zahlubuje do okolního terénu. Směr toku se mění na jihovýchodní a vstupuje plně na území Izraele v jeho mezinárodně uznávaných hranicích. Ze severu a východu míjí horu Har Harduf a od severu přijímá vádí Nachal Kereš. Prochází dále po severovýchodních svazích hory Har Namer. Od severovýchodu sem ústí také vádí Nachal Cafcafa. Nachal Harduf pak ústí zleva do vádí Nachal Ce'elim, které jeho vody odvádí do Mrtvého moře.\n\n"}
{"id": "723977", "url": "https://cs.wikipedia.org/wiki?curid=723977", "title": "Nachal Kereš", "text": "Nachal Kereš\n\nNachal Kereš ( נחל קרש) je vádí na Západním břehu Jordánu a v jižním Izraeli, na severovýchodním okraji Negevské pouště, respektive v Judské poušti.\n\nZačíná na Západním břehu Jordánu v nadmořské výšce necelých 500 metrů, v neosídlené hornaté pouštní krajině. Vede pak jihovýchodním směrem a vstupuje plně na území Izraele v jeho mezinárodně uznávaných hranicích. Stáčí se k jihu a zařezává se do okolního terénu. Vádí je turisticky využíváno. U hory Har Harduf ústí zleva do vádí Nachal Harduf, které jeho vody odvádí do povodí Mrtvého moře.\n\n"}
{"id": "723980", "url": "https://cs.wikipedia.org/wiki?curid=723980", "title": "Road Trips Volume 2 Number 2", "text": "Road Trips Volume 2 Number 2\n\nRoad Trips Volume 2 Number 2 je koncertní album skupiny Grateful Dead. Jedná se o šestou část série \"Road Trips\". Album vyšlo 21. března 2009 u Grateful Dead Records a většina nahrávek pochází z 14. února 1968.\n\nVšechny skladby byli nahrány 14. února 1968, pokud není uvedeno jinak.\n"}
{"id": "723982", "url": "https://cs.wikipedia.org/wiki?curid=723982", "title": "Nachal Cafcafa", "text": "Nachal Cafcafa\n\nNachal Cafcafa ( נחל צפצפה) je vádí v jižním Izraeli, na severovýchodním okraji Negevské pouště, respektive v Judské poušti.\n\nZačíná v nadmořské výšce okolo 350 metrů, v neosídlené hornaté pouštní krajině, na jižních svazích vrchů Har Itaj, Har Hidaj a Har Rivaj. Vede pak jihovýchodním směrem a zařezává se do okolního terénu.Ústí zleva do vádí Nachal Harduf, které jeho vody odvádí do povodí Mrtvého moře. Poblíž soutoku se nachází pramen \"Ejn Cafcafa\" (עין צפצפה). Vádí je turisticky využíváno.\n\n"}
{"id": "723984", "url": "https://cs.wikipedia.org/wiki?curid=723984", "title": "Bern (rozcestník)", "text": "Bern (rozcestník)\n\nSlovo Bern má více významů\n\n"}
{"id": "723987", "url": "https://cs.wikipedia.org/wiki?curid=723987", "title": "Bratři v hitu", "text": "Bratři v hitu\n\nBratři v hitu (v anglickém originále Acafellas) je třetí epizoda amerického televizní seriálu \"Glee\". Epizoda se poprvé vysílala 16. září 2009 na televizním kanálu Fox. Epizodu režíroval John Scott a scénář napsal Ryan Murphy. V této epizodě zakládá vedoucí sboru Will Schuester (Matthew Morrison) mužskou skupinu zpívající a cappella s názvem \"Bratři v hitu\" a zanedbává sbor ve prospěch vyhrazení času na skupinu. Mercedes (Amber Riley) skrývá své city ke Kurtovi (Chris Colfer), ale na konci epizody vyjde najevo, že je Kurt homosexuál.\n\nZpěvák Josh Groban v epizodě hostuje a hraje sám sebe; John Lloyd Young se objeví jako učitel dílen Henri St. Pierre a Victor Garber a Debra Monk hrají rodiče Willa. V epizodě se objeví sedm cover verzí písní včetně instrumentální La Camisa Negra, kterou na kytaru zahrál Mark Salling. Studiové nahrávky dvou písní, které zazněly v epizodě byly vydány jako singly a jsou dostupné k digitálnímu stažení a dvě písně se objevily na albu \"\".\n\nEpizodu sledovalo 6,642 milionů amerických diváků a dostalo se jí smíšených reakcí od kritiků. Redaktor z \"Entertainment Weekly\", Tim Stack a Mike Hale z \"New York Times\" přivítali návrat Stephena Tobolowskeho jako Sandyho Ryersona, zatímco Ryan Brockington z \"New York Post\" a Raymund Flandez z \"The Wall Street Journal\" chválili cover verzi písně „Bust Your Windows“, kterou v epizodě zpívala Amber Riley. Nicméně, Rachel Ray ohodnotil epizodu jako „pře-medializovaná, neinspirující, matoucí a s předvídatelným dějem“.\n\nKdyž Rachel (Lea Michele) během zkoušky sboru shazuje Willovy taneční schopnosti, tak si Will na povzbuzení sebevědomí vytvoří mužskou a-cappella skupinu s názvem \"Bratři v hitu\". Ve skupině je Will, fotbalový trenér Ken Tanaka (Patrick Gallagher), učitel dílen Henri St. Pierre (John Lloyd Young) a Howard Bamboo (Kent Avenido), spolupracovník Willovy ženy Terri (Jessalyn Gilsig). Po jejich prvním vystoupení jsou však Henri a Howard vyhozeni a Will je nahradí Finnem (Cory Monteith) a fotbalistou Puckem (Mark Salling). Bývalý vedoucí sboru, Sandy Ryerson (Stephen Tobolowsky) se do skupiny také přidává a slíbí skupině, že se na jejich další vystoupení přijde povídat zpěvák Josh Groban. Po jejich vystoupení z písní „I Wanna Sex You Up“ za nimi Josh opravdu přijde a zahrne je komplimenty, ale současně řekne Sandymu, aby ho přestal pronásledovat.\nV době Willovy absence si sbor najme Dakotu Stanleyho (Whit Hertford), známého choreografa, aby jim pomohl připravit se na okresní kolo soutěže sboru. Roztleskávačky Quinn (Dianna Agron), Santana (Naya Rivera) a Brittany (Heather Morris) doufají, že notoricky krutý Stanley donutí některé členy odejít ze sboru. Ačkoliv Stanley tvrdě zkritizuje celý sbor, tak Rachel přesvědčí sboristy, že právě jejich odlišnosti je činí originálními a choreografa vyhodí. Roztleskávačky také donutí Mercedes věřit, že se líbí Kurtovi, ačkoliv vědí, že to tak není. Kurt pak Mercedes odmítne a to raní její city. Uvěří, že je Kurt zamilovaný do Rachel, naštve se na Kurta, rozbije mu přední sklo u auta a zpívá píseň „Bust Your Windows“. Později ji ale Kurt přiznává, že je gay a oba se usmíří. Trenérka roztleskávaček, Sue Sylvester (Jane Lynch) zuří, když zjistí, že nyní je sbor ještě silnější než předtím a trestá Quinn se Santanou. Will si uvědomí, že jeho vášní je učení, ne vystupování a vrací se ke sboru.\n\nVe vedlejších rolích se v této epizodě objeví Stephen Tobolowsky jako bývalý vedoucí sboru Sandy Ryerson, Patrick Gallagher jako fotbalový trenér Ken Tanaka, Iqbal Theba jako ředitel Figgins, Kent Avenido jako Howard Bamboo a Naya Rivera a Heather Morris jako rozlestávačky a členky klubu Santana Lopez a Brittany Pierce. Whit Hertford v epizodě hostuje jako choreograf Dakota Stanley. Původně měl tuto roli hrát Cheyenne Jackson, ale když přijel na natáčení do Kalifornie, tak zijistil, že má chřipku. John Lloyd Young si zahrál Henryho, „učitele dílen s vynikajícím hlasem“ a Victor Garber a Debra Monk si zahráli rodiče Willa. Morrison byl nadšený tím, že bude Garber hrát jeho otce, protože je jeho dlouholetým fanouškem.\n"}
{"id": "723997", "url": "https://cs.wikipedia.org/wiki?curid=723997", "title": "Městská prefektura", "text": "Městská prefektura\n\nMěstská prefektura () je správní jednotka v Čínské lidové republice. V systému členění Čínské lidové republiky patří mezi správní jednotky druhé (neboli prefekturní) úrovně, vedle prefektur, autonomních prefektur a ajmagů. Mezi těmito celky je nejrozšířenější, k 31. prosinci 2005 bylo z 333 celků druhé úrovně městských prefektur 283. Hlavy městských prefektur mají všeobecně postavení odpovídající vedoucímu divize () ministerstva.\n\nV městské prefektury byly transformovány prefektury s počtem nezemědělského obyvatelstva přes 250 tisíc, průmyslovou produkcí přes 2 miliardy jüanů a terciárním sektorem silnějším než primární a přispívajícím nejméně 35 % k místnímu HDP.\n\nMěstské prefektury se člení na okresy, městské obvody a městské okresy, případně autonomní okresy. Městská prefektura je typicky tvořená centrální městskou oblastí (původní sídelní město prefektury) a okolními regiony tvořenými menšími městy, vesnicemi a krajinou. Pro centrální městskou zónu je používán název městská oblast (\"š’-čchü\", shìqū, ) \n\nPrvní městská prefektura byla zřízena 5. listopadu 1983. V následujících dvou desetiletích městské prefektury nahradily většinu čínských prefektur. Většina provincií Čínské lidové republiky se skládá téměř výhradně z městských prefektur. Pouze Jün-nan, Kuej-čou, Čching-chaj a autonomní oblasti Sin-ťiang a Tibet mají více než tři podřízené celky, které nejsou městskými prefekturami.\n\nPatnáct největších městských prefektur obdrželo status subprovinčního města, který jim dává větší pravomoci.\n"}
{"id": "723998", "url": "https://cs.wikipedia.org/wiki?curid=723998", "title": "Prefektury Čínské lidové republiky", "text": "Prefektury Čínské lidové republiky\n\nPrefektura () v Čínské lidové republice je územně-správní celek, který v systému členění Čínské lidové republiky patří mezi správní jednotky druhé (neboli prefekturní) úrovně, vedle městských prefektur, autonomních prefektur a ajmagů. \n\nDříve byly nejrozšířenějším druhem správních celků druhé úrovně, po reformách počínajících v 80. letech 20. století jich zůstalo jen málo, zpravidla byly reorganizovány v městské prefektury. K 31. prosinci 2005 bylo z 333 celků druhé úrovně pouze 17 prefektur, především v Tibetu a Sin-ťiangu. \n\nNadřízeným celkem prefektur jsou provincie, nebo autonomní oblasti. Prefektury se člení obvykle na okresy, případně i městské obvody, městské okresy, nebo autonomní okresy.\n\nSpravovány jsou prefekturním úřadem (), jeho vedoucí je jmenován provinční vládou.\n\n"}
{"id": "724003", "url": "https://cs.wikipedia.org/wiki?curid=724003", "title": "Seznam pornohereček podle debutového roku", "text": "Seznam pornohereček podle debutového roku\n\nToto je seznam pornohereček řazené podle jejich debutového roku. Jména jsou řazená podle abecedy.\n\n\n"}
{"id": "724006", "url": "https://cs.wikipedia.org/wiki?curid=724006", "title": "Fridrich III. Sicilský", "text": "Fridrich III. Sicilský\n\nFridrich III. Sicilský ( \"Federico il Semplice\", \"Fidiricu lu Sìmprici\", \"Frederic el Simple\" nebo \"el Senzill\", 1341 Catania – 27. července 1377 Messina) byl sicilský král a vévoda z Athén a Neopatrie.\n\nByl mladším ze dvou synů sicilského krále Petra II. a jeho ženy Alžběty, dcery korutanského vévody Oty III. Na trůn usedl roku 1355 po svém starším bratrovi Ludvíkovi, který podlehl morové epidemii. Regentkou mladého krále se stala starší sestra Konstancie a po ní do roku 1357 Eufémie.\n\nRoku 1361 se Fridrich oženil s bratrovou bývalou snoubenkou Konstancií, dcerou aragonského krále Petra IV. Z krátce trvajícího manželství se narodila jediná dcera Marie, budoucí dědička království. Spor se sousedním neapolským královstvím se pokusil zažehnat svým druhým sňatkem s Antonií, dcerou andrijského vévoda Francesca. Antonie zemřela roku 1374 a další sňatkové spojení krále bylo plánováno s Antonií, dcerou milánského vévody Bernaba Viscontiho. Jednání o sňatku přerušila králova smrt v létě 1377. Byl pohřben pohřben v kapli sv. Kříže v katedrále v Catanii.\n\n"}
{"id": "724007", "url": "https://cs.wikipedia.org/wiki?curid=724007", "title": "Nachal Miflat", "text": "Nachal Miflat\n\nNachal Miflat ( נחל מפלט) je vádí v jižním Izraeli, v Judské poušti.\n\nZačíná v nadmořské výšce necelých 200 metrů v neosídlené pouštní krajině. Směřuje pak k východu a prudce klesá do příkopové propadliny Mrtvého moře. Zde potom vede napříč dnem údolí, podchází dálnici číslo 90 a ústí do Mrtvého moře cca 9 kilometrů jižně od vesnice Ejn Gedi.\n\n"}
{"id": "724011", "url": "https://cs.wikipedia.org/wiki?curid=724011", "title": "Road Trips Volume 2 Number 1", "text": "Road Trips Volume 2 Number 1\n\nRoad Trips Volume 2 Number 1 je koncertní album skupiny Grateful Dead. Jedná se o pátou část série \"Road Trips\". Album bylo nahráno v Madison Square Garden v New York City ve dnech 18., 19. a 20. září 1990 a vyšlo 10. prosince 2008.\n\n"}
{"id": "724013", "url": "https://cs.wikipedia.org/wiki?curid=724013", "title": "Přepis ruské cyrilice do latinky", "text": "Přepis ruské cyrilice do latinky\n\nPřepis z ruštinou používané cyrilice do latinky, tedy transliterace, je popsán v první části článku. Návod k transkripci, tedy na přepis ze zvukové podoby ruského jazyka, významný pro běžný život, je připojen níže.\n\nTransliterace cyrilice je upravena normou ISO 9:1995, která je totožná s normou GOST 7.79. V Česku byla tato norma přijata jako ČSN ISO 9. Dříve měla svoji důležitost dnes neplatná norma GOST 16876-71, jenž byla vytvořena v 70. letech 20. století pro potřeby sovětské kartografie.\n\nV českém prostředí tradice transliterace ruské cyrilice vznikla na základě diskuse Vavřince Josefa Duška a Jaroslava Bidla na stránkách Českého časopisu historického v letech 1904–1905. Bidlo v ní obhájil koncepci tzv. „mechanické transskripce“ nezohledňující např. přízvuky apod. (podobné zásady nevyužívala jen transliterace, ale i současná transkripce) Transliterace se ustálila především v katalogizační praxi v knihovnách (Z. V. Tobolka, 1921, a pro pravidla katalogu základního v roce 1925 Jaroslav Sutnar). Šířeji platnou normu navrhla v roce 1939 transliterační komise Slovanského ústavu (referent: Bohuslav Havránek, předseda: Oldřich Hujer), která se odvolává na starší české systémy a v případě ruštiny též na systém schválený v roce 1925 AV SSSR. Transliterační systém na úrovni národní normy byl přijat roku 1977 v podobě ČSN 01 0185 (platná do roku 2003). Poté byla přijata ISO 9 jako česká státní norma. Vedle toho se stále odlišují například zásady transliterace v českých knihovnách (vypracované 2004, protože přijetím nové normy „by byla narušena dosavadní kontinuita katalogů a rejstříků“).\n\nV moderní ruské praxi existuje řada neslučitelných standardů pro romanizaci ruské cyrilice, z nichž žádná nebyla hodně oblíbená a ve skutečnosti je transliterace často prováděna bez jednotných standardů.\n\nJako základ pro transkripci lze běžně využívat psanou ruštinu. Nejběžnější transkripční systém ruštiny do české latinky obsahují akademická Pravidla českého pravopisu z roku 1993. Některé specifické případy jsou pak popsány níže.\n\n\"Dle: Doc. M. Waldmannová, Ing. N. Fedosov a kol.: Textová cvičebnice ruského jazyka pro stavební fakulty, SPN, n. p. Praha 1967\"\n"}
{"id": "724019", "url": "https://cs.wikipedia.org/wiki?curid=724019", "title": "Nitrica (řeka)", "text": "Nitrica (řeka)\n\nNitrica (též Belanka) je 51,4 km dlouhá řeka na západním Slovensku, pravostranný přítok Nitry, s plochou povodí 319 km².\n\nPramení ve Strážovských vrších pod hřebenem mezi vrchy Homôľka (907 m n. m.) a Vápeč (956 m n. m.) v nadmořské výšce 820 m.\n\nNejprve teče na jihovýchod k osadě Stanáková, prolamuje se přes vápencové území a tvoří kaňon (Prielom Nitrice). Přes obec Valaská Belá teče východním směrem, v obci přibírá menší přítoky z obou stran a za obcí opět teče na jihovýchod až k osadě Klin (okres Prievidza). Tady z levé strany přibírá Jaseninu (která spolu s přítoky odvodňuje Kohútovu, Zliechovskou a Slávikovu dolinu) a teče na jih. Vstupuje do Hornonitranské kotliny (podcelek Rudnianská kotlina), rozděluje obec Liešťany na části Lomnica a Dobročná, protéká celou obcí Liešťany, na jejímž území zleva přibírá Nevidzianský potok a pod obcí řeka Nitrica vtéká do vodní nádrže Nitrianské Rudno. Přímo do vodní nádrže ústí z pravé strany potok Bystrica a pod přehradní zdí zleva Dlžínka a později zprava Rudnianka. Dále odděluje obec Banky (na levém břehu) od Ješkovy Vsi (na pravém břehu), u obce Diviaky nad Nitricou přibírá pravostranný Diviacký potok, pod obcí se koryto rozděluje na dvě ramena, která se opětovně spojují v obci Diviacka Nová Ves. Řeka se dále obloukem stáčí na západ a prořezává se Vestenickou bránou přes jižní výběžek Strážovských vrchů do Nitranské pahorkatiny. Ve Vestenické bráně protéká obcemi Nitrica a Dolné Vestenice a obloukem se stáčí opět na jih do Nitranské pahorkatiny. U obce Hradište teče zachovalým lužním lesem, následně protéká obcí Skačany a jižně od obce vytváří větší ostrov s osadou Dolný mlyn. Nakonec se stáčí na jihozápad, zleva přibírá ještě Krštenianský potok a vtéká do intravilánu města Partizánske, kde se na jeho jižním okraji vlévá do Nitry. Nitrica je vrchovino-nížinným typem řeky.\n"}
{"id": "724021", "url": "https://cs.wikipedia.org/wiki?curid=724021", "title": "Nachal Mišmar", "text": "Nachal Mišmar\n\nNachal Mišmar ( נחל משמר) je vádí na Západním břehu Jordánu a v jižním Izraeli, v Judské poušti.\n\nZačíná na Západním břehu Jordánu v nadmořské výšce okolo 450 metrů, v neosídlené pouštní krajině na svazích hory Har Cholek. Směřuje pak k jihovýchodu a vstupuje na území Izraele v jeho mezinárodně uznávaných hranicích. Ze severu míjí horu Har Rivaj. Pak se prudce zařezává do okolního terénu a klesá do příkopové propadliny Mrtvého moře. V této lokalitě byl v zdejší jeskyni nalezen poklad s četnými rituálními předměty z chalkolitu. Předměty nyní vystavuje Izraelské muzeum. Podle některých teorií mohlo jít o záložní úložiště propojené s tehdejším osídlením v prostoru nedalekého Ejn Gedi. Vádí zde vytváří vysoký vodopád. Je turisticky využíváno. Vede poté plochou krajinou napříč dnem údolí, podchází dálnici číslo 90 (v době dešťů bývá tato komunikace opakovaně zaplavována) a ústí do Mrtvého moře cca 7 kilometrů jižně od vesnice Ejn Gedi.\n\n"}
{"id": "724026", "url": "https://cs.wikipedia.org/wiki?curid=724026", "title": "Road Trips Volume 1 Number 4", "text": "Road Trips Volume 1 Number 4\n\nRoad Trips Volume 1 Number 4 je koncertní album skupiny Grateful Dead. Jedná se o čtvrtou část série \"Road Trips\". Album vyšlo 30. září 2008 u Grateful Dead Records. Album bylo nahráno ve dnech 21. a 22. října 1978 v Winterland Arena v San Franciscu, Kalifornie. Speciální verze obsahuje ještě jeden disk s šesti bonusovými skladbami.\n\n"}
{"id": "724030", "url": "https://cs.wikipedia.org/wiki?curid=724030", "title": "Nachal Asa'el", "text": "Nachal Asa'el\n\nNachal Asa'el ( נחל עשהאל) je vádí v jižním Izraeli, v Judské poušti.\n\nZačíná v nadmořské výšce okolo 300 metrů, v neosídlené pouštní krajině. Směřuje pak k východu, prudce se zařezává do okolního terénu a klesá do příkopové propadliny Mrtvého moře. Tento strmý pokles je doprovázen skalními stupni, kde se v období dešťů vytvářejí vodopády. Oblast je turisticky využívána. Vádí poté prochází plochou krajinou napříč dnem údolí, podchází dálnici číslo 90 a ústí do Mrtvého moře cca 7 kilometrů jižně od vesnice Ejn Gedi.\n\n"}
{"id": "724035", "url": "https://cs.wikipedia.org/wiki?curid=724035", "title": "James Hill (režisér)", "text": "James Hill (režisér)\n\nJames Hill (1. srpna 1919, Eldwick, Spojené království – 7. října 1994, Londýn) byl britský režisér a filmový producent.\n\n\n\n"}
{"id": "724036", "url": "https://cs.wikipedia.org/wiki?curid=724036", "title": "Poloměsíčitá chlopeň", "text": "Poloměsíčitá chlopeň\n\nPoloměsíčité chlopně ( \"valvulae semilunares\") jsou srdeční chlopně umístěné mezi srdeční komorou a tepnami, jež z něho vychází. Mihule, sliznatky, paryby, ryby a obojživelníci mají jednu komoru a tudíž pouze jednu poloměsíčitou chlopeň. U plazů, ptáků a savců se nachází jedna poloměsíčitá chlopeň mezi levou komorou a aortou a druhá poloměsíčitá chlopeň mezi pravou komorou a plicnicí.\n\nKaždá poloměsíčitá chlopeň je tvořena obvodovým vazivovým prstencem, na který se zevnitř upínají tři kapsy poloměsíčitého tvaru. Kvůli nim je prstenec trojitě zakřivený (podle průběhu na něm upnutých kapes). Poloměsíčitá chlopeň v levé komoře se označuje jako aortální chlopeň (\"valva aortae\"), v pravé komoře je plicnicová chlopeň (\"valva trunci pulmonalis\").\n"}
{"id": "724037", "url": "https://cs.wikipedia.org/wiki?curid=724037", "title": "Road Trips Volume 1 Number 3", "text": "Road Trips Volume 1 Number 3\n\nRoad Trips Volume 1 Number 3 je koncertní album skupiny Grateful Dead. Jedná se o třetí část série \"Road Trips\". Album vyšlo 9. června 2008. Nahrávky pocházejí z 31. července 1971 (New Haven, Connecticut), 4. srpna 1971 (San Pedro, Kalifornie), 6. srpna 1971 (Hollywood, Los Angeles, Kalifornie) a 23. srpna 1971 (Chicago, Illinois)\n\n"}
{"id": "724045", "url": "https://cs.wikipedia.org/wiki?curid=724045", "title": "Road Trips Volume 1 Number 2", "text": "Road Trips Volume 1 Number 2\n\nRoad Trips Volume 1 Number 2 je koncertní album skupiny Grateful Dead. Jedná se o druhou část série \"Road Trips\". Album vyšlo 4. února 2008 u Grateful Dead Records. Skladby pocházejí z října 1977.\n\n"}
{"id": "724048", "url": "https://cs.wikipedia.org/wiki?curid=724048", "title": "Parciální diferenciální rovnice", "text": "Parciální diferenciální rovnice\n\nParciální diferenciální rovnice je v matematice rovnice obsahující neznámou funkci několika nezávisle proměnných a její parciální derivace dle těchto proměnných. Nejvyšší z řádů parciálních derivací vyskytujících se v rovnici se nazývá řád parciální diferenciální rovnice.\n\nParciální diferenciální rovnice jsou zobecněním obyčejných diferenciálních rovnic, které obsahují neznámou funkci jedné proměnné a její derivace. Každá obyčejná diferenciální rovnice je současně i parciální diferenciální rovnicí.\n\nParciální diferenciální rovnice může být používána k popisu jevů, jako jsou zvuk, teplo, elektrostatika, elektrodynamika, proudění tekutin, pružnost, nebo kvantová mechanika. Tyto zdánlivě odlišné fyzikální jevy mohou být formalizovány podobným způsobem, pokud jde o parciální diferenciální rovnice. Stejně jako obyčejné diferenciální rovnice často modelují jednorozměrné dynamické systémy, parciální diferenciální rovnice často modelují multidimenzionální systémy.\n\nVizualizace řešení rovnice vedení tepla v trojrozměrné rovině.\n\nParciální diferenciální rovnice je matematická rovnice tvaru:\n\nformula_1\nkde formula_2 je neznámá funkce \"n\" proměnných. Číslo \"k\" se nazývá řád parciální diferenciální rovnice.\n\nSpeciálně ve fyzice se symbol (∇) často používá k označení prostorové derivace a formula_6 pro časové derivace. Například vlnovou rovnici (popsanou níže) lze zapsat jako:\nnebo\nkde Δ je Laplaceův operátor.\n\nBěžné příklady lineárních parciálních diferenciálních rovnic zahrnují rovnice vedení tepla, vlnovou rovnici, Laplaceovu rovnici, Helmholtzovu rovnici, Kleinovu-Gordonovu rovnici a Poissonovy rovnice.\n\nUvažujeme parciální diferenciální rovnici:\n\nformula_9\n\nŘešením této rovnice jsou zjevně všechny funkce nezávislé na \"x\", proto lze obecné řešení zapsat jako:\n\nformula_10\n\nkde \"f\" je libovolná funkce o jedné proměnné. Uvedená rovnice je analogií obyčejné diferenciální rovnice:\n\nformula_11\n\njejímž řešením je libovolná konstanta \"c\" (nezávislá na \"x\"). Tyto dva příklady ilustrují, že zatímco obecná řešení obyčejných diferenciálních rovnic zahrnují libovolné konstanty, tak řešení parciálních diferenciálních rovnic zahrnují libovolné funkce. Řešení obecně není jednoznačné; další podmínka musí být obecně stanovena na hranici oblasti, kde je řešení definováno. Například, v jednoduchém příkladu výše, funkce formula_12 může být určena jednoznačně, pokud formula_13 je specifikováno na ose formula_14.\n\nDůležitým příkladem parciální diferenciální rovnice je rovnice vedení tepla, která popisuje šíření tepla v tělesech v závislosti na času. Pro funkci formula_15 kde formula_16 vyjadřuje polohu bodu v prostoru a \"t\" udává čas, má rovnice vedení tepla tvar:\n\nformula_17\n\nkde formula_18 je konstanta.\n\nVlnová rovnice je parciální diferenciální rovnice druhého řádu, která se využívá pro popis vlnění (akustického, mechanického, elektromagnetického, atd.).\n\nObecně jde o typ rovnice, která se dá vyjádřit ve tvaru:\n\nformula_19\n\nkde \"c\" je konstanta.\nKulové (sférické) vlny jsou vlny, jejichž amplituda je závislá na radiální vzdálenosti r od centrálního bodového zdroje. Pro takové vlny má trojrozměrná vlnová rovnice podobu\na tím \"ru\" splňuje jednorozměrnou vlnovou rovnici. Proto obecné řešení pro sférické vlny má podobu\nkde formula_23 a formula_24 jsou zcela libovolné funkce. Záření z antény odpovídá případu, kde formula_24 je rovno nule. To znamená, že tvar vlny přenášené z antény nemá žádnou deformaci v čase: zkreslující faktor je pouze formula_26. Tato vlastnost nenarušeného šíření vlny není přítomna, pokud existují dvě prostorové dimenze.\nLaplaceova rovnice pro neznámou funkci formula_27 dvou proměnných má podobu\nŘešení Laplaceovy rovnice se nazývají harmonické funkce.\nŘešení Laplaceovy rovnice ve dvou dimenzích je úzce spojené s analytickými funkcemi komplexní proměnné (Holomorfními funkcemi): reálné a imaginární části jakékoliv analytické funkce jsou konjugované harmonické funkce: obě splňují Laplaceovu rovnici a jejich gradienty jsou ortogonální . Jestliže \"f\"=\"u\"+\"iv\", pak Cauchy-Riemannova rovnice uvádí, že\na to znamená že\nNaopak, jakákoli harmonická funkce ve dvou rozměrech je reálnou částí analytické funkce, alespoň lokálně. Detaily jsou dány Laplaceovou rovnicí.\n Ginzburgova–Landauova rovnice se používá při modelování supravodivosti. Má tvar\n\"kde p\",\"q\" ∈ C a γ ∈ R jsou konstanty a \"i\" je imaginární jednotka.\n\nTři nejčastěji používané numerické metody řešení parciálních diferenciálních rovnic jsou metoda konečných prvků, metoda konečných objemů a metoda konečných diferencí. Jiné verze metody konečných prvků zahrnují zobecněné metody konečných prvků, rozšířené metody konečných prvků, spektrální metody konečných prvků, meshfree metody konečných prvků, nespojitou Galerkinovu metodu konečných prvků, atd.\n\nMetoda konečných prvků (FEM) (její praktické použití je často známé jako analýza konečných prvků) je numerická metoda pro zjištění přibližného řešení parciálních diferenciálních rovnic, jakožto i integrálních rovnic. Řešení je založeno buď na odstranění diferenciální rovnice zcela (problémy rovnovážného stavu), nebo na renderování parciální diferenciální rovnice do aproximovaného systému obyčejných diferenciálních rovnic, které jsou následně numericky integrovány s použitím standardních technik, jako je Eulerova metoda, Runge-Kuttova, atd.\n\nMetody konečných diferencí jsou numerické metody pro aproximaci řešení diferenciálních rovnic, které pomocí konečných diferenčních rovnic aproximují derivace.\n\nPodobně jako u metody konečných diferencí nebo metody konečných prvků jsou hodnoty vypočítány v diskrétních místech síťové geometrie. \"Konečný objem\" se odkazuje na malý objem obklopující každý bod uzlu na síti. V metodě konečných objemů jsou plošné integrály v parciální diferenciální rovnici, které obsahují divergenci, převedeny na objemové integrály pomocí Gaussovy věty. Tyto termy jsou pak vyhodnocovány jako toky na povrchu každého konečného objemu.\n\n\n"}
{"id": "724049", "url": "https://cs.wikipedia.org/wiki?curid=724049", "title": "Quai Saint-Michel", "text": "Quai Saint-Michel\n\nQuai Saint-Michel (\"Nábřeží svatého Michala\") je nábřeží v Paříži. Nachází se v 5. obvodu.\n\nNábřeží leží na levém břehu řeky Seiny naproti ostrovu Cité mezi mosty Petit-Pont a Pont Saint-Michel. Začíná na náměstí s \"Place Petit-Pont\", kde navazuje na \"Quai de Montebello\" a končí na náměstí \"Place Saint-Michel\", odkud pokračuje \"Quai des Grands-Augustins\".\n\nNábřeží je pojmenováno podle mostu, u kterého končí. Tento most má jméno podle nedaleké kaple sv. Michala, která se nacházela v tehdejším královském paláci na ostrově Cité (nyní Justiční palác).\n\nV roce 1769 bylo nábřeží pojmenováno \"Quai Bignon\", od roku 1811 se nazývalo \"Quai de Montebello\" jako součást sousedního nábřeží, později \"Quai Saint-Michel\". V roce 1928 bylo přejmenováno na Quai René-Viviani, ale vyhláškou z 31. ledna 1929 získalo opět svůj předchozí název.\n\n"}
{"id": "724050", "url": "https://cs.wikipedia.org/wiki?curid=724050", "title": "Vápeč", "text": "Vápeč\n\nVápeč (956 m n. m.) je slovenská hora ve Strážovských vrších. Leží východně od obce Horná Poruba. Vrchol a blízké okolí tvoří stejnojmennou národní přírodní rezervaci Vápeč o výměře 75,38 ha, vyhlášenou v roce 1993. Území národní přírodní rezervace zasahuje do katastru Horní Poruby a také do katastru Kopca.\n\nVápeč vytváří morfologicky dominantní příkrovová struska hronika. Svahy jsou tvořeny hlavně hornotriasovými dolomity. Vrchol tvoří wettersteinské vápence.\n\nÚzemí představuje výraznou vápencově-dolomitovou dominantu Strážovských vrchů s druhově pestrou florou a faunou teplomilného až horského charakteru. Celkový charakter lesní a nelesní vegetace je submontání. Převládají lesní společenstva vápencových bučin, v menší míře se vyskytují bukové květnaté lesy. Na svazích vrcholné a podvrcholné části Vápeče se nacházejí travnato-bylinná společenstva, ve kterých mají převahu druhy teplomilné, podíl horských druhů je menší, soustředěný do chladnějších poloh.\n\nKopec je také národní přírodní rezervací, jejíž území vyhlášeno či novelizováno v roce 1993 na rozloze 75,3800 ha. Ochranné pásmo nebylo stanoveno.\n"}
{"id": "724051", "url": "https://cs.wikipedia.org/wiki?curid=724051", "title": "Road Trips Volume 1 Number 1", "text": "Road Trips Volume 1 Number 1\n\nRoad Trips Volume 1 Number 1 je koncertní album skupiny Grateful Dead. Jedná se o první část série \"Road Trips\". Album vyšlo 5. listopadu 2007.. Nahrávky pocházejí z podzimu 1979.\n\n"}
{"id": "724055", "url": "https://cs.wikipedia.org/wiki?curid=724055", "title": "Russell Mulcahy", "text": "Russell Mulcahy\n\nRussell Mulcahy (* 23. června 1953, Melbourne, Victoria) je australský filmový režisér a tvůrce videoklipů, známý snímky \"Highlander\" a \"\". Jeho styl je spojený s rychlým střihem, pohyblivými záběry a použitím výrazného barevného nasvětlení.\n\nRanou režisérskou fázi, během práce pro sydneyský Seven Network, zahájil tvorbou videoklipů australským umělcům jako byli Stylus, Marcia Hines, Hush a AC/DC.\n\nPo přestěhování do Spojeného království v roce 1976 pokračoval v  tvorbě pro britské interprety včetně skupin XTC a The Buggles, jíž natočil klip \"Video Killed the Radio Star\" (1979), který 1. srpna 1981 zahájil vysílání MTV, první televizní hudební stanice na světě.\n\nOd poloviny 80. let představoval jednoho z nejvyhledávanějších tvůrců hudebních videí ve světě. Tvořil klipy pro The Human League, The Tubes, Eltona Johna, Ultravox, Duran Duran, Spandau Ballet, Kim Carnesovou, Falca, Bonnie Tyler, Roda Stewarta, Billy Joela, The Motels, Supertramp a The Rolling Stones.\n\n\n\n\n\nK dalším umělcům, se kterými spolupracoval, patří Taylor Dayne, Rod Stewart, Def Leppard, Boy George, Kenny Loggins, Arcadia, Falco, Go West, Cliff Richard, Fleetwood Mac, Supertramp, The Motels, Talk Talk, The Stranglers, 10cc, The Human League, XTC a AC/DC.\n\n\n"}
{"id": "724056", "url": "https://cs.wikipedia.org/wiki?curid=724056", "title": "Stanáková", "text": "Stanáková\n\nStanáková je jedna z mnohých osad obce Valaská Belá, v okrese Prievidza.\n\nLeží v údolí Nitrice ve Strážovských vrších. Okolí osady je krasovou oblastí s množstvím skalních útvarů a jeskyněmi. Cesta do Valaské Belé prochází úzkým kaňonem, který vytvořila Nitrica. Kaňon je chráněným územím (PP Prielom Nitrice).\n\nOsada se rozkládá u silnice II/574, 3 km severozápadně od středu obce.\n"}
{"id": "724064", "url": "https://cs.wikipedia.org/wiki?curid=724064", "title": "Bill Kreutzmann", "text": "Bill Kreutzmann\n\nBill Kreutzmann jako William Kreutzmann; (* 7. května 1946 Palo Alto) je americký rockový bubeník, nejvíce známý jako dlouholetý člen skupiny Grateful Dead, se kterou hrál po celou dobu její existence.\n\n\n"}
{"id": "724072", "url": "https://cs.wikipedia.org/wiki?curid=724072", "title": "Vestenická brána", "text": "Vestenická brána\n\nVestenická brána je geomorfologická část geomorfologického podcelku Nitrické vrchy. Leží mezi Bánovci nad Bebravou a Prievidzou, asi 35 km jihovýchodně od Trenčína.\n\nJe to sníženina, kterou protéká řeka Nitrica, rozděluje Nitrické vrchy na geomorfologické části Drieňov na jihu, Rokoš a Rokošské předhoří na severu. Zároveň spojuje Hornonitrianskou kotlinu s výběžkem Podunajské pahorkatiny. Dosahuje šířky 2 km a délky 7,5 km.\n\nZ geologického hlediska je tvořená vápenci a dolomity, místy také břidlicemi a pískovcem z doby středního a svrchního triasu a v menší míře také vápnitými břidlicemi, jílovci, pískovcem a křemencem spodního triasu (lúžňanské souvrství).\n\nPůdní kryt představují hlavně nasycené kambizemě, říční nivu Nitrice pokrývají fluvizemě.\n\nNa jejím území leží čtyři obce:\n"}
{"id": "724076", "url": "https://cs.wikipedia.org/wiki?curid=724076", "title": "Winterland June 1977: The Complete Recordings", "text": "Winterland June 1977: The Complete Recordings\n\nWinterland June 1977: The Complete Recordings je box set, složený z koncertních nahrávek skupiny Grateful Dead. Box set obsahuje celkem devět CD. Album vyšlo 1. října 2009 u Grateful Dead Records. Existuje i speciální verze, ke které patří ještě jeden bonusový disk, který byl nahrán 12. května 1977.\n\n"}
{"id": "724079", "url": "https://cs.wikipedia.org/wiki?curid=724079", "title": "Martyniovité", "text": "Martyniovité\n\nMartyniovité (\"Martyniaceae\") je čeleď vyšších dvouděložných rostlin z řádu hluchavkotvaré (\"Lamiales\"). Rostliny jsou lepkavé a byly podezírány z masožravosti. Vyskytují se v mírných až tropických oblastech Ameriky. Některé druhy mají zajímavé plody se 2 dlouhými výrůstky v podobě klů.\n\nMartyniovité jsou jednoleté nebo vytrvalé byliny. Vytrvalé druhy na nepříznivé období zatahují pod zem a přežívají pomocí ztlustlých kořenů. Celá rostlina mimo korunních plátků je pokryta lepkavými žlaznatými chlupy. Narušené listy nepříjemně páchnou. Listy jsou jednoduché, lepkavé, střídavé nebo vstřícné, bez palistů. Čepel listů je celokrajná, celistvá až téměř laločnatá.\n\nKvětenství jsou vrcholová. Květy jsou oboupohlavné, souměrné. Kalich je pěticípý, koruna víceméně dvoupyská, s korunní trubkou. Tyčinky jsou 2 nebo 4, přirostlé ke koruně. V květech jsou přítomna 1 až 3 staminodia. Semeník je svrchní, srostlý ze 2 plodolistů, jednopouzdrý s jednou čnělkou a dvoulaločnou bliznou. Plodem je dvouchlopňová částečně nebo zcela pukající tobolka se 2 krátkými nebo dlouhými výrůstky, které daly těmto rostlinám v USA jméno 'Devil's Claw' (čertův dráp). U druhu \"Proboscidea fragrans\" dosahují délky až 15 cm.\n\nRod proboscidea je opylován včelami, dlouhé trubkovité květy rodu lebuše (\"Craniolaria\") pravděpodobně můrami. Semena jsou šířena zvířaty, na jejichž srsti se plody přichycují pomocí prohnutých výrůstků.\n\nČeleď zahrnuje 16 druhů ve 3 až 5 rodech. Původní areál rozšíření zahrnuje Severní až Jižní Ameriku od USA po Argentinu a Velké Antily. Největším rodem je \"Proboscidea\" (10 druhů).\n\nV minulosti byly některé druhy považovány za hmyzožravé, zejména \"Proboscidea parviflora\" a \"Ibicella lutea\".\nAčkoliv se na lepkavé žlázy pokrývající povrch rostlin lepí nejrůznější hmyz, rostliny není možno považovat za skutečné masožravé rostliny, neboť jim chybí trávicí enzymy schopné narušit kořist a přímo zužitkovat její živiny.\n\nRody čeledi martyniovité byly v minulosti často řazeny do čeledi \"Pedaliaceae\", obě čeledi však nejsou úplně blízce příbuzné. Sesterskou větví k \"Martyniaceae\" je čeleď \"Schlegeliaceae\".\n\nRod \"Ibicella\" bývá slučován s rodem \"Proboscidea\".\n\n\nNěkteré druhy jsou v klimaticky příhodných oblastech plevely a bylo zjištěno, že látky těmito rostlinami vylučované brzdí růst okolních rostlin. Mexický druh \"Martynia annua\" se rozšířil např. po celé Indii. Je zde používán při ošetřování epilepsie.\n\nVařené listy a pražená semena \"Proboscidea louisianica\" jsou v jižních oblastech USA součástí jídelníčku a nezralé plody jsou nakládány. Původní američtí indiáni vařili kořeny druhu \"Craniolaria annua\" a kořeny \"Proboscidea louisianica\" používali k léčbě artritidy.\n\n\"Craniolaria\", \"Ibicella\", \"Martynia\", \"Proboscidea\"\n\n"}
{"id": "724088", "url": "https://cs.wikipedia.org/wiki?curid=724088", "title": "Fu-jang", "text": "Fu-jang\n\nFu-jang ( , pchin-jinem \"Fùyáng\") je městská prefektura v Čínské lidové republice. Leží ve východní části provincie An-chuej, má rozlohu necelých deset tisíc kilometrů čtverečních a žije v ní sedm a půl miliónu obyvatel.\n\nFu-jang na východním okraji provincie An-chuej. Hraničí na severovýchodě s prefekturou Po-čou, na jihovýchodě s Chuaj-nanem, na jihu s Lu-anem a celou západní hranicí se sousedící provincií Che-nan.\n"}
{"id": "724090", "url": "https://cs.wikipedia.org/wiki?curid=724090", "title": "Factory Fashion Market", "text": "Factory Fashion Market\n\nFactory Fashion Market je brněnský trh s nezávislou módou. Poprvé byl pořádán v červnu roku 2010 v industriálních prostorách brněnské Zbrojovky ve spojení s hudební akcí burningBEATS FACTORY pARTy. Další díly Factory Fashion Marketu se odehrály v brněnském multifunkčním domě Stadion. \n\nNa Factory Fashion Marketu nabízí cca 50 převážně českých tvůrců své vlastní výrobky, které musí splňovat kritérium nezávislosti tvorby. Nezávislost je v tomto případě pojímána jako nezávislost na cizím kapitálu, nadnárodní korporaci či masové produkci zboží. Většina nabízených módních a designových výrobků je vytvářena ručně, své výrobky zde prodávají samotní výrobci.\n\nFactory Fashion Market pořádá jedna z nezávislých módních značek – LoveMusic. Samotný trh je doplněn o hudební kulturní program a módní přehlídky zúčastněných tvůrců. Od února 2011 se každý díl Factory Fashion Marketu vymezuje podtitulkem, který má upozornit na téma zajímavé pro nezávislou módní scénu. V únoru 2011 to bylo zkoumání pojmu nezávislá móda, v červnu 2011 móda pro muže a jejich opomíjení ze strany tvůrců a pro listopad 2011 je ohlášeno téma Shop Locally!, tedy lokální nakupování versus nadnárodní značky.\n\n"}
{"id": "724094", "url": "https://cs.wikipedia.org/wiki?curid=724094", "title": "Kostel Narození Panny Marie (Michle)", "text": "Kostel Narození Panny Marie (Michle)\n\nKostel Narození Panny Marie v Praze 4–Michli je barokní římskokatolický farní kostel, postavený původně jako kaple Panny Marie a Čtrnácti svatých pomocníků v roce 1724. Poblíž kostela je budova michelské farnosti, kterou je duchovně spravován. Kostel je chráněn jako nemovitá kulturní památka České republiky.\n\nPodle fundační a donační listiny z 8. července roku 1724 nechal univerzitní profesor práv Václav Neumann z Puchholtze zřídit kapli „ku cti Panny Marie a Čtrnácti sv. pomocníků“, nad kterou držela patronát právnická a lékařská fakulta Karlo-Ferdinandovy univerzity. O stavbě nejsou zaznamenány žádné zprávy, pravděpodobně byla vystavěna za jediný rok. O čtyři roky později, 28. září 1728 generální vikář Josef Daniel Mayer z Mayernu vysvětil dva přenosné postranní oltáře a vložil do nich relikvie sv. Inocence a sv. Viktora. Prvním knězem se zde v letech 1724–1730 stal Jan Šebesta. Jmění kostela činilo 700 zlatých, jeho bohoslužby, křty a správu zajišťovali misionářsky kněží, většinou z Vršovic. Od roku 1741 do roku 1946 byly události michelského kostela a církve zaznamenávány v pamětních knihách.\n\nOd roku 1801 byla vedena samostatná kniha křtů, sňatků a pohřbů. Roku 1857 byla při tomto kostele zřízena samostatná michelská farnost. K jejím nejvýznamnějším kněžím patřil v letech 1914–1917 pozdější kardinál a arcibiskup pražský Josef Beran. Kromě pastorační činnosti ve farnosti se věnoval i Útulku sv. Josefa pro hluchoněmé v Krči.\n\nKostel na půdorysu nepravidelného osmiúhelníku s presbytářem a předsíní v podobě dvou obdélných přístavků má neobyčejně silné zdi, sanktusovou věžičku a dva barokní štíty. Kostel je orientovaný oltářem na východ. Na východním průčelí je vytesán erb zakladatele, vsazený do římsy.\n\nOkolo kostela se původně rozkládal hřbitov. Protože již nedostačoval, byl v polovině 19. století obcí Michle založen hřbitov nový v katastru obce Krč. Od kostela vedla k novému hřbitovu původně také cesta.\n\nVnitřní zařízení je různorodé a pochází z 18. až 20. století. Hlavní oltář Panny Marie sestává z mariánského obrazu, olejomalby z 60. let 19. století. Na oltářní přepážce jsou vztyčeny dvě barokní sochy českých patronů: sv. Václav ve zbroji a sv. Jan Nepomucký, polychromované dřevořezby z počátku 18. století, které sem byly přeneseny z postranních oltářů. Na jižním postranním oltáři v barokním rámu s andílčími hlavičkami stojí kopie sochy Michelské madony, zhotovená před rokem 1949.\n\nNejméně od roku 1856 je v tomto kostele uctívána milostná soška Michelské madony, jedno z nejvýznamnějších děl českého vrcholně gotického sochařství z počátku vlády Karla IV., dodnes je jedna její kopie umístěna na pravém (jižním) bočním oltáři. Oproti originálu je pozlacená, má obě ruce a insignie Královny andělů (korunku a žezlo). Druhá kopie z roku 1949 se nachází na faře.\n\nDřevořezba stojící Panny Marie Královny s oblečeným Ježíškem na pravé paži má na hlavě zbytek kruhového dýnka po královské koruně s dekorativně řezanými loknami. Do roku 1948 měla ona i Ježíšek vysokou stříbrnou korunku, která se ztratila. V levé ruce madona držela královské žezlo. Tělo zdobí přemíra schematických, ostře řezaných záhybů oděvu. Socha je vyřezána z hruškového dřeva. Komorní formát 120 cm výšky prozrazuje, že byla umístěna uvnitř oltářního výklenku nebo oltářní archy. Polychromie se nedochovala. Originál sošky byl roku 1949 zakoupen do sbírek Národní galerie v Praze pod inventárním číslem P 701. Je vystaven ve stálé expozici v Anežském klášteře. Do michelského kostela byla zhotovena kopie této sochy.\n\nZ dílny takzvaného \"Mistra Michelské madony\" či jeho vlivu se dochovalo asi deset dřevořezeb z let 1320–1360. Patří k nim socha sv. Floriána z kláštera augustiniánů v rakouském Sankt Florianu, soška Broumovské madony, madonka z Dýšiny u Plzně, madona z Hrabové, Prostějovská madona, Znojemská madona, dva korpusy Krista – od karmelitek na Hradčanech a z Ostřice; snad také v poslední době objevená madona na lvu z Klosterneuburgu, zakoupená do Národní galerie v Praze. O původu a působišti Mistra Michelské madony historikové umění vedou spory, v úvahu přichází Praha, Brno nebo Olomouc.\n\nVarhany se nacházejí v zábradlí kůru. Hrací stůl je vestavěn do zadní části skříně varhan. Varhany postavila v roce 1891 pražská varhanářská firma Josef Rejna a Josef Černý.\nVarhany jsou jednomanuálové s mechanickou trakturou a zásuvkovou vzdušnicí. Původně měly 6 rejstříků, které byly někdy v 50.–60. letech doplněny o další dva rejstříky na kuželkové vzdušnici, napojené na stávající nástroj pneumatickou trakturou. K varhanám byla také přidána pedálová spojka a tremolo.\n\n\nManuál C-f3, 54 tónů\n\nPedál C-c1, 25 tónů\n\nKostel tvoří farnost dohromady s kostelem svatého Františka z Assisi v Krči. Od roku 1996 ji spravují Misionáři Identes. Současným administrátorem je zde Antonín Lukeš, MId. V letech 1996–2011 zde působil kněz Alberto Giralda Cid, MId.\n\nOd poloviny 90. let 20. století je kostel obklopen výškovými budovami kvůli budovanému BB Centru v lokalitě Brumlovky.\n\nProvoz po nedokonale řešené silnici v těsné blízkosti kostela způsobil poškození obvodových zdí, tudíž muselo dojít v roce 2000 k rekonstrukci. Navzdory této rekonstrukci a upravení ulice Baarovy však problémy s prasklinami ve zdích zůstávají.\n\n\n\n"}
{"id": "724098", "url": "https://cs.wikipedia.org/wiki?curid=724098", "title": "Chuaj-pej", "text": "Chuaj-pej\n\nChuaj-pej ( , pchin-jinem \"Huáiběi\") je městská prefektura v Čínské lidové republice. Leží v severní části provincie An-chuej, kde patří k nejmenším prefekturám.\n"}
{"id": "724099", "url": "https://cs.wikipedia.org/wiki?curid=724099", "title": "Hans Siebert von Heister", "text": "Hans Siebert von Heister\n\nHans Siebert von Heister (1888, Düsseldorf, Německo – 1967, Berlín, Německo) byl německý malíř, spisovatel a novinář. V letech 1919–1921 byl členem skupiny Novembergruppe. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nHeister nejprve studoval právo a dějiny umění, jeho učiteli byli Lovis Corinth a Konrad von Karloff. V roce 1919 vstoupil do finské umělecké skupiny Novembergruppen. Od roku 1921 pracoval hlavně pro noviny a časopisy. Národní socialistický režim ho považoval za nadšeného. Po válce uspěl jako malíř a spisovatel. Jeho obrazy jsou charakterizovány jako „posun“ expresionistického stylu, jsou barevné, často se stylizovanými rozpoznatelnými prvky. Hodně z obsahu obrazů je vnímáno jako náboženský podtext.\n"}
{"id": "724100", "url": "https://cs.wikipedia.org/wiki?curid=724100", "title": "Constantin von Mitschke-Collande", "text": "Constantin von Mitschke-Collande\n\nConstantin von Mitschke-Collande (19. září 1884 – 12. dubna 1956) byl německý malíř portrétů a figur, grafik, dřevorytec a litograf. Je potomkem slezského šlechtického rodu Mitschke-Collande. V roce 1937 byla jeho díla spolu s mnoha dalšími vystavena na výstavě \"Entartete Kunst\" v Mnichově.\n\nMitschke-Collande nejprve studoval architekturu v Mnichově a zároveň navštěvoval soukromou malířskou školu Heinricha Knirra. V roce 1907 studoval na Drážďanské akademii s Robertem Sterlem, Raphaelem Wehleem, Richardem Müllerem, Osmarem Schindlerem a Oskarem Zwintscherem. Cesta do Říma a Florencie v něm zanechala trvalé dojmy z italské renesance a baroka. Poté, co studoval v Drážďanech, nějakou dobu pracoval v Paříži s Maurice Denisem a Fernandem Légerem a přišel do kontaktu s kubismem.\n\nPo skončení první světové války byl jedním ze zakladatelů Drážďanské secesní skupiny 1919 společně s Ottou Dixem a Oskarem Kokoschkou. V době národního socialismu, jeho obrazy byly hanobeny jako “degenerované” a odsouzeny v roce 1937 na nacistické výstavě Zvrhlé umění. Celkem 13 jeho prací bylo zabaveno.\n\nPři zničení Drážďan přišel o velkou část své práce. V roce 1945, po skončení druhé světové války, se přestěhoval do Rothenburgu ob der Tauber a připojil se k rothenburskému uměleckému spolku. V roce 1952 se přestěhoval do Norimberku.\n\nPocházel ze slezské šlechtické rodiny a byl synem královského pruského rytmistra Eugena Mitschke-Collande (1844–1903) a jeho manželky Marie von Aulock (1857–1933).\n\nMitschke-Collande se poprvé oženil 23. března 1913 v Drážďanech a vzal si Hildu Wiecke (* 25. února 1892 ve Výmaru, † 27. února 1984 v Hamburku), dceru herce a drážďanského divadelního režiséra Paula Wieckeho a Alwiny Hengst. Toto manželství bylo rozvedeno 25. dubna 1940 v Drážďanech.\n\nPodruhé se oženil 17. května 1940 v Drážďanech a vzal si Hildegardu Hübner (* 1. července 1906 v Berlíně-Schönebergu, † 17. února 1992 v Mnichově), dceru pojišťovacího agenta Huga Hübnera a Clary Sagittarius.\n\nZ prvního manželství vzešli herci Volker von Collande (1913–1990) a Gisela von Collande (1915–1960). Herečka a spisovatelka Nora von Collande (* 1958) je jeho vnučka.\n\n\n"}
{"id": "724101", "url": "https://cs.wikipedia.org/wiki?curid=724101", "title": "Alexis Sánchez", "text": "Alexis Sánchez\n\nAlexis Alejandro Sánchez Sánchez (* 19. prosince 1988, Tocopilla) je chilský fotbalový útočník či záložník a reprezentant, od ledna 2018 hráč anglického klubu Manchester United. Na kontě má více než 110 zápasů v chilské fotbalové reprezentaci. Momentálně se nachází na hostování v italském klubu Inter Milán.\n\nSánchez začal svou kariéru v mládežnickém týmu \"Cobreloa\" ve věku 15 let a do A-týmu se dostal po dvou letech. Jeho velkého talentu si všimli skauti Udinese Calcio, klubu italské Serie A. Jako 17letý tam podepsal smlouvu na 3 miliony dolarů. Poté byl ještě uvolněn na hostování do chilského Colo-Colo a argentinského River Plate.\n\nDo Udinese přišel již jako vítěz argentinské a chilské ligy v červnu 2008. Sánchez zažil v Udinese Calcio velký kariérní růst a v sezoně Italské ligy 2010/11 byl jedním z tvůrců čtvrtého místa v Serii A. 27. února 2011 vstřelil Sánchez 4 ze sedmi gólů, které jeho tým uštědřil soupeři z US Città di Palermo při vítězství 7-0, přičemž v utkání odehrál pouze 52 minut. Tímto počinem překonal rekord (v jednotlivém zápasu) chilského hráče v Serii A.\n\nVelkého kariérního zlomu se dočkal 20. července 2011, kdy ho z Udinese Calcio koupila za 26 milionů € španělská FC Barcelona. Alexis se stal prvním chilským hráčem, který kdy za tento klub hrál. Od doby kdy do klubu přišel, vyhrál s ním Supercopa de España 2011 a Superpohár UEFA 2011, přičemž jeho debut se konal při prvním zápase Supercopa de España proti Realu Madrid. První branky se dočkal v utkání s Villarreal CF v Primera División. Jeho klub 10. září 2011 zvítězil 5-0.\n\nV červenci 2014 přestoupil za 35 milionů liber do anglického klubu Arsenal FC. Zde se stal klíčovým hráčem pro mužstvo, Arsenal táhl svými goly a asistencemi.\n\nBěhem ledna 2018 přestoupil do dalšího anglického klubu, tentokrát do Manchesteru United.\n\nV A-mužstvu Chile Alexis debutoval v zápase proti Švédsku v roce 2006. Prvního reprezentačního gólu se dočkal proti Švýcarsku při prohře 1-2.\n\nS chilskou reprezentací vyhrál jihoamerické mistrovství Copa América 2015, což znamenalo historicky první titul pro Chile.\n\nAlexisův adoptivní otec José Delaigue zemřel ve věku 75 let na infarkt v červnu 2011.\n\nAktualizováno 14. 12. 2014\n\n\n\n\n\n\n"}
{"id": "724102", "url": "https://cs.wikipedia.org/wiki?curid=724102", "title": "Kostel Božího Těla (Oreb)", "text": "Kostel Božího Těla (Oreb)\n\nŘímskokatolický kostel Božího Těla na Orebu byl postaven v roce 1835 v novobarokním slohu zásluhou národního buditele dr. Jana Theobalda Helda na místě staršího dřevěného kostelíku z roku 1528, který byl zbořen v roce 1826 z důvodu špatného technického stavu. Současný kostel byl postaven v roce 1835 a v letech 1935 a 1994 až 1996 byl opravován. Je chráněn jako kulturní památka České republiky.\n\nJedná se o jednolodní kostel. Okolo kostela se nachází hřbitov a železný kříž umístěný na kamenném podstavci ze začátku 19. století, který pravděpodobně pochází z dílny \"Mělnických\". Vyjma toho jsou do pilířů hřbitovní brány zazděny dva náhrobní kameny pocházející z 18. století.\n\nK oslavě vysvěcení nově postaveného kostela byla složena píseň „Otevřen již stánek Boží s archou Hospodinovou“.\n\nNa vrcholku kopce Oreb se již před stavbou dřevěného kostelíka nacházela kaple, která byla zbourána neznámo kdy. Jako možné vysvětlení zboření se uvádí buď zničení kaple husitskými orebity v roce 1420 nebo zboření kvůli stavbě nového dřevěného kostela v roce 1528. Dřevěný kostel vznikl na popud Zdeňka Trčky z Lípy v roce 1528. Roku 1600 kostelík vyhořel a následně byl roku 1635 vydrancován. Od roku 1666 se nacházela na vrchu Oreb kostnice, která ale byla roku 1819 zákonem zrušena. Kosti, které se v ní nacházely, byly zakopány na místě dnešního kříže, který se na lokalitě nachází.\n\nV roce 1785 byl opraven, nicméně kostelík v čase postupně chátral, až musel být v roce 1826 stržen. Po jeho stržení se zvažovalo, že by se na vrchu postavil nový kostel z iniciativy Hana Theobalda Helda a to na způsob Pantheonu, k čemuž byl vypracován i plán. Nicméně proti návrhu se zvedla nevole a tak nebyly tyto plány uskutečněny. V roce 1835 byl na vrcholku postaven na popud národního buditele dr. Jana Theobalda Helda barokní kostel dle přepracovaného návrhu. Návrh přepracoval F. Pavíček a stavbu prováděl zedník J. Chládeček a kameník J. Franc.\n\nBěhem mobilizace armády Československa v roce 1938 sloužila věž kostela jako hláska protiletecké obrany pro Hradec Králové. Roku 1935 a později mezi lety 1994 až 1996 byl kostel rekonstruován.\n\nKostel Božího Těla je jednolodní kostel, který má v centrální části loď čtvercového půdorysu se zkosenými rohy. K této lodi je na východní straně připojena půlkruhová apsida s obdélníkovou sakristií. Ta je příčně uložená v ose a při západní straně se nachází hranolová věž.\n\nV apsidě u hlavního oltáře se nachází obraz \"Proměnění páně\" vzniklý mezi lety 1834 až 1835, který namaloval \"Fr. K. Waldherr\". Dále je zde k vidění dvojice bočních obrazů v podobě \"Karlovské pany Marie\" (z první poloviny 19. století) a \"Poslední večeře\" pocházející pravděpodobně ze stejné doby. Stěny lodi zdobí obrazy \"Svatý Jan Křtí\" a \"Salome\".\n\nOkolo kostela Božího Těla se nachází hřbitov, u nějž nepanuje shoda, kdy se zde začalo pohřbívat. Dochované prameny uvádí, že pohřbívání zde probíhalo již od první poloviny 17. století. Hřbitov se dočkal roku 1876 rozšíření a nového oplocení. Nově rozšířený kostel byl vysvěcen děkanem J. Reisem z Hradce Králové.\n\n"}
{"id": "724105", "url": "https://cs.wikipedia.org/wiki?curid=724105", "title": "Autonomní prefektury v Čínské lidové republice", "text": "Autonomní prefektury v Čínské lidové republice\n\nAutonomní prefektura () v Čínské lidové republice je územně-správní celek, který v systému členění Čínské lidové republiky patří mezi správní jednotky druhé (neboli prefekturní) úrovně, vedle městských prefektur, prefektur a ajmagů. Existují v regionech s významným podílem národnostních menšin, jméno nejpočetnější („titulní“) menšinové národnosti je součástí názvu autonomní prefektury.\n\nJako ostatní celky na prefekturní úrovni i autonomní prefektury jsou součástí provincií a člení se na okresy, městské obvody, městské okresy, nebo autonomní okresy. Výjimkou je Kazašská autonomní prefektura Ili, jejíž součástí jsou i dvě prefektury.\n"}
{"id": "724107", "url": "https://cs.wikipedia.org/wiki?curid=724107", "title": "Operace Pierce Arrow", "text": "Operace Pierce Arrow\n\nOperace Pierce Arrow byla vojenská operace Spojených států ve válce ve Vietnamu.\n\nV reakci na incident v Tonkinském zálivu, ve kterém se dostaly do vzájemného konfliktu USS \"Maddox\" (DD-731) a severovietnamské torpédové čluny, přičemž americká loď utrpěla zásah jen jediným projektilem z kulometu poté, co 2. srpna 1964 a údajně i 4. srpna vyprovokovala incident svojí špionážní činností. Jako odvetu nařídil americký prezident Lyndon B. Johnson operaci Pierce Arrow (Pronikající šíp), která se uskutečnila 5. srpna 1964.\n\nOperace se skládala z 64 leteckých útoků z letadlových lodí USS \"Ticonderoga\" (CV-14) a USS \"Constellation\" (CV-64) proti severovietnamským přístavům torpédových člunů v Ha Long, Loc Chao, Quang Khe a Ben Thuy a na petrochemickou továrnu v pobřežním městě Vinh.\n\nProtiletadlová obrana Severního Vietnamu přitom sestřelila dvě americká letadla, přičemž jeden z pilotů zahynul a druhý Everett Alvarez se stal prvním americkým válečným zajatcem v Severním Vietnamu. Američtí piloti tvrdili, že zničili 90 procent zásob paliva v továrně ve městě Vinh a zničili nebo poškodili 25 torpédových člunů třídy P-4.\n\nOperace Pierce Arrow znamenala začátek amerických leteckých operací nad Severním Vietnamem a Jihovýchodní Asií, které měly za cíl ničit infrastrukturu, vojenský materiál a jednotky, které Severní Vietnam a Vietkong potřebovaly k vedení partyzánské války v Jižním Vietnamu.\n\nJako reakci na tento přepad povolala Vietnamská demokratická republika (Severní Vietnam) svoje stíhačky z Číny a 6. srpna se na základnu Noi Bai přesunul celý 921. stíhací pluk, který byl okamžitě uveden do bojové pohotovosti.\n\n"}
{"id": "724109", "url": "https://cs.wikipedia.org/wiki?curid=724109", "title": "Černá dáma", "text": "Černá dáma\n\nČerná dáma je nejmohutnější borovice černá v České republice, roste ve Valči v Doupovských horách. I přes její vzrůst a věk nebyla nad tímto památným stromem vyhlášena zákonná ochrana.\n\n\nBorovice je vzhledem ke svému věku ve velmi dobrém zdravotním stavu. Strom se dělí a vytváří trojkmennou korunu, která je zabezpečena sepnutím.\n\nBarokní zámecký park vznikal v letech 1695 až 1712 podnětem Jana Kryštofa Kegera ze Štampachu. Dále byl rozšiřován hrabětem Globenem v letech 1730 až 1732. Srovnávací metodou s ostatními dřevinami bylo zjištěno, že borovice pochází zhruba z poloviny 18. století.\n\nK borovici se vztahuje pověst. Mladou komtesu ze zámku se její matka snažila přinutit ke sňatku s přestárlým šlechticem. Komtesa samozřejmě nechtěla, a tak navrhla, že si o svůj osud zahraje partii šachu se svým otcem, vyhlášeným hráčem. V parku pod mladou borovicí postavili stolek a za účasti celého příbuzenstva hráli. Komtese se podařilo dát otci mat černou dámou a až do smrti ho s vděkem podezírala, že jí tu příležitost dal schválně slabým tahem uprostřed hry.\n\n21. března 2011 došlo na slavnostní akci \"pasování stromu\", které byl přítomen Ing. Pavel Kyzlík z ČLS Dendrologické Dobřichovice, kvintet trubačů Slivoni z Vojenských lesů Doupov, kastelán valečského zámku Petr Tomáš v dobovém kostýmu a zhruba 200 diváků. K akci byl vydán pamětní list, který dostala většina zúčastněných. Diváci si rovněž mohli odnést tištěný záznam šachové partie uvedené v pověsti.\n\n"}
{"id": "724118", "url": "https://cs.wikipedia.org/wiki?curid=724118", "title": "Rosie Huntington-Whiteley", "text": "Rosie Huntington-Whiteley\n\nRosie Alice Huntington-Whiteley (* 18. dubna 1987) je anglická modelka a herečka. Je známa především pro práci se značkou Victoria's Secret a také pro svou roli Carly Spencer ve filmu \"Transformers 3\"\n\nNarodila se v Devonu v Anglii. Její matka Fiona (narozená Jackson) je instruktorkou fitness a její otec Charles Andrew Huntington-Whiteley je autorizovaným inspektorem. Má dva mladší sourozence; bratra Tobyho a sestru Florence. Její prapradědeček z otcovy strany byl politik Sir Herbert Huntington-Whiteley.\n\nVyrůstala v Tavistocku v Devonu na farmě. Když vyrůstala, byla ve škole šikanována a ztrapňována za to, že měla dvě příjmení, malá prsa a plné rty (které jsou dnes jednou z jejích největších předností). Protože byla znuděná ze života na farmě, dychtila po tom dostat se do Londýna. V roce 2003 při studiu na Tavistock College ji objevila modelingová agentura \"Profile Model Management\", když hledala v Londýně praxi u několika modelingových agentur. Její první vystoupení před kamerou se odehrálo v jejích šestnácti letech, v reklamě na značku Levi's.\n\nOd roku 2006 do roku 2011 byla jedním z andílku americké značky se spodním prádlem a zkrašlovacími produkty \"Victoria's Secret\". Její debut na mole pro tuto značku přišel v roce 2006 na módní přehlídce v Los Angeles.\n\nV módním průmyslu zůstala neznámou až do roku 2008, kdy si jí všiml kreativní ředitel Christopher Bailey a obsadil ji do kampaně podzim/zima pro značku Burberry spolu s hercem Samem Rileym. V kampani nahradila modelku Agyness Deyn. V listopadu 2008 se poprvé objevila na obálce britského Vogue po boku Eden Clark a Jourdan Dunn. Následující rok byla tváří reklamní kolekce jaro/ léto 2009 značky Karen Millen. Ve stejném roce ještě získala cenu \"Elle Style Award\" v kategorii „Modelka roku“. Zahrála si v krátkém filmu pro značku Agent Provocateur, kde hrála ženu, jejíž přítel zapomněl na Valentýna. Na podzim a zimu 2009 byla modelkou kampaní pro Godiva a Miss Sixty. Na konci roku 2009 se oficiálně stala tváří značky Victoria's Secret, když byla modelkou na \"Victoria's Secret Fashion Show\" v New Yorku.\n\nV roce 2010 pózovala nahá pro kalendář Pirelli Calendar, který fotografoval Terry Richardson. Ve stejném roce předváděla pro značku Prada v Miláně a pro značku Giles Deacon v Paříži. V březnu spolupracovala každodenně se stránkou VOGUE.COM, aby sdílela své volby outfity pro každý den v rubrice \"Today I'm Wearing (Dnes mám na sobě)\". V květnu 2010 se objevila na obálce ruského \"Harper's Bazaar\" a anglického \"GQ\". Módní fotograf Rankin ji věnoval album s jejími fotografiemi pojmenované \"Ten Times Rosie (Desetkrát Rosie)\". Rankin si myslí, že Rosie dává rozmanitost opět do módy a říká: \"Dívali jsme se po velmi, velmi hubené dívce, téměř s chlapeckými rysy po dlouhou dobu. Rosie je opravdu modelkou okamžiku. Je herečkou okamžiku. Určitě se stane mnohem, mnohem větší“. Maskér celebrit, Ruby Hammer, který s Rosie pracoval roky ji popsal jako „klíčová“ anglická růže.\n\nV březnu 2011 se poprvé objevila sama na obálce britského Vogue. V květnu byla zvolena \"Nejpřitažlivější ženou světa\" podle magazínu Maxim. V červenci se objevila na obálkách anglické Elle a GQ.\n\nJe tváří nové vůně značky Burberry s názvem \"Burberry Body\", která vyšla v červenci 2011.\n\nTaké v červenci 2011 se objevila na patnáctém místě v žebříčku „The Money Girls“ a na třetím místě v seznamu 20 nejpřitažlivějších modelek“ na stránkách MODELS.COM.\n\nV květnu 2011 bylo oznámeno, že Rosie se objeví v hlavní ženské roli v pokračování trilogie \"Transformers\" s názvem \"Transformers 3\" a nahradí Megan Fox. Předtím pracovala s režisérem filmu, Michaelem Bayem na reklamě pro Victoria's Secret. \"MTV Networks' NextMovie.com\" ji jmenoval jako jednu z „Průlomových hvězd, na které stojí za to se dívat v roce 2011“. Před premiérou filmu ještě vyhrála cenu „Ženská hvězda zítřka“ na CinemaCon Awards.\n\nOd srpna 2007 do října 2009 chodila s Tyronem Woodem, nejmladším synem hudebníka Ronnieho Wooda. Když se pár rozešel, začala se scházet s francouzským hercem Olivierem Martinezem, ale jejich vztah skončil na začátku roku 2010. V dubnu 2010 bylo oznámeno, že chodí s anglickým hercem Jasonem Stathamem, poté co byli spolu viděni na Coachella Festival.\n\nMá dva byty; jeden v New Yorku a druhý v Londýně.\n\n"}
{"id": "724119", "url": "https://cs.wikipedia.org/wiki?curid=724119", "title": "Quai Anatole-France", "text": "Quai Anatole-France\n\nQuai Anatole-France (\"nábřeží Anatola France\") je nábřeží v Paříži. Nachází se v 7. obvodu.\n\nNábřeží vede po levém břehu řeky Seiny mezi mosty Royal a Concorde. Začíná na úrovni ulice \"Rue du Bac\", kde proti proudu navazuje \"Quai Voltaire\" a končí u \"Boulevardu Saint-Germain\", odkud dále pokračuje \"Quai d'Orsay\".\n\nNábřeží bylo v roce 1704 pojmenováno \"Quai de la Grenouillière\" a v roce 1707 přejmenováno na \"Quai d'Orsay\". V letech 1802-1915 se nazývalo \"Quai Bonaparte\".\n\nV roce 1947 byla původně východní část \"Quai d'Orsay\" odpojena a pojmenována po francouzském spisovateli Anatolu Francovi, který bydlel v domě č. 15 na \"Quai Malaquais\" a jeho otec provozoval knihkupectví v domě č. 9 na \"Quai Voltaire\".\n\n\n"}
{"id": "724120", "url": "https://cs.wikipedia.org/wiki?curid=724120", "title": "The Dogs of War", "text": "The Dogs of War\n\nThe Dogs of War může znamenat:\n\n"}
{"id": "724129", "url": "https://cs.wikipedia.org/wiki?curid=724129", "title": "Chuaj-nan", "text": "Chuaj-nan\n\nChuaj-nan ( , pchin-jinem \"Huáinán\") je městská prefektura v Čínské lidové republice. Leží v provincii An-chuej, kde patří svou rozlohou k nejmenším prefekturám.\n\nV Chuaj-nanu žije na ploše 2526 kilometrů čtverečních skoro dva a půl milionu obyvatel.\n\nChuaj-nan leží na řece Chuaj-che, přičemž v historii byla týmž jménem původně chápana oblast mezi Chuaj-che a Jang-c’-ťiang. Dnešní prefektura Chuaj-nan hraničí na jihu s Che-fejem, hlavním městem provincie, na jihozápadě s Lu-anem, na západě s Fu-jangem, na severozápadě s Po-čou, na severovýchodě s Peng-pu a na východě s Čchu-čou.\n\nV prefektuře je významná těžba uhlí, jehož produkce byla v roce 2006 43,28 miliónu tun.\n"}
{"id": "724130", "url": "https://cs.wikipedia.org/wiki?curid=724130", "title": "Turan (květina)", "text": "Turan (květina)\n\nTuran (\"Erigeron\") je rozsáhlý rod rostlin, které jsou velice rozmanitého vzhledu s různě zbarvenými květy. Je zařazen do čeledě hvěznicovitých (\"Asteraceae\"), kde dále přísluší do podčeledě \"Asteroideae\" a tribu \"Astereae\".\n\nTyto rostliny jsou rozšířeny téměř celosvětově, nejvíce druhů roste v mírném podnebném pásu. Počet druhů rodu turan není ještě ustálen, poslední údaj hovoří o 200 druzích.\n\nV České republice vyrůstá ve volné přírodě těchto 7 druhů:\n\nMimo tyto se v zahradnictví pěstují další druhy pro své květy jako skalkové rostliny nebo letničky. Jsou to např.\n\nJsou to roční, dvouleté nebo vytrvalé byliny, zřídka keře, dosahující výšky od 0,2 do 1,5 m. Vyrůstají buď z kůlovitého, rozvětveného, rozprostřeného vláknitého kořene nebo z oddenků. Lodyhy bývají vzpřímené, vystoupavé nebo poléhavé, jednoduché nebo větvené, lysé, chlupaté nebo žláznaté. Přízemní listy bývají kopinaté, obkopinaté, vejčité, hrubě pilovité o délce 1,5 až 8 cm a šířce až 2 cm. Lodyžní jsou kopinaté až podlouhlé kopinaté, obvykle vyrůstající na lodyze střídavě, mívají řapíky či jsou přisedlé. Čepele s výraznou žilnatinou bývají celokrajné, lalokovité nebo zubaté, lysé nebo mírně ochlupené.\n\nKvětní lůžko o průměru 5 až 35 mm bývá diskovité nebo miskovité, většinou vyrůstá na chlupatých stopkách jednotlivě, vzácněji jsou seřazeny do řídkého květenství, chocholíkové laty. Venkovní jazykovité květy v počtu 0 až 100 i více v jedné nebo více řadách jsou pestíkovité, obvykle bílé, namodralé, purpurové až růžové, nebo vzácně žluté. Středních bisexuálních diskových květů s 5 korunními lístky žluté nebo oranžové barvy bývá 25 až 450, vnějších jen samičích pak 50 až 200 v 1 až 4 řadách. Koruna diskových květů bývá úzká, nálevkovitá. Polokulovitý zákrov je tvořen 30 až 125 plochými úzkými listeny, ve 2 (maximálně 5) řadách, jsou tvaru eliptického až kopinatého a mají 1 nebo 3 žilky.\n\nPlody jsou podlouhlé jednoplodé nažky o délce 1 až 2 mm s chmýřím, rozšiřovány jsou nejčastěji větrem, vodou nebo zvířaty. Semena, kterých bývá na dobře vzrostlé rostlině i stovky tisíc, mohou po opylení dozrát do plodného stadia i na pokosené rostlině.\nTuran je většinou považován za plevelnou rostlinu a některé druhy i za invazivní, přesto mnoho škod většinou nečiní. Roste obvykle na neobdělávaných místech s písčitou půdou, na úhorech, nevyužívaných loukách a zahradách, skládkách, okrajích cest a podél železničních tratí.\n\nVariety některých druhů jsou pro své květy podobné astrám v oblibě a proto se množí v zahradnických podnicích. Rostliny se pak vysemeňují do volné přírody a za příhodných podmínek se nekontrolovaně rozmnožují. Obdobným způsobem se rozšířil i turan roční. Při pěstování vytrvalých druhů lze turan množit dělením trsů.\n\n Flora of North America: Erigeron\n\n \n"}
{"id": "724137", "url": "https://cs.wikipedia.org/wiki?curid=724137", "title": "Chuang-šan (prefektura)", "text": "Chuang-šan (prefektura)\n\nChuang-šan ( , pchin-jinem \"Huángshān\") je městská prefektura v Čínské lidové republice. Leží v provincii An-chuej ve východní Číně. Jméno prefektury znamená v překladu \"Žlutá hora\" a je odvozeno od Žlutých hor.\n\nChuang-šan leží na samém jihu provincie An-chuej. Hraničí na severozápadě s prefekturou Čch'-čou, na severovýchodě s prefekturou Süan-čcheng, na jihovýchodě s provincií Če-ťiang a na jihozápadě s provincií Ťiang-si.\n\nV Chuang-šanu leží dvě památky Světového dědictví UNESCO, Žluté hory a vesnice Chung-cchun a Si-ti.\n\n"}
{"id": "724138", "url": "https://cs.wikipedia.org/wiki?curid=724138", "title": "Chuang-šan", "text": "Chuang-šan\n\nChuang-šan mohou být:\n\n"}
{"id": "724142", "url": "https://cs.wikipedia.org/wiki?curid=724142", "title": "Psychovzorec", "text": "Psychovzorec\n\nPsychovzorec je ochranná známka českého psychologa Davida Grubera označující popis lidského jednání formulovaný jako matematický vzorec. David Gruber psychovzorce využívá ve svých vzdělávacích aktivitách v oblasti měkkých dovedností a „technik duševní práce“. Pojem psychovzorec však neobsahuje Hartlův psychologický slovník a vyhledávač registru vysokoškolských kvalifikačních prací Theses.cz v září 2012 nenašel ve své databázi prací žádný výskyt tohoto slova, nejde tedy o pojem běžný ve vědě.\n\nAutorem psychovzorců je Ing. David Gruber. V 80. letech 20. století seznámil širší veřejnost s technikami rychlého čtení, poprvé v příloze časopisu Mladý svět č. 52/1985, která nesla název „Cukání aneb rychlé čtení“. V jeho článcích z této doby jsou již zmíněny dovednosti a techniky, v nichž se psychovzorce uplatňují (např. racionální studium cizích jazyků, cvičení koncentrace, boj proti trémě, paměťové dovednosti), souhrnně pod pojem „techniky duševní práce“. . Dnes pojem psychovzorce již používá v celé řadě svých publikací, kurzů a vystoupení. V ohlasech na Gruberův kurz z roku 1991 zmiňuje jeden z účastníků „vzorec koncentrace“ s dovětkem „moc této univerzální kostry je pro mne šokující“ . Psychovzorce tak byly patrně používány od počátků lektorské a publikační dráhy Davida Grubera, i když ještě neměly svůj ustálený název, případně byly uváděny bez přívlastku „psychovzorec“ (např. „Psychická teorie relativity“ místo „Psychovzorec psychické teorie relativity“).\n\nOchranná známka slovní ® pro slovo „psychovzorce“ pro oblast vzdělávacích služeb, poradenství, vzdělávacích pomůcek (knih, magnetofonových kazet, počítačových kurzů) apod. byla podána u Úřadu průmyslového vlastnictví v říjnu roku 1996 a udělena Davidu Gruberovi. . \n\nHromadně se s psychovzorci mohla česká veřejnost seznámit v desetidílném televizním vzdělávacím seriálu „Kurs rychlého čtení“ (vyrobila Československá televize 1986) a v řadě článků v časopisech Československá televize, Květy, ve slovenském časopise Svet. \nPsychovzorec profesionální koncentrace rozsáhle cituje Petr Pacovský ve své knize o time managementu 4. generace . Psychovzorec profesionální koncentrace je citován v knize Ivo Tomana „Tajemství vnitřní mluvy – úspěšná sebemanipulace“ .\nPsychovzorec emočního managmentu nabízí ve svých kurzech vedených různými lektory také vzdělávací agentura IIR.\n\nSeznam psychovzorců se v průběhu let dále vyvíjel. Nejucelenější seznam je uveden v publikaci D. Grubera „Zlatá kniha komunikace“. V prvním vydání z roku 2005 je uvedeno 10 psychovzorců, ve druhém vydání Zlaté knihy komunikace (r. 2007) je uvedeno 15 psychovzorců, ve třetím, čtvrtém i pátém vydání Zlaté knihy komunikace (r. 2009, 2010, 2012) je jich uvedeno 16. \n\n\nDavid Gruber se pokouší psychovzorce aplikovat na mnoho oblastí lidského života: na duševní pochody, prožívání, jednání a mezilidské interakce. Příkladem vztahů, které vysvětluje psychovzorci, jsou například:\n\na dalších oblastí komunikace, práce s informacemi a emocí.\n\nPodle D. Grubera koncentrace stojí na šesti pilířích (veličinách, psychologických proměnných), mezi nimiž empiricky platí následující vztah: \n\nOznačení jednotlivých proměnných odpovídá:\n\n"}
{"id": "724143", "url": "https://cs.wikipedia.org/wiki?curid=724143", "title": "Mennonitština", "text": "Mennonitština\n\nMennonitština je neformální označení pro jazyk specifický pro mennonity, může označovat:\n"}
{"id": "724148", "url": "https://cs.wikipedia.org/wiki?curid=724148", "title": "Gašerbrum III", "text": "Gašerbrum III\n\nGašerbrum III je vrchol v masivu Gašerbrum v pohoří Karákóram. Má výšku 7952 a obvykle není považován za samostatnou horu, ale za vedlejší vrchol vyššího Gašerbrumu II. Stejně jako on leží na hranici mezi Čínskou lidovou republikou a Pákistánem.\n\nDo svého slezení v roce 1975 se řadil mezi nejvyšší dosud neslezené vrcholky. Prvovýstup se podařil čtyřčlenné polské skupině (mj. Wanda Rutkiewiczová).\n"}
{"id": "724151", "url": "https://cs.wikipedia.org/wiki?curid=724151", "title": "Rudolf Franz Lehnert", "text": "Rudolf Franz Lehnert\n\nRudolf Franz Lehnert (13. července 1878 Velká Úpa - 16. ledna 1948 Redeyef, Gafza Oasis, Tunis) byl fotograf českého původu.\n\nLehnert se narodil v obci Groß Aupa (nyní je Velká Úpa část města Pec pod Sněžkou) na českém území. Spolu s Ernstem Heinrichem Landrockem založili fotografickou společnost \"Lehnert & Landrock\", která úspěšně publikovala svá díla z Blízkého východu v Tunisu, Mnichově, Lipsku a Káhiře.\n\nLehnert strávil část svého života v Redeyefu, Gafza Oasis v Tunisu, kde také zemřel.\n\nFotografie mladého muže publikovaná jako pohlednice v roce 1921 se stala vzorem celé řady novodobých plakátů. Modelem byl Egypťan Mohamed, který pracoval jako Lehnertův asistent. V devadesátých letech se portrétním snímkem inspirovali íránští publicisté při tvorbě popularizačních plakátů, které představovaly mladého proroka Mohameda. Prý údajně podle obrazu, který namaloval mnich, který se s prorokem osobně setkal. Íránský režim prodej letáků zobrazujícího mladého proroka schválil, stejně tak i šíité v muslimské tradici zobrazení schvalují.\n\n\n\n"}
{"id": "724156", "url": "https://cs.wikipedia.org/wiki?curid=724156", "title": "Jim Henson", "text": "Jim Henson\n\nJames Maury „Jim“ Henson (24. září 1936, Mississippi, USA – 16. května 1990) byl americký loutkoherec, známý jako tvůrce The Muppets. Své loutky vedl v různých televizních pořadech, jako je \"Sezame, otevři se\" a \"Muppet Show\", a rovněž ve filmech jako \"The Muppet film\" a \"The Great Muppet Caper\". Dočkal se dokonce oscarových nominací v kategorii režie animovaného filmu.\n\nVystudoval Universitu v Marylandu, College Park, stal se jedním z nejznámějších loutkářů v historii.\n\nZemřel na Streptococcus pyogenes 16. května 1990.\n"}
{"id": "724157", "url": "https://cs.wikipedia.org/wiki?curid=724157", "title": "Chrtí dostihy", "text": "Chrtí dostihy\n\nChrtí dostihy jsou psí bežecké závody určené pro plemena chrtů ze skupiny tzv. anglických dostihových plemen. Jde o rychlostní závody, kdy psi rychle běží za nějakou umělou mechanickou návnadou, která je před nimi tažena. Velkou tradici mají tyto specializované zvířecí závody zejména v anglosaských zemích, nicméně tyto závody se pravidelně běhají asi ve 20 zemích. V českých zemích tato chovatelská zábava nemá příliš velkou tradici, první závody se zde začaly pravidelně konat až po druhé světové válce.\n\nPři závodech se využívá velkých rychlostních dispozic, které tato psí plemena mají, neboť právě tato lovecká plemena psů byla vyšlechtěna k tomu, aby byla schopna co nejrychleji dohonit unikající kořist.\n\nDostihy chrtů v České republice jsou provozovány jako hobby.\nChrti zůstávají i po skončení dostihového období v rodinách majitelů. Jsou považováni za členy rodiny stejně, jako např. psi, kteří pro své stáří skončí s tažením sněžných saní, pulky, či jinou sportovní aktivitou z repertoáru agility.\nMá-li rodina v rozpočtu pouze na jednoho chrta – majitel po skončení závodního období se závody chrta končí.\n\nMá-li rodinná „kapsa“ na víc, pořizuje si majitel více chrtů – každý dle svých možností.\nChrty má většinou každý majitel doma, většinou je i sám trénuje. Některým majitelům vypomáhají příbuzní, sousedé, známí, apod.\n\nV České republice působí několik chovatelských / dostihových klubů začleněných do ČMKU / FCI. (Českomoravská kynologická unie / Fédération Cynoloque Internationale), které se věnují kromě chovu i dostihům chrtů všech plemen.\n\nNejvíce chrtů greyhoundů v jednom závodu je možno vidět na akcích České greyhound dostihové federace.\nČeská greyhound dostihová federace (ČGDF) není členem ani FCI, ani Continental Greyhound Racing Confederation (CGRC)\n\nDostihová organizace Česká greyhound dostihová federace (CGDF nebo anglicky Czech Greyhound Racing Federation – CGRF) vznikla v roce 2003 a je přímým členem World Greyhound Racing Federation (WGRF).\n\nNa českém území je Česká greyhound dostihová federace (CGDF) určitou raritou, neboť není začleněna do kynologické organizace FCI, v Česku představovanou národní ČMKU (Českomoravská kynologická unie), ani jiné národní organizace začleněné v FCI. (např. CKJ, apod.)\nČGDF – Česká greyhound dostihová federace je nevýdělečné zájmové sdružení majitelů greyhoundů, jde o společenství klubového typu.\n\nČGDF – Česká greyhound dostihová federace sdružuje majitele greyhoundů, je dostihovým spolkem, není chovatelským klubem.\n\n\nOpakovaně je poukazováno na týrání závodních chrtů, špatné životní podmínky zvířat, nedostatek veterinární péče a trýznivé způsoby usmrcování už nevýdělečných zvířat.\nV České republice na chrtech nikdo nevydělává, naopak majitelé dostihových chrtů musí vynakládat nemalé finanční prostředky na to, aby si jejich chrti dobře a bezpečně zaběhali (tj. na dostihové dráze).\n\n"}
{"id": "724161", "url": "https://cs.wikipedia.org/wiki?curid=724161", "title": "Pravá blondýnka", "text": "Pravá blondýnka\n\nPravá blondýnka, v anglickém origínále Legally Blonde, je americká romantická filmová komedie z roku 2001 režiséra Roberta Luketice s Reese Witherspoon v hlavní roli. Jde o svižnou situační komedii, ve které si další role zahráli Luke Wilson, Selma Blair, Matthew Davis, Victor Garber a Jennifer Coolidge. V roce 2003 bylo natočeno pokračování (sequel) s názvem \"Pravá blondýnka 2\", později pak ještě televizní film \"Pravá blondýnka 3\".\n\nSnímek vypráví příběh mladé blonďaté dívky Elle Woodsové (Reese Witherspoon), která se rozhodne kvůli svému milému, který jí kvůli své budoucí právnické kariéře opustil, ke studiu práv na Harvardově univerzitě, pro což ale pouze zdánlivě nemá vůbec žádné předpoklady.\n\nElle nejenže práva velmi úspěšně vystuduje, ale během svých studií úspěšně vyřeší i jeden velmi závažný kriminální případ (otcovražda), zároveň s tím získá lásku zcela jiného muže.\n"}
{"id": "724164", "url": "https://cs.wikipedia.org/wiki?curid=724164", "title": "Gugney-aux-Aulx", "text": "Gugney-aux-Aulx\n\nGugney-aux-Aulx je francouzská obec v departementu Vosges, v regionu Grand Est, 114 kilometrů od Štrasburku.\n\nSousední obce: Rapey, Varmonzey, Madegney a Vaubexy.\n\nJméno obce souvisí s česnekem viničným, \"aulx\" je množné číslo pro francouzské slovo \"ail\" označující česnek, který hojně roste na jejím území. Obec byla v minulosti mnohokrát přejmenována.\n\n\n\"Počet obyvatel\"\nNejbližší železniční stanice je v obci Charmes, vzdálené 8,7 kilometrů.\n\n"}
{"id": "724165", "url": "https://cs.wikipedia.org/wiki?curid=724165", "title": "Caisse des dépôts et consignations", "text": "Caisse des dépôts et consignations\n\nCaisse des dépôts et consignations (CDC) je francouzský státní finanční ústav. Hlavní sídlo se nachází v 7. obvodu v Paříži v komplexu budov mezi \"Rue de Lille\" a \"Quai Anatole-France\". Společnost byla zřízena speciálním zákonem 28. dubna 1816 a od svého založení stojí pod přímým dohledem francouzského parlamentu. V roce 2009 měla 73 500 zaměstnanců, zisk činil 2,478 miliardy € a obchodní bilance 255,591 mld €.\n\nCDC má základní úkoly:\n\nCDC proto primárně spravuje důchodové a státních fondy, které jsou následně investovány ve veřejném i soukromém sektoru a to především v oblastech:\n\nCDC drží 40 % podílu v životní pojišťovně \"CNP Assurances\", 43,7 % ve finančním podniku \"Oséo\", dále vlastní realitní společnosti \"ICADE\" (61 %) a \"SNI\" (100 %). V úplném vlastnictví má stavební společnost \"Egis\". Kromě toho vlastní CDC 42% podíl v turistické společnosti \"Compagnie des Alpes\" a \"Belhambra\" (40 %). Další podíly CDC jsou v dopravní společnosti \"Veolia Transdev\" (50 %) a ve vodárenské společnosti \"Veolia Environnement\" (9,5 %) (stav v dubnu 2011).\n\n"}
{"id": "724167", "url": "https://cs.wikipedia.org/wiki?curid=724167", "title": "Quai Malaquais", "text": "Quai Malaquais\n\nQuai Malaquais je nábřeží v Paříži. Nachází se v 6. obvodu.\n\nNábřeží leží na levém břehu řeky Seiny naproti Louvru mezi mosty Pont des Arts a Pont du Carrousel. Začíná u křižovatky s ulicí \"Rue de Seine\", kde proti proudu navazuje na \"Quai de Conti\", a končí na úrovni ulice \"Rue des Saints-Pères\", odkud pokračuje \"Quai Voltaire\". Na nábřeží se nachází přístav Port des Saints-Pères.\n\nV roce 1581 se zde nacházel přístav Port Malaquest, v roce 1641 se nazýval Port de la Reine Marguerite a od roku 1622 Port Malaquais.\n\n\n"}
{"id": "724168", "url": "https://cs.wikipedia.org/wiki?curid=724168", "title": "Fallout from the Phil Zone", "text": "Fallout from the Phil Zone\n\nFallout from the Phil Zone je dvojdisková kompilace složená z koncertních nahrávek skupiny Grateful Dead. Album vyšlo 17. června 1997 u Grateful Dead Records.\n\n"}
{"id": "724169", "url": "https://cs.wikipedia.org/wiki?curid=724169", "title": "Road Trips Full Show: Spectrum 11/6/79", "text": "Road Trips Full Show: Spectrum 11/6/79\n\nRoad Trips Full Show: Spectrum 11/6/79 je koncertní dvojalbum skupiny Grateful Dead. Nahrávky vznikly 6. listopadu 1979 ve Filadelfii a album vyšlo v roce 2008.\n\n"}
{"id": "724170", "url": "https://cs.wikipedia.org/wiki?curid=724170", "title": "Quai de l'Hôtel-de-Ville", "text": "Quai de l'Hôtel-de-Ville\n\nQuai de l'Hôtel-de-Ville (\"Radniční nábřeží\") je nábřeží v Paříži. Nachází se ve 4. obvodu. Je pojmenováno podle budovy pařížské radnice. Nábřeží je součástí rychlostní komunikace Voie Georges-Pompidou.\n\nNábřeží leží na pravém břehu řeky Seiny mezi mosty Marie a Arcole. Začíná u křižovatky s ulicí \"Rue des Nonnains-d'Hyères\", kde navazuje na \"Quai des Célestins\", a končí na náměstí \"Place de l'Hôtel-de-Ville\", odkud pokračuje po proudu \"Quai de Gesvres\". Na nábřeží vede rovněž most Louis-Philippe.\n\n"}
{"id": "724171", "url": "https://cs.wikipedia.org/wiki?curid=724171", "title": "Na Podluží", "text": "Na Podluží\n\nNa Podluží je rozhledna nacházející se jižně od obce Nový Poddvorov v okrese Hodonín.\n\nTato rozhledna vznikla v rámci projektu „Turistické rozhledny Podluží-Cerová“, programu příhraniční spolupráce Česka a Slovenska. Projekt k rozhledně vytvořili inženýři Miroslav Kopecký a Stanislav Fatěna. Vzhled rozhledny připomíná těžební naftovou věž, což symbolicky vzpomíná historii těžařství v tomto regionu. Náklady na výstavbu rozhledny dosáhly necelých 6 milionů korun z čehož 90% bylo hrazeno z dotací Evropské unie. Rozhledna byla budována v druhé polovině roku 2009. Kovová konstrukce v jejímž středu je umístěno točivé schodiště se 160 schody, dosahuje výšky 30 metrů. Rozhledna je volně přístupná. Slavnostní zpřístupnění věže veřejnosti proběhlo 16. dubna 2010. Příjezdová cesta vede z Nového Poddvorova.\n"}
{"id": "724172", "url": "https://cs.wikipedia.org/wiki?curid=724172", "title": "Road Trips Full Show: Spectrum 11/5/79", "text": "Road Trips Full Show: Spectrum 11/5/79\n\nRoad Trips Full Show: Spectrum 11/5/79 je koncertní album skupiny Grateful Dead. Album vzniklo 5. listopadu 1979 ve Spectrum (Filadelfie, Pensylvánie). Album vyšlo v roce 2008 u Grateful Dead Records.\n\n"}
{"id": "724174", "url": "https://cs.wikipedia.org/wiki?curid=724174", "title": "Psyché (mytologie)", "text": "Psyché (mytologie)\n\nPsyché (též Psýché) je v řecké mytologii perzonifikace lidské duše; zpodobňována bývá jako dívka s motýlími křídly.\n\nPodle legendy byla Psyché nejmladší a nejkrásnější ze tří dcer anatolského krále. Její krása vzbudila žárlivost bohyně Afrodíty, která přikázala svému synovi Erótovi, aby svým šípem v dívce vzbudil lásku k nejodpudivějšímu z mužů, kterého potká. Erós se však sám do Psyché zamiloval, šíp zahodil do moře a když Psyché usnula, unesl ji do svého paláce, kde ji navštěvoval noc co noc pod rouškou tmy; varoval ji však, že ho navždy ztratí, pokud by ho chtěla třeba jen na okamžik zahlédnout. Psyché toužila navštívit své sestry, to jí Erós dovolil; Psyché pak, po podlehnutí ponoukání svých žárlivých sester, zapálila v noci lampu, aby si svého milence v jejím světle prohlédla. Krůpěj horkého oleje však ukápla na Erótovu hrud a probudila ho; bůh pohněvaný její neposlušností odletěl.\n\nKdyž zoufalá Psyché zjistila, co způsobila, vydala se na pouť po svatyních ve snaze najít svého milovaného, až se setkala s Afroditou. Prosila ji snažně, aby jí vrátila lásku Erótovu; rozhněvaná bohyně to podmínila splněním čtyř úkolů, jejichž zdolání ovšem bylo pro smrtelníka nemožné. Protože Afrodita plná starosti o svého syna, který kvůli ztrátě Psyché onemocněl, pozbyla část své božské krásy, bylo čtvrtým dívčiným úkolem sestoupit do Hádu a požádat vládkyni podsvětí Persefonu o trochu její krásy, již měla ukrýt do černé skříňky, kterou měla Psyché střežit a přinést Afroditě. Psyché, která usoudila, že nejrychlejší cestou do podsvětí je smrt, vystoupila na věž, aby se vrhla dolů; tajemný hlas ji však v posledním okamžiku zadržel a ukázal cestu do podsvětí a poradil, jak překonat pekelného psa Kerbera, převozníka zemřelých Charóna a další nebezpečí, jež na ni budou na cestě do podsvětí číhat. Psyché uchlácholila Kerbera ječmenným koláčem a zaplatila Chárónovi obolos, aby ji převezl přes řeku Styx do Hádu. Cestou viděla ruce, které vyčnívaly z vody; nějaký hlas jí řekl, aby jim hodila další koláč, ale ona odmítla. Poté dorazila k Persefoně a ta byla svolná vyhovět Afroditině žádosti. Cestou zpět Psyché ještě jednou zaplatila Chárónovi a dala další koláč Kerberovi, aby se mohla vrátit.\n\nKdyž Psyché opustila podsvětí, rozhodla se otevřít skříňku a vzít si z ní trochu krásy pro sebe domnívajíc se, že jí to zajistí Erótovu lásku. Uvnitř však byl věčný spánek, který ji překvapil a uspal. Erós, který jí již odpustil, přiletěl k jejímu tělu a odstranil spánek s jejích víček, prose Dia i Afroditu o svolení ke sňatku s Psyché. Bohové souhlasili, Zeus dal Psyché nesmrtelnost a Afrodita tančila na jejich svatbě. Ze spojení Eróta a Psyché se narodila dcera nevšední krásy, nazvaná jménem Hedoné (ἡδονή, tj. \"Rozkoš\", v římské mytologii Voluptas).\n\nŘecký výraz \"ψύχω\" (psycho) znamená \"«vanout, dýchat»\". Substantivum \"ψυχή\" (psyché) se vztahuje k dechu, který opouští v okamžiku smrti lidské tělo. Pokud tedy tento dech doprovází jedince celý život, znamená ψυχή život. Když pak psyché opustí tělo, získá samostatnou existenci: Řekové si ji představovali jako antropomorfní postavu, dvojníka zemřelého, která obvykle našla své místo v Hádu, kde žila jako stín a přízrak. Homér mnohokrát popisuje, jak psyché opouští s posledním dechem umírajícího jako motýl (jenž se v řečtině nazývá rovněž \"psyché\").\n\nLegenda o Erótovi a Psyché byla mnohokrát literárně zpracována; klasickou formou tohoto starého mýtu je jeho nejznámější verze z pera římského spisovatele a filosofa Lucia Apuleia (součást románu \"Metamorfózy\", známějšího pod názvem \"Zlatý osel\").\n\nLegenda byla i vděčným námětem výtvarného umění, a to již od starověku (mozaika ve Villa Romana del Casale na Sicilii). Jedním z nejznámějších děl inspirovaných legendou je sousoší \"Amore e Psiche\" od Antonia Canovy z let 1788–1793, vystavené v Louvru.\n\n\n\n\n"}
{"id": "724176", "url": "https://cs.wikipedia.org/wiki?curid=724176", "title": "Dolejší", "text": "Dolejší\n\nDolejší může být:\n\n\n\n\n\n"}
{"id": "724178", "url": "https://cs.wikipedia.org/wiki?curid=724178", "title": "Aim", "text": "Aim\n\nAim či AIM, kombinace písmen A, I a M, může být:\n\n\n"}
{"id": "724180", "url": "https://cs.wikipedia.org/wiki?curid=724180", "title": "Sedia gestatoria", "text": "Sedia gestatoria\n\nSedia gestatoria je papežský přenosný trůn.\n\nSedia sestávala z trůnu připevněného k plošině (\"suppedaneum\") se dvěma tyčemi, které drželo 12 nosičů (\"sediari pontifici\"). Po stranách sedie byla nesena flabella, tj. vějíře z bílého pštrosího peří.\n\nJako poslední užíval sedia gestatoria papež Jan Pavel I. v roce 1978. V současnosti plní funkci sedie papamobil.\n\n"}
{"id": "724183", "url": "https://cs.wikipedia.org/wiki?curid=724183", "title": "Český hudební slovník osob a institucí", "text": "Český hudební slovník osob a institucí\n\nČeský hudební slovník osob a institucí je on-line slovník zaměřený na hesla o hudebních osobnostech a institucích. Jedná se o dílo Centra hudební lexikografie na Ústavu hudební vědy Filozofické fakulty Masarykovy univerzity v Brně. \n\nSlovník navazuje na dvoudílný \"Československý hudební slovník osob a institucí\" (redakce Gracian Černušák, Bohumír Štědroň, Zdenko Nováček), který vydalo Státní hudební vydavatelství v Praze v letech 1963–1965. Heslář slovníku obsahuje přibližně 16 000 hesel.\n\nHlavním vědeckým redaktorem je vedoucí Ústavu hudební vědy Petr Macek, členy redakčního kruhu jsou pak: Petr Kalina, Simona Sedláčková a Karel Steinmetz; dříve se na slovníku podílel také Mikuláš Bek.\n\nProjekt je financován částečně z prostředků Ústavu hudební vědy FF MU a částečně z grantů, poskytnutých Ministerstvem kultury České republiky a Grantovou agenturou České republiky.\n\n"}
{"id": "724191", "url": "https://cs.wikipedia.org/wiki?curid=724191", "title": "Quai de Gesvres", "text": "Quai de Gesvres\n\nQuai de Gesvres je nábřeží v Paříži. Nachází se ve 4. obvodu. Je pojmenováno podle bývalého majitele zdejších pozemků markýzovi de Gesvres. Nábřeží je součástí rychlostní komunikace Voie Georges-Pompidou.\n\nNábřeží leží na pravém břehu řeky Seiny naproti ostrovu Cité mezi mosty Arcole a Change. Začíná na náměstí \"Place de l'Hôtel-de-Ville\", kde navazuje na \"Quai de l'Hôtel-de-Ville\", a končí na náměstí \"Place du Châtelet\", odkud pokračuje po proudu \"Quai de la Mégisserie\". Na nábřeží vede rovněž most Notre-Dame.\n\nNábřeží vzniklo na základě královského patentu z roku 1642 na pozemcích, které udělil král Ludvík XIV. markýzovi de Gesvres mezi \"Rue Saint-Martin\" a \"Place du Châtelet\". Po zboření domů v roce 1786 v ulici \"Rue de Gesvres\" se mohlo dále rozšířit. Nábřeží \"Quai Pelletier\" (část mezi \"Place de l'Hôtel-de-Ville\" a \"Rue Saint-Martin\") a \"Quai Gesvres\" byla spojena vyhláškou z 2. dubna 1868.\n\n"}
{"id": "724194", "url": "https://cs.wikipedia.org/wiki?curid=724194", "title": "Václav Hodek", "text": "Václav Hodek\n\nVáclav Hodek ( 28. března 1828 Železná (okres Beroun) – 22. ledna 1886 Praha) byl český revolucionář, politický vězeň a novinář. V červnu 1848 se účastnil se svatodušních bouří v Praze; koncem téhož roku bojoval na Slovensku proti Maďarům. V květnu 1849 byl zatčen pro účast na májovém spiknutí, odsouzen k smrti, ale omilostněn a do roku 1856 vězněn v pevnosti Komárno. Po návratu do Prahy pracoval do konce života jako korektor v tiskárnách. Roku 1872, kdy krátce působil jako odpovědný redaktor deníku \"Politik\", byl pro tiskový přečin znovu zatčen a šest měsíců strávil v ústavu choromyslných. Osobní ambice neměl, žádné dílo nezanechal. Současníky byl oceňovaný pro vlastenecký idealismus a nezištnou snahu pomáhat potřebným.\n\nNarodil se roku 1828 v obci Železná u Berouna v rodině učitele. Vystudoval gymnázium a nastoupil na bohosloveckou fakultu, studií ale zanechal v roce 1848. Téhož roku se zapojil do revolučních událostí: pomáhal v Havlíčkových \"Národních novinách\", v červnu při svatodušních bouřích bránil Klementinum, na konci roku organizoval ozbrojenou výpravu na pomoc Slovákům proti Maďarům. Sbor, v němž sloužil, bojoval statečně a 11. prosince u Budatína porazil maďarské oddíly, ale kvůli hmotnému nedostatku byl brzy rozpuštěn.\n\nHodek se vrátil do Prahy. Roku 1849 se zapojil do přípravy májového spiknutí. Byl jmenován generálem smíchovského dělnictva, s nímž měl obsadit Petřín. Povstání ale bylo prozrazeno a Hodek spolu s dalšími zatčen v noci z 9. na 10. května. Šest měsíců jej věznili na Hradčanech, poté byl odsouzen k smrti. Rozsudek údajně vyslechl s chladnou tváří. Nebyl však popraven, trest mu byl zmírněn na 16 let vězení. Odpykával si jej v pevnosti Komárno. Pobyt zde byl pro něj těžký — zatímco němečtí a maďarští spoluvězni dostávali přilepšení od svých přátel a krajanů, jemu zvenčí nepomohl nikdo. Čas ale využíval čtením literatury. Naučil se tu polsky, maďarsky a italsky do té míry, že byl např. schopen přečíst Danteho díla v originále.\n\nRoku 1856 (podle jiných zdrojů již 1854) byl propuštěn na amnestii a vrátil se do Prahy. Snažil si najít práci jako soukromý učitel, ale nikdo neměl o jeho služby zájem. Aby se uživil, nastoupil jako korektor do Jeřábkovy tiskárny. Toto povolání pak pro různé zaměstnavatele (např. Militký & Novák, Politika) vykonával do konce života.\n\nRoku 1867 se stal vydavatelem a odpovědným redaktorem deníku \"Politik\". Kvůli uveřejněným inzerátům byl ale v září 1872 vzat do vazby. Ve vězení u něj propukla duševní porucha, takže ho museli obléci do svěrací kazajky a převézt do ústavu choromyslných. V ústavu strávil šest měsíců, poté byl propuštěn a vrátil se ke korektorskému zaměstnání.\n\nNeměl žádné osobní ambice, nenabízel se a neprosazoval. Netoužil po bohatství, ani žádné nezanechal. Šlo mu jen o prospěch vlasti a pomoc ostatním. V 50. letech z nízkého platu podporoval dva chudé studenty. Později v zimě jednomu polobosému žebráku na Smíchově věnoval své nové boty. V jedné z tiskáren, kde pracoval, navrhl, aby mu snížili mzdu a rozdíl vyplatili kolegovi, který živil manželku a děti (Hodek sám totiž zůstal do konce života svobodný). Téměř všechen majetek věnoval na Národní divadlo. Byl také členem spolku \"Muzikanti\", zaměřeného na podporu sirotků a vdov po typografech. Svým přátelům občas vypravoval zážitky z roku 1848 i z vězení, nikdy se ale nenechal přesvědčit, aby je sepsal a vydal tiskem.\n\nZemřel 22. ledna 1886 na tuberkulózu v u Milosrdných sester .Pohřben byl na Vyšehradě.\n\n"}
{"id": "724195", "url": "https://cs.wikipedia.org/wiki?curid=724195", "title": "Büsingen am Hochrhein", "text": "Büsingen am Hochrhein\n\nBüsingen am Hochrhein je německá exkláva obklopená Švýcarskem, ležící na horním toku Rýna, součást zemského okresu Kostnice spolkové země Bádensko-Württembersko. Od zbytku Německa je exkláva oddělena úzkým pásem území kantonu Schaffhausen, v nejužším místě širokým pouze 1 km. Roku 1918 proběhlo referendum, ve kterém se 96 % voličů vyslovilo pro připojení exklávy ke Švýcarsku. Pro švýcarský nezájem ke včlenění nedošlo. Podle mezinárodní dohody z roku 1964 je Büsingen součástí švýcarského celního prostoru. V exklávě paralelně vedle sebe fungují německé a švýcarské veřejné služby (školy, pošta, telefonní operátoři atp.). Oficiální měnou je pouze euro, běžně se ale užívá i švýcarský frank.\n"}
{"id": "724197", "url": "https://cs.wikipedia.org/wiki?curid=724197", "title": "Three from the Vault", "text": "Three from the Vault\n\nThree from the Vault je koncertní album skupiny Grateful Dead. Album vzniklo 19. února 1971 v New Yorku. Album vyšlo 26. června 2007.\n\n"}
{"id": "724199", "url": "https://cs.wikipedia.org/wiki?curid=724199", "title": "Nightflight to Venus", "text": "Nightflight to Venus\n\nNightflight to Venus je třetím albem skupiny Boney M, vydané v červenci 1978.\nAlbum dosáhlo velkých úspěchů na kontinentální Evropě, ve Skandinávii a Kanadě, kde se umístilo ve většině hitparád v druhé polovině roku 1978 a ve Spojeném království se stalo albem číslo jedna. Album obsahovalo celosvětové hity jako \"Rivers of Babylon\" a \"Brown Girl in the Ring\", kterých se prodalo téměř dva miliony výlisků. Dalším hitem byla píseň \"Rasputin\", v mnoha zemích vydaná společně s písní \"Painter Man\", předělávkou hitu z roku 1966 od skupiny The Creation. Ve Spojeném království byly \"Rasputin\" a \"Painter Man\" vydány samostatně jako tzv. A-sides firmou Atlantic Records a obě se dostaly do žebříčku Top 10. \"Nightflight to Venus\" se v USA stalo nejlépe přijatým albem skupiny Boney M., kdy dosáhlo umístění na 134. místě v žebříčku The Billboard 200. \"Rivers of Babylon\" se dostalo na 30. místo v Billboard Hot 100 a stalo se jejich největším hitem v USA.\n\n\n\n\n\n\n"}
{"id": "724201", "url": "https://cs.wikipedia.org/wiki?curid=724201", "title": "Ernst Heinrich Landrock", "text": "Ernst Heinrich Landrock\n\nErnst Heinrich Landrock (1878 Reinsdorf, Sasko - 1966 Kreuzlingen, Švýcarsko) byl původem německý fotograf, působící v Tunisku, Lipsku a Káhiře.\n\nSpolu s Rudolfem Franzem Lehnertem založili fotografickou společnost \"Lehnert & Landrock\", která úspěšně publikovala svá díla z Blízkého východu v Tunisu, Mnichově, Lipsku a Káhiře.\n\nFotografie mladého muže publikovaná jako pohlednice v roce 1921 se stala vzorem celé řady novodobých plakátů. Modelem byl Egypťan Mohamed, který pracoval jako Lehnertův asistent. V devadesátých letech se portrétním snímkem inspirovali íránští publicisté při tvorbě popularizačních plakátů, které představovaly mladého proroka Mohameda. Prý údajně podle obrazu, který namaloval mnich, který se s prorokem osobně setkal. Íránský režim prodej letáků zobrazujícího mladého proroka schválil, stejně tak i šíité v muslimské tradici zobrazení schvalují.\n\n\n"}
{"id": "724202", "url": "https://cs.wikipedia.org/wiki?curid=724202", "title": "Karlínské náměstí", "text": "Karlínské náměstí\n\nKarlínské náměstí je veřejné prostranství obdélníkového tvaru, které tvoří pomyslné centrum pražské čtvrti Karlín v městské části Praha 8. Po jeho severní straně prochází hlavní městská komunikace Sokolovská ulice s tramvajovou dopravou, prostředkem prostranství pak prochází napříč (souběžně se Sokolovskou ulicí) Křižíkova ulice, na níž se nachází zdejší stavební dominanta kostel sv. Cyrila a Metoděje pocházející z let 1854–1863. Náměstí má parkovou úpravu se vzrostlou zelení, kterou doplňuje dětské hřiště a fontána, a v roce 2015 prošlo celkovou revitalizací.\n\nPod náměstím prochází trasa B Pražského metra mezi stanicí Florenc a stanicí Křižíkova. Směrem k blízkému vrchu Vítkovu z náměstí vybíhají ulice Kollárova a Peckova. Severním směrem vychází z náměstí ulice U nádražní lávky.\n\n\n\n\n"}
{"id": "724211", "url": "https://cs.wikipedia.org/wiki?curid=724211", "title": "Zámek vévodů bretaňských", "text": "Zámek vévodů bretaňských\n\nZámek vévodů bretaňských, francouzsky château des ducs de Bretagne, v Nantes je komplex budov na východní straně původního středověkého města.\n\nPevnost byla postavena ke konci 15. století Františkem II., posledním vévodou z Bretaně. Ve stavbě pokračovala jeho dcera, vévodkyně Anna Bretaňská, která byla dvakrát královnou Francie. Opevněný zámek vévodů bretaňských je pevností, která v sobě ukrývá rezidenční palác postavený z tufových kamenů. Fasády paláce jsou jemně zdobené a disponují krásnými lodžiemi ve stylu italské renesance (první vlivy renesance v oblasti.)\nPozději se stal královským zámkem a od 16. století sídlem guvernérů. Budova byla v historii využívána postupně jako vězení, kasárna, zbrojnice. Po kompletním restaurování byl objekt přeměněn v Historické muzeum města Nantes.\n\nMohutné vnější opevnění ve tvaru nepravidelného pětiúhelníku je obklopeno vodním příkopem, přes který vede do objektu padací most. Po průchodu robustní bránou, chráněnou mohutnou obrannou věží se dostaneme na nádvoří, ze kterého vedou vchody do jednotlivých budov (Historické muzeum, Výstavní sál – galerie, obytné místnosti, vězení, sklad zbraní, atd.). Hradby jsou pochozí a přístupné, po nich je možné obejít celou pevnost a prohlídnout si jednak stavební prvky opevnění, věže, bašty, a zároveň se podívat na zajímavé okolní dominanty současného města. Nádherně tesařsky provedené krovy, jemná krajka renesanční lodžie, střelnice v interiéru, středověké chodby a schodiště, a mnoho dalších zajímavostí je zde ke zhlédnutí.\n\n"}
{"id": "724217", "url": "https://cs.wikipedia.org/wiki?curid=724217", "title": "John Du Cann", "text": "John Du Cann\n\nJohn Du Cann (* jako John Cann; 5. června 1946 – 21. září 2011) byl britský kytarista a zpěvák. Byl členem skupin Atomic Rooster, Hard Stuff, Andromeda a The Attack. V roce 1977 vydal své první sólové studiové album s názvem \"The World's Not Big Enough\", na kterém se podílel John McCoy (baskytara) a tři členové skupiny Status Quo, Francis Rossi (kytara, producent), Andy Bown (klávesy) a Pete Kircher (bicí).\n"}
{"id": "724219", "url": "https://cs.wikipedia.org/wiki?curid=724219", "title": "Národní park Muráňská planina", "text": "Národní park Muráňská planina\n\nNárodní park Muráňská planina ( ) se rozkládá v západní části Slovenského rudohoří v krajinné oblasti Muráňská planina. Zasahuje na území okresů Brezno, Revúca a Rimavská Sobota. Byl vyhlášen 23. září 1997 na místě tehdejší chráněné krajinné oblasti. Vlastní park má rozlohu 20 318 hektarů, okolní ochranné pásmo pak 21 698 ha.\n\nReliéf i geologické složení tohoto území jsou velmi pestré. V centrální části parku se hojně vyskytují krasové jevy (například přes 250 jeskyní, 15 propastí, přes 50 ponorů a vyvěraček), jiné oblasti mají říční reliéf. Největším jeskynním systémem je veřejnosti nepřístupná Bobačka s délkou chodeb přes 3 km. Národní park je z 86 % pokryt lesem.\n\nNejvyšším vrcholem na území národního parku je Fabova hoľa (1439 m n. m.), ještě vyšší je Stolica (1476 m n. m.) ležící v ochranném pásmu.\n\nMuráňská planina se vyznačuje vysokou biodiverzitou, bylo zde rozpoznáno asi 1150 druhů vyšších rostlin, 1500 druhů bezobratlých živočichů a okolo 200 druhů obratlovců. Některé druhy jsou endemické, například třetihorní relikt lýkovec slovenský (\"Daphne arbuscula\"). Na území parku žijí velké šelmy – medvěd hnědý \"(Ursus arctos)\", vlk obecný \"(Canis lupus)\" či rys ostrovid \"(Lynx lynx)\".\n\n"}
{"id": "724220", "url": "https://cs.wikipedia.org/wiki?curid=724220", "title": "Medvežje-Saňkovo", "text": "Medvežje-Saňkovo\n\nMedvežje-Saňkovo (rusky \"Медвежье-Саньково\", bělorusky \"Мядзвежжа-Санькова\") je ruská exkláva v Bělorusku. Administrativně spadá do Zlynkovského rajonu Brjanské oblasti Ruské federace, celá exkláva je obklopena územím Dobrušského rajónu Homelské oblasti Běloruské republiky.\n\nÚzemí od zbytku Ruska odděluje koridor tvořený neprůchodnou bažinou, který je v nejužším místě široký pouhých 600 metrů.\n\nVsi Medvěžje a Saňkovo založili na počátku 20. století ruští osídlenci, kteří zde pro tyto účely zakoupili od šlechtice Švedova pozemky o výměře 454 ha. Při definitivním určování hranic svazových republik SSSR v roce 1926 bylo území na přání místních obyvatel přičleněno k Brjanské oblasti Ruské sovětské federativní socialistické republiky.\n\nBěhem nacistické okupace byly obě obce vypáleny a část obyvatelstva popravena kvůli podpoře partyzánů. Oblast těžce postihla havárie v černobylské jaderné elektrárně. Jelikož se jednalo o jednu z nejsilněji zamořených oblastí, odešla značná část místních obyvatel. Na počátku 21. století byly již vsi zcela opuštěné.\n\n"}
{"id": "724222", "url": "https://cs.wikipedia.org/wiki?curid=724222", "title": "Benjamin Brecknell Turner", "text": "Benjamin Brecknell Turner\n\nBenjamin Brecknell Turner (12. května 1815, Londýn – 29. dubna1894) byl jedním z prvních fotografů Británie a zakládající člen Královské fotografické společnosti v Londýně, která byla založena v roce 1853. Jeho obrazy byly založené na tradičně \"malebném\" stylu a tématech „staré“ generace malířů před ním.\n\nNarodil se v Londýně jako nejstarší syn v rodině osmi dětí. V šestnácti letech se stal učedníkem u svého otce, který vyráběl mýdlo. Dne 17. srpna 1847 se oženil s Agnes Chamberlainovou pocházející z rodiny vlastnící firmu Royal Worcester.\n\nV roce 1849 Turner zakoupil licenci pro pořizování fotografií na papírovém negativu (kalotypie neboli talbotypie), procesu vynálezce Williama Henryho Foxe Talbota. Rychle tuto formu fotografie zvládl a produkoval mnoho snímků již v 50. letech 19. století. Účastnil se mnoha fotografických výstav té doby.\n\nV letech 1852 a 1854 Turner zkompiloval 60 vlastních fotografií do jedinečného alba \"Fotografické pohledy z přírody\" (\"Photographic Views from Nature\"). Sloužilo buď jako vzorník, pohodlný způsob prezentace fotografií pro osobní potěšení, pro představení kolegům nebo potenciálního vystavovatele. Album bylo v rodině Turner, než jej zakoupilo muzeum Victoria and Albert Museum v Londýně. Téměř třetina z fotografií v albu Turner jsou scény West Midlands county of Worcestershire.\n\nOd poloviny 50. let působil ve studiu \"Dům skla\" (\"glass house studio\") nad svými obchodními prostory v Londýně. Pořídil zde mnoho portrétů, ačkoli je pravděpodobně nikdy nevystavil. I když Turner je hlavně známý svými fotografiemi venkova a architektury pořizoval také portréty kde využíval jako modely rodinné příslušníky a obchodníky. Pro tyto obrázky často používal skleněné negativy, protože umožňovaly nejen krátké expoziční časy, ale také vysokou úroveň detailů.\n\n"}
{"id": "724224", "url": "https://cs.wikipedia.org/wiki?curid=724224", "title": "The Attack (hudební skupina)", "text": "The Attack (hudební skupina)\n\nThe Attack byla britská psychedelicky rocková skupina, založená v roce 1966 v Londýně. Proslavili se coververzí skladby „Hi Ho Silver Lining“. Po rozpadu skupiny se nejvíce prosadili David O'List (The Nice) a John Du Cann (Atomic Rooster).\n"}
{"id": "724225", "url": "https://cs.wikipedia.org/wiki?curid=724225", "title": "Lee Jackson (baskytarista)", "text": "Lee Jackson (baskytarista)\n\nLee Jackson (* jako Keith Anthony Joseph Jackson; 8. ledna 1943 Newcastle upon Tyne) je britský baskytarista a zpěvák, nejvíce známý jako jeden ze čtyř členů skupiny The Nice. Později byl také členem skupin Jackson Heights a Refugee.\n"}
{"id": "724228", "url": "https://cs.wikipedia.org/wiki?curid=724228", "title": "Refugee (hudební skupina)", "text": "Refugee (hudební skupina)\n\nRefugee byla britská progresivně rocková skupina. Skupinu založili Patrick Moraz a dva dřívější členové skupiny The Nice Lee Jackson a Brian Davison. Skupina vydala jediné album \"Refugee\" v roce 1974.\n"}
{"id": "724229", "url": "https://cs.wikipedia.org/wiki?curid=724229", "title": "Most Érica Tabarlyho", "text": "Most Érica Tabarlyho\n\nMost Érica Tabarlyho je silniční most přes řeku Loiru, resp. její rameno Madeleine v Nantes, ve Francii. Spojuje Île de Nantes s nantskou čtvrtí Malakoff/Pré-Gauchet. Oficiálně byl otevřen 17. června 2011, pro běžnou dopravu 19. června.\n\nCelá konstrukce byla vyrobena v ateliéru Eeklo, v Belgii, společností \"Victor Buyck Streel Construction\", a rozdělená na tři části dopravena na místo stavby po moři. Stavební práce provedlo ETPO. Architektem byl Marc Barani a technickou koncepci a dohled zajistila Setec Tpi, společnost, která se specializuje na umělecká díla (pracovala například na viaduktu Millau).\n\nJméno nese po známém navigátorovi, Éricovi Tabarlym, který zemřel v roce 1998 ve věku 67 let v Irském moři.\n\n"}
{"id": "724230", "url": "https://cs.wikipedia.org/wiki?curid=724230", "title": "Olivovník", "text": "Olivovník\n\nOlivovník (\"Olea\") je rod vyšších dvouděložných rostlin z čeledi olivovníkovité (\"Oleaceae\"). Jsou to stromy a keře s jednoduchými vstřícnými listy a drobnými čtyřčetnými květy. Olivovníků je přes 40 druhů a jsou rozšířeny od Afriky a jižní Evropy přes Asii až po Austrálii. Nejznámější je olivovník evropský, strom pěstovaný v jižní Evropě pro plody zvané olivy.\n\nOlivovníky jsou stálezelené keře a stromy s jednoduchými vstřícnými řapíkatými listy. Čepel listů je celistvá, celokrajná nebo zubatá.\nKvětenství jsou nejčastěji úžlabní či vrcholové laty, řidčeji hrozny nebo okolíky. Květy jsou malé, čtyřčetné, jednopohlavné nebo oboupohlavné. Kalich je drobný, zvonkovitý, se 4 cípy. Koruna je se 4 cípy a krátkou či dlouhou korunní trubkou. Tyčinky jsou 2, řidčeji až 4, přirostlé na bázi korunní trubky. Semeník je svrchní, srostlý ze 2 plodolistů a se 2 pouzdry. Každé pouzdro obsahuje 2 vajíčka. Čnělka je krátká nebo je blizna přisedlá. Blizna je hlavatá nebo mírně dvoulaločná. Plodem je peckovice obsahující nejčastěji jedno tvrdé semeno.\n\nRod zahrnuje více než 40 druhů. Je rozšířen v Africe, Asii, jižní Evropě, v Austrálii a na tichomořských ostrovech. Podrdruh olivovníku evropského \"Olea europea\" subsp. \"guanchica\" je endemit Kanárských ostrovů. V Austrálii je původní jediný druh olivovníku, \"Olea paniculata\". Tento druh má široký areál sahající od [Indie a jižní Číny po Austrálii a Novou Guineu. V Číně je původních 12 druhů olivovníku. Na Madagaskaru rostou 4 původní druhy.\n\n\nOlivovník evropský (\"Olea europea\") náleží mezi nejstarší kulturní rostliny. Získává se z ní především velmi kvalitní olej, plody jsou pochutina oblíbená v řadě zemí. V rostlině byly zjištěny aldehydy (hexanal) s antimikrobiální aktivitou. Olej použitelný v potravinářství i průmyslově je získáván také z plodů čínského druhu \"Olea tsoongii\".\nDřevo afrického druhu \"Olea capensis\" je velmi tvrdé a je hojně využíváno na podlahy, tesařské práce, na stavbu domů, mostů a podobně. V Jižní Africe bylo také tradičně využíváno na výrobu kopí.\nOlivovníky jsou teplomilné dřeviny a v podmínkách střední Evropy je není možné pěstovat celoročně venku.\n\n"}
{"id": "724231", "url": "https://cs.wikipedia.org/wiki?curid=724231", "title": "Brian Davison (bubeník)", "text": "Brian Davison (bubeník)\n\nBrian Davison (25. května 1942, Leicester, Anglie – 15. dubna 2008, Horns Cross, Devon, Anglie) byl britský bubeník. V letech 1967-1970 byl členem skupiny The Nice. Později byl členem skupin Jackson Heights a Refugee.\n"}
{"id": "724234", "url": "https://cs.wikipedia.org/wiki?curid=724234", "title": "Ponthévrard", "text": "Ponthévrard\n\nPonthévrard je francouzská obec v departementu Yvelines, v regionu Île-de-France. V roce 2007 zde žilo 542 obyvatel. Jihovýchodně od obce začíná dálnice A11, která se zde odděluje od dálnice A10.\n\n"}
{"id": "724236", "url": "https://cs.wikipedia.org/wiki?curid=724236", "title": "Halančík diamantový", "text": "Halančík diamantový\n\nHalančík diamantový (\"Aphyosemion exiguum\") je sladkovodní paprskoploutvá ryba z čeledi afrických halančíkovitých (Nothobranchiidae). Pochází z pralesů tropické Afriky – z Kamerunu, Rovníkové Guiney, Gabonu a Konga. Česky je někdy označován i jako halančík skvostný.\n\nRyby jsou dlouhé přibližně 4,5 cm. Samečci jsou mnohem barevnější než samičky a kromě toho mají špičaté konce ploutví.\n\nTuto rybu je možno chovat jak v menším speciálním akváriu, tak i ve společenském akváriu s podobnými, stejně mírumilovnými rybami. Má se v něm však vyskytovat hodně plovoucích a jemnolistých rostlin a pokrytí dna má sestávat z vyluhované rašeliny. Do nádrže nemá svítit sluneční světlo a ryby mají mít dostatek možností úkrytu.\n\nRyby přijímají převážně drobnou živou potravu, ale ve výjimečných případech jim lze také podávat suché krmivo.\n"}
{"id": "724237", "url": "https://cs.wikipedia.org/wiki?curid=724237", "title": "Andromeda (britská hudební skupina)", "text": "Andromeda (britská hudební skupina)\n\nAndromeda byla britská psychedelicky rocková skupina, založená v roce 1968 dřívějšími členy skupiny The Attack. Po rozpadu této skupiny se John Du Cann připojil k Atomic Rooster.\n"}
{"id": "724239", "url": "https://cs.wikipedia.org/wiki?curid=724239", "title": "Andromeda (švédská hudební skupina)", "text": "Andromeda (švédská hudební skupina)\n\nAndromeda je švédská progresivně metalová skupina, založená v roce 1999. Členové skupiny jsou David Fremberg (zpěv), Johan Reinholdz (kytara), Linus „Mr. Gul“ Abrahamson (baskytara), Martin Hedin (klávesy) a Thomas Lejon (bicí).\n\n"}
{"id": "724240", "url": "https://cs.wikipedia.org/wiki?curid=724240", "title": "Jackson Heights (hudební skupina)", "text": "Jackson Heights (hudební skupina)\n\nJackson Heights byla britská rocková skupina, existující v letech 1970-1973. Ve skupině hráli například i dva členové skupiny King Crimson Michael Giles a Ian Wallace nebo dřívější člen The Nice Lee Jackson.\n\n\n"}
{"id": "724241", "url": "https://cs.wikipedia.org/wiki?curid=724241", "title": "Hard Stuff", "text": "Hard Stuff\n\nHard Stuff byla britská hard rocková superskupina. Členové skupiny byli: John Du Cann, Paul Hammond (oba Atomic Rooster), Harry Shaw (Curiosity Shoppe) a John Gustafson (Quatermass).\n\n"}
{"id": "724242", "url": "https://cs.wikipedia.org/wiki?curid=724242", "title": "Drážní buk", "text": "Drážní buk\n\nDrážní buk (také známý jako Pěčínský buk, Buk v Pěčíně nebo Buk u trati) je památný strom, který byl chráněný již v první polovině 20. století. Strom proslavila především záchrana místním starostou, který zabránil jeho pokácení při stavbě železnice.\n\n\nStrom roste u železničního přejezdu polní cesty 800 metrů severovýchodně od vrchu Homole. Dostupný je buďto po polní cestě, která odbočuje vpravo ze silnice Nebeská Rybná - Rokytnice u mostku přes Stříbrný potok, případně z opačného směru po polní cestě, který odbočuje vlevo z asfaltky Pěčín - Rokytnice zhruba 300 metrů před železničním přejezdem.\n\nV polovině 20. století byl popisován jako mohutný strom nižšího vzrůstu s širokou rozkladitou korunou, která vypadá, jako by byla přičísnuta od východních větrů. Kmen (o výšce 3 metrů) doplňovaly na severní straně od země výhony, z nichž jeden byl ovzvlášť silný. Poblíž cesty byl vysazen mladý buk, který se může jednou stát pokračovatelem tradice zaniklého souseda.\n\nKmen se větví ve 4 metrech výšky, vytváří rozvětvenou a bohatě členěnou korunu. Strom dosud nebyl zdravotně ošetřen.\n\nStrom byl chráněn již ve 40. letech 20. století, jako chráněný přírodní výtvor byl vyhlášen 4. prosince 1980 a jako památný strom České republiky (znovu) 28. července 1997.\n\nRoku 1905 vykoupila strom železniční správa od Rolníka Antonína Petra (Pěčín č. 30) za 42 zlatých. Buk měl být poražen kvůli výstavbě železnice, ale na přímluvu Antonína Petra a starosty Václava Divíška (Pěčín č. 17) byla trať posunuta. Následně byl strom chráněn.\n\nBuku byl věnován prostor v pořadu České televize Paměť stromů, konkrétně v dílu číslo 3: Stromy žijí s lidmi. Také jej ve svém díle zachytil akademický malíř Jaroslav Turek.\n\n\n"}
{"id": "724246", "url": "https://cs.wikipedia.org/wiki?curid=724246", "title": "Franciszek Michejda", "text": "Franciszek Michejda\n\nFranciszek Michejda (3. října 1848, Albrechtice – 12. února 1921, Návsí) byl evangelický\nduchovní a polský národní buditel na Těšínsku.\n\nNarodil se v rodině rolníka Franciszka Michejdy. Byl nejstarší ze sedmi sourozenců. Absolvoval evangelickou školu v Albrechticích. V letech 1862-1867 studoval na německém evangelickém gymnáziu v Těšíně. Následně studoval teologii na Fakultě evangelické teologie ve Vídni, později na doplňujících studiích v Lipsku a Jeně. Po ukončení studia byl od roku 1871 vikářem v Bílsko-Bělé, později v Brygidowie u Stryje a v roce 1874 se vrátil na Těšínské Slezsko. Zde byl nadále pastorem evangelické církve v Návsí až do konce svého života. Po první světové válce se stal seniorem evangelických církví Těšínského Slezska.\n\nFranciszek Michejda aktivně působil a podporoval několik spolků a vzdělávacích sdružení. Spoluzaložil časopisy \"\"Przyjaciela Ludu\"\" a \"\"Dziennika Cieszyńskiego\"\" a působil jako redaktor čtvrtletníku \"\"Przeglądu Politycznego\"\" a časopisu \"\"Rolnika Śląskiego\"\". Byl předsedou Společnosti evangelické výchovy v Těšíně. V roce 1886 měl rovněž důležitou roli při organizování časopisu \"„Gazeta Ludowa“\" v Ełku a v této záležitosti spolupracoval s publicistou Antonim Osuchowskim. Michejda byl rovněž i členem Ligi Narodowej. \n\nJeho syny byly právník Władysław Michejda a lékař a politik Tadeusz Michejda, jeho bratrem byl politik Jan Michejda\n\n"}
{"id": "724247", "url": "https://cs.wikipedia.org/wiki?curid=724247", "title": "Na rozcestí (Hvězdná brána)", "text": "Na rozcestí (Hvězdná brána)\n\nNa rozcestí je 4. epizoda 4. řady sci-fi seriálu Hvězdná brána.\n\nHvězdnou bránou přichází na zemi stará známá Teal'ca Shan'auc a prohlašuje, že je schopna komunikovat se svým symbiontem a dokonce i ovlivnit to, aby se připojil k Tok'rům a Tau'ri. I když v SGC chctějí věřit Shan'auc, Teal'c není přesvědčen. Shan'auc se urazí a chce odejít. Při odchodu se však zhroutí, zřejmě proto, že Goa'uld v ní je úplně dospělý a připravený na hostitele.\n\nNyní jde o čas, protože pokud nebude mít symbiont hostitele co nejdříve, Shan'auc i symbiont zemřou. SGC kontaktuje Tok'ry, kteří souhlasí s tím, že znalosti symbionta by pro ně mohly být přínosem a najdou hostitele. SG-1 se vydává na planetu Vorash za Tok'ry. Setkávají se s Hebronem, který se uvolil být hostitelem pro symbiota. Shan'auc se opět zhroutí, a symbiot je nucen skočit z jejího těla do Hebronova. Goa'uld se úspěšně spojil s novým hostitelem, ale Shan'auc je v bezvědomí a blízko smrti.\n\nGoa'uld, který se spojil s Hebronem, se představuje jako Tanith a tvrdí, že Hebron je také živ a zdráv. Shan'auc je stále velmi slabá, ale zdá se, že symbiot, kterého jí Tok'rové dali, ji vyléčí. Nicméně, plukovník Jack O'Neill pochybuje a není přesvědčen, že je to opravdu Hebron kdo mluví. Je také zřejmě naštvaný kvůli neochotě Tok'rů dát Tau'ri všechny genetické znalosti, které má Tanith. O'Neill rozhodne, že se SG-1 vrátí ihned na Zemi. Shan'auc sděluje Teal'covi, že má v úmyslu opustit SGC a vrátit se na Chulak, když je zdravá, aby se mohli učit i ostatní rozmlouvat s vlastním symbiotem.\n\nPozději v noci se jde Shan'auc podívat na Tanitha/Hebrona v naději, že s ní bude mluvit. Ukáže se, že on není ten kdo myslela a že se jako goa'uld vůbec nezměnil. Tanith Shan'auc zabije.\n\nAnise SG-1 vysvětluje, že se Tok'rové rozhodli umožnit Tanithovi uvěřit, že se mu podařilo infiltrovat jejich řady. Budou řídit informace, které získá a doufají, že oklamou Goa'uldy.\n\nTeal'c se postaví Tanithovi tváří v tvář před odchodem ze základny Tok'rů, i když je jen stěží schopen se ovládnout, dokáže říci Tanithovi, že se jen přišel ujistit, že oběť Shan'auc nebyla marná a s hrozbou v hlase mu říká, že se ještě spolu uvidí.\n"}
{"id": "724248", "url": "https://cs.wikipedia.org/wiki?curid=724248", "title": "Pod kontrolou", "text": "Pod kontrolou\n\nPod kontrolou (anglicky Surveillance) je americký nezávislý thriller režisérky Jennifer Lynchové z roku 2008, která jej natočila po patnáctileté přestávce od svého debutového snímku \"Helena v krabici\". Hlavní role ztvárnili Julia Ormond, Bill Pullman, Michael Ironside a French Stewart.\n\nFilm měl premiéru v roce 2008 při půlnoční projekci na Filmovém festivalu v Cannes, kde byl promítán mimo soutěž. \n\nAgenti FBI Hallaway (Bill Pullman) a Andersonová (Julia Ormond) přijíždějí do venkovského městečka v Nebrasce, aby vyšetřili sérii brutálních vražd a zmizení mladé ženy. Na policejní stanici je očekávají tři přeživší z nedávné „krvavé koupele,“ při které na silnici nedaleko odtud zemřelo několik osob. Jsou jimi malá devítiletá dívka Stephanie (Ryan Simpkinsová), která přišla o matku, bratra a otce, drogově závislá blondýnka Bobbi (Pell Jamesová), jíž zabili přítele a neurvalý místní policista Bennett (Kent Harper), který v přestřelce ztratil parťáka. Agenti spolu s místním policejním kapitánem Billingsem (Michael Ironside) a policisty Wrightem (Charlie Newmark) a Degrassem (Gill Gayle) připravují tři místnosti s paralelním videozáznamem výpovědí svedeným k agentu Hallawayovi. Ten jednotlivá svědectví sleduje ze samostatné místnosti a vstupuje do nich přes mikrofon. \n\nKapitán Billingse vyslýchá kolegu Bennetta líčícího události inkriminovaného dne, které se ovšem rozcházejí se skutečností, tak jak je retrospektivně zachycena ve filmu. Se zastřeleným kolegou Conradem (French Stewart) měli policejní hlídku, při které se bavili střílením po kolech kolemjedoucích vozidel. Po defektu zadního kola k nim vždy přijíždí provést silniční kontrolu spojenou se šikanou. První přijímá roli hodného, druhý pak zlého policisty. Tímto způsobem zasáhli také kolo vozu čtyřčlenné rodiny, v němž seděla malá Stephanie, její matka Stephanie, bratr a otec Steven (Hugh Dillon).\n\nDívka chvíli předtím viděla na silnici auto s bílou dodávkou, obklepené skvrnami krve a zavírající se zadní dveře dodávky. Při snaze sdělit tuto informaci rodičům ji nikdo nevěnuje pozornost. U auta jejich vozu zastavuje červený sporťák mladého zdrogovaného páru – Bobbi a jejího přítele Johnnyho (Mac Miller) s nabídkou pomoci při opravě. všichni zjišťují, že se k nim zezadu blíží policejní hlídka. Oba policisté si rozdělují role, přistupují k autům a hra šikany začíná. Otec musí vystoupit z auta, policista přinutí jeho ženu, aby se s ním líbala, pak ležícímu Stevenovi strká hlaveň do úst a výborně se baví. Jeho kolega mezitím nařizuje blondýnce Bobbi věrohodný přednes nenávisti k jejímu příteli. Poté, co oba strážci zákona odchází do auta, k jejich dveřím zamíří malá Stephanie a sděluje jim svůj zvláštní zážitek. Otáčejí auto a jedou věc prověřit. \n\nMezitím obě postižené posádky diskutují o zvrhlosti policistů, kteří skutečně nalézají odstavené auto a uvědomují si, že v protisměru je míjela dodávka. Otačejí se zpět za ní.\n\nDodávka náhle zezadu a v plné rychlosti najíždí do červeného sporťáku. Johnny sevřený mezi dvěma osobními auty umírá. Policisté na ni míří zbraněmi, za volantem sedí mrtvý člověk a vedle něho je v pytli svázaná osoba. V nastalém chaosu je zastřelen Conrad, kterému naoko svázaný únosce přehazuje pytel přes horní část těla a později vychází najevo, že smrtící kulky mu neúmyslně zasadil kolega Bennett. Hledaný vrah maskovaný obličejovou maskou pak na poli zatřeluje matku a syna, stejně tak otce. Bobbi schovaná se Stephanie v policejním voze a policista Bennett vyváznou životem. \n\nDěj se vrací do reálného času na stanici, kam přichází zpráva o zavražděných agentech FBI v blízkém motelu. Andersonová s policisty Wrightem a Degrassem přerušuje jimi vedené výslechy a rozjíždí se společně na místo činu. Degrasso nalézá na zadním sedadle bednu s fotkami, které si během jízdy prohlíží. Je šokován, když na jedné z nich spatří Andersonovou pózující s tělem zavražděné oběti. Sledován jí ve zpětném zrcátku, domnělá agentka tasí zbraň a oba policisty zabíjí. Poté je vykládá u silnice do polí a vrací se zpět. \n\nAgent Hallaway zatím na stanici odebírá Bennettovi zbraň a začíná ho za přítomnosti kapitána a Bobbi vyslýchat. Dobírá si jej, že to byl právě on, kdo kolegu zastřelil. Tím odhaluje překvapeným přítomným svou roli v dané krvavé lázni – je hledaný vrah. Kapitána usmrcuje kulkou do hlavy, omráčí i Bennetta, jenž padá ze židle. Bobbi se pak Hallaway ptá, jestli již někdo z jeho cílů přežil a má nějakou šanci. Andersonová se vrací na stanici a začíná se společníkem rozehrávat milostnou hru nad přivázanou Bobbi, kterou následně zabíjí. Bennett se probírá z bezvědomí a neúspěšně se snaží kulkou zasáhnout Hallawaye, jenž jej zastřelí. \nPři odjezdu násilníků z policejní stanice je odhalena pasáž, jak zabili skutečné agenty FBI v motelu a převzali jejich identitu. Na cestě nyní spatřují malou Stephanie, kterou bohorovně nechávají žít, protože je dříve jako jediná odhalila ze stejného způsobu držení se za ruce. To bylko shodné jak při „krvavé lázni“ na silnici, tak na policejní stanici, a Andersenové se to zdá být romantické.\n\nJennifer Lynchová uvedla, že původní scénář napsal Kent Harper, který vycházel z myšlenky čarodějek. Název snímku je odvozen z bezpečnostních sledovacích (surveillance) kamer a z toho, jak \"„lidé upravují své příběhy podle prožitků a podle jejich očekávatelnosti ze strany druhých.“\" Postava malé dívky byla inspirována skutečnou dcerou režisérky Sydney. \n\n"}
{"id": "724249", "url": "https://cs.wikipedia.org/wiki?curid=724249", "title": "Smederevský sandžak", "text": "Smederevský sandžak\n\nSmederevský sandžak (turecky \"Semendire Sancağı, Liva-i Semendire\"), kolokviálně též Bělehradský pašalík (turecky \"Belgrad Paşalığı\") byl územně správní celek osmanské říše rozkládající se na jih od Dunaje a Sávy až po území na pravém břehu západní Moravy. V jeho čele stál sandžak-beg, případně bělehradský muháfiz (purkrabí).\n\nMezi lety 1459 a 1541 byl sadžak součástí Rumélijského ejáletu (znovu 1716–1717 a 1739–1817/1830), poté Dunajského ejáletu (1541–1686) a Temešvárského ejáletu (1686–1688 a 1690–1716). \n\nV období po Velké turecké válce se hranice sandžaku nekryly s pašalíkem (což je synonymum pro ejálet), neboť součástí Bělehradského pašalíku byl nejen Smederevský sandžak, ale i zbytek někdejšího Sremského sandžaku. V čele této provizorní správní jednotky stál bělehradský muháfiz (purkrabí), a nikoli sandžak-beg. Mezi lety 1718 a 1739 pašalík měli v držení Habsburkové, kteří zde vytvořili vazalské království. Roku 1739 pak došlo k obnovení Smederevského sandžaku, který zůstal součástí osmanské říše do roku 1878, kdy došlo k mezinárodnímu uznání nezávislosti Srbského knížectví (autonomní od 1830).\n\nSandžak byl obydlen převážně slovanským obyvatelstvem pravoslavné víry. Z něho se v 19. století konstituoval moderní srbský národ. Vedle Srbů v provincii žili Cincaři (Arumuni), Arméni, Romové, Židé a slovanští muslimové.\n\n"}
{"id": "724252", "url": "https://cs.wikipedia.org/wiki?curid=724252", "title": "Jessie (seriál, 2011)", "text": "Jessie (seriál, 2011)\n\nJessie (stylizováno jako \"JESSIE\") je americký televizní komediální televizní seriál, který měl premiéru 30. září 2011 v USA na Disney Channel. V Česku měl premiéru 31. prosince 2011. Seriál byl vytvořen a produkovala jej Pamela Eells O'Connellová. V seriálu hraje Debby Ryanová jako Jessie, dívka z Texasu, která se stěhuje do New Yorku, kde se stane chůvou čtyř dětí, ztvárněných Peyton Listovou, Cameronem Boyceem, Karanem Brarem, Skai Jacksonovou.\n\nV červenci 2013 se začalo pracovat na třetí řadě, která měla premiéru 5. října 2013. Dne 16. dubna 2014 bylo zveřejněno, že se Jessie zasnoubí ve čtyřdílné závěrečné epizodě třetí řady; stala se tak první postavou Disney Channel, která se zasnoubila.\n\nDne 20. května 2014 bylo rozhodnuto o natočení čtvrté řady. Dne 1. října 2014 Listová oznámila, že seriál po čtvrté řadě skončí.Od října 2016 vysílá seriál i ČT:D.\n\nSeriál se zaměřuje na osmnáctiletou Jessie (Debby Ryanová), holku z malého města v Texasu, která se jednoho dne rozhodla, že se přestěhuje do New Yorku, kde dobude svět. Jenže její plán selže, když v taxíku zjistí, že nemá peněženku a nemůže zaplatit. Taxikář ji ze svého vozidla vzápětí vyhodí. Tam, kde ji vyhodí, potkává Jessie malou Zuri (Skai Jacksonová), která jí nabízí práci chůvy v milionovém podkrovním bytě rodiny Rossových na Upper West Side – práci u čtyř dětí: Emma Rossová (Peyton Listová), Luke Ross (Cameron Boyce), Ravi Ross (Karan Brar) a Zuri Rossová, dvou zazobaných rodičů a jednoho čtyřnohého miláčka. Jessie nabídku přijímá, a tak se musí starat o čtyři ne zrovna hodné děti a jednoho ještěra. V hlídání ji pomáhá i nepomáhá rodinný sluha Bertram (Kevin Chamberlin) a vrátný Tony (Chris Galya).\n\nSeriál byl vytvořen Pamelou Eells O'Connellovou, která již měla zkušenosti s natáčením komediálního seriálu na téma „chůva,“ svou kariéru začala jako scenáristka pro seriál \"Charles in Charge\" a sloužila jako co-výrobní producentka seriálu \"Chůva k pohledání\", ještě před zahájením spolupráce s Debby Ryanovou na seriálu \"Sladký život na moři\". O'Connellová údajně vytvořila seriál \"Jessie\" specificky pro Debby Ryanovou. V rozhovoru pro \"Star-Telegram\" vysvětlila Debby Ryanová, jak seriál vznikal – „Pamela a já jsme házely různé myšlenky, a když byl \"Sladký život na moři\" u konce, přišla právě s \"Jessie\". Když Disney viděl script a pořad Pamely a mně, řekli: „Super. Nám se líbí. Vysílat můžete na podzim.“ V rozhovoru s \"Variety\", Disney CEO, Gary Marsh znovu hovořil o spolupráci s Debby Ryanovou – „Bylo napínavé sledovat Debby, jak roste z neznámé herečky na jednu z našich nejvyšších hvězd. Debby je mladá talentovaná herečka, která se připojí ke svým fanouškům, protože je geniální, zajímavá všemi kvalitami najednou. Naši fanoušci ji mohli vidět v seriálu \"Sladký život na moři\" jako Bailey a ve filmu \"16 přání\" jako Abby a my jsme rádi, že sní můžeme dále spolupracovat.“ Postava Jessie se stala první postavou na Disney Channel, která se zasnoubila.\n\nPotom co obsadili Debby Ryanovou, začal Disney Channel hledat rodinu Rossových a to v květnu 2011. Ještě před dokončením castingu byly udělány určité změny v postavách. Role matky dětí Rossových měla být fotografka a měla se jmenovat Pandora. Role nejstarší dcery se změnila na Emmu z původní Anabel. Luke měl být původně chlapec z Koreje se jménem Hiro, Ravi měl být původně z Jižní Ameriky a měl se jmenovat Javier, který měl mít jako domácího mazlíčka kapybaru místo varana. Hodně se spekulovalo o tom, že jednou z inspirací pro tento seriál byli Brad Pitt a Angelina Jolie, jako prominentní slavný pár s adoptovanými dětmi. V rozhovoru s \"Boston Herald\" se O'Connelly vyjádřila k spekulacím – „Myslela jsem na slavnou rodinu s podkrovním bytem, který by byl okouzlující a na Jessie skromnou slečnu s texaskými kořeny. Inspirovala jsem se mnoho rodinami, které adoptovali děti různých etik.“\n\nPo obsazení a dokončení všech změn postav tak, aby seděli s přijatými herci, přeskočil seriál pilotní fázi a byl poslán rovnou do výroby. Natáčení začalo v červnu 2011 ve studiu 3/8 v Hollywood Center Studiích, které před zahájením sloužilo jako zvukové studio, kde Disney nahrával seriál \"Kouzelníci z Waverly\". Původně si Disney Channel objednal třináct dílů, ale zatím co se natáčela první řada, se doobjednalo ještě dalších sedm dílů, čímž se celkový počet dílů zvýšil na dvacet dílů pro první řadu Na otázku, jaká je atmosféra při natáčení, odpověděla Ryanová při rozhovoru s \"MSN TV\" takhle – „Určitě se cítím, jako chůva! Jsou to chytré děti, ale opravdové děti. Chtějí se bavit. Moje politika je: můžeme hrát tvrdě tak, jak dlouho budeme tvrdě pracovat, a protože jsme pracovali tvrdě, musíme tvrdě hrát.“\n\n\n\nV listopadu 2012 Disney Channel oznámil crossover díl se seriálem \"Austin a Ally\" jako hodinový speciální díl s názvem „Austin & Jessie & Ally: Nový rok plný hvězd.“ Díl měl premiéru 7. prosince 2012 v USA.\n\nV říjnu 2013 Disney Channel oznámil crossover díl se seriálem \"Hodně štěstí, Charlie\". Speciální díl nese název „Hodně štěstí, Jessie: Vánoce v New Yorku,“ odvysílán byl 29. listopadu 2013. V díle se objevuje Teddy Duncanová (Bridgit Mendlerová) a PJ Duncan (Jason Dolley), kteří jsou nuceni oslavit Vánoce s Rossovými kvůli sněhové bouři.\n\nSeriál se objevil také v crossover díle s Marvel/Disney XD seriálem \"Dokonalý Spider-Man: Web-Warriors\". Halloweenský díl s názvem „Halloween Night at the Museum.“\n\nČtvrtý crossover díl měl se seriálem \"Liv a Maddie\" ve speciálním díle nazvaným „Dovolená na Havaji.“ Objevili se zde Tenzing Norgay Trainor jako Parker Rooney a Joey Bragg as Joey Rooney.\n\nV 5.díle 4.řady se objeví pan Moseby ze seriálu Sladký život na moři\n\nSeriál společně se seriály \"Hannah Montana\" a \"Lilo & Stitch\" má nejvíce crossover dílů.\n\nDisney Channel neodvysílal díl „Quitting Cold Koala,“ který se plánoval uvést 17. května 2013 v USA. Díl se však objevil již dříve na oficiálním webu Disney Channel a také na Disney Channel On-Demand. Disney Channel stažení dílu oznámil také na své Facebook stránce, kde také připsal, že díl byl stažen kvůli problémům se stravováním tak, jako to bylo již například u dílů seriálů \"Hannah Montana\" či \"Na parket!\" a dalších. Dne 5. července 2013 byla na Disney Channel odvysílána upravená verze dílu.\n\nPilotní díl seriál \"Jessie\" byla zveřejněna zdarma ke stažení přes iTunes obchod jeden týden před premiérou na Disney Channel. Při své oficiální premiéře na Disney Channel dne 30. září 2011 se stal seriál nejsledovanější páteční premiérou od září 2008, kdy debutoval seriál \"Sladký život na moři\". Premiéru \"Jessie\" zařazenou jako číslo 1 v televizním vysílání v devět hodin sledovalo 4,6 milionů diváků v cílové skupině. Zaznamenala 2,3 milionů diváků mezi dětmi 6 - 11, 1,8 milionů diváků mezi dětmi 9 - 14 a 887 tisíc dospělých diváků ve věku 18 - 49 let.\n\nIndická adaptace s názvem \"Oye Jassie\" měla premiéru na Disney Channel India 11. října 2013. Podobně jako většina indických adaptací má díly a postavy podobné originálu.\n\n"}
{"id": "724262", "url": "https://cs.wikipedia.org/wiki?curid=724262", "title": "Quai de la Mégisserie", "text": "Quai de la Mégisserie\n\nQuai de la Mégisserie (\"Jirchářské nábřeží\") je nábřeží v Paříži. Nachází se v 1. obvodu. Je pojmenováno podle jirchářů, zpracovatelů kůží, kteří měli na břehu řeky své dílny. Nábřeží je součástí rychlostní komunikace Voie Georges-Pompidou.\n\nNábřeží leží na pravém břehu řeky Seiny naproti ostrovu Cité mezi mosty Pont au Change a Pont Neuf. Začíná na náměstí \"Place du Châtelet\", kde navazuje na \"Quai de Gesvres\", a končí na křižovatce s ulicí \"Rue du Pont-Neuf\", odkud pokračuje po proudu \"Quai du Louvre\".\n\nNábřeží je zmiňováno již v roce 1369 pod názvem \"Quai de la Saunerie\" (Solné nábřeží) z důvodu blízkosti přístavu a skladu se solí. V roce 1769 bylo přestavěno a získalo název \"Quai de la Ferraille\" (Železářské nábřeží). Od roku 1883 nese svůj současný název.\n\n"}
{"id": "724263", "url": "https://cs.wikipedia.org/wiki?curid=724263", "title": "Kanton Wassy", "text": "Kanton Wassy\n\nKanton Wassy (fr. \"Canton de Wassy\") je francouzský kanton v departementu Haute-Marne v regionu Grand Est. Tvoří ho 24 obcí. Před reformou kantonů 2014 ho tvořilo 20 obcí.\n\nod roku 2015:\n\npřed rokem 2015:\n"}
{"id": "724267", "url": "https://cs.wikipedia.org/wiki?curid=724267", "title": "Vinland Saga", "text": "Vinland Saga\n\nVinland Saga je japonská historická manga, kterou kreslí a píše Makoto Jukimura. Poprvé vyšla v roce 2005 v časopise \"Šúkan šónen Magazine\", kde vycházela týdně, později se ale přesunula do měsíčníku \"Afternoon\", kde je vydávána nepravidelně. V roce 2019 vznikla stejnojmenná 24dílná anime adaptace od Wit Studio.\n\nDěj se odehrává na počátku 11. století v Dány kontrolované Anglii. Hlavní postavou je Thorfinn, syn bývalého vikinského válečníka Thorse, který dezertoval z dánské armády. Dezerce je ale trestána smrtí, a proto Thors kdysi tajně utekl se svou ženou a novorozenou dcerou na Island, zatímco ostatní si mysleli, že zemřel v bitvě na moři. Po několika letech je Thors nalezen, avšak vzhledem k tomu, že patřil mezi nejlepší válečníky, je mu nabídnuto prominutí trestu, pokud se vrátí. Zároveň je však najat žoldnéř Askeladd, aby ho zabil, což se na jedné Thorsově výpravě stane. Vraždě svého otce je přítomen i malý Thorfinn, který se poté připojí k Askeladdovi a jeho mužům s myšlenkou na pomstu. Chce ji však vykonat v řádném souboji s Askeladdem. Aby však Askeladd přijal výzvu k souboji, musí Thorfinn vždy splnit nějaký těžký úkol. I když jej však splní, vždy s Askeladdem prohraje.\n\nAskeladd se poté angažuje v dánské invazi do Anglie, kde se Thorfinn střetne s Thorkellem, strýcem jeho matky, o kterém doposud nevěděl. Později se setkají znovu při Askeladdovém úkolu osvobodit prince Knuta ze zajetí, což se nakonec podaří. Princ Knut je nesmělý, stranící se společnosti a mluví jen přes svého opatrovatele Ragnara. Askeladd je poté pronásledován Thorkellovou armádou, která chce zpátky získat prince jako rukojmí. Rozhodne se tedy jít přes Wales, aby unikl. Průchod zemí mu je ale umožněn pouze za podmínky, že Wales nebude Dány napaden. Jako důkaz, že Wales bude ochráněn předloží Askeladd fakt, že je potomkem krále Artuše. Z Walesu se dostanou do Mercie. Ragnar začne překážet Askeladdovi a je na jeho příkaz zabit. Před svou smrtí však ještě stihne říct, že nepřítelem prince Knuta je samotný král, který se ho snaží zabít, aby zbyl jen jeden ze dvou bratrů a trůn měl tak jen jednoho následníka. Princi Knutovi je pak řečeno, že Ragnar byl zabit nepřítelem. Ačkoliv je zprvu zdrcený, později se vzchopí a stává se více mužnějším a tvrdším než předtím. Knut sjednotí pod své velení Thorkellovy muže a zbylých pár členů Askeladdovy družiny, pobité Thorkellovou armádou. Askeladd se nakonec princi přizná, že Ragnara zabil on, princ však chce aby mu sloužil dál a nahradil tak Ragnara, jak nejlépe dovede.\n\nKnut začne připravovat plány na zavraždění krále a získání koruny. Na recepci král pronesl svůj plán o napadení Walesu a Irska příští jaro. Aby tomu Askeladd zabránil, zabije krále přímo na recepci a spoustu dalších přítomných, předstíraje šílenství. Knut pochopí jeho úmysly, okamžitě se ujme velení a zabije Askeladda, čímž si zajistí autoritu u ostatních – což byl ostatně Askeladdův plán. Thorfinn, který náhle spatří umírajícího Askeladda, se v šoku pokusí zabít Knuta, jelikož Thorfinn měl být tím, kdo měl Askeladda zabít. Nepodaří se mu to a je zastaven Thorkellem. Knut se rozhodne ho ušetřit, a ačkoliv by měl být zabit, je pouze uvržen do otroctví.\n\nDěj se nyní přesouvá o rok později. Leif Ericson, přítel Thorse, se marně snaží najít Thorfinna už od doby jeho zmizení a odvézt ho zpátky k rodině, domů na Island. Ví, že byl uvržen do otroctví, a tak pátrá a skupuje jakékoliv otroky se jménem Thorfinn. Thorfinn mezitím pracuje jako otrok na Ketilově farmě, kde se obecně zachází s otroky velmi dobře a platí, že po obdělání určité plochy půdy dostanou svobodu. Ketil Thorfinnovi přikoupí na pomoc druhého otroka, Einara, a rychle se spolu spřátelí. Einar se farmě zamiluje do místní dívky Arneis, která sem tam slouží v kuchyni a je Ketilovou milenkou. Ta však jako jediná zřejmě nikdy svobodu nedostane, jelikož je Ketilovi velmi blízká. Thorfinn s Einarem se spřátelí také s již starým Ketilovým otcem a Snakem, velitelem stráží na farmě. Thorfinn také často trpí nočními můrami, ve kterých se ocitá na bojišti, kde spolu mrtví bojují a snaží se k němu prodrat, aby jej stáhli mezi sebe. Zpočátku považuje Thorfinn tuhle vizi za děsivou verzi Valhally, místa, kde padlí vikingové vedou nekonečný boj mezi sebou. Jednou se ale ve snu objeví Askeladd, který mu ukáže, že to není Valhalla, ale všichni lidé, které Thorfinn zabil. Thorfinn jejich tváře nepoznává. Askeladd mu řekne, že ještě není pozdě na nápravu a že by se měl stát opravdovým válečníkem, jakým byl jeho otec. Thorfinn si dá slib, že se polepší a začne pátrat, kdo vlastně opravdový válečník je.\n\nRoku 1018 se Knut vydává navštívit svého nemocného bratra Haralda do Dánska. Zatímco Knut po smrti otce vládl Anglii, Harald vládl Dánsku. Umírající Harald svěří Knutovi Dánsko, aniž by tušil, že to byl Knut, kdo jej otrávil a poslal na smrt. To vše se odhaluje v rozhovoru mezi Knutem a jeho vizí, a useknutou hlavou krále Svena, Knutova otce. Ve stejnou dobu přijíždí za králem Ketil, aby mu nabídl část úrody ze své farmy a získal si tak jeho přízeň. Až na místě se však dovídá, že Harald umřel a novým králem se stal Knut. Nabídne tedy své dary jemu, Knut ale dostane nový nápad, a to získat všechny dánské farmy pod svou kontrolu, aby mohl udržet svá vojska v Anglii, přičemž první farmou bude ta Ketilova. Ketil se o jeho plánu dozví, nic nechápe a upadne v zoufalství. Když se Knut chystá zajmout, Ketil i se svými uprchne s pomocí Leifa Ericsona, kterému slíbil, že mu daruje Thorfinna, když ho zachrání. Plují tedy společně rychle zpátky na farmu.\n\nMezitím uteče ze sousední farmy otrok, který při útěku zabil několik stráží a je na něj vypsaná velká odměna. Snake jej chce chytit, avšak když otrok ujíždí na koni přes Ketilovu farmu, pozná jej Arneis a zavolá na něj – je to její manžel, Gardar. Gardar zastaví, prohraje souboj se Snakem a je svázán. Arneis se pak svěří Einarovi a Thorfinnovi, jak upadala do otroctví. Mezitím co muži odešli dobýt sousední vesnici, aby získali naleziště železa. Když byli pryč, vesnici přepadli vojáci z té sousední, zabili všechny staré lidi a děti, včetně jejího malého syna, a zbytek prodali do otroctví. Zároveň se svěří, že s Ketilem čeká dítě a nechce, aby se mu cokoliv stalo. Arneis pak v noci tajně navštíví Gardara, aby jej ošetřila. Gardar však i přes provazy usmrtí strážníka, přičemž nedává Arneis jinou možnost, než ho osvobodit, protože přicházející stráže by je zabili oba. Gardar uprchne, je dostižen a těžce zraněn, Arneis ho však schová v domě pod postel Ketilova otce, který se rozhodl jí pomoct. Snake po Gardarovi pátrá a sleduje Arneis, Einar s Thorfinnem však naplánují útěk. Zatímco Einar odvede pozornost stráží, Throfinn s Arneis se snaží odvézt Gardara pryč. Snake však lest prokoukne, vrací se a bojuje s Thorfinnem. Když se Snake přiblíží ke Gardarovi, probodne mu srdce, Gardar se však probudí z bezvědomí a přiškrtí Snakea, který ztratí vědomí. Gardar nakonec podlehne svým zraněním.\n\nPři návratu na farmu Ketilův nejstarší syn všem nařídí, aby se připravili k boji a motivuje všechny otroky tím, že když uspějí, daruje jim Ketil svobodu. Sám Ketil je však v depresi a jde se utěšit k Arneis, dozvídá se však o její zradě a začne ji zbije. Leif se pokusí pro Arneis, jakožto kamarádku Thorfinna, získat svobodu, ale nepodaří se mu to. Thorfinn s Einarem se chtějí postarat o zraněnou Arneis, a nechtějí s Leifem odjet. Nakonec se rozhodnou, že zatímco budou všichni bojovat, uprchnou a odvezou Arneis s sebou. Arneis však při cestě k lodi zemře se slovy, že nechce dále žít v tomto bolestném světě. Einar i Thorfinn jsou její smrtí hluboce zasaženi, najednou si však Thorfinn vzpomene na Leifova slova, která mu kdysi dávno vyprávěl: „Daleko, daleko na západ odsud, přes velký oceán, je země zvaná Vinland – teplá a úrodná země, nedotčená otroctvím, válkou ani ohněm. Tam i ty můžeš žít v klidu a míru.“ Thorfinn i Einar si stanoví nový cíl: pojedou do Vinland, aby založili svou novou zemi bez válek a otroctví. Nejdřív si chce ale Thorfinn promluvit s Knutem.\n\nMezitím se odehrává boj Ketilových rolníků a Knutových vojáků. Ačkoliv jsou rolníci ve značné početní přesile, proti elitním královým strážím nemají šanci a po prvním boji jich přežije jen hrstka. Ketil je těžce zraněn a za farmu rozhoduje jeho mladší nezkušený syn, který měl po něm farmu převzít. Ten je bojem a vší tou smrtí natolik otřesen, že se rozhodne vzdát. Když se jde dohodnout s králem, potká Thorfinna s Einarem, kteří se snaží dostat přes vojáky ke králi. Thorfinn vojákům bez boje dokáže, že je králův bývalý strážce a je k němu puštěn. Thorfinn se snaží Knuta přesvědčit, aby farmu ušetřil. Když se Knut rozhodne odmítnout a předpokládá, že se jej Thorfinn pokusí zabít, překvapí jej tím, že řekne, že jednoduše odejde – odejde tam, kam jeho moc nesahá a kam budou moci všichni, jež budou trpět jeho vládou. To na Knuta udělá dojem a zároveň ho to potěší. Oba totiž mají stejný cíl, jen jej chtějí docílit jinými prostředky. Knut nechá farmu na pokoji a odplouvá.\n\n\n"}
{"id": "724268", "url": "https://cs.wikipedia.org/wiki?curid=724268", "title": "Cher Lloyd", "text": "Cher Lloyd\n\nCher Lloyd (* 28. července 1993, Malvern, Worcestershire, Velká Británie) je britská zpěvačka a raperka. Stala se známou účastí v talentové soutěži X Factor, kde skončila na čtvrtém místě. Krátce poté podepsala smlouvu se Simonem Cowellem a jeho společností Syco Music. Její debutový singl, \"\"Swagger Jagger\" \"obdržel smíšené reakce od posluchačů a kritiků, ale i přesto se dostal na vrchol britské hitparády a na druhé místo v irské hitparádě. Její druhý singl \"\"With Ur Love\" \"vyšel 31. října, obsadil 4. místo v britské hitparádě a 5. místo v hitparádě irské. Následně vyšlo 7. listopadu 2011 její debutové album \"Sticks + Stones\", které se v britské hitparádě umístilo na 4. místě. Její tři videoklipy na kanálu YouTube mají už více než 53 milionů zhlédnutí. Její třetí debutový singl \"\"Want You Back\"\" vyšel 22. května 2012 v USA.\n\nJejí rodina bydlí v Malvernu. Je dcerou Darrena a Diany a má tři mladší sourozence Joshe, Sophie a Rosie. V Malvernu studovala umění. Její pobyt na škole nebyl ale zrovna příjemný, kamarádi jí odsuzovali a proto se tam Cher necítila úplně nejlépe. Vystřídala 1 základní a 2 střední školy. Navštěvovala Dyson Perrins Hight School, kde studovala umění a poté navštěvovala divadelní uměleckou školu Stagecoach. Už jako malá sledovala X Factor s rodinou a snila o tom, že se tam jednou sama objeví.\n\nRoku 2010 se zúčastnila sedmé série \"The X Factoru\". Cher se dostala do soutěže až na druhý pokus. Zkoušela se tam dostat už o dva roky dříve, ale věková hranice 16 let jí to nedovolila. Hned při prvním výstupu ohromila porotu svojí verzí písničky \"Turn My Swag On\". V bootcampu doslova zazářila s písničkou \"Viva La Vida\" od skupiny Coldplay, její verze byla originální a slova si k ní napsala sama. V Domě porotců zazpívala píseň \"Cooler Than Me\", zastihlo jí ale onemocnění a také ztráta hlasu, i přesto se však pokusila zpívat. Hodnotila ji nejen její budoucí mentorka, ale i její poradce will.i.am. I přesto že Cher nebyla schopna písničku zazpívat, Cheryl si ji vybrala do svého týmu,k de byly spolu s Cher další 3 dívky. I přes velké očekávání a nesnesitelný nátlak nenechala Cher na sobě znát trému a do přímých prvního přímého přenosu nastoupila s písničkou \"Just Be Good To Me\", která jí vynesla největší počet bodu v daném kole. Téměř každé vystoupení bylo tvořené ze dvou písní, která si Cher sama spojila dohromady a vyšel z toho úplně nový styl. Každým vystoupením se zlepšovala. Dvakrát se ale ocitla v poslední dvojici a musela zpívat o postup v soutěži, pokaždé ji porotci poslali dál. Ve finále zazpívala mash-up songů \"The Clapping Song\" a \"Get Ur Freak On\", a poté vystoupila s will.i.amem a zpívali mash-up jeho písní \"Where Is The Love?\" a \"I Gotta Feeling\". Lloyd byla poté vyřazena, protože získala nejméně diváckých hlasů a skončila na čtvrtém místě.\n\nPo finálovém kole bylo oznámeno, že Cher podepsala smlouvu se Syco Music. Ona a dalších devět soutěžích se zúčastnili X Factor turné od února 2011 do dubna 2011. Na turné Lloyd vystupovala pro 500 000 lidí po celé Velké Británii.\n\nSpolečně s finalisty 7. série nazpívala píseň <nowiki>\"Heroes\"</nowiki> od Davida Bowie kvůli charitativním účelům.\n\nIhned po finále \"X Factoru\" podepsala smlouvu s vydavatelstvím Syco Music, kterou vede jeden z porotců Simon Cowell. Album \"Sticks and Stones\" vyšlo 4. listopadu 2011 a debutovala na čtvrtém místě britské hitparády, hned za Susan Boyle, Florence and the Machine a Michaelem Bublé. Během prvního týdne se prodalo 55,668 kopií. Bylo nahráváno v USA, převážně v LA. Spolupracovala na něm s RedOne, objevil se zde i slavný americký rapper Busta Rhymes, Mike Posner a spousty dalších umělců. Hlavní singl \"\"Swagger Jagger\"\" se dostal na vrchol hitparády a prodalo se ho 200 000 kopií po Spojeném království. V irském žebříčku se umístila na druhém místě. Druhý singl \"\"With Ur Love\"\", na kterém spolupracovala s americkým zpěvákem Mikem Posnerem se umístil na čtvrtém místě a prodalo se ho za první týden 74 030 kopií. Třetí singl \"\"Want U Back\"\" se umístil na 12. místě Billboard Hot 100 žebříčku. Na čtvrtém singlu\" \"Oath\"\" spolupracovala s americkou raperkou Becky G a umístil se na 73. místě v žebříčku Billboard Hot 100.\n\nV listopadu 2011 oznámila své první turné po Velké Británii: Stick and Stones Tour, které probíhalo od března do dubna roku 2012. V prosinci 2011 podepsala smlouvu s Logan Media Entertainment a nahrávací smlouvu s Epic Records ve Spojených státech.\n\nMěsíc po vydání \"Stick and Stones\" potvrdila, že pracuje na druhém studiovém albu. V říjnu 2012 podpořila americkou skupinu Hot Chelle Rae při jejich tour po Austrálii. V listopadu 2013 potvrdila v rozhovoru s Larry Kingem, že opouští Syco Music, poté co se neshodla se Simonem Cowellem na své hudbě.\n\nDruhé album \"Sorry I'm Late\" se umístilo na 12. místě amerického Billboard 200 žebříčku, na 58. místě v irském žebříčku a na 21. místě britského žebříčku. Na prvním singlu\" \"I Wish\"\" spolupracovala s americkým raperem T.I. a umístil se na 17. místě v americkém žebříčku Billboard Bubbling Under Hot 100 Singles, na 40. místě australského žebříčku a 16. místě novozélandského žebříčku. Její druhý singl \"\"Sirens\" \"se umístil na 48. místě Billboard Pop Digital Songs a na 41. místě britského žebříčku.\n\nTaké oznámila nové turné \"I Wish Tour\", které se konalo v listopadu 2013 a na turné se podílela americká dívčí skupina Fifth Harmony. V lednu 2013 oznámila, že se objeví v televizní seriálu Big Time Rush.\n\nV květnu 2014 se objevila na albu Demi Lovato, se kterou společně nahrála písničku \"Really Don't Care\", která se dostala na vrchol US Dance žebříčku, 98. místě poté 26. místě žebříčku Billboard Hot 100.\n\nV listopadu 2014 se ukázalo, že podepsala smlouvu s Universal Music Group a v současné době pracuje na svém třetím studiovém albu.\n\nV lednu 2012 oznámila zásnuby se svým přítelem Craigem Monkem. Tajný obřad proběhl 18. listopadu 2013.\n\nLloyd má 21 různých druhů tetování, vyjadřujících různé emoce.\n\n\"Momentálně\nmám hodně tetování. Občas doopravdy nemohu vystát lidi, kteří mi říkají:\n,Oh, bude to vypadat odporně, až ti bude 60!\" No a co? Potom to bude\nkousek umění, na které se lidé mohou podívat a vidět všechny ty blánivé\nvěci, které jsem ve svém životě udělala. Vyjadřuje mě to. Tohle je\ncelkem depresivní (ukáže na tetování oka na svém vnitřním předloktí). Je\nto brečící oko za všechny ty smutky a h*vna, která jsem již stihla\nudělat do 18 let. A věřte mi, bylo to šílené – jako učit se o\nzvláštních věcích života, když lidé nepominou. Musíte se přizpůsobit\nvěcem, kterými jste si nikdy před tím neprošli. A pak mít ten druh\nživota, kde si můžete dělat cokoliv co chce, protože jste pouze průměrný\nJoe, pro to být tlačen před spoustou kamer. Ještě jsem se\nnepřizpůsobila, nikdy se nepřizpůsobím. Nebo se nechci přizpůsobit.\n[Smích] Jsem jako: 'Jo, no a co?\" – Cher Lloyd o svém tetování\n\nJejí hudba je hlavně styl R&B, ovšem některé skladby jsou ve stylu hip hop, dubstep, elctronica, electropop, synthpop, bubblegum pop, pop, swag pop, pop a dance-pop. Lloyd zpívá v rozsahu soprán.\n\nLloyd v rozhovoru řekla, že je fanoušek Dolly Parton. Také byla inspirována americkou raperkou Nicki Minaj. Podle Lloyd (Minaj) 'změnila pop music'. Lloyd prohlsáila, že: ,Nikdo nedělal to, co dělá ona, a potom co přišla (Minaj) a udělala ten styl věcí, ze kterého lidé udělají jen 'Wow, změnila pop music,' a ano, to přesně udělala! Nikdo to nepopírá.\" Mezi její vzory patří také Jessie J.\n\n\n\n\nhttps://web.archive.org/web/20120424185348/http://cher-lloyd.org/gallery/index.php\n"}
{"id": "724270", "url": "https://cs.wikipedia.org/wiki?curid=724270", "title": "Headline News", "text": "Headline News\n\nHeadline News je sedmé a poslední studiové album britské rockové skupiny Atomic Rooster. Album poprvé vyšlo v roce 1983 u Towerbell Records. Album vyšlo několikrát i na CD. Poprvé v roce 1994 u Voiceprint Records, podruhé v roce 1997 u Blueprint v a potřetí v roce 2002 u Eagle Records. Na albu se také podílel David Gilmour, který v té době byl členem skupiny Pink Floyd.\n\n"}
{"id": "724271", "url": "https://cs.wikipedia.org/wiki?curid=724271", "title": "Martin Stade", "text": "Martin Stade\n\nMartin Stade (1. září 1931, Haarhausen, Německo – 11. prosince 2018) byl německý spisovatel.\n\nMartin Stade je syn zedníka, vyučil se radiomechanikem. V letech 1949 až 1958 byl funkcionářem FDJ. Poté pracoval v různých profesích, například jako soustružník nebo jeřábník. Od roku 1969 je spisovatelem na volné noze. V letech 1971/72 studoval na Literárním institutu Johannese R. Bechera v Lipsku, byl však vyloučen. Po vyobcování Wolfa Biermanna vystoupil z německého svazu spisovatelů.\n\n"}
{"id": "724273", "url": "https://cs.wikipedia.org/wiki?curid=724273", "title": "Atomic Roooster", "text": "Atomic Roooster\n\nAtomic Roooster \"(sic)\" je debutové studiové album skupiny Atomic Rooster. Album poprvé vyšlo v roce 1970 u B & C Records.\n\n"}
{"id": "724275", "url": "https://cs.wikipedia.org/wiki?curid=724275", "title": "Quai du Louvre", "text": "Quai du Louvre\n\nQuai du Louvre (\"Nábřeží Louvru\") je nábřeží v Paříži. Nachází se v 1. obvodu. Je pojmenováno podle nedalekého královského paláce Louvre. Nábřeží je součástí rychlostní komunikace Voie Georges-Pompidou.\n\nNábřeží leží na pravém břehu řeky Seiny naproti západnímu cípu ostrovu Cité. Začíná na křižovatce s ulicí \"Rue de la Monnaie\" u mostu Pont Neuf, kde navazuje na \"Quai de la Mégisserie\", a končí na křižovatce s ulicí \"Rue de l'Amiral-de-Coligny\", odkud pokračuje po proudu \"Quai François-Mitterrand\".\n\nVětší část nábřeží mezi \"Rue de l'Amiral-de-Coligny\" a \"Quai des Tuileries\" byla v roce 2003 přejmenována na \"Quai François-Mitterrand\", takže \"Quai du Louvre\" je dnes se svými 80 metry nejkratším nábřežím v Paříži.\n\n\n"}
{"id": "724276", "url": "https://cs.wikipedia.org/wiki?curid=724276", "title": "Atomic Rooster (album)", "text": "Atomic Rooster (album)\n\nAtomic Rooster je šesté studiové album skupiny Atomic Rooster. Album vyšlo v roce 1980 u EMI a producenty se stali John Du Cann a Vincent Crane. Jedná se o první album po znovuobnovení skupiny.\n\n"}
{"id": "724278", "url": "https://cs.wikipedia.org/wiki?curid=724278", "title": "Babiš", "text": "Babiš\n\nExistuje více nositelů příjmení Babiš (v přechýlené formě Babišová):\n\n\n\n"}
{"id": "724280", "url": "https://cs.wikipedia.org/wiki?curid=724280", "title": "Quai François-Mitterrand", "text": "Quai François-Mitterrand\n\nQuai François-Mitterrand (\"nábřeží Françoise Mitterranda\") je nábřeží v Paříži. Nachází se v 1. obvodu. Je pojmenováno podle francouzského prezidenta Françoise Mitterranda. Nábřeží je součástí rychlostní komunikace Voie Georges-Pompidou.\n\nNábřeží leží na pravém břehu řeky Seiny mezi mosty Pont des Arts a Pont Royal. Začíná na křižovatce s ulicí \"Rue de l'Amiral-de-Coligny\", kde navazuje na \"Quai du Louvre\", a končí na křižovatce s \"Avenue du Général-Lemonnier\", odkud pokračuje po proudu \"Quai des Tuileries\". Na nábřeží vede také most Pont du Carrousel. Součástí nábřeží jsou přístavy Port du Louvre a Port des Tuileries.\n\nSamostatné nábřeží \"Quai François-Mitterrand\" vzniklo 8. července 2003 vyčleněním z \"Quai du Louvre\" (úsek mezi \"Rue de l'Amiral-de-Coligny\" a Pont du Carrousel) a \"Quai des Tuileries\" (úsek mezi Pont du Carrousel a \"Avenue du Général-Lemonnier\").\n\n\n"}
{"id": "724282", "url": "https://cs.wikipedia.org/wiki?curid=724282", "title": "Buddy Guy", "text": "Buddy Guy\n\nBuddy Guy (* jako George Guy; 30. července 1936, Lettsworth, Louisiana, USA) je americký bluesový kytarista a zpěvák. V roce 1985 byl uveden do Blues Hall of Fame a v roce 2005 do Rock and Roll Hall of Fame. Časopis Rolling Stone ho umístil na třicátou pozici ve svém žebříčku \"100 nejlepších kytaristů všech dob\".\n"}
{"id": "724287", "url": "https://cs.wikipedia.org/wiki?curid=724287", "title": "Quai Voltaire", "text": "Quai Voltaire\n\nQuai Voltaire (\"Voltairovo nábřeží\") je nábřeží v Paříži. Nachází se v 7. obvodu.\n\nNábřeží vede po levém břehu řeky Seiny mezi mosty Carrousel a Royal. Začíná na úrovni ulice \"Rue des Saints-Pères\", kde proti proudu navazuje \"Quai Malaquais\" a končí u \"Rue du Bac\", odkud dále pokračuje \"Quai Anatole-France\". Součástí nábřeží je i přístav Port des Saints-Pères.\n\nQuai Voltaire bylo původně součástí nábřeží \"Malaquais\" jako jeho západní část. Nejprve se nazývalo \"Quai des Théatins\" podle kláštera mužského řádu theatinů, který zde byl založen v roce 1644 díky štědrosti kardinála Mazarina.\n\nV roce 1791 získalo nábřeží dnešní název na počest spisovatele Voltaira, který v roce 1778 zemřel na nábřeží v domě č. 27.\n\nNa počátku 19. století se na nábřeží objevili první bukinisté.\n\n\n"}
{"id": "724293", "url": "https://cs.wikipedia.org/wiki?curid=724293", "title": "Andrija Mohorovičić", "text": "Andrija Mohorovičić\n\nAndrija Mohorovičić ([ˈaːndria ˈmɔhɔrɔʋitʃitɕ] 23. ledna 1857 – 18. prosince 1936 Záhřeb) byl chorvatský seismolog a meteorolog, známý především jako objevitel tzv. Mohorovičićovy vrstvy nespojitosti neboli Mohorovičićovy diskontinuity (označované po něm zkratkou MOHO). Studoval také v pražském Klementinu, kde mu byla 22. září 2011 za účasti chorvatského velvyslance, rektora záhřebské univerzity a předsedy chorvatského parlamentu odhalena pamětní deska. Je považován za zakladatele moderní seismologie.\n\nJeho jméno nese kráter na Měsíci (Mohorovičić na odvrácené straně), gymnázium v Rijece a asteroid hlavního pásu objevený v roce 1996 (8422 Mohorovičić). Je po něm pojmenována také školní námořní loď chorvatského námořnictva.\n\nPohřben je na záhřebském hřbitově Mirogoj.\n"}
{"id": "724298", "url": "https://cs.wikipedia.org/wiki?curid=724298", "title": "Tetrajodmethan", "text": "Tetrajodmethan\n\nTetrajodmethan neboli jodid uhličitý (CI) je organická sloučenina patřící mezi halogenderiváty alifatických uhlovodíků.Uhlík, vzhledem k tomu, že relativní atomová hmotnost jodu je mnohem vyšší než uhlíku, tvoří pouze 2 % jeho relativní molekulové hmotnosti.Krystalizuje v monoklinické soustavě. Protože se skládá ze symetrických tetraedrických molekul, jeho dipólový moment je nulový.\n\nCI se připravuje halogenovou výměnou katalyzovanou chloridem hlinitým:\n\nCCl + 4 EtI → CI + 4 EtCl.\n\nTetrajodmethan reaguje s vodou za vzniku jodoformu a jodu:\n\n2 CI → 2 CHI + I.\n\nPři tepelném rozkladu vzniká tetrajodethylen:\n\n2 CI → CI + 2 I.\n\nCI se používá jako jodační činidlo.\n"}
{"id": "724309", "url": "https://cs.wikipedia.org/wiki?curid=724309", "title": "Dylan &amp; the Dead", "text": "Dylan &amp; the Dead\n\nDylan & the Dead je společné koncertní album Boba Dylana a skupiny Grateful Dead, vydané 30. ledna 1989 u Columbia Records. Koncert, při kterém album vzniklo, ptoběhl v červenci 1987. Album produkovali Jerry Garcia a John Cutler.\n\n"}
{"id": "724313", "url": "https://cs.wikipedia.org/wiki?curid=724313", "title": "Netušil", "text": "Netušil\n\nNetušil má více významů:\n\n\n"}
{"id": "724318", "url": "https://cs.wikipedia.org/wiki?curid=724318", "title": "Holy Grail", "text": "Holy Grail\n\nHoly Grail je třetí studiové album skupiny Versailles -Philharmonic Quintet- a současně první v novém složení skupiny, kde již hraje baskytarista Masashi. Album obsahuje singl \"Philia\" jež použila skupina jako theme song ve vlastní televizní show \"Onegai Kanaete Versailles.\" Dále pak skladbu \"Vampire\", která zase posloužila jako main theme pro snímek \"Vampire Stories\".\n\nLimitovaná edice má navíc DVD s videoklipy: \"Vampire\", \"Destiny -The Lovers-\" a \"Philia.\"\nA v deluxe box limitované edici je zase navíc DVD s pěti verzemi videoklipu \"Masquerade\", přičemž se každý videoklip zaměřuje na jednoho člena skupiny. Dále pak DVD obsahuje interview s leaderem skupiny Kamijem a záznamy z natáčení těchto klipů.\n"}
{"id": "724322", "url": "https://cs.wikipedia.org/wiki?curid=724322", "title": "Love and Theft", "text": "Love and Theft\n\n\"Love and Theft\" je 31. studiové album Boba Dylana. Album vyšlo v den, kdy proběhly teroristické útoky v USA 11. září 2001 u Columbia Records. Album produkoval Jack Frost, což je jeden z mnoha pseudonymů Boba Dylana.\n\nVšechny skladby napsal Bob Dylan.\n"}
{"id": "724325", "url": "https://cs.wikipedia.org/wiki?curid=724325", "title": "Provincie v Číně", "text": "Provincie v Číně\n\nProvincie () je označení pro správní jednotku v Čínské lidové republice a některých předešlých čínských státech. V Číně provincie vznikly ve 13. století, v říši Jüan, jako regionální správní útvary nejvyšší úrovně. V následujících říších Ming a Čching byly jejich hranice měněny a postupně se blížily k dnešnímu stavu. V systému členění Čínské lidové republiky patří mezi správní jednotky první (neboli provinční) úrovně, vedle autonomních oblastí, přímo spravovaných měst a zvláštních správních oblastí.\n\nDělení Číny na provincie poprvé zavedla mongolská vláda říše Jüan. Východní část severní Číny spravovala přímo ústřední vláda, zbytek říše (Čínu, Mongolsko a Koreu) rozdělila na 11 regionů zvaných \"sing-šeng\" (). Spravovány byly regionálními zastupitelstvími ústředního sekretariátu (\"sing čung-šu-šeng\", ). Jejich hranice však byly podstatně odlišné od pozdějších provincií. \n\nV říši Jüan existovaly provincie Kan-su (kromě dnešní provincie Kan-su zahrnovala i Ning-sia), Che-nan-ťiang-pej (dnešní Che-nan, severní Chu-pej, severní Ťiang-su, severní An-chuej), Chu-kuang (dnešní Chu-nan, západní Kuang-tung, Kuang-si, Kuej-čou a Chaj-nan), Ťiang-si (včetně východního Kuang-tungu), Ťiang-če (dnešní Če-ťiang, jižní Ťiang-su, jižní An-chuej, Fu-ťien), Liao-jang (Mandžusko), Ling-pej (dnešní Mongolsko a sever Vnitřního Mongolska), Šen-si, S’-čchuan (východní a střední S’-čchuan), Jün-nan a zvláštní postavení měla Korea (jako oblast Čen-tung).\n\nProvincie se dělily na obvody \"tao\" (道, na vyšší úrovni) a fiskální oblasti \"lu\" (路, na nižší úrovni), které se skládaly z krajů \"čou\", speciálních krajů \"ťün\", prefektur \"fu\" a výrobních prefektur \"ťien\".\n\nJüanské Mongoly z Číny vyhnaly armády říše Ming. Správa říše Ming byla také založena na rozdělení země do provincií (\"šeng\", ). Od konce 20. let 15. století se jejich počet ustálil na třinácti. Z dělení říše na provincie bylo vyjmuto metropolitní území (Č’-li) kolem hlavního města Pekingu, které přímo podléhalo ústřední vládě, a analogicky široké okolí Nankingu (Nan č’-li) spravovaly tamní úřady, jejichž struktura odpovídala ne provinční, ale centrální vládě. \n\nV mingské Číně existovaly od roku 1368 metropolitní oblast Č’-li (okolí Nankingu) a provincie Če-ťiang, Ťiang-si, Chu-kuang, Fu-ťien, Kuang-tung, Kuang-si, Che-nan, Šan-tung, Šan-si a Pej-pching (roku 1403 reorganizovaná v severní metropolitní oblast – Pej č’-li). Roku 1369 byla na územích připojených k říši založena provincie Šen-si (zahrnovala i dnešní provincie Kan-su a Ning-sia), roku 1371 S’-čchuan, roku 1382 Jün-nan. Roku 1413 byla z částí Chu-kuangu, Jün-nanu a S’-čchuanu utvořena provincie Kuej-čou. V letech 1407–1428 existovala na území severního Vietnamu provincie Ťiao-č’.\n\nProvincie spravovaly tři úřady – provinční administrativní úřad (v čele s jedním nebo dvěma vedoucími \"pu-čeng š’\") řídil civilní správu, regionální vojenská komise velela místním vojenským jednotkám a kontrolní úřad (v čele s vedoucím \"an-čcha-š’\") dozíral na všechno dění. Provinční kontrolní úřad se postupem doby soustředil na soudní agendu. S vojenskými i civilními úkoly byli do provincií vysíláni velcí koordinátoři \"sün-fu\" a výše postavení nejvyšší velitelé \"cung-tu\". Mívali tituly ministra nebo náměstka ministra a nejvyššího kontrolora, což je stavělo nad běžné provinční úředníky.\n\nProvincie se členily na prefektury \"fu\", případně i kraje \"čou\".\n\nMandžuská říše Čching, která roku 1644 nahradila Mingy, provinční rozdělení země převzala. Postupně provedla několik změn. Z jižní metropolitní oblasti kolem Nankingu vznikla provincie Ťiang-nan, roku 1666 rozdělená na An-chuej a Ťiang-su. Roku 1664 byl Chu-kuang rozdělen na provincie Chu-pej a Chu-nan. Od Šen-si se odtrhla provincie Kan-su. \n\nK dalším změnám došlo až koncem 19. století. Roku 1884 vznikla provincie Sin-ťiang, roku 1885 získal status provincie ostrov Tchaj-wan, o deset let později dobytý Japonskem. Od roku 1907 fungovala provincie Feng-tchien (dnešní Liao-ning), zbytek Mandžuska byl rozdělen mezi provincie Ťi-lin a Chej-lung-ťiang.\n\nV čele čchingských provincií stál provinční guvernér \"sün-fu\", kterému podléhal zástupce guvernéra či provinciální správce \"pu-čeng-š’\", stojící v čele civilní správy provincie, a o stupeň níže stojící provinční soudce \"an-čcha-š’\". Na jednu nebo více provincií dohlížel generální guvernér \"cung-tu\", který měl převážně vojenské úkoly a byl nadřízený provinčním guvernérům.\n\nPo vzniku Čínské republiky došlo k vícero změnám. Na východě vznikly provincie Si-kchang (části Tibetu a S’-čchuanu) a Čching-chaj, na severu Ning-sia, na místě dnešního Vnitřního Mongolska existovaly provincie tři a devět v Mandžusku.\n\nČínská lidová republika je rozčleněna na 34 celků první (neboli provinční) úrovně. Provincií je formálně 23, fakticky však pouze 22, jelikož Tchaj-wan je pod kontrolou Čínské republiky. Dále existuje 5 autonomních oblastí, 4 přímo spravovaná města a 2 zvláštní správní oblastí. \n\nProvincie se člení na celky druhé (prefekturní) úrovně, městské prefektury, prefektury, autonomní prefektury; výjimečně obsahují též celky postavené výše než prefektury – subprovinční města, subprovinční autonomní prefekturu a subprovinční nové obvody.\n\nV čele provincie stojí provinční vláda vedená guvernérem. Fakticky je zodpovědná provinčnímu výboru Komunistické strany Číny v čele s tajemníkem.\n"}
{"id": "724327", "url": "https://cs.wikipedia.org/wiki?curid=724327", "title": "Modern Times (album, Bob Dylan)", "text": "Modern Times (album, Bob Dylan)\n\nModern Times je 32. studiové album Boba Dylana. Album vyšlo 29. srpna 2006 u Columbia Records. Album produkoval Jack Frost, což je jeden z mnoha pseudonymů Boba Dylana.\n\nVšechny skladby napsal Bob Dylan.\n"}
{"id": "724329", "url": "https://cs.wikipedia.org/wiki?curid=724329", "title": "Červená ještěrka", "text": "Červená ještěrka\n\nČervená ještěrka je česká filmová komedie z roku 1948, jehož režii provedl František Sádek. Hlavní roli zde ztvárnili Vlasta Fabianová, Jindřich Plachta a Václav Voska.\nNudný maloměstský život 20. let 20. století ve fiktivním městysu Pěknicích nad Nežárkou naruší hned dvě značně neobvyklé události. Zničehonic zde velice podivně zmizí středoškolský profesor přírodopisu Bláha (Jindřich Plachta), třídní v oktávě místního gymnázia. Díky popletemému místnímu poštovnímu doručovateli (František Filipovský), který nalezne v lese jeho kabát a na vodě jeho klobouk s domnělým dopisem na rozloučenou, je omylem pokládán za mrtvého (ve skutečnosti pátrá po doposud neznámém živočišném druhu \"červené ještěrce\", lehce se zraní při tom na skále a zůstane spát nezvěstný na lesní samotě u manželů Šantrůčkových). Druhou událostí je premiéra hry \"Žebrácká opera\" v místním divadle, se kterou na několik dní do města zavítala Machova divadelní společnost, u které právě hostuje významná divadelní herečka, a pro místní pánskou honoraci i mimořádně atraktivní žena, Eva Gazdová (Vlasta Fabianová). Eva Gazdová je kromě toho mylně označena za původce páně profesorova náhlého zmizení a domnělého úmrtí (ve skutečnosti se ale jedná pouze o jeho bývalou gymnaziální žákyni z Hradce). Místní honorace však odmítne \"Žebráckou operu\" povolit a vynutí si reprízu starší operety s názvem \"Červená ještěrka\", Eva Gazdová se uvolí ze starého přátelství k divadelnímu řediteli Machovi i v tomto umělecky pokleslém kusu vystoupit jako subreta. Ještě před tím se však náhodně seznámí s mladým a sympatickým profesorem (Václav Voska), který je krom toho i velkým znalcem a milovníkem umění. Situace se neustále komplikuje a postupně zamotává, nicméně všechna nedorozumění se postupně vysvětlí, ztracený pan profesor Bláha se nakonec šťastně vrátí domů zpět na oslavy svých 60. narozenin, \"Žebrácká opera\" je povolena k provozování, film končí optimistickým happyendem.\n\n\n"}
{"id": "724332", "url": "https://cs.wikipedia.org/wiki?curid=724332", "title": "John Wesley Harding (album)", "text": "John Wesley Harding (album)\n\nJohn Wesley Harding je osmé studiové album Boba Dylana, vydané 27. prosince 1967 u Columbia Records. Album produkoval Bob Johnston. Podle skladby „The Ballad of Frankie Lee and Judas Priest“ se později pojmenovala heavy metalová skupina Judas Priest. V roce 2003 se album umístilo na 301. pozici v seznamu 500 nejlepších alb všech dob časopisu Rolling Stone.\n\nVšechny skladby napsal Bob Dylan.\n"}
{"id": "724334", "url": "https://cs.wikipedia.org/wiki?curid=724334", "title": "Adolf Červinka", "text": "Adolf Červinka\n\nAdolf Červinka (4. června 1875, Albrechtice nad Orlicí – 17. dubna 1936, Praha) byl český básník, prozaik, dramatik a překladatel, mladší bratr spisovatele Karla Červinky.\n\nByl synem lesníka, gymnázium absolvoval v Hradci Králové a poté vystudoval práva na Právnické fakultě Univerzity Karlovy. Před sňatkem pracoval Adolf Červinka jako advokátní koncipient v Hradci Králové, advokátní kancelář si otevřel v Praze v roce 1906. Od roku 1919 byl tajemníkem Syndikátu českých spisovatelů a hudebních skladatelů, jehož \"Vestník\" redigoval.\n\nJako básník psal náladovou a intimní lyriku, jako prozaik je autorem nenáročných společenských románů, povídek a humoresek, ve kterých líčí běžné příhody manželských rozvratů a milostných dobrodružství tzv. lepší společnosti. Jeho dramatická díla jsou většinou na povrchu ulpívající satiry na poměry v počátcích první republiky.\n\nDne 7. listopadu 1905 se oženil s Annou Eiseltovou (1883–???), se kterou měl syna Eugena (1906–??). Ten se stal rovněž advokátem, byl autorem spisů o pozemkové reformě a o odluce církve od státu.)\n\nAdolf Červinka zemřel v Praze a je pochován v Sezemicích v rodinné hrobce.\n\n\n\n\n\n"}
{"id": "724336", "url": "https://cs.wikipedia.org/wiki?curid=724336", "title": "Johnny Hiland", "text": "Johnny Hiland\n\nJohnny Hiland vyrůstal v malém městečku Baileyville, Maine. Narodil se slepý s očním onemocněním známým jako nystagmus, které mu nedovolilo, aby vyrůstal jako většina dětí.\nNa kytaru začal hrát ve věku 2 let a ve svých 7 letech už hrál v jeho první televizní. Jeho kariéra vzlétla, když Johnny dostal ocenění v soutěži \"Talent Ameriky\" v New York City - bylo mu 10 let. Jeho otec ho vzal na koncert Rickyho Skaggse, od té chvíle začal Johnny okamžitě hrát pickin \"bluegrass na Telecaster. Jako dospívající Johnny strávil bezpočet hodin učení a rozvoji svého vlastního stylu chicken pickin, směsicí rocku, blues, swingu.\n\nPo ukončení střední školy a 3 letech na vysoké se přestěhoval do Nashville. Bylo to v roce 1996. Od té doby vystupoval s kapelou Don Kelley.\nJohnny hrál v počtu záznamů pro umělce, jako je Toby Keith, Trick Pony, Randy Travis, Ricky Skaggs, Janie Fricke, Lynn Anderson, a Hank 3. \nPozději podepsal nahrávací smlouvu se Steve Vaiem. V roce 2004 vydal jeho debut. Od té doby cestuje po světě se svou kapelou, \"Johnny Hiland Band,\" a vydal druhé album.\nTaké hrál na jevišti s umělci jako Sammy Hagar, Ted Nugent, George Clinton a P-Funk, Les Paul, Steve Vai, Joe Bonamassa, G3, a mnoho dalších.\n\n"}
{"id": "724337", "url": "https://cs.wikipedia.org/wiki?curid=724337", "title": "Planet Waves", "text": "Planet Waves\n\nPlanet Waves je čtrnácté studiové album Boba Dylana, vydané v roce 1974 u Asylum Records, mimo Spojené království, kde album vyšlo u Island Records. Na albu hrají mimo Dylana členové skupiny The Band.\n\nVšechny skladby napsal Bob Dylan.\n"}
{"id": "724338", "url": "https://cs.wikipedia.org/wiki?curid=724338", "title": "Su-čou (An-chuej)", "text": "Su-čou (An-chuej)\n\nSu-čou ( , pchin-jinem \"Sùzhōu\") je městská prefektura v Čínské lidové republice. Leží na severním okraji provincie An-chuej, má rozlohu 1686 čtverečních kilometrů a žije v ní pět a půl milionu lidí.\n\nSu-čou na jihu hraničí Peng-pu, na západě s Chuaj-pej, na východě a severu s provincií Ťiang-su a na severozápadě s provincií Che-nan.\n\nNa okresní úrovni se dělí na pět částí:\n\nJe zde železniční stanice na vysokorychlostní trati Peking – Šanghaj.\n"}
{"id": "724342", "url": "https://cs.wikipedia.org/wiki?curid=724342", "title": "Su-čou (rozcestník)", "text": "Su-čou (rozcestník)\n\nSu-čou může být:\n\n"}
{"id": "724344", "url": "https://cs.wikipedia.org/wiki?curid=724344", "title": "John Karl Hillers", "text": "John Karl Hillers\n\nJohn Karl Hillers (1843, Hanover, Německo – 1925) byl fotograf americké vlády.\n\nHillers přišel do Spojených států v roce 1852. Během americké občanské války pracoval jako policista a voják v newyorské námořní brigádě, pak v armádě, byl znovu zařazen do války a sloužil na západní frontě až do roku 1870. Pracoval jako řidič nákladního automobilu v Salt Lake City, kde se setkal s Johnem Wesley Powellem.\n\nČasem Hillers se zúčastnil expedice po řece Colorado, nahradil krajinářského fotografa Walter Clement Powella a v roce 1871 pak také Jamese Fennemora.\n\nO rok později se stal šéffotografem Powellových expedic po Grand Canyonu. Dalších dvacet let strávil zkoumáním a fotografování amerického západu. Nejznámější jsou především jeho snímky portrétů domorodých Američanů.\n\nStal se prvním zaměstnaným fotografem Powellova Etnologického úřadu (od roku 1879) a po návratu do Powellovy expedice US Geological Survey v roce 1881 pokračoval ve funkci ve výboru americké etnologie až do svého odstupu v roce 1900.\n\nByl fotografem první expedice Jamese Stevensona na jihozápad, který přivedl Franka H. Cushinga do Zuni Puebla v Novém Mexiku.\n\nJe autorem 3 000 negativů z Powellových expedic a 20 000 negativů vzniklých spoluprací s Etnologickým úřadem.. Velké množství jich je pořízeno ve stereoformátu.\n\n\n"}
{"id": "724345", "url": "https://cs.wikipedia.org/wiki?curid=724345", "title": "Jablonský les", "text": "Jablonský les\n\nJablonský les patří k nejrozsáhlejším lesům na Letohradsku. Asi 300 ha rozlehlý údolní lesní porost se rozkládá na sever od tvrze Orlice mezi obcemi Mistrovice a Letohrad v nadmořské výšce 390 až 470 m n. m.\n\nStředem údolí prochází potok, který lemují lužní porosty a na svazích pozůstatky bučin. Z vzácných rostlin se zde vyskytuje lýkovec jedovatý, ostřice převislá a bledule jarní. Lesem prochází zelená turistická trasa, která začíná v Orlici a pokračuje lesem ve směru na Mistrovice. Cestou je možné narazit na tři studánky. Les byl v minulosti poškozen vichřicí ze 7. na 8. dubna 1941. Téhož roku padl i nejmohutnější místní strom zvaný Král smrků.\n\n"}
{"id": "724347", "url": "https://cs.wikipedia.org/wiki?curid=724347", "title": "Žofie Eriksdotter Dánská", "text": "Žofie Eriksdotter Dánská\n\nŽofie Eriksdotter Dánská (1241 – 1286, Dánsko) byla jako manželka švédského krále Valdemara Birgerssona švédská královna v letech 1261 – 1275.\n\nO životě Žofie není mnoho známo. Narodila se jako druhé dítě (nejstarší dcera) ze šesti potomků dánského krále Erika Plovpenninga a jeho manželky Juty Saské († 1250, dcery saského vévody Albrechta I. († 1261) a jeho druhé manželky Anežky Babenberské (1206–1226). Její otec byl zavražděn v roce 1250 svými politickými odpůrci, když Žofie a její sestry (Ingeborg, Juta a Agnes) byly ještě dětmi. Protože její otec neměl přeživšího syna, na dánský královský trůn nastoupili postupně jeho mladší bratři, Abel a posléze Kryštof.\n\nV době otcovy vraždy bylo Žofii zhruba devět let. Její matka se i s dětmi přestěhovala zpět ke svým rodičům do Saska. Zde vyrůstala Žofie se svými třemi sestrami, občas však žily i na dvoře svého strýce, dalšího otcova bratra, dánského krále Kryštofa I. v péči jeho manželky, královny Markéty; občas ovšem také v klášteře. Čtyři sestry zdědily po svém otci určitá území; bylo lze předpokládat jak z norské, tak švédské strany zájem (motivovaný jak politicky, tak ekonomicky) o spojení s nimi.\n\nŽofie je v pramenech popisována jako krásná, inteligentní a vtipná žena s hbitým jazykem; byla pověstná svou zálibou a uměním hrát šachy.\n\nV roce 1261 byla provdána za švédského krále Valdemara Birgerssona; sňatek byl v režii Valdemarova otce a regenta jarla Birgera, jenž jím sledoval zklidnění a mír ve Skandinávii. Současně se provdala i její sestra Ingeborg, a to za Magnuse, syna norského krále Haakona IV.\nZ manželství Žofie a Valdemara vzešlo šest potomků:\n\nRoku 1269 uskutečnila Žofie cestu do Dánska, aby navštívila otcův hrob a viděla své mladší sestry Jutu a Agnes, které obě pobývaly v klášteře v Roskilde; Juta zde byla abatyší. V roce 1272 navštívila Juta Švédsko a stala se milenkou Žofiina manžela krále Valdemara. Z jejich vztahu se roku 1273 narodilo dítě; někdy se uvádí dcera, jindy syn jménem Erik. O rok později se Juta vrátila do kláštera a Valdemar byl přinucen uskutečnit kajícnou pouť do Říma a žádat papeže (Řehoře X.) o rozhřešení. Podle legendy měla Žofie říci: „\"Nikdy se nevzpamatuji z tohoto zármutku. Proklet budiž den, kdy má sestra spatřila švédské království.\"“\n\nV roce 1275 po bitvě u Hovy Valdemarovi bratři Magnus Ladulås a Erik Birgersson sesadili krále z trůnu. Prameny hovoří o tom, že zpráva zastihla královnu při hře v šachy. V roce 1277 Žofie odešla od manžela a vrátila se do Dánska. Její manžel žil otevřeně s milenkami (uvádějí se Kristina Dánská, Kateřina z Gützkow a Ludgarda) ve svém pohodlném vězení až do své smrti v roce 1302; s některou z nich zřejmě mohl po Žofiině smrti v roce 1286 uzavřít manželství.\n\nPrameny vypovídají o tom, že Žofie vlastnila rybářské faktorie v místě dnešního Nörrköpingu, a že v roce 1283 věnovala příjmy z lovu lososa klášteru svatého Olafa ve Skänninge. V těchto darovacích listinách klášteru se připomíná jméno Nörrköping (\"Norkøponge\") poprvé.\n\nŽofie zemřela roku 1286, ve svých čtyřiceti pěti letech.\n\n"}
{"id": "724349", "url": "https://cs.wikipedia.org/wiki?curid=724349", "title": "The Basement Tapes", "text": "The Basement Tapes\n\nThe Basement Tapes je studiové album Boba Dylana a skupiny The Band. Album vyšlo 26. června 1975 u Columbia Records.\n\n"}
{"id": "724351", "url": "https://cs.wikipedia.org/wiki?curid=724351", "title": "Chámis Kaddáfí", "text": "Chámis Kaddáfí\n\nChámis al-Kaddáfí (* 27. května 1983 Tripolis – 29. srpna 2011) (angl. Khamis al-Gaddafi, arabsky خميس القذافي) byl nejmladším synem libyjského diktátora Muammara al-Kaddáfího. Narodil se 27. května 1983 jako 7. syn Muammara al-Kaddáfího a jeho druhé manželky Safii Farkas. Patřil do nejbližšího okruhu otcových spolupracovníků a byl libyjským vojenským velitelem. Již několikrát byl povstalci prohlášen za mrtvého, vždy bylo prohlášení popřen libyjskou vládou a posléze i očitými svědky. V závěru svého života velel zbývajícím jednotkám věrným jeho otci a jeho vlastní \"32. Posílené brigádě ozbrojeného lidu\" známé jako \"Chámisova brigáda\".\n\nV dětství prožil americké bombardování Libye a sídla svého otce v Bab al-Azizia v Tripolisu. Při bombardování, které bylo odvetou za libyjské teroristické útoky v Evropě, byl jako mnoho dalších přítomných zraněn. Od mládí působil ve vojenství a svoje vzdělávání a kariéru orientoval na armádu a bezpečnostní služby. S titulem bakalář vojenského umění a vědy dokončil vojenskou akademii v Tripolisu a následně nastoupil na moskevskou Frunzeho vojenskou akademii a posléze i Akademii generálního štábu ozbrojených sil Ruské federace. Cestoval po zahraničí a v Libyi držel pozici policejního velitele.\nStudoval i na prestižních civilních školách v západní Evropě, některá studia kvůli nastávající občanské válce nedokončil.\nPůsobil i v zahraničních telekomunikačních společnostech, podílel se na obnovení kontaktů mezi Libyí a USA a měl mít i přístup k některým vojenským zařízením v USA.\n\nZ cest po Evropě a Severní Americe se vrátil hned jak propukly nepokoje ve východolibyjském městě Benghazí. Libyjské armádě se nepodařilo nepokoje potlačit a velitel libyjských jednotek Abdul Fatah Júnis (později zavražděný samotnými povstalci) přeběhl k demonstrantům. Chámis al-Kaddáfí začal okamžitě reorganizovat vojenské síly loajální stávající libyjské vládě a zmobilizoval svoji elitní brigádu. Podílel se na potlačení nepokojů v Tripoli a následně vedl neúspěšný útok proti západolibyjské baště povstalců, Misuratě. S různými výsledky bojoval několik dalších měsíců, přičemž během bojů byl několikrát prohlášen za mrtvého. Po pádu Tripoli, v srpnu 2011, nadále vedl organizovaný odpor posledních jednotek věrných jeho otci a to v oblasti západolibyjského Bani Walid a severolibyjské Syrty, rodiště jeho otce. Až do své smrti se nacházel v Syrtě a velel posledním jednotkám původní libyjské vlády.\n"}
{"id": "724354", "url": "https://cs.wikipedia.org/wiki?curid=724354", "title": "Karel Červinka", "text": "Karel Červinka\n\nKarel Červinka (19. května 1872, Albrechtice nad Orlicí – 5. března 1949, Mělník) byl český básník a prozaik, starší bratr spisovatele Adolfa Červinky, autor psychologických románů a povídek a impresionistických básní.\n\nByl synem lesníka, gymnázium absolvoval v Hradci Králové a poté vystudoval práva ve Štýrském Hradci a na Právnické fakultě Univerzity Karlovy. Po vojenské službě nastoupil jako soudní adjunkt ve Veselí nad Lužnicí. Od roku 1907 byl okresním soudcem v Praze-Karlíně a pro roce 1918 se stal radou nejvyššího správního soudu v Brně. Později působil jako advokát v Praze. Byl členem Moravského kola spisovatelů.\n\n\n"}
{"id": "724357", "url": "https://cs.wikipedia.org/wiki?curid=724357", "title": "Thiago Alcântara", "text": "Thiago Alcântara\n\nThiago Alcântara do Nascimento (* 11. dubna 1991, San Pietro Vernotico, Itálie) je španělský fotbalový záložník a reprezentant momentálně působící v klubu FC Bayern Mnichov.\n\nThiago se narodil v italském San Pietro Vernotico, ale vyrostl ve Španělsku. Jeho otcem je brazilský mistr světa ve fotbale Mazinho. Jeho kariéra začala na nižší úrovni v Brazilském Flamengu a kvůli svému otci se stěhoval kvůli jeho aktuálnímu působišti. Do Španělska se natrvalo vrátil ve věku 10 let, roku 2005. Tehdy podepsal mládežnickou smlouvu s FC Barcelona, kde již působil jeho bratranec Patrick.\n\nSvůj první start za A-tým Barcy si odbyl 17. května 2009 (ve věku 18 let). Do zápasu proti RCD Mallorca nastoupil v 63. minutě, když vystřídal Eiður Guðjohnsena. 20. února 2010 po vystřídání Yaya Tourého v 76. minutě vstřelil svůj první gól v dresu Barcelony a pomohl k výhře 4–0 nad Racing de Santander na Camp Nou. Na druhý gól si musel počkat do zápasu s UD Almería (9. dubna 2011), kdy uzavřel skóre na 2-1 ve prospěch svého týmu. Třetí gól pak přidal proti Real Sociedad. Sezonu 2010/11 uzavřel se statistikou 17 zápasů, 3 góly, tři asistence.\n\n29. června 2011 podepsal Thiago nový čtyřletý kontrakt s klubem FC Barcelona platný až do 30. června 2015. Smlouva byla opatřena výstupní klauzulí ve výši 90 milionů €, oficiálně se tak stal hráčem A-týmu. Hned při prvním zápase sezony 2011/12, do kterého nastoupil, vstřelil gól a přidal dvě asistence při domácím vítězství nad Villarreal CF 5-0.\n\nV roce 2011 skončil na druhém místě v anketě Golden Boy za vítězným Mario Götzem.\n\nV červenci 2013 odešel do německého FC Bayern Mnichov za trenérem Pepem Guardiolou. S Bayernem vyhrál Mistrovství světa klubů 2013 v Maroku, kde Bayern porazil ve finále domácí tým Raja Casablanca 2:0, a již v březnu 2014 bundesligový titul.\n\nByl nominován na Mistrovství Evropy hráčů do 21 let 2013 konané v Izraeli. Ve finále 18. června proti Itálii vstřelil hattrick, Španělsko vyhrálo 4:2 a slavilo titul.\n\nSkóroval i ve finále předchozího šampionátu 2011 v Dánsku, i zde Španělsko získalo titul.\n\nV A-mužstvu Španělska debutoval 10. 8. 2011 v Bari v přátelském zápase proti domácímu týmu Itálie (prohra 1:2).\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Na šampionátu nastoupil ve dvou zápasech svého týmu ze čtyř.\n\nThiago je syn bývalého brazilského fotbalisty Mazinha, mistra světa z roku 1994. Jeho matka Valéria Alcântara je bývalá volejbalistka. Jeho mladší bratr Rafa Alcântara hraje za Barcelonu B. Rafa na rozdíl od svého bratra reprezentuje Brazílii.\n\nAktualizováno: 6. květen 2012\n\n\n\n\n"}
{"id": "724359", "url": "https://cs.wikipedia.org/wiki?curid=724359", "title": "Seven Sisters (školy)", "text": "Seven Sisters (školy)\n\nSeven Sisters (Sedm sester, Sesterstvo sedmi) je skupina elitních vysokých škol pro dívky na severovýchodě USA. Je protějškem osmičky mužských prestižních škol Ivy League.\n\nDo této skupiny patří:\n"}
{"id": "724360", "url": "https://cs.wikipedia.org/wiki?curid=724360", "title": "Black Label Society", "text": "Black Label Society\n\nBlack Label Society je americká heavy metalová hudební skupina, kterou založil v roce 1998 Zakk Wylde, Phil Ondich (bicí) a Nick \"The Evil Twin\" Catanese (kytara). Na kontě mají 9 řadových alb.\n\nŽe začátku 90.let, Wylde vytvořil svou vlastní sólovou kapelu Pride & Glory, hrající směs bluesu, jižanského rocku s heavy metalem. Nicméně, kapela se rozpadla v prosinci 1994 poté, co vydala pouze jedno album. Wylde následně nahrál akustické sólové album, Book of Shadows (1996). Dva roky poté následoval malý reunion Pride & Glory. V květnu 1998, po malém komerčním úspěchu s Book of Shadows, Wylde s bubeníkem Philem Ondichem nahráli debutové album BLS – Sonic Brew. Rozhodli se že spíše, než další sólové album pro Wylde, vytvoří spolu dlouhodobější kapelu. Velmi rychle se do kapely přidal druhý kytarista Nick Catanese, překvapením to neblo neboť Catanese jezdil s Wyldem na turné k Book of Shadows. John DeServio, který dříve působil s Wyldem jako dočasná náhrada v Pride & Glory, nastoupil jako basista kapely na turné alba.\n\nSonic Brew bylo vydáno v Japonsku 28. října 1998. Vzhledem ke zpoždění v podpisu s nahrávací společností (Spitfire Records), album nebylo vydáno ve zbytku světa až do 4. května 1999.\n\nDruhé album kapely Stronger Than Death bylo vydáno v roce 2000. Téhož roku, byl DeServio byly nahrazeny Stevem Gibbem, synem člena Bee Gees. Craig Nunenmacher nahradil Ondicha v červenci 2000, jeho debutem z hlediska diskografie bylo živé album Alcohol Fueled Brewtality live +5. Další deskou bylo album 1919 Eternal, které Wylde věnoval svému otci, které vyšlo v roce 2002. Steve Gibb byl dočasně nahrazen Mikem Inezem (Alice in Chains) a pak jej vystřídal Robertem Trujillem (Metallica) jenž převzal basu na další rok.\n\nV roce 2003, Trujillo se připojil k Metallice, opouští pozici basáka v Black Label Society, což nechává prostor pro Ineze se vrátit ke skupině na krátké dvoutýdenní turné k albu The Blessed Hellride. James LoMenzo se ke kapele připojil v roce 2004 po vydání Hangover Music Vol. VI, který bylo posledním albem skupiny pro Spitfire Records.\n\nNa prvních čtyřech studiových albech, Wylde hraje na každý nástroj kromě bubnů.\n\nV roce 2005, poté, co skupina podepsala s Artemis Records vyšlo album Mafia které obsahuje píseň In This River jenž má dojemný videoklip i text a je věnováno památce zastřeleného kytaristy kapel Damageplan a především Pantera – Dimebagu Darrellovi. V říjnu Lomenzo kapelu opustil (a připojil se k Megadeth o pár měsíců později) a byl nahrazen původním basákem kapely Johnem DeServiem. V roce 2006 se kapela opustila Artemis Records a podepsali smlouvu s Roadrunner Records a vydali desku Shot To Hell.\n\nV červnu 2007, Black Label Society rozešli s Roadrunner Records.\n\nOd července 2007, členové Black Label Society DeServio a Catanese založili nové projekty, Zakk Wylde se vydal na turné s Ozzym Osbournem. DeServiova kapela, Cycle Of Pain, byla u velkých značek a věřila, že podepsali smlouvu. Catanesova kapela, Speed X, zahrnujíc Mika Stonea z Queensrÿche v té době začne nahrávat. Nicméně, podle DeServia na Guitar Clinic autogramiádě v Huntingtonu Black Label Society jsou připraveni začít nahrávat nové album na podzim roku 2008, i když na to nikdy nedošlo.\n\nBubeník Craig Nunenmacher opustil kapelu v únoru 2010, a byl nahrazen Will Hunt (Dark New Day, Evanescence). Huntovo první živé vystoupení s kapelou bylo 24. července 2010 na festivalu High Voltage v Londýně.\n\nDne 10. srpna 2010, vyšlo Order of the Black, 8. studiové album skupiny. To dosáhlo čísla 4 na Billboard 200 chart.\n\nV březnu 2011, Will Hunt opustil soubor aby mohl hrát s Evanescence, a bubeník ze skupiny Danzig Johnny Kelly (dříve Type O Negative) jej nahradí po zbytek turné, nicméně v květnu 2011, Mike Froedge z doubleDrive a Catanesovi kapely Speed X jej nahradil definitivině.\n\nBlack Label Society vydali The Song Remains Not the Same, 3. května u eOne Music. Jde o sbírku unplugged některých písní z Order of the Black doplněnou o několik coverů.\n\nDne 14. září 2011, v ručně psaném dopise, Zakk Wylde poděkoval Miku Froedgovi za čas strávený v kapele, a nahradil jej z Breaking Benjamin pžicházejícím Chadem Szeligou.\n\nV rozhovoru pro ESPN potvrdili akustické DVD s názvem „Unblackened“. Album bylo nahráno v průběhu Unblackened show v Club Nokia dne 6. března 2013. Album vyšlo 24. září 2013, jak oznámil Zakk.\n\nDne 3. května 2013 bylo oznámeno, že Black Label Society jsou součástí Gigantour spolu s Megadeth, Davidem Draimanem s kapelou, bývalým bubeníkem Pantery Vinniem Paulem a jeho superkapelou Hellyeah či kapelou Jasona Newsteda – Newsted.\n\nV srpnu 2013, Zakk uvedl, že by se začít psát nové studiové album, a že je naplánováno pro vydání v roce 2014. Dne 28. října, které debutoval nový videoklip: cover od Billa Witherse „Aint No Sunshine “. V onom videoklipu hostuje Vinnie Paul a videoklip je dnes již oním legendárním videoklipem Wyldea s koňskou maskou.\n\nBylo oznámeno dne 2. prosince 2013, že Nick Catanese odešel kapely, ale v přátelském duchu.\n\nDne 1. ledna 2014, Wylde oznámil prostřednictvím Facebooku, že Dario Lorina (Jani Lane, Lizzy Borden vystřídá Nicka Catanese jako rytmického kytaristu. Lorina debutoval s kapelou 16. dubna v Seattlu.\n\nDne 13. ledna, bylo oznámeno, že Black Label Society bude hrát jako headlineři na Download Festivalu v pátek v Donington Parku ve Velké Británii. Běhom roku Zakk zakládá projekt Zakk Sabbath.\n\nV dubnu vychází konečně Catacombs of the Black Vatican. Jde o poslední album s Chadem Szeligou, toho pár měsíců po vydání desky střídá Jeff Fabb ze skupin jako In This Moment či Filter.\n\nV roce 2016 se BLS stává de facto sólovou kapelou Wyldea jelikož vydává druhé sólové album Book of Shadows II.\n\nDne 29.4. 2017 je potvrzeno že se Zakk připojí k Ozzymu zpět do kapely, pojedou spolu No More Tours 2. Wylde se i nadále ale věnuje i BLS a v roce 2018 vydávají Grimmest Hits, odjedou turné tak aby se nekřížili s Ozzym, mimo jiné i v ČR. Se Zakk Sabbath Zakk vystupuje v rámci Ozzfestu na silvestra. Ozzyho v roce 2019 začnou trápit zdravotní problémy a Zakkova pozornost se obrací zpět k BLS, spekuluje se o albu pro rok 2020.\n\n\n\n\n\n\n\n"}
{"id": "724361", "url": "https://cs.wikipedia.org/wiki?curid=724361", "title": "Chámisova brigáda", "text": "Chámisova brigáda\n\nChámisova brigáda, dříve 32. Posílená brigáda ozbrojeného lidu, byl elitní vojenský útvar libyjské armády a hlavní opora režimu Muammara Kaddáfího. Západní vojenští komentátoři o ní mluvili jako o „dobře vyzbrojené, vycvičené a odhodlané“ vojenské jednotce. V uniklých zprávách z USA byla hodnocena jako „nejdůležitější součást bezpečnostních sil libyjské vlády“. Jednotka vznikla v roce 2003 pod vedením Chámise Kaddáfího a obdržela během své existence nejlepší výzbroj libyjské armády a nejlepší výcvik, včetně zahraničního. \"Chámisova brigáda\" byla považována za jednotku poslední naděje na různých bojištích libyjské občanské války. S pádem Tripoli se stala už poslední odhodlanou jednotkou věrnou Kaddáfího režimu. V září 2011 byla dále pod velením Chámise Kaddáfího a její síly se nacházely roztroušené kolem měst Baní Walíd a Syrta. Podle zpráv povstalců tou dobou již brigáda přišla o 9 tisíc příslušníků.\n\nBrigáda se podílela na potlačování demonstrací a dopouštěla se i útoků proti civilním cílům. Střetla se též se všemi možnými druhy a skupinami povstaleckých jednotek, včetně bývalých armádních jednotek, které přeběhly k povstalcům, a také s islamistickými jednotkami.\n\nChámisova brigáda jakožto těžce vyzbrojená, disponující tanky T-72 a obrněnými vozidly BVP-2, byla jedním z hlavních cílů zahraniční vojenské intervence v Libyi a většina jejích velitelských středisek byla zničena nálety NATO.\n"}
{"id": "724362", "url": "https://cs.wikipedia.org/wiki?curid=724362", "title": "Petr Uhlíř", "text": "Petr Uhlíř\n\nPetr Uhlíř (* 29. ledna 1962, Velké Meziříčí) je český básník, spisovatel, překladatel a fotograf.\n\nPůvodně se vyučil řemeslu soustružnickému, studoval v Brně na SPŠ strojnické, kde roku 1983 odmaturoval. Po maturitě vystřídal řadu profesí. Pracoval jako dělník v zemědělství, řidič, prodavač, obchodník s realitami. Prošel spektrem technických profesí od práce u stroje, přes obchodníka až po nynější práci konstruktéra - projektanta.\n\nJde o dlouhodobě v soukromí píšícího autor. Kromě rozsáhlé rukopisné tvorby vydal sbírky básní \"Krajinář\", \"Z ticha utkaná\", životopisnou monografii \"O. Cyril Šíma O.P.\" Prezentoval se výstavami cyklů fotopoezie \"„Modrá je dobrá“\", \"„Triintarzie“\", a \"„Občané sobě“\". Na podzim 2012 dokončil překlady a v nakladatelství Sursum inicioval vydání knihy \"„Cesta lesy“\" - překlady norské poezie básníka Hanse Børliho. Kniha byla představena veřejnosti 10.10.2012 v sále Boženy Němcové Památníku národního písemnictví v Praze na Strahově. Knihu veřejnosti představili - velvyslanec norského království pan Jens Eikaas, kardinál Dominik Duka a dcera básníka paní Beathe Børli. V červnu roku 2013, v Norsku, spolu s Joseph Reuben Silverbird, čtením z českých a anglických překladů básní zahájili 22. ročník festivalu Junikveld. Od roku 2012 spolupracuje s Českým Rozhlasem. Petr Uhlíř žije a tvoří na Českomoravské vysočině.\n\nOsobitým znakem jeho tvorby je kombinace psaného slova s obrazy. Při tomto setkávání poezie s fotografií se projevuje jeho specifický talent vidět smysl, podstatu věcí a jejich krásu v detailech i v celku jako takovém. Spojovat detaily do souvislostí. Jeho umělecké vnímání povyšuje věci zdánlivě obyčejné a všednodenní do nové úrovně. Dává jim hluboký duchovní a filozofický smysl. Ve svých autorských pracích tak pozornému čtenáři naznačuje odpověď na věčnou otázku po podstatě lidského bytí, radosti a krásy.\nKromě vlastní tvorby se věnuje překladům severské poezie autorů Hans Børli, Kjersti Bronken Senderud, Rebecca Kjelland, Stein Mehren, jejichž myšlení a vnímání světa je mu blízké.\n\n\n\n\n\n\nVýstava a monografie O.Cyril Šíma O.P.: \nKřižanovský zpravodaj 3/2010,\"Je modrá dobrá?\", rozhovor s básníkem \nUmělci na stránkách e-Vysočina \nKniha překladů básní Hanse Børliho \"Cesta lesy\" v Norsku \nPředstavení knihy překladů v Památníku národního písemnictví na Strahově \nJunikveld na Børli oppistun (norsky) - Čeština zahájila 22. ročník Børliho slavností\n\nČasopis HOST - O poezii Hanse Borliho \nKvěty hvězd na TV Vysočina\n\nSvitavský deník - \"Dva jazyky - jeden kraj\"\nPetr Uhlíř - osobní stránky \nKulturní mosty - občanské sdružení \nGalerie \"Dvorek\" \nHans Børli selskapet (norsky, anglicky) \nSinikka Langeland (anglicky) \n"}
{"id": "724363", "url": "https://cs.wikipedia.org/wiki?curid=724363", "title": "Krtičníkovité", "text": "Krtičníkovité\n\nKrtičníkovité (\"Scrophulariaceae\") je čeleď vyšších dvouděložných rostlin z řádu hluchavkotvaré (\"Lamiales\"). S nástupem molekulární systematiky se čeleď velmi zmenšila a mnoho známých rodů bylo přesunuto do jiných čeledí. Z rostlin vyskytujících se v ČR sem patří rody divizna a krtičník a také blatěnka vodní. Některé cizokrajné druhy jsou pěstovány jako okrasné rostliny, zejména komule Davidova, hledíkovka a ostruhatka.\n\nKrtičníkovité jsou převážně byliny a polokeře, řidčeji keře, stromy nebo liány (komule – \"Buddleja\") se střídavými nebo vstřícnými jednoduchými listy bez palistů, řidčeji (komule) s palisty. Odění je nejčastěji z jednoduchých chlupů, řidčeji jsou přítomny chlupy žlaznaté nebo hvězdovité. Čepel listů je celokrajná nebo zubatá, se zpeřenou žilnatinou.\n\nKvětenství jsou vrcholová nebo řidčeji úžlabní, hroznovitá, řidčeji vrcholíky (\"Myoporum\" aj.). Květy jsou souměrné nebo téměř pravidelné, obvykle pětičetné a oboupohlavné. Některé druhy komulí jsou dvoudomé s jednopohlavnými květy. Kalich je srostlý z 5, řidčeji ze 3 až 4 lístků, u zástupců bývalé čeledi \"Myoporaceae\" i volný. Koruna je nejčastěji dvoupyská nebo s úzkou korunní trubkou a rozšířeným hrdlem, srostlá z 5 nebo řidčeji ze 4 lístků. Tyčinky jsou přirostlé ke koruně, v počtu 5, 4 nebo 2. Někdy je přítomno staminodium. Semeník je svrchní, srostlý ze 2 (u několika druhů komule ze 4) plodolistů. V každém plodolistu je 1 až mnoho vajíček. Placentace je axilární. Plodem je septicidní tobolka, dvounažka nebo poltivý plod (schizokarp) rozpadávající se na peckovičky, u některých druhů komulí i bobule.\n\nČeleď krtičníkovité v současném smyslu zahrnuje asi 1700 druhů v asi 56 až 65 rodech. Největší rody jsou divizna (\"Verbascum\", 360 druhů), eremofila (\"Eremophila\", 215), krtičník (\"Scrophularia\", 200), strboulovec (\"Selago\", 190) a komule (\"Buddleja\", 125 druhů).\nKrtičníkovité jsou kosmopolitní čeleď hojně zastoupená v tropech i v mírném pásu. Nejvíce druhů je v Africe.\n\nV české květeně je čeleď zastoupena 9 druhy divizny (\"Verbascum\"), 4 druhy krtičníku (\"Scrophularia\") a druhem blatěnka vodní (\"Limosella aquatica\"). Ostatní rody dříve řazené do krtičníkovitých, jako je rozrazil, náprstník, černýš aj., jsou v dnešní systematice řazeny do jiných čeledí.\n\nČeleď krtičníkovité dříve obsahovala až 3000 druhů a 280 rodů. S nástupem molekulárních metod přišel převrat v systematice celého řádu hluchavkotvaré, neboť bylo zjištěno, že některé čeledi jsou parafyletické. Počet druhů v čeledi krtičníkovité se tak snížil téměř na polovinu a počet rodů dokonce na čtvrtinu.\n\nV roce 1995 byla publikována první studie dokazující, že velká a zavedená čeleď krtičníkovitých není monofyletická. Další výzkum tyto výsledky podepřel a krtičníkovité čekal úplný rozpad.\nV původní čeledi zbylo jen minimum rodů (z českých zástupců pouze krtičník (\"Scrophularia\"), divizna (\"Verbascum\") a blatěnka (\"Limosella\"). Tyto rody se vyznačují specifickým typem prašníků, kde prašné váčky navzájem splývají a otevírají se příčnou štěrbinou.\nVětšina rodů z krtičníkovitých byla přeřazena do jiných stávajících čeledí. Nejvýznamnější přírůstek zaznamenaly právě jitrocelovité, kam je dnes řazena asi polovina (přes 90) původních rodů krtičníkovitých (z české květeny např. rody hledík (\"Antirrhinum\"), lnice (\"Linaria\"), náprstník (\"Digitalis\"), rozrazil (\"Veronica\")). Silně se rozrostly (celkem o 48 rodů) také zárazovité (\"Orobanchaceae\"), kam byly přeřazeny všechny parazitické a poloparazitické rody – z českých např. černýš (\"Melampyrum\"), světlík (\"Euphrasia\"), zdravínek (\"Odontites\"), všivec (\"Pedicularis\"), kokrhel (\"Rhinanthus\") a podbílek (\"Lathraea\"). Zbývající rody byly zařazeny do menších čeledí: do čeledi puštičkovité (\"Linderniaceae\") 13 rodů, do čeledi \"Phrymaceae\" 8 rodů, do nové čeledi pantoflíčkovité (\"Calceolariaceae\") 2 rody. Rod pavlovnie (\"Paulownia\") byl přeřazen do samostatné čeledi pavlovniovité. Několik rodů bylo také přesunuto do čeledi \"Stilbaceae\".\nDo krtičníkovitých byly naopak vřazeny 2 bývalé a převážně dřevnaté čeledi: komulovité (\"Buddlejaceae\") a \"Myoporaceae\" (celkem 7 rodů).\n\n\nHospodářský význam krtičníkovitých není velký. Některé druhy jsou používány jako léčivky nebo pěstovány jako okrasné rostliny.\n\nKomule Davidova (\"Buddleja davidii\") je pěstována v mnoha barevných kultivarech jako okrasná dřevina. Řidčeji jsou pěstovány i jiné druhy, např. komule střídavolistá (\"Buddleja alternifolia\") a komule sněhobílá (\"Buddleja nivea\").\nJako letničky jsou pěstovány druhy rodů alonsoa (\"Alonsoa\"), hledíkovka (\"Nemesia\"), ostruhatka (\"Diascia\"), \"Sutera\", jako trvalky zvláště divizny (\"Verbascum\"), dále zalužanka (\"Zaluzianskya\") a \"Hebenstreitia dentata\"\n\n\"Agathelpis\",\n\"Alonsoa\",\n\"Androya\",\n\"Antherothamnus\",\n\"Anticharis\",\n\"Aptosimum\",\n\"Bontia\",\n\"Buddleja\",\n\"Camptoloma\",\n\"Capraria\",\n\"Colpias\",\n\"Cromidon\",\n\"Dermatobotrys\",\n\"Diascia\",\n\"Diclis\",\n\"Dischisma\",\n\"Emorya\",\n\"Eremogeton\",\n\"Eremophila\",\n\"Freylinia\",\n\"Glekia\",\n\"Globulariopsis\",\n\"Glumicalyx\",\n\"Gomphostigma\",\n\"Gosela\",\n\"Hebenstretia\",\n\"Hemimeris\",\n\"Chenopodiopsis\",\n\"Jamesbrittenia\",\n\"Leucophyllum\",\n\"Limosella\",\n\"Lyperia\",\n\"Manulea\",\n\"Manuleopsis\",\n\"Melanospermum\",\n\"Microdon\",\n\"Myoporum\",\n\"Nemesia\",\n\"Oftia\",\n\"Oreosolen\",\n\"Peliostomum\",\n\"Phygelius\",\n\"Phyllopodium\",\n\"Polycarena\",\n\"Ranopisoa\",\n\"Scrophularia\",\n\"Selago\",\n\"Stemodiopsis\",\n\"Strobilopsis\",\n\"Sutera\",\n\"Teedia\",\n\"Tetraselago\",\n\"Trieenea\",\n\"Verbascum\",\n\"Walafrida\",\n\"Zaluzianskya\"\n"}
{"id": "724364", "url": "https://cs.wikipedia.org/wiki?curid=724364", "title": "Dominic Meily", "text": "Dominic Meily\n\nDominic A. Meily (* 4. května 1972) je filipínský televizní režisér, kreativní ředitel, grafický umělec, ilustrátor a fotograf. Vystudoval Mowelfundský filmový institut, kde se naučil animaci a filmovou tvorbu.\n\nkariéru začal jako malíř ve filipínském Animation Studiu. V roce 1994 zkusil vlastní kariéru umělce na volné noze a psal scénáře pro svého bratra režiséra Marka Meilyho. V roce 2002 založil vlastní společnost s názvem Artquirks Studio. Produkoval reklamní oblečení, storyboardy, animace a grafické návrhy. Byl odborným ředitelem a vedoucím týmu talentovaných ilustrátorů a grafiků. Spolupracuje s různými reklamními agenturami, jako je například McCann Erickson, Leo Burnett, Lowe Lintas a produkčních firem jako například Electromedia Production, Unitel Productions, FilmeX a další. \nPracuje také jako fotograf na volné noze. Portrétoval řadu celebrit pro tištěné reklamy nebo internetové stránky. Nejznámější je svými tvůrčími schopnostmi v digitální fotografii, kombinující techniku malby a fotografie. Další jeho snímky líčí děti v chudinských oblastech a městský život. Jeho díla byla na skupinové výstavě “The Hands that Feed” - výstavě umění, která pomáhá dětem. \n\n"}
{"id": "724374", "url": "https://cs.wikipedia.org/wiki?curid=724374", "title": "1929 v hudbě", "text": "1929 v hudbě\n\nTento článek obsahuje události související s hudbou, které proběhly v roce 1929.\n\n"}
{"id": "724375", "url": "https://cs.wikipedia.org/wiki?curid=724375", "title": "Renesance (film)", "text": "Renesance (film)\n\nRenesance (\"Renaissance\") je francouzsko-britsko-lucemburský animovaný film z roku 2006, který režíroval Christian Volckman. Film je natočený technikou motion capture, je černobílý s odstíny šedi, s výjimkou několika krátkých barevných záběrů. Snímek měl v ČR premiéru 10. května 2007 a téhož roku vyšel na DVD. Děj se odehrává v Paříži v roce 2054.\nPaříž v roce 2054. Nábřeží Seiny jsou uzavřeny ve skleněných tunelech, obrovské lofty vyčnívají nad tradiční mansardovou zástavbu. Jedné noci je unesena Ilona Tasuievová, mladá vědkyně pracující pro všemocnou zdravotnickou korporaci Avalon, jejíž reklamy jsou všude ve městě. Vyšetřováním je pověřen inspektor Karas, odborník na únosy a rukojmí. Vyšetřování, při kterém mu pomáhá Ilonina sestra Bislane, přivede inspektora Karase až do dávné minulosti, do roku 2006. V té době ukončil profesor Jonas Muller výzkum lidského genomu a nemoci progerie, přičemž jeho výsledky vedly k objevu nesmrtelnosti. V roce 2054 jeho spolupracovnice Ilona Tasuievová odhalí profesorovo tajemství a ten ji proto unese. Toto tajemství chce ovšem také získat společnost Avalon a její viceprezident Paul Dellenbach, který usiluje o Karasovu smrt.\nFilm získal v roce 2006 cenu za dlouhometrážní film na Festival international du film d'animation.\n\n"}
{"id": "724377", "url": "https://cs.wikipedia.org/wiki?curid=724377", "title": "Nový život", "text": "Nový život\n\nNový život (italsky La Vita Nuova) je jedním z raných děl italského básníka a spisovatele Danta Alighieriho. Text, tvořený napůl verši a napůl prozaickým textem, byl sepsán roku 1295 jako vyjádření tzv. dvorské lásky Danteho k půvabné Beatrici Portinari. Za pozornost stojí, že je psán italsky, a patří tak k dílům, která umožnila založit toskánský dialekt a tím dát také základy současné italštině.\nText je členěn do 42 kapitol, které obsahují 25 sonetů, jednu balatu a čtyři kancóny, z nichž jedna zůstala nedokončena kvůli náhlé smrti Beatrice. Kapitoly, které obsahují básně, se skládají ze tří částí: z částečně autobiografického vyprávění, samotné básně a komentáře, který báseň po částech rozebírá.\n\n\"Předmluva\"\n\n\"V té části knihy mých vzpomínek, před níž jen málo lze číst, stojí nadpis, který říká: „Incipit vita nova: Zde začíná nový život.“ Pod tímto nápisem shledávám napsána slova, která mám v úmyslu vložit do této knížky, a pokud ne všechna, tak alespoň jejich podstatu.\"\n\n\n"}
{"id": "724380", "url": "https://cs.wikipedia.org/wiki?curid=724380", "title": "1918 v hudbě", "text": "1918 v hudbě\n\nTento článek obsahuje události související s hudbou, které proběhly v roce 1918.\n"}
{"id": "724388", "url": "https://cs.wikipedia.org/wiki?curid=724388", "title": "1921 v hudbě", "text": "1921 v hudbě\n\nTento článek obsahuje události související s hudbou, které proběhly v roce 1921.\n\n"}
{"id": "724392", "url": "https://cs.wikipedia.org/wiki?curid=724392", "title": "Vladislav Šír", "text": "Vladislav Šír\n\nVladislav Šír (24. března 1830 Jičín – 24. dubna 1889 Praha) byl český lékař, ornitolog, spisovatel a komunální politik. Po studiích působil jako lékař v Jičíně a organizoval tam vlastenecké spolky. Od roku 1875 žil v Praze. Byl autorem řady vědeckých článků i samostatných publikací s lékařskou, přírodovědeckou a chovatelskou tematikou. Jeho hlavní dílo, \"Ptactvo české\", vyšlo posmrtně.\n\nNarodil se 24. března 1830 v Jičíně, jeho otcem byl známý středoškolský profesor a spisovatel František Šír. V mládí na něj měl vliv libuňský kněz Antonín Marek; seznámil se rovněž s dalšími osobnostmi tehdejšího veřejného života, které během prázdnin zajížděly do Jičína.\n\nVystudoval jičínské gymnázium a roku 1847 vstoupil na pražskou univerzitu, kde mu pomáhal Josef Jungmann. Během revoluce 1848 byl členem studentské legie a spolku Slavie. O dva roky později pomáhal ve všeobecné nemocnici během tyfové epidemie.\n\nRoku 1856 získal titul doktora lékařství, následujícího roku se stal magistrem porodnictví a o rok později doktorem chirurgie. Vrátil se do Jičína, kde zastával místo ranhojiče u krajského soudu a zprvu bezplatně, později za malý honorář pracoval v nemocnici. Pomáhal také doktoru Šlechtovi v lázních Sedmihorky. Po bitvě u Jičína (v prusko-rakouské válce 1866) obětavě ošetřoval raněné; sám se přitom nakazil a tak vážně onemocněl, že byl v ohrožení života.\n\nV Jičíně byl rovněž veřejně činný. Založil tam sokolskou jednotu, ochotnické divadlo a městskou spořitelnu a postavil se do jejich čela. Byl rovněž zvolen do obecního zastupitelstva a řadě spolků věnoval knihy.\n\nJičínské podnebí nesvědčilo zdraví jeho dětí. Šír se proto s rodinou roku 1875 přestěhoval do Prahy. Roku 1877 byl zvolen do sboru obecních starších a o tři roky později do městské rady. Zabýval se tam hlavně zdravotními otázkami.\n\nVe volném čase se věnoval přírodovědným studiím, zejména ornitologii. Shromáždil velkou sbírku vycpaných ptáků, ale také hmyzu, lastur, bylin, nerostů, zbraní a starožitností. Výsledky svého zkoumání uveřejňoval v odborných a populárních časopisech a knihách.\n\nZávěr života pro něj byl krušný. Zemřeli mu čtyři synové a dostal se do finanční tísně, která ho donutila prodat většinu majetku včetně sbírek a přijmout místo nižšího úředníka. Trpěl rovněž chronickou nemocí. Zemřel 24. dubna 1889 na onemocnění ledvin, přežila ho manželka a jeden syn. Pohřben byl na Olšanech.\n\nSoučasníci ho oceňovali jako obětavého charakterního vlastence se zásluhami o rozvoj odborné literatury. Obdivovali také jeho houževnatost a vytrvalost, s níž bojoval s nepřízní osudu. Jan Neruda v jeho nekrologu zmínil rčení: „Otec buditelem, syn budovatelem.“\n\nŠír přispíval řadou lékařských a přírodovědeckých článků do časopisů (\"Časopis českých lékařů\", \"Hospodářské noviny\", \"Krakonoš\", \"Budečská zahrada\", almanach \"Kytice\"). Roku 1880 uveřejnil v časopise \"Odborná pathologie a therapie\" článek Cizopasníci těla lidského. Psal rovněž beletrii pro kalendáře a časopisy (\"Slavie\", \"Zábavné listy\" apod.)\n\nKnižně vyšly:\n\n"}
{"id": "724399", "url": "https://cs.wikipedia.org/wiki?curid=724399", "title": "1940 v hudbě", "text": "1940 v hudbě\n\nTento článek obsahuje události související s hudbou, které proběhly v roce 1940.\n"}
{"id": "724400", "url": "https://cs.wikipedia.org/wiki?curid=724400", "title": "Olive Cotton", "text": "Olive Cotton\n\nOlive Cotton (11. července 1911 Sydney – 27. září 2003 Cowra) byla průkopnicí australské modernistické fotografie, aktivně působící v letech 1930 a 40 let v Sydney. Jako fotografka – žena – byla v Austrálii své doby přehlížena a její práce v Dupainově studiu bylo považována spíše za „uměleckou“ než za komerční. Její jméno se zapsalo do historie s retrospektivní a putovní výstavou o 50 let později v roce 1985. Kniha o jejím životě a díle vyšla v roce 1995. Cotton portrétovala svého přítele z dětství Maxe Dupaina např. na snímku \"Fashion shot, Cronulla Sandhills, circa 1937\". Byli spolu krátce oddáni v roce 1937.\n\nNarodila se v roce 1911 jako nejstarší dítě do umělecké a intelektuální rodiny. Její rodiče, Leo a Florence jí věnovali základy hudby, spolu s politickým a sociálním povědomím.\nVe svých jedenácti letech dostala fotoaparát značky Kodak No.0 Box Brownie a se svým otcem zhotovili temnou komoru z prádelny. Zde zpracovávala své první filmy a zhotovovala své první nazvětšované černobílé snímky. O prázdninách v roce 1924 jeli s rodinou na pláž Newport Beach, Nový Jižní Wales, kde se setkala s Maxem Dupainem a stali se z nich přátelé sdílející vášeň pro fotografování. Fotografie „She-oaks“ (1928) byla pořízena na pláži Bungan Beach právě v tomto období.\n\nCotton absolvovala střední školu Methodist Ladies' College, Burwood, New South Wales v Sydney od roku 1921 do 1929, získala stipendium a pokračovala na univerzitě University of Sydney, kterou dokončila v roce 1933 v oborech angličtina a matematika.\n\nCotton se stala členkou klubu Sydney Camera Circle a společnosti Photographic Society of New South Wales, kde získávala rady a povzbuzení od řady významných fotografů, jako byl například Harold Cazneaux.\n\nJejí první fotografie, kterou vystavovala, nesla název „Dusk“ („Soumrak“) a bylo to na výstavě New South Wales Photographic Society’s Interstate Exhibition v roce 1932. Vystavovala často, její fotografie byly osobní, vnímala kvalitu světla ve svém okolí. Po univerzitě se zabývala fotografií společně se svým přítelem z dětství Dupainem v jeho novém studiu v ulici 24 Bond Street v Sydney. Studio navštěvovali jejich současníci včetně takových jako byli Damien Parer, Geoff Powell nebo Olga Sharpe.\n\n\"Tea Cup Ballet\" (1935) byl fotografován ve studiu. Cotton při snímání využila protisvětlo, aby hluboké stíny směrem k divákovi lépe vyjádřily „tanec“ mezi tvary čajových šálků, podšálků a jejich stíny. Snímek se zúčastnil několika výstav, ale hlavně byl vystaven na Londýnském fotografickém salonu v roce 1935. Tímto snímkem si také zajistila renomé, byl přetištěn na poštovní známce připomínající 150 let fotografie v Austrálii v roce 1991. Stejná fotografie zdobí titulní stranu knihy \"Olive Cotton: Photographer\", kterou vydala Národní knihovna Austrálie v roce 1995.\n\nFotografie \"Shasta Daisies\" (1937) a \"The Budapest String Quartet\" (asi 1937) byly součástí výstavy ve Victoriánském salonu Fotografické výstavy 1937.\n\nMimo jiné byly její práce součástí těchto výstav:\n\n\n\n\n\n"}
{"id": "724403", "url": "https://cs.wikipedia.org/wiki?curid=724403", "title": "Šír", "text": "Šír\n\nŠír je české příjmení.\n\n"}
{"id": "724404", "url": "https://cs.wikipedia.org/wiki?curid=724404", "title": "1936 v hudbě", "text": "1936 v hudbě\n\nTento článek obsahuje události související s hudbou, které proběhly v roce 1936.\n"}
{"id": "724415", "url": "https://cs.wikipedia.org/wiki?curid=724415", "title": "Siraitia grosvenorii", "text": "Siraitia grosvenorii\n\nSiraitia grosvenorii je vytrvalá rostlina z čeledi tykvovité (\"Cucurbitaceae\"), známá též pod čínským názvem Luo-chan-kuo () nebo anglickým Monk fruit. Pochází z jižní Číny a severního Thajska. Její zelený plod, který po usušení zhnědne, je znám jako arhatovo ovoce, Buddhovo ovoce, příp. mnišské ovoce. Druh je pojmenován po britském fotografovi Gilbertu Grosvenorovi. Rostlina je ve volné přírodě vzácná a pěstuje se pro své ovocné plody, ze kterých se připravuje chlazený nebo teplý nápoj. Používají se také v tradičním čínském lékařství. Výtažek z plodů je třistakrát sladší než cukr a používá se jako přírodní nízkokalorické sladidlo v Číně. V ČR není zatím známá prodejní síť pro toto práškové sladidlo, lze využít iherb nebo Amazon.\n\nDosahuje výšky 3 až 5 m a šplhá se po jiných rostlinách díky úponkům, kterými se okolo nich zachycuje. Úzké srdcovité listy jsou dlouhé 10 až 20 cm. Plody mají tvar koule o průměru 5 až 7 cm, jsou hladké a mají žlutohnědou nebo zelenohnědou barvu. Mají tvrdou ale tenkou slupku. Obsahují mnoho sladkých semen.\n\nPůvodní je a nejvíce se pěstuje na jihu ČLR v autonomní oblasti Kuang-si v horách v blízkosti Kuej-linu, dále se pěstuje také v provinciích Kuang-tung, Kuej-čou, Chu-nan a Ťiang-si. Tyto hory poskytují rostlinám stín a často jsou ponořeny do mlhy, díky čemuž jsou rostliny chráněny před sluncem. Přesto je podnebí v těchto provinciích dostatečně teplé. Roste zde i divoce, ale velmi vzácně, byla tedy zušlechtěna a je pěstována už stovky let. Zmínka o pěstování v provincii Kuang-si se dochovala v záznamech z roku 1813. Na začátku 21. století se v Kuejlinských horách pěstují na plantážích o rozloze 16 km² a sklízí se ročně 10 000 plodů. Nejvíce plantáží je v okresech Jung-fu a Lin-kuej, které jsou proslulé neobvykle vysokým počtem stoletých lidí. Někdy se to připisuje konzumaci ovoce a nezničené přírodě, nicméně domorodci věří, že to je klidným životním stylem a jednoduchou stravou.\n\n"}
{"id": "724416", "url": "https://cs.wikipedia.org/wiki?curid=724416", "title": "Čtvrtý den", "text": "Čtvrtý den\n\nČtvrtý den nebo též Žádné další ráno (anglicky „No Morning After“) je humorná / tragikomická apokalyptická sci-fi povídka spisovatele Arthura C. Clarka.\n\nV angličtině vyšla např. ve sbírce s názvem \"The Nine Billion Names of God\".\n\nMimozemská civilizace z planety Thaar sleduje ze vzdálenosti 500 světelných let Zemi a odhalí, že planetě hrozí nebezpečí. Snaží se pomocí telepatie navázat s pozemšťany spojení, avšak zjišťuje, že tyto mentální schopnosti jsou u lidí nebývale zakrnělé. Nakonec se mimozemským vědcům podaří kontaktovat Williama Crosse - raketového inženýra, jenž se momentálně nachází v opilosti poté, co jej opustila Brenda. Navíc mu generál Potter zatrhl vymýšlet kosmické lodě a nařídil věnovat se řízeným raketám.\n\nWilliam se domnívá, že má halucinaci. Neznámý hlas v jeho hlavě na něj naléhá, aby předal lidem životně důležitou zprávu. Země se nachází v nebezpečí, Slunce se chystá za 74 hodin vybuchnout. Thaařané jsou schopni pozemšťany evakuovat pomocí prostorové zkratky ve vyšší dimenzi, jakýmsi prostorovým tunelem. Demonstrují tunel Billovi - ten tuto teorii zná, což Thaarany mírně překvapí. Znepokojuje je však Billova pasivita. Nejeví zájem informovat své lidské soukmenovce a Thaařané se nemohou dopídit, v čem vězí problém. Cross by v rozpoložení, v jakém se nachází, uvítal zánik Země - Američané by se nemuseli bát Rusů, atomové bomby a vysokých životních nákladů. A především, on se celé roky snažil dělat něco prospěšného pro lidstvo, ale místo toho mu řekli, aby stavěl řízené střely, kterými jedni budou ničit druhé. Když dostanou pozemšťané novou planetu, celý tento kolotoč začne od znovu. Kdepak, nic takového.\n\nThaařané se pokusí o poslední zoufalý apel, ale William Cross je neoblomný. Prostorový tunel se uzavře a Bill si pomyslí, že té halucinace bylo právě tak dost a usíná. Následující dva dny má kocovinu spojenou s bolestmi hlavy a třetího dne se k němu vrátila Brenda. Čtvrtý den - už nikdy nenastal.\nČesky či slovensky vyšla povídka v následujících sbírkách nebo antologiích:\n\nPod názvem Čtvrtý den:\n\nPod názvem Žádné další ráno:\n\n"}
{"id": "724423", "url": "https://cs.wikipedia.org/wiki?curid=724423", "title": "Erik Birgersson", "text": "Erik Birgersson\n\nErik Birgersson (1250 – 17. prosince 1275) byl vévoda ze Smålandu. \n\nNarodil se jako třetí syn švédského jarla Birgera a Ingeborg, dcery krále Erika X. Roku 1275 se společně s bratrem Magnusem podílel na boji proti svému vládnoucímu staršímu bratrovi Valdemarovi a jeho sesazení z trůnu. Zemřel v prosinci 1275 a byl pohřben po boku otce a jeho druhé choti v cisterciáckém klášteře Varnhem. \n"}
{"id": "724430", "url": "https://cs.wikipedia.org/wiki?curid=724430", "title": "Tchung-ling", "text": "Tchung-ling\n\nTchung-ling ( , pchin-jinem \"Tónglíng\") je městská prefektura v Čínské lidové republice. Leží v jižní části provincie An-chuej a jedná se o významný přístav na řece Jang-c’-ťiang.\n\nTchung-ling má rozlohu 1113 čtverečních kilometrů a bezmála tři čtvrtě miliónu obyvatel.\n\nTchung-ling hraničí na severu s Čchao-chu, na východě s Wu-chu, na jihozápadě s Čch'-čou a na západě s An-čchingem.\n\n"}
{"id": "724433", "url": "https://cs.wikipedia.org/wiki?curid=724433", "title": "Zdeněk Najman", "text": "Zdeněk Najman\n\nZdeněk Najman (* 19. května 1928, Mladá Boleslav - 5. srpna 1974, Praha) byl český herec, osobitý komik a bavič.\n\nPocházel z Mladé Boleslavi, kde již od mládí hrával ochotnické divadlo, později v Mladoboleslavském divadle získal i své první stálé angažmá. V letech 1956-1960 posléze působil v Jihočeském divadle v Českých Budějovicích. Od roku 1960 až do roku 1972 působil jako specifický komik v proslulé éře Divadla Rokoko pod vedením i za plodné tvůrčí spolupráce s jeho tehdejším ředitelem Darkem Vostřelem. Po sloučení Divadla Rokoko s Městskými divadly pražskými v roce 1972 působil až do své předčasné smrti jakožto estrádní bavič v Kabaretu U Fleků, často společně s hercem Vítězslavem Černým (1922-1986), s nímž vytvořil komickou dvojici podobnou rolemi a vzhledem Laurelovi a Hardymu.\n\nVe filmu si zahrál řadu drobnějších rolí, často hrál ve filmech a televizních kabaretech režiséra Zdeňka Podskalského.\n\n\n\n"}
{"id": "724439", "url": "https://cs.wikipedia.org/wiki?curid=724439", "title": "Newt Gingrich", "text": "Newt Gingrich\n\nNewt Gingrich (* 17. června 1943 Harrisburg, Pensylvánie) je politik ze Spojených států amerických, který byl 58. předsedou Sněmovny reprezentantů Spojených států amerických v letech 1995–1999. Vystudoval historii na Tulaneově univerzitě. Působil jako pedagog, od roku 1979 zasedá ve sněmovně. V současnosti je politickým konzultantem a píše knihy. Je členem Republikánské strany a ve sněmovně reprezentoval Georgii.\n\nGingrich je dvakrát rozvedený a byl usvědčen z nevěry, což mu jeho kritici často vyčítají. Kritizován je i za to, že v roce 2008, kdy propukla finanční krize, vzal přes 1,6 milionu dolarů jako honorář za poradenské služby pro hypoteční agenturu Freddie Mac, jejíž představitele viní Americká komise pro cenné papíry a burzy z podvodů.\n\nGingrich je praktikujícím katolíkem. Prosazuje politiku omezené federální vlády a vyrovnaného rozpočtu.\n\nV květnu 2011 oznámil, že se v roce 2012 bude ucházet o úřad prezidenta Spojených států amerických za Republikánskou stranu. V lednu 2012 slíbil v případě zvolení do konce tohoto desetiletí vybudovat trvalou základnu na Měsíci a také více zaměření na rozvoj vesmírného průmyslu. Ve volbách však neuspěl.\n\n"}
{"id": "724442", "url": "https://cs.wikipedia.org/wiki?curid=724442", "title": "Pantoflíčkovité", "text": "Pantoflíčkovité\n\nPantoflíčkovité (\"Calceolariaceae\") je malá čeleď vyšších dvouděložných rostlin z řádu hluchavkotvaré (\"Lamiales\"). Zahrnuje 260 druhů ve 2 rodech a je rozšířena ve Střední a Jižní Americe a v malé míře i na Novém Zélandu. Pantoflíčkovité jsou byliny a keře se vstřícnými listy a s nápadnými čtyřčetnými květy. Různé kultivary pantoflíčků náležejí mezi oblíbené pokojové rostliny.\n\nPantoflíčkovité jsou byliny a keře s jednoduchými vstřícnými listy. Listy jsou celokrajné, zubaté nebo laločnaté, někdy v přízemní růžici nebo protistojné a srostlé bázemi. Květy jsou oboupohlavné, čtyřčetné, se srostlým kalichem i korunou. Kalich je čtyřčetný, lehce souměrný (horní cíp je nejdelší, spodní nejmenší), většinou zelený a vytrvalý. Koruna je dvoupyská, nejčastěji žlutá, řidčeji bílá, červená nebo fialová, často s skvrnitá. Tvar koruny je dosti rozmanitý, obvykle je horní pysk kápovitý a menší než nafouklý spodní pysk. Pod horním pyskem je ukryt semeník a tyčinky. Tyčinky jsou 2, přirostlé ke krátké korunní trubce. Druh \"Calceolaria triandra\" (= \"Parodittia triandra\") má tři tyčinky. Staminodia nejsou přítomna. Semeník je svrchní až polospodní, srostlý ze 2 plodolistů, s jedinou čnělkou zakončenou nenápadnou hlavatou bliznou. Plodem je septicidní nebo lokulicidní tobolka s mnoha semeny.\n\nVe spodním nafouklém pysku většiny druhů pantoflíčků (210 druhů z celkového počtu) je zóna žlaznatých chlupů produkujících olej, vyhledávaný vosami zejména rodů \"Chalepogenus\" a \"Centris\". Tyto vosy mají na trupu a nohou rozvětvené chlupy na nichž se olej zachycuje. Používají jej jako potravu pro sebe a své potomstvo a také jako stavební materiál, a slouží rostlinám jako opylovači. Druhy, které olej nemají, nabízejí opylovačům pyl nebo jsou samosprašné.\n\nČeleď zahrnuje asi 260 druhů ve 2 rodech. Vyskytuje se v horách Střední a Jižní Ameriky v souvislém pásu od Mexika po Patagonii. Rod \"Jovellana\" je zastoupen i na Novém Zélandu. Největší druhové diverzity dosahují pantoflíčkovité v peruánských Andách, kde se přizpůsobily téměř všem typům biotopů.\n\nČeleď pantoflíčkovité byla publikována v roce 2001 na základě poznatků z molekulárního taxonomického výzkumu. Nejblíže příbuznou skupinou je čeleď podpětovité (\"Gesneriaceae\").\n\nV minulosti byl rozeznáván ještě třetí, monotypický rod \"Parodittia\" s druhem \"Parodittia triandra\". Odlišuje se především třemi tyčinkami v květu. Později byl sloučen s rodem pantoflíček, neboť jinak by byl tento rod parafyletický.\n\nRůzné kultivary pantoflíčků jsou pěstovány jako krátkověké pokojové rostliny pod jménem \"Calceolaria herbeohybrida\". Jsou odvozeny od peruánských druhů \"Calceolaria crenatiflora\", \"C. corymbosa\" a \"C. cana\". Rozmnožují se semeny. Dobře prosperují v chladnějších světlých místnostech a mají rády vlhký vzduch a hojnou zálivku, při níž by se ovšem neměly namočit listy.\n\n\"Calceolaria\", \"Jovellana\"\n"}
{"id": "724446", "url": "https://cs.wikipedia.org/wiki?curid=724446", "title": "Johann Liebieg", "text": "Johann Liebieg\n\nJohann Carl Ignaz Liebieg, uváděn též jako \"Liebig\" (7. června 1802 Broumov – 16. července 1870 Smiřice), byl rakouský a český textilní průmyslník a politik německé národnosti z rodiny Liebiegů, v 60. letech 19. století poslanec Českého zemského sněmu a Říšské rady.\n\nNarodil se v Broumově jako prvorozený syn soukenického mistra Adama Liebiega. Pocházel z vlivné severočeské rodiny Liebiegů. Jeho bratr Franz Liebieg (1799–1878) byl rovněž významným podnikatelem, stejně jako jeho syn Heinrich Liebieg nebo synovec Franz Liebieg mladší.\n\nJohann Liebieg získal jen nezbytné základní vzdělání a pak se vyučil soukeníkem. Na praxi pobýval v soukenických dílnách v Brně, Jihlavě, Praze a Liberci, kam přišel roku 1818, kde si společně se svým bratrem Franzem Liebiegem otevřeli malý obchod s plátěným zbožím v pronajatém sále hospody na Vídeňské ulici, do nějž Johann dovážel zboží z Lipska, přičemž byl obviněn z podloudnictví. Roku 1825 odjíždí Johann Liebieg na „špionážní“ cestu do Anglie, a po svém návratu domů aplikoval tamější technologické postupy ve svých libereckých továrnách. Látky vyráběné v Liberci tak dosahovaly přibližně stejné kvality jako anglické, které platily za nejlepší na světě.\n\nRoku 1826 Johann kupuje do své první přádelny 12 mechanických stavů a o dva roky později kupuje od hraběte Christiana Christofa Clam-Gallase přádelnu v Josefově Dole a kupuje do ní nejmodernější anglické tkalcovské stroje.\n\nRoku 1833 (podle jiného zdroje roku 1828) vzniká z jeho přádelen firma Johann Liebieg et Comp. Johann se zasloužil nejen o rozvoj textilního průmyslu v severních a východních Čechách. Nechal například postavit plynárnu, roku 1845 založil slavnou přádelnu a tkalcovnu bavlny a vlny ve Svárově, k níž byla v letech 1852–1854 přistavěna přádelna v Haraticích. Roku 1851 také kupuje tkalcovnu a přádelnu vlny v Mildenavě a o deset let později započal se stavbou velké přádelny bavlny v Železném Brodě. Nedaleko Svárova vlastnil také mlýn s parní pekárnou, u Bratříkova mlýn s pekařstvím a hostincem, v Hořením Hamru sklad mouky, dále pak břidlicové a vápencové lomy se třemi vápennými pecemi, sklárny, a dokonce v Mödlingu u Vídně závod na apretování a barvení látek a zároveň otevřel ve Vídni vlastní bankovní dům. Podílel se také na rozvoji železniční dopravy, neboť díky němu byla postavena železnice z Pardubic do Liberce, tedy první železniční spojení severu Čech se zbytkem monarchie a zároveň jedna z prvních železničních tratí v Čechách.\n\nDíky svým zásluhám se stal roku 1851 Johann Liebieg prezidentem liberecké obchodní komory. Po obnovení ústavního života se počátkem 60. let 19. století zapojil i do zemské a celostátní politiky. V zemských volbách roku 1861 byl zvolen v městské kurii (obvod Liberec) do Českého zemského sněmu. Rezignoval v květnu 1864.\n\nZasedal také v Říšské radě (celostátní zákonodárný sbor), kam ho vyslal zemský sněm roku 1861 (tehdy ještě Říšská rada nevolena přímo, ale tvořena delegáty jednotlivých zemských sněmů). Na poslanecké křeslo v Říšské radě rezignoval v říjnu 1862.\n\nV doplňovacích volbách v listopadu 1866 nastoupil na Český zemský sněm jiný Liebieg Johann Liebieg mladší, za kurii obchodních a živnostenských komor v Liberci. Johann Liebieg v této kurii mandát obhájil i v zemských volbách v lednu 1867 a v krátce poté vypsaných volbách v březnu 1867.\n\nV srpnu 1832 se Johanovou manželkou stala Marie Theresie Münzberg (1810 – 1848), dcera továrníka a starosty Jiříkova Antona Münzberga. Johann měl s Marií Theresií Münzberg 11 dětí, avšak při porodu posledních dvojčat roku 1848 Marie umírá ,a tak se Johann žení znovu, a to 6. června 1853 s Marií Luisou Jungnikl, s níž měl 4 děti.\nV roce 1863 kupuje Johann ve veřejné aukci smiřický velkostatek i se zámkem, a to za 2 600 000 zlatých. V 70. letech 19. století přichází do těch dob nevídaná událost – světová hospodářská krize – během níž většina podniků zkrachovala, ovšem firma Johann Liebieg & Comp. dokonce rozšiřovala svou výrobu. Během světové výstavy v Paříži roku 1867 byl Johann Liebieg vyznamenán zlatou medailí pro své nejlepší a nejdokonalejší zboží, díky čemuž byl ještě téhož roku Jeho c.k. apoštolským Veličenstvem císařem Františkem Josefem I. obdarován rytířským řádem železné koruny, a tudíž mu byl udělen dědičně titul svobodného pána.\n\nDne 23. ledna 1868 kolem poledne, při zjištění, že Johannův zeť v Paříži ohlásil bankrot, ho postihla mozková příhoda a ochrnul na pravou půlku celého těla, a tak firmu pomalu předává svým jediným třem žijícím synům (prvorozený syn Ludwig Anton Alois Johann se narodil a zemřel roku 1833) z prvního manželství a svému zeti – Johann Josef Moritz, Heinrich Carl Julius, Theodor Franz Emil a José von Mallmann. O dva roky později propukla v závodech firmy Johann Liebieg & Comp. tzv. svárovská stávka, která byla potlačena střelbou a znamenala smrt sedmi lidí. Ačkoliv byl na jednu stranu systém v těchto továrnách vykořisťující, tak se Liebiegům nemůže upřít, že byli jedněmi z prvních, kteří pro své dělníky stavěli byty.\n\nCelou firmu pak bratři společně se švagrem spravují od 16. července 1870, kdy Johann Carl Ignaz Liebieg umírá. Heinrich Liebieg vedl továrny ve Svárově, Haraticích a Železném brodě, Theodor Liebieg řídil velkoobchod a bankovní dům ve Vídni a Johann Liebieg mladší se postavil do vedení firmy a spravoval továrny na Liberecku.\n\n"}
{"id": "724449", "url": "https://cs.wikipedia.org/wiki?curid=724449", "title": "Kyselina trichlorisokyanurová", "text": "Kyselina trichlorisokyanurová\n\nKyselina trichlorisokyanurová (TCCA, symklosen, systematický název \"1,3,5-trichlor-1,3,5-triazinan-2,4,6-trion\") je organická sloučenina se vzorcem (CClNO). Používá se k průmyslové dezinfekci, jako bělidlo a jako reagens v organické syntéze. Jedná se o bílý krystalický prášek se silným chlorovým zápachem. Někdy se prodává ve formě tablet nebo granulí (pro domácí a průmyslové použití).\n\nKyselina trichlorisokyanurová se používá jako dezinficiens a algicid především v bazénech a při práci barvivy, také k bělení v textilním průmyslu.\n\nŠiroce se používá v hygienických zařízeních, bazénech a lázních, k prevenci a léčbě chorob v zemědělství a chovu ryb a k ochraně ovoce a zeleniny, při úpravě vody, při recyklaci vody v průmyslu a v klimatizacích, k protisrážlivé úpravě vlny, ošetření semen, k bělení textilu a v organické syntéze.\n\nVýhody:\n\nNevýhody:\n\n\n"}
{"id": "724453", "url": "https://cs.wikipedia.org/wiki?curid=724453", "title": "Nanolitografie", "text": "Nanolitografie\n\nNanolitografie je odvětví nanotechnologie, které se zabývá studiem a přípravou struktur v nanometrovém rozlišení, tedy objekty, jejichž alespoň jeden rozměr leží v oblasti od velikosti atomu do 100 nm. Nanolitografie se používá při výrobě špičkových integrovaných obvodů nebo mikroelektromechanických systémů (MEMS) respektive nanoelektromechanických systémů (NEMS) .\n\nOptická litografie, která je převažující šablonovací technikou od příchodu polovodičové éry, může vyrábět šablony s rozlišením pod 100 nm při použití velmi krátké vlnové délky (aktuálně 193 nm). Většina expertů se domnívá, že tradiční optické litografické metody nebudou cenově efektivní pod 22 nm. V té době by optická litografie mohla být nahrazena litografickou technikou další generace.\n\n\n\n\n\n\n\n\n\n\n\n\n\n"}
{"id": "724457", "url": "https://cs.wikipedia.org/wiki?curid=724457", "title": "Hungryalismus", "text": "Hungryalismus\n\nHungryalismus je literární hnutí v bengálském jazyce, které založili v roce 1961 Shakti Chattopadhyay a Malay Roy Choudhury v Kalkatě.\n\n\n\n"}
{"id": "724472", "url": "https://cs.wikipedia.org/wiki?curid=724472", "title": "Seznam dílů seriálu Jessie", "text": "Seznam dílů seriálu Jessie\n\nToto je seznam dílů seriálu \"Jessie.\" Americký komediální seriál \"Jessie\" se vysílá na stanici Disney Channel. Seriál se točí kolem Jessie (Debby Ryanová), osmnáctileté dívce, která se z Texasu přestěhuje do New Yorku, kde se stává chůvou čtyř jedinečných dětí: Emmy (Peyton Listová), Raviho (Karan Brar), Luka (Cameron Boyce) a Zuri (Skai Jacksonová). Seriál měl premiéru 30. září 2011 v USA a 31. prosince 2011 v Česku.\n\n<onlyinclude></onlyinclude>\n\nV rozhovoru s ClevverTV, Debby Ryanová řekla, že druhá řada bude více o Jessie. V první řadě se seriál zaměřoval více na děti a na Jessie jen jako novou chůvu.\n"}
{"id": "724478", "url": "https://cs.wikipedia.org/wiki?curid=724478", "title": "Heda Margoliová-Kovályová", "text": "Heda Margoliová-Kovályová\n\nHeda Margoliová–Kovályová, známá též jako Heda Margolius Kovály (15. září 1919 Praha – 5. prosince 2010 Praha) byla česká spisovatelka a překladatelka.\n\nNarodila se v Praze do rodiny Ervína a Marty Blochových. Ervín Bloch byl finanční ředitel ve Waldes Koh-i-noor v Praze. Začátkem okupace se provdala za JUDr. Rudolfa Margolia a společně se svými rodiči a manželem byla transportována do Lodže v roce 1941. V roce 1944 byli přesunuti do Osvětimi, kde Blochovi zahynuli. Ona sama byla přemístěna na práci do Christianstadtu a později uprchla do Prahy při pochodu smrti do Bergen-Belsenu. Po 2. světové válce se s manželem shledala v Praze. Pracovala jako grafička pro nakladatelství Symposion a později Rovnost a další nakladatelství. Rudolf Margolius se stal náměstkem ministra zahraničního obchodu a v roce 1952 byl zatčen a odsouzen k smrti v procesu se Slánským. V roce 1955 se znovu provdala za Pavla Kovályho (1928–2006). \n\nZačala překládat knihy z němčiny, angličtiny a francouzštiny od známých autorů jako Arnold Zweig, H. G. Wells, Raymond Chandler, Philip Roth, Saul Bellow, John Steinbeck, Arnold Bennett, William Golding, Arthur Miller a dalších. Po invazi v roce 1968 odešla do Spojených států amerických a pracovala jako knihovnice v Harvard Law School Library v Cambridge, Massachusetts. V této době napsala a vydala v exilu svojí autobiografii \"Na vlastní kůži\" (1973), která pak vyšla v mnoha překladech a o které napsal Vít Machálek, že je jednou z nejsilnějších českých knih dvacátého století. V České republice byla vydána v letech 1992, 2003 a 2012. V roce 1985 Index v Kolíně nad Rýnem vydal její novelu \"Nevina\", která vyšla znovu v roce 2013 v Mladé frontě. Anglické vydání vyšlo v Soho Press v New Yorku v červnu 2015. \n\nV roce 1996 se vrátila natrvalo do Prahy, kde v roce 2010 po dlouhé nemoci zemřela. Helena Třeštíková s ní v roce 2001 natočila pro Českou televizi dokumentární film \"Hitler, Stalin a já.\" V roce 2015 vydala Mladá fronta text celého rozhovoru jako knihu pod názvem \"Hitler, Stalin a já: Ústní historie 20. století\".\n\n\n\n"}
{"id": "724479", "url": "https://cs.wikipedia.org/wiki?curid=724479", "title": "Quai des Tuileries", "text": "Quai des Tuileries\n\nQuai des Tuileries (\"Tuilerijské nábřeží\") je nábřeží v Paříži. Nachází se v 1. obvodu. Je pojmenováno podle bývalého Tuilerijského paláce a Tuilerijských zahrad, podél kterých se rozkládá. Nábřeží je součástí rychlostní komunikace Voie Georges-Pompidou.\n\nNábřeží leží na pravém břehu řeky Seiny mezi mosty Carrousel a Concorde. Začíná na křižovatce s \"Avenue du Général-Lemonnier\", kde navazuje na \"Quai François-Mitterrand\", a končí na náměstí \"Place de la Concorde\", odkud pokračuje po proudu ulice \"Cours la Reine\". Uprostřed nábřeží se nachází lávka pro pěší Passerelle Léopold-Sédar-Senghor. Součástí nábřeží je přístav Port des Tuileries.\n\nV roce 1731 zde byla vybudována silnice, která byla v roce 1806 za Napoleona I. přeměněna na nábřeží.\n\nDne 8. července 2003 byl vyčleněn úsek mezi Pont du Carrousel a \"Avenue du Général-Lemonnier\", ze kterého vzniklo samostatné nábřeží \"Quai François-Mitterrand\".\n\n\n"}
{"id": "724482", "url": "https://cs.wikipedia.org/wiki?curid=724482", "title": "Serie A 2011/12", "text": "Serie A 2011/12\n\nSoutěžní ročník Serie A 2011/12 byl 110. ročníkem nejvyšší italské fotbalové ligy a 80. ročníkem od založení Serie A. Soutěž byla započata 27. srpna 2011 a poslední kolo se odehrálo 13. května 2012. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli UC Sampdoria, Brescia Calcio a poslední tým ročníku - AS Bari, sestoupily do druhé ligy. Opačným směrem putovaly Atalanta BC (vítěz druhé ligy, AC Siena a Novara Calcio, která po obsazení 3. místa v ligové tabulce, zvítězila v play-off.\n\nObhájcem ze sezony 2010/11 byl klub AC Milán, který v letním souboji s klubem FC Inter Milán (vítězem Coppa Italia) získal superpohár Supercoppa Italiana. Jenže ani jeden z těchto celků neodstartoval do nového ročníku dobře, čehož využil klub Juventus FC, který si vytvořil solidní náskok. O ten však kvůli sérii remíz po 15. kole přišel a v čele ho vystřídal obhájce AC Milán. Poté bylo čelo tabulky několik kol velmi vyrovnané, aby v závěru opět odskočil Juventus FC. Poprvé od sezony 2002/03 a od pádu do Serie B ovládl Juventus FC Serii A a získal svůj ztracený 28. titul. Navíc prošel celou soutěží bez jediné porážky, což se dosud v Serri A povedlo jen dvěma týmům. AC Milán v sezoně 1991/92 neprohrál ve 34 duelech (v soutěži 18 týmů) a Perugia Calcio nezískala titul v sezoně 1978/79, přestože neprohrála ve všech 30 zápasech.\n\nNavíc Juventus FC měl po 16 letech šanci vyhrát domácí pohár a získat double. 20. května se mu ve finále Coppa Italia v Římě postavilo SSC Neapol. Soupeř z Neapole však prokázal větší vůli po vítězství a zvítězil 2-0, čímž si zajistil přímý postup do Evropské ligy UEFA.\n\nTitul v soutěži obhajoval AC Milán, který v minulém ročníku získal již 18. prvenství v soutěži.\n\n\nNejlepším střelcem tohoto ročníku Serie A se stal švédský útočník Zlatan Ibrahimović. Hráč AC Milan vstřelil 28 branek.\n"}
{"id": "724484", "url": "https://cs.wikipedia.org/wiki?curid=724484", "title": "O šizení jakožto exaktní vědě", "text": "O šizení jakožto exaktní vědě\n\nO šizení jakožto exaktní vědě (v angličtině \"Diddling Considered as One of the Exact Sciences\") je krátká satira / literární parodie psaná formou eseje amerického spisovatele a literárního teoretika Edgara Allana Poea z roku 1843.\n\nSatira, jak vyplývá z názvu se zaměřuje na rozšířený společenský nešvar, jemuž se daří ve všech dobách. Text je uveden následujícím útržkem:\n\nEsej začíná filozofickou úvahou, že člověk je živočich, který jako jediný šidí. „Člověk byl stvořen, aby šidil.“ O člověku ošizeném se mluví jako o člověku doběhnutém. Šizení, uvažujeme-li o něm jakožto o komplexním díle, má několik charakteristik:\n\nJe jisté, že se šizení praktikuje již od dávnověku. Snad byl prvním šidičem již Adam. Šizení jakožto věda prošla vývojem a novověcí lidé ji přivedli k dokonalosti.\n\nPovídková esej následně popisuje několik neotřelých příkladů šizení.\nČesky vyšla povídka v následujících sbírkách:\n\n"}
{"id": "724487", "url": "https://cs.wikipedia.org/wiki?curid=724487", "title": "Jorma Kaukonen", "text": "Jorma Kaukonen\n\nJorma Ludwik Kaukonen Jr. (* 23. prosince 1940, Washington, D.C., USA) je americký rockový a bluesový kytarista a zpěvák. V letech 1965–1972 byl členem skupiny Jefferson Airplane a od roku 1969 hraje ve skupině Hot Tuna.Jorma Kaukonen je jedním z nejdůležitějších kytaristů naší doby s tělem práce trvající více než tři desetiletí. Jeho brilantní prsty a psaní písní, přesvědčivá směs rocku, blues, folku a country vlivy, rozlišuje Jefferson Airplane a jeho stejně legendární (a stále aktivní) kapelu Hot Tuna.\n\n\n"}
{"id": "724491", "url": "https://cs.wikipedia.org/wiki?curid=724491", "title": "Goldy McJohn", "text": "Goldy McJohn\n\nGoldy McJohn, vlastním jménem John Raymond Goadsby, (2. května 1945 – 1. srpna 2017) byl kanadský rockový klávesista, známý jako původní člen skupiny Steppenwolf. Před Steppenwolf hrál ve skupinách The Sparrows a The Mynah Birds.\n\n"}
{"id": "724493", "url": "https://cs.wikipedia.org/wiki?curid=724493", "title": "Univerzita Versailles Saint Quentin en Yvelines", "text": "Univerzita Versailles Saint Quentin en Yvelines\n\nUniverzita Versailles Saint Quentin en Yvelines, francouzsky plným názvem \"Université de Versailles-Saint-Quentin-en-Yvelines\" je francouzská univerzita založena v roce 1991 a nachází se v Versailles.\n"}
{"id": "724494", "url": "https://cs.wikipedia.org/wiki?curid=724494", "title": "Šolc", "text": "Šolc\n\nPříjmení Šolc má více nositelů:\n\n\n\npůvodní význam – rychtář (v obcích založených podle německého práva)\n\n"}
{"id": "724498", "url": "https://cs.wikipedia.org/wiki?curid=724498", "title": "Dubki", "text": "Dubki\n\nDubki (rusky \"Дубки\", estonsky \"Tupka\") je ruská exkláva v Estonsku. Jedná se o malou obec nacházející se na poloostrově vybíhajícím ze západního břehu Pskovského jezera. Území ze západní strany na souši hraničí s Estonskem, od zbytku mateřského státu je exkláva oddělena vodami jezera. Administrativně Dubki spadají do Pečorského rajonu Pskovské oblasti. Obec mezi lety 1920 až 1944 patřila Estonsku, poté byla začleněna do Ruské sovětské federativní socialistické republiky.\n\n"}
{"id": "724499", "url": "https://cs.wikipedia.org/wiki?curid=724499", "title": "Larry Campbell", "text": "Larry Campbell\n\nLarry Campbell (* 21. února 1955, New York City, New York, USA) je americký hudební producent a multiinstrumentalista, hrající na kytaru, baskytaru, mandolínu, housle a buzuki. Spolupracoval například s Bobem Dylanem, Philem Leshem, Sheryl Crow, Rosanne Cash, B. B. Kingem nebo Willie Nelsonem a mnoha dalšími.\n"}
{"id": "724502", "url": "https://cs.wikipedia.org/wiki?curid=724502", "title": "Mistrovství světa v silniční cyklistice žen – silniční závod", "text": "Mistrovství světa v silniční cyklistice žen – silniční závod\n\nListina silničního závodu žen v silniční cyklistice na mistrovství světa s hromadným startem.\n\n"}
{"id": "724503", "url": "https://cs.wikipedia.org/wiki?curid=724503", "title": "Zpytování svědomí", "text": "Zpytování svědomí\n\nZpytování svědomí je duchovní praktika, rozšířená v křesťanství, zejména v katolicismu. Spočívá v systematickém zkoumání a hodnocení správnosti vlastního života, hledání svých hříchů a cesty k jejich nápravě. \n\nJako osnova se k tomu většinou používá Desatero či sedm hlavních hříchů, často také jakési specializované dotazníky, tzv. zpovědní zrcadla, vytvořené jako pomůcka církevními představiteli - těch existuje velké množství, vycházejí knižně, časopisecky či na internetu, většinou s ohledem na předpokládanou životní situaci kajícníka (jsou např. zpovědní zrcadla pro děti, pro dospělé, pro manžele, pro kněze). Katechismus katolické církve (bod 1454) doporučuje pro tento účel také vhodné novozákonní texty, zvláště Kázání na hoře. Zpovědní zrcadla bývají často kritizována, protože jejich použití vede k přílišnému soustředění na konkrétní skutky a opomíjení celkové morální situace kajícníka. \n\nSv. Ignác z Loyoly navrhuje spíše chronologické zkoumání a postupné hodnocení jednotlivých slov, myšlenek a skutků, které kajícník vykonal za určité časové období, spojené s rozjímáním o povaze hříchu jako takového, i v jeho metodě zpytování svědomí se však Desatero, u řeholníků navíc texty jejich řeholí, používají jako námět k rozjímání o hříchu..\n\nZpytování svědomí v katolicismu může předcházet např. modlitba k Duchu svatému o vedení při zpytování svědomí, po zpytování následuje vyjádření lítosti nad vlastní hříšností a předsevzetí dále nehřešit. \n\nV katolicismu je zpytování svědomí především přípravou a první fází svátosti smíření, ale má význam i samo o sobě. Katolický křesťan by měl zpytování svědomí provádět pravidelně, pokud možno každý večer (v denní modlitbě církve je při individuálním slavení součástí kompletáře, při společném slavení se ovšem nahrazuje za úkon kajícnosti). Doporučuje se také v pravoslaví a v některých formách protestantismu (zde se však vesměs nepoužívají zpovědní zrcadla). Praxe zpytování svědomí, zvláště před svatým přijímáním, má biblický základ a byla zřejmě rozšířena již v prvotní církvi (viz např. ). Katolická církev tuto praxi mnohokrát doporučila, jejím velkým propagátorem byl sv. Ignác z Loyoly, který je pokládal za nejdůležitější duchovní cvičení vůbec a navrhl také jeho specifickou formu. \n\nPodobný úkon, nazývaný muḥāsabah, doporučují také muslimští teologové, zvláště Hasan al-Basrí a al-Muhásibí. Zde se vlastně jedná o rozjímání o posledním soudu spojené s hledáním způsobů, jak zlepšit svůj život. V mimonáboženském kontextu podobné pravidelné a systematické zkoumání vlastního života za účelem jeho zlepšení pěstovali například stoičtí filosofové a konfucianismus („\"Pravil Mistr Ceng: Každého dne se zkoumám trojím směrem: zda jsem byl vždy, jednaje za druhé, věrný jejich zájmům; zda jsem plnil vždy své slovo ve styku se svými přáteli; zda jsem neopomenul opakovat učení, které mi bylo předáno?\"“ - Konfucius, Rozpravy I,3, překlad Jaroslav Průšek).\n\n"}
{"id": "724508", "url": "https://cs.wikipedia.org/wiki?curid=724508", "title": "Edifício Altino Arantes", "text": "Edifício Altino Arantes\n\nEdifício Altino Arantes (taktéž Edifício do Banespa nebo Banespão) je mrakodrap v São Paulu v Brazílii. Byl postaven v letech 1939–1947. Jedná se o administrativní budovu poskytující prostory o rozloze 17 951 m. Dosahuje výšky 161 m a má 36 poschodí. Jejími architekty byli Plinio Botelho do Amaral a Camargo & Mesquita.\n"}
{"id": "724510", "url": "https://cs.wikipedia.org/wiki?curid=724510", "title": "Lukáš Vaculík (rozcestník)", "text": "Lukáš Vaculík (rozcestník)\n\nJméno a příjmení Lukáš Vaculík nosí více osob:\n\n\n"}
{"id": "724515", "url": "https://cs.wikipedia.org/wiki?curid=724515", "title": "Jan Uhlíř (kněz)", "text": "Jan Uhlíř (kněz)\n\nBcTh. Jan Uhlíř (* 17. července 1974, Hradec Králové) je český římskokatolický kněz, který od roku 2007 působí jako arciděkan v Kutné Hoře.\n\nPochází z královéhradecké věřící rodiny a má jednu sestru. Vystudoval střední průmyslovou školu stavební v Hradci Králové a poté vstoupil do kněžského semináře. Na jáhna jej vysvětil 27. června 1999 biskup Duka v královéhradecké katedrále.\n\nPůsobil jako administrátor ve Skutči (od 15. července 2001 do 31. července 2007) a byl též administrátorem excurrendo ve farnostech Předhradí (od 1. července 2005), Vrbatův Kostelec (od 1. září 2005) a Raná. Od 1. srpna 2007 byl svých dosavadních ustanovení zproštěn a jmenován arciděkanem v Kutné Hoře a administrátorem excurrendo v Bykáni a Třeboníně.\n\n"}
{"id": "724516", "url": "https://cs.wikipedia.org/wiki?curid=724516", "title": "Harris &amp; Ewing photo studio", "text": "Harris &amp; Ewing photo studio\n\nHarris & Ewing photo studio je název fotografického studia, které vlastnili George W. Harris a Martha Ewing se sídlem ve Washingtonu, D.C.. Jejich snímky jsou základem sbírky Harris & Ewing Collection v majetku Library of Congress.\n\nGeorge W. Harris pracoval od roku 1900 do roku 1903 pro společnost Hearst News Service v San Franciscu. Zemřel v roce 1964 ve věku 92 let.\n\nVětšina jejich fotografií se datují od roku 1905 až do roku 1945. Celkem asi 700 000 negativů se nachází v oddělení grafiky a fotografie Library of Congress a mnoho z nich je k dispozici on-line.\n\n"}
{"id": "724517", "url": "https://cs.wikipedia.org/wiki?curid=724517", "title": "Zpovědní zrcadlo", "text": "Zpovědní zrcadlo\n\nZpovědní zrcadlo nebo také zrcadlo svědomí je pomůcka pro přípravu ke svátosti smíření. Tvoří ho především soubor otázek uspořádaných nejčastěji podle jednotlivých Božích přikázání, s jejichž pomocí má penitent dosáhnout poznání o svých hříších. Zpovědní zrcadla bývají často vytvářena speciálně pro určité skupiny lidí, například pro děti, dospívající, muže, ženy, manžele nebo motoristy.\n\n\n"}
{"id": "724518", "url": "https://cs.wikipedia.org/wiki?curid=724518", "title": "Bažant bělolící", "text": "Bažant bělolící\n\nBažant bělolící je středně velký, tmavě hnědý bažant. Je přibližně 60 cm dlouhý. Jeho opeření je jemně tečkované, horní část těla a ocas, který je u samce tvořen 20 ocasními pery, jsou zdobené výraznými fialovomodrými oky. Kůže okolo oka je lysá, červeně zbarvená, oko je hnědé. Na hlavě má krátkou chocholku. Samice je menší a má jen 18 ocasních per. Je podobný příbuznému bažantovi pavímu (\"Polyplectron bicalcaratum\")\n\nBažant bělolící se vyskytuje pouze v jižní Asii, obývá suché listnaté lesy jižního Vietnamu a východní Kambodže.\n\n"}
{"id": "724524", "url": "https://cs.wikipedia.org/wiki?curid=724524", "title": "Sastavci", "text": "Sastavci\n\nSastavci (srbsky \"Саставци\") je bosenská exkláva v Srbsku. Jedná se o jednu obec, která administrativně náleží k opštině Rudo Republiky srbské v rámci Bosny a Hercegoviny. Celé území je obklopeno územím opštiny Priboj Srbské republiky. Exkláva vznikla v 19. století po rakouském záboru Bosny. Po rozpadu Jugoslávie v 90. letech 20. století probíhala jednání mezi Srbskem a Bosnou a Hercegovinou. Pro zcela opačné pohledy na řešení problému nedošlo k žádné dohodě: Srbsko navrhovalo připojení ke svému území výměnou za jinou příhraniční oblast, Bosna a Hercegovina vytvoření koridoru spojujícího exklávu s mateřským státem.\n\nDle sčítání lidu roku 1999 žilo v obci 270 obyvatel v 75 domácnostech, z toho bylo 135 Srbů žijících v 50 domácnostech a 135 Bosňáků obývajících 25 domácností.\n\n"}
{"id": "724525", "url": "https://cs.wikipedia.org/wiki?curid=724525", "title": "Süan-čcheng", "text": "Süan-čcheng\n\nSüan-čcheng ( , pchin-jinem \"Xuānchéng\") je městská prefektura v Čínské lidové republice. Leží ve východní Číně v provincii An-chuej, má rozlohu 12 340 čtverečních kilometrů a žije v ní zhruba dva a tři čtvrtě miliónu obyvatel.\n\nSüan-čcheng leží na jihovýchodním okraji provincie An-chuej. Hraničí na severozápadě s Wu-chu, na západě s Čch'-čou, na jihozápadě s Chuang-šanem, na jihovýchodě s provincií Če-ťiang a na severovýchodě s provincií Ťiang-su.\n\n"}
{"id": "724526", "url": "https://cs.wikipedia.org/wiki?curid=724526", "title": "Démon zvrácenosti", "text": "Démon zvrácenosti\n\nDémon zvrácenosti (v anglickém originále \"The Imp of the Perverse\") je krátká hororová povídka amerického spisovatele a literárního teoretika Edgara Allana Poea z roku 1845.\n\nPovídka začíná jako esej pojednávající o vypravěčových sebedestruktivních sklonech charakterizovaných jako Ďábel zvrácenosti. Tento našeptávač popouzí člověka k věcem, před kterými rozum varuje – přesto nejsou tyto logické argumenty brány v potaz. Až na konci díla se čtenář dozvídá více o spáchaném hrůzném činu.\n\nVyprávění začíná úvahou o nesnesitelném nutkání, které vypravěč charakterizuje jako Démona zvrácenosti (). Toto přemítání předchází samotnému neradostnému příběhu, jenž se vypravěč chystá zveřejnit. Domnívá se, že bylo nutno uvést některé věci, aby čtenář nebyl maten případnými nesrozumitelnostmi.\n\nVypravěč důkladně připravuje vraždu. Zabere mu to celé měsíce, jen stěží by mohl být nějaký obdobný čin lépe naplánován. K nekalému aktu si vybere metodu dle jistých francouzských memoárů. Napustí svíci jedem, neboť ví, že jeho oběť téměř nevětrá. Následujícího dne je oběť nalezena mrtva a vrah zdědí značný majetek. Zbaví se pečlivě zbytků svíce a nezanechá ani náznak stopy, jež by poukazovala na jeho osobu. Opájí se pocitem dokonale provedeného činu.\n\nČasem mu však myšlenka nedá pokoje. Neodbytně se vtírá a protagonista se často přistihne, jak se polohlasem ujišťuje, že mu nic nehrozí. V jeden okamžik mu vytane na mysl vnuknutí přiznat vraždu. Dává se do běhu, pádí jako šílený ulicemi, myšlenky na něj útočí ze všech stran, dokud jej nezachytí za rameno čísi drsná ruka. Téměř v mrákotách vypustí vrah dlouho zadržované tajemství z hrdla.\n\nDémon zvrácenosti jej vydal do rukou kata a bude na něj čekat u bran pekelných.\nDémon zvrácenosti začíná jako esej spíše než jako fikce. Tento způsob použil Poe i v povídce Předčasný pohřeb a Nikdy se s čertem nesázej o hlavu!. Je více orientována na teorii než na samotný příběh. Autor popisuje tuto teorii zvrácenosti takto:\n\nTato teorie vysvětluje, že všichni lidé včetně vypravěče mají sebedestruktivní tendence a tato perverznost je vypravěčovým pokusem vyhnout se morální odpovědnosti za své činy. Vypravěčova zpověď z hlediska vraha není motivována pocitem viny, nýbrž touhou zveřejnit své činy.\n\nTeorie E.A. Poea může být i raným pohledem na podvědomí a potlačované pocity, na toto téma se více zaměřil teprve Sigmund Freud.\n\nMnoho z Poeových postav vykazuje neschopnost čelit Démonu zvrácenosti, např. vrah v povídce Černý kocour a vypravěč z příběhu Zrádné srdce. Protiklad k tomuto impulzu lze spatřovat v postavě C. Auguste Dupina, který využívá rozumové schopnosti a analýzu. Jeden z příkladů, které předcházely Démonu zvrácenosti se nachází ve spisovatelově románu \"Příběhy Arthura Gordona Pyma\". V jedné scéně hlavní postava podlehne nepřekonatelnému nutkání vrhnout se z prudkého srázu.\n\nMimo to, kritici a scholaristé soudí, že Poe měl vlastního „ďábla zvrácenosti“. Autorův životopisec Jeffrey Meyers předpokládá, že Poe povídku napsal ve snaze ospravedlnit své trápení a sebedestruktivní sklony. James M. Hutchisson tvrdí, že dílo odráží Poeovu žárlivost a pocit zrady, jež vedly k veřejné nevraživosti vůči Henry Wadsworthu Longfellowovi a Nové Anglii, takzvaná „Longfellowova válka“ se objevila ve stejnou dobu, kdy Poe napsal Démona zvrácenosti. Tři měsíce po vydání povídky Poe zaútočil na bostonské literární kruhy, snažil se je oklamat svou obskurní básní Al Aaraaf během přednášky. Životopisec Daniel Stashower soudí, že Poeův pokus vyprovokovat jeho publikum a ještě více si jej znepřátelit bylo dílem Démona zvrácenosti.\n\nDémon zvrácenosti byl poprvé publikován v červnu 1845 v americkém časopise Graham's Magazine. Mírně upravená verze se objevila v dárkové knize pro rok 1846 May-Flower.\n\nČesky či slovensky vyšla povídka v následujících sbírkách nebo antologiích:\n\nPod názvem Démon zvrácenosti:\n\nPod názvem Diablik zvrátenosti:\n\n\n"}
{"id": "724527", "url": "https://cs.wikipedia.org/wiki?curid=724527", "title": "Michel Bouquet", "text": "Michel Bouquet\n\nMichel Bouquet (* 6. listopadu 1925 Paříž) je francouzský divadelní a filmový herec, vícenásobný držitel divadelní Molièrovy ceny a filmového Césara.\n\nNarodil se ve čtrnáctém pařížském obvodu. Předtím, než se stal hercem, vystřídal mnoho povolání, mimo jiné byl psovodem, pekařem a posléze bankovním zaměstancem.\n\nPařížskou konzervatoř dramatického umění vystudoval v době druhé světové války a již v roce 1943 se stal klasickým činoherním hercem. Vystupoval v různých pařížských divadlech. Během své téměř 70 let dlouhé divadelní kariéry se objevil ve hrách nejvýznamnějších světových divadelních dramatiků, jako například Molièra, Harolda Pintera, Samuela Becketta, Thomase Bernharda nebo Eugèna Ionesca.\n\nVe francouzském filmu zpočátku hrál pouze malé a drobné role, nicméně v 60. letech se začal objevovat i ve větších rolích, které pak v mnoha případech následovali hlavní role. Obvykle ve filmech hraje muže přísného vzezření - úředníky, detektivy, policajty, soudce, manažery, prokurátory, lékaře nebo politiky. Významným je zejména jeho ztvárnění postavy inspektora Javerta v Hosseinově zpracování Hugových \"Bídníků\" v roce 1982.\n\nV roce 1977 byl jmenován profesorem na pařížské konzervatoři Conservatoire national supérieur d'art dramatique. V roce 2007 byl jmenován komandérem Řádu čestné legie a později povýšen na velkodůstojníka. V roce 2011 oznámil ukončení divadelní činnosti, nadále však hodlá hrát ve filmu a v televizi.\n\nByl ženatý s herečkou Ariane Borg, v roce 1967 se ale rozvedli. V roce 1970 se oženil s další herečkou, Juliette Carré, a spolu také několikrát hráli v divadle.\n\n\n\n\n"}
{"id": "724530", "url": "https://cs.wikipedia.org/wiki?curid=724530", "title": "Herodes Agrippa I.", "text": "Herodes Agrippa I.\n\nHéródés Agrippa I., také jen Agrippa I. (narozen 10 př. n. l., zemřel 44) byl král Judeje vládnoucí v letech 41 až 44, vnuk Heroda Velikého.\n\nNarodil se jako Marcus Julius Agrippa Aristobulovi, tři roky poté popravenému Herodem Velikým a Berenice. V mládí byl vychováván v Římě a císař Tiberius jej dokonce ustanovil dozorcem nad svým vnukem Tiberiem Gemellem. Kvůli svým stykům s Caligulou však ztratil jeho důvěru a byl posléze uvržen do vězení. Když se Caligula stal císařem, propustil ho z vězení a učinil jej svým důvěrníkem. V roce 37 byl Caligulou jmenován králem nad zeměmi předjordánskými (Bataneou a Trachonitidou), roku 39 tetrarchou nad údělem Heroda Antipy a roku 41 králem nad Judeou. Stal se dokonce konzulem, což mělo velkou společenskou hodnotu. Přitom byl Agrippa pravověrný Žid, který se snažil prosadit více nezávislosti pro svoji zemi, v tom ale neuspěl. Panoval mírně a snažil se naklonit si Židy. Z povolnosti vůči nim dal popravit apoštola Jakuba a apoštola Petra uvěznit (Sk 12, 2-3). Po sedmi letech vlády roku 44 zemřel.\n\nPodle předního izraelského archeologa Gavriela Barkaje je jeho pravděpodobnou hrobkou tzv. Jad Avšalom v jeruzalémském údolí Kidron.\n"}
{"id": "724531", "url": "https://cs.wikipedia.org/wiki?curid=724531", "title": "Blood on the Tracks", "text": "Blood on the Tracks\n\nBlood on the Tracks je patnácté studiové album Boba Dylana, vydané 17. ledna 1975 u Columbia Records. V roce 2003 se album umístilo na šestnácté pozici v seznamu 500 nejlepších alb všech dob časopisu Rolling Stone.\n\nVšechny skladby napsal Bob Dylan.\n"}
{"id": "724532", "url": "https://cs.wikipedia.org/wiki?curid=724532", "title": "Karin Dorová", "text": "Karin Dorová\n\nKarin Dor, vlastním jménem Käthe Rose Derr (22. února 1938, Wiesbaden, Německo – 6. listopadu 2017, Mnichov, Německo) byla německá herečka. \n\nOd svého mládí chtěla být herečkou, u filmu začínala nejprve v malých epizodních roličkách. Nicméně v roce 1953 se seznámila se svým prvním manželem režisérem Haraldem Reinlem, což jí zajistilo řadu filmových rolí z jeho tehdejší filmové tvorby. O třicet let starší Reinl v 50. letech točil zejména detektivní a kriminální filmy na motivy knih Edgara Wallace. Její osobní půvab jí zpočátku její kariéry přinášel především role mladých nevinných dívek a žen, které vždy určitým způsobem pomůžou hlavním představitelům. \n\nZahrála si v koprodukčních filmech natočených podle románových předloh Karla Maye v 60. letech 20. století manželem Reinlem. Ve filmu \"Vinnetou – Rudý gentleman\" ztvárnila postavu krásné indiánské dívky Ribanny, do které se zamiloval indiánský náčelník Vinnetou, stejně tak i jeho přítel Old Firehand. Dále hrála ve filmu \"Poklad na Stříbrném jezeře\", kde si zahrála slečnu Ellen, a ve filmu \" Vinnetou a Old Shatterhand v Údolí smrti \", kde hrála slečnu Mabel.\n\nV roku 1994 obdržela Scharlihovu cenu, udělovanou za prezentaci díla Karla Maye.\n\nV listopadu 1955 se do manželství narodil syn Andreas, které se v 60. letech rozpadlo a skončilo rozvodem. V danou dobu jí zemřeli rodiče a ona sama vážně onemocněla rakovinou. Na začátku 70. let se vdala podruhé, vzala si amerického kaskadéra Günthera Schmuckera. Ani její druhé manželství nebylo příliš šťastné. Roku 1988 se vdávala potřetí, s filmovým producentem Georgem Robothamem zůstala do jeho smrti v roce 2007 střídavě v Beverley Hills a v bavorském Rottalu. \n\nMezinárodní ohlas jí zajistila role v bondovce \"Žiješ jenom dvakrát\", kde se po boku Seana Conneryho objevila v roli zrzavé agentky Helgy Brandtové.\nJejí filmová kariéra se na konci 70. let 20. století ocitla v útlumu. Poté se již herecké práci v divadle, filmu a v televizi věnovala pouze příležitostně.\n\n\n"}
{"id": "724535", "url": "https://cs.wikipedia.org/wiki?curid=724535", "title": "Ocelové jeskyně", "text": "Ocelové jeskyně\n\nOcelové jeskyně (v anglickém originále \"The Caves of Steel\") je první díl ze sci-fi série o robotech z pera amerického spisovatele Isaaca Asimova, který vyšel v roce 1954.\n\nTématem detektivního sci-fi románu je vražda obyvatele Vesmírného města, k jejímuž vyšetřování je povolán detektiv ze Země Elijáš Baley. Tento krok vyvolává jistou kontroverzi, neboť Intermitentní planety (k nimž Vesmírné město patří) se svou kulturou a sociální strukturou značně vzdálily přelidněné Zemi. Zástupci Vesmírného města přidělí pozemskému detektivovi pomocníka - robota R. Daneela Olivawa. V díle jsou uvedeny tři zákony robotiky.\n\n19. dubna 1952 diskutoval Isaac Asimov s Horace Goldem, redaktorem sci-fi časopisu \"Galaxy Science Fiction\" o novém románu, který by měl v časopise vycházet. Gold navrhl román o robotech, což se Asimovovi nezamlouvalo, toto téma zpracoval dle jeho názoru dostatečně v povídkách a nebyl si jist, zdali by zvládl napsat celý román o robotech. Gold nesouhlasil a nadhodil námět knihy: přelidněný svět, v němž roboti převzali lidskou práci, zasazení vraždy do takového světa a vyšetřovatele - robota. Asimov nakonec použil dvojici vyšetřovatelů - lidského detektiva a jeho pomocníka robota.\n\nIsaac Asimov se námětu chytl, redaktor \"Astounding Science Fiction\" John W. Campbell (u něhož také Asimov publikoval) totiž tvrdil, že nelze spojit science fiction a detektivku. Asimov sedl ke stroji a román napsal. Příběh vyšel nejprve ve třech částech (v říjnu, listopadu a prosinci 1953) jako seriál v americkém sci-fi časopisu \"Galaxy Science Fiction\", knižní vydání (vydané nakladatelstvím Doubleday) následovalo v roce 1954. Čtenářské publikum sice fandilo lidské postavě Elijáše Baleyho, ale ta byla zastíněna mnohem větší popularitou robota R. Daneela Olivawa.\n\n\nDetektiva Eliáše Baleyho si k sobě povolá jeho nadřízený komisař Julius Enderby. Objasní mu, že má vyšetřit vraždu robotika z Vesmírného města dr. Sartona. Vesmířané (reprezentovaní dr. Hanem Fastolfem) mají eminentní zájem na tom, aby Baley vedl vyšetřování společně s jejich humanoidním robotem R. Daneelem Olivawem. Tohoto robota sestrojil ve Vesmírném městě dr. Sarton ve spolupráci s dr. Fastolfem a jde o natolik věrnou kopii člověka (konkrétně samotného dr. Sartona), že běžný pozemšťan nedokáže odhalit, že se jedná o stroj. Motivem Fastolfa je mimo vyšetřování i sledování vhodných lidí pro ambiciózní plán, který má Vesmírné město. Tento plán je dokonce nadřazen vyšetřování.\n\nDetektiv Baley je typický Pozemštan, robotům nedůvěřuje a ze spolupráce s R. Daneelem není vůbec nadšen. Dokonce jej obviní z vraždy dr. Sartona. Vesmířané totiž prosazují robotizaci a to není lidem ze Země příliš po chuti, navíc to zvyšuje sociální napětí, roboti připravují lidi o pracovní místa. Dokonce i na policejním komisařství již pracuje robot R. Sammy.\n\nBěhem cesty do bytu Eliáše Baleyho zabrání R. Daneel v obuvnickém obchodě snaze vyvolat občanské nepokoje. Baleyho manželka Jessie zjistí, že Daneel je robot. Elijáš Baley se pustí do řešení případu a ten se jeví jako neřešitelný. Nakonec ho vyšetřování dovede k zaměstnanci kvasinkových polí Francisi Clousarrovi a k tajné středověkářské organizaci, jejímž členem je i jeho vlastní manželka. Situaci zhorší nález nefunkčního R. Sammyho, účelem je znesnadnit Baleymu pátrání. Ten si je toho zřetelně vědom.\n\nPři výslechu se Eliáš Baley dozví, že organizace ví o celém jménu jeho manželky. To však ona již dlouhou dobu nepoužívá, přestala ho používat před více než dvaceti lety. Tím si Baley uvědomí, že vrahem musí být jeho nadřízený, komisař Julius Enderby. Enderby se nakonec přizná, že chtěl zničit R. Daneela, (Enderby) je totiž také členem středověkářského hnutí. Pro svou krátkozrakost ale zastřelil blasterem ve Vesmírném městě jeho stvořitele dr. Sartona.\n\n\nZemě je silně přelidněná a její obyvatelé žijí v obrovských městech - megapolích. Její přelidněnost má souvislost mj. i se zákazem přistěhovalectví, který Intermitentní planety důsledně uplatňují vůči Zemi poté, co se během Velkého povstání osamostatní a zpřetrhají dosavadní vazby k mateřské planetě.\n\nMěstské komplexy - megapole („ocelové jeskyně“) vznikly spojením aglomerací, menší města vymizela z mapy. Za éry Elijáše Baleyho existovalo na Zemi přibližně 800 velkých měst s průměrným počtem 10 000 000 obyvatel (samotný příběh se odehrává v New Yorku, jenž má tou dobou téměř 20 000 000 obyvatel). Každé z těchto měst je sice hospodářsky relativně nezávislou jednotkou, ale velikost měst zvyšuje pravděpodobnost katastrofy. Většina z nich byla stavěna účelově, centrum zabíraly správní celky obklopené jednotlivými obytnými bloky, na předměstích se nacházely továrny, plantáže s řasami, pole s kvasinkami (produkce potravin) a energetické zdroje. Spojení zajišťují místní dopravní linky a expresní dráhy. Nechybí ani důležité služby, obchody, školy, energovody.\n\nObytné sekce pro obyvatele mají společné koupelny i jídelny, pouze lidé s vyšším postavením mají nárok na luxus, který spočívá v samostatné koupelně či právu stravovat se doma. Na Zemi existuje společenská hierarchie - lidé jsou roztříděni do jednotlivých kategorií. Eliáš Baley je na počátku vyšetřování v kategorii C-5, která mu zaručuje jistá privilegia, v případě úspěšného vyřešení případu má slíben komisařem Enderbym postup do kategorie C-7, která zajišťuje další bonusy.\n\nMimo města - v otevřené krajině - se stále nacházejí těžební doly či zemědělské plochy, veškerou tuto práci obstarávají roboti.\n\nPozemšťané cítí vůči obyvatelům Vnějších světů averzi, mají pocit, že dávají nepokrytě najevo svou nadřazenost. Ještě více se staví proti tendencím nahradit lidskou práci (na planetě Zemi) robotickou složkou (i protože roboti jsou ve velkém množství nedílnou součástí vesmířanské společnosti). Stejné pocity sdílí zpočátku také detektiv Elijáš Baley, když je nucen spolupracovat s robotem Daneelem Olivawem. Svůj postoj posléze změní a s robotem vytvoří úspěšnou dvojici. Vzhledem k tomu, že lidé žijí ve svých „ocelových jeskyních“, vyvinula se u nich agorafobie. Pokud musejí opustit svá rozlehlá města, cítí se nejistí.\n\nNa Zemi existují tajná hnutí tzv. „středověkářů“, kteří usilují o odpoutání se z měst a návrat do volného prostoru, k půdě. Jejich postoje a tendence odmítání robotů (prosazování robotů na Zemi považují za diktát Vesmířanů) později vykrystalizují do druhé vlny kolonizace vesmíru, tentokrát bez robotů (jedním z prvních kolonizátorů je i Baleyho syn Bentley).\n\nVesmírné město je enklávou obyvatel Vnějších světů (neboli Intermitentních planet) na planetě Zemi, byla založena cca 25 let před vraždou dr. Sartona. Vzhledem k přístupu Vesmířanů k Pozemšťanům (a jejich velkým obavám před nákazou) není vstup dovnitř povolen všem. Existence Vesmírného města vyvolávala řadu demonstrací obyčejných Pozemšťanů, kteří tak dávali najevo nespokojenost s politikou Intermitentních planet. Bariéry Vesmírného města a další restriktivní opatření byly později zmírněny a úkol střežit jeho bezpečnost převzala městská policie.\nVe Vesmírném městě pracují pokrokoví lidé, kteří mají (zdánlivě) zájem pomoci Zemi s jejími problémy, neboť by to bylo ve prospěch celé Galaxie. Ale na samotných Vnějších světech existují silné opoziční nálady proti těmto tendencím, zejména na starších planetách, které jsou Zemi blíže. Jejich obyvatelé se obávají, že by se moderní Země stala nebezpečím a získala by imperialistické choutky. Hlavním smyslem existence Vesmírného města je však snaha iniciovat druhou vlnu kolonizace vesmíru, která může vzejít pouze ze Země - Intermitentní planety již dlouhou dobu díky zajištěnému komfortu stagnují, nic je nenutí podstupovat náročnou terraformaci nových planet.\n\nVesmířané vedli v minulosti s lidmi ze Země války, v nichž měli převahu díky svému technologickému náskoku.\n\n\n\n"}
{"id": "724536", "url": "https://cs.wikipedia.org/wiki?curid=724536", "title": "Empire Burlesque", "text": "Empire Burlesque\n\nEmpire Burlesque je 23. studiové album Boba Dylana, vydané 10. června 1985 u Columbia Records. Na albu se objevilo mnoho hostů, mezi které patří například členové skupin The Rolling Stones (Ronnie Wood, Mick Taylor) Sly and Robbie (Robbie Shakespeare, Sly Dunbar) nebo Tom Petty and the Heartbreakers (Mike Campbell, Howie Epstein).\n\nVšechny skladby napsal Bob Dylan.\n"}
{"id": "724543", "url": "https://cs.wikipedia.org/wiki?curid=724543", "title": "Praha-Modřany zastávka", "text": "Praha-Modřany zastávka\n\nPraha-Modřany zastávka je železniční zastávka na trati Praha – Vrané nad Vltavou – Čerčany/Dobříš , která se nachází v obvodu železniční stanice Praha-Modřany. Zastávka leží u terminálu MHD Nádraží Modřany na ulici Generála Šišky (nad ulicí U Kina).\n\nZastávka je vybavena ostrovním nástupištěm s hranami u kolejí č. 1a a 9a železniční stanice Praha-Modřany (nástupiště v hlavní části stanice již nejsou pro osobní dopravu využívána). Uspořádání kolejí v zastávce umožňuje křižování vlaků. Zastávka je vybavena staničním rozhlasem. Již snesená třetí kolej bez nástupiště bývala vlečkou do čokoládoven Nestlé a dalších podniků. Koleje pokračují jižním směrem k hlavnímu obvodu stanice Praha-Modřany, severně od nástupišť pak je zhlaví stanice, kde se obě dopravní koleje spojují do jediné traťové koleje směr Praha-Braník.\n\nTato zastávka byla postavena v roce 1937 na původní trati v trase dnešní tramvajové trati. S přeložkou v roce 1991 (provedena vzhledem k výstavbě tramvajové trati Nádraží Braník – Sídliště Modřany) byla zastávka přeložena do dnešní polohy.\n\n\n"}
{"id": "724544", "url": "https://cs.wikipedia.org/wiki?curid=724544", "title": "Robert Palmer", "text": "Robert Palmer\n\nRobert Allen Palmer (19. ledna 1949 Batley, Yorkshire, Anglie – 26. září 2003 Paříž, Francie) byl anglický zpěvák-písničkář, držitel ceny Grammy. Byl znám pro svůj nezaměnitelný hlas a mix různorodých hudebních stylů kombinující soul, jazz, rock, pop, reggae a blues.\n\n"}
{"id": "724546", "url": "https://cs.wikipedia.org/wiki?curid=724546", "title": "Svět přírody", "text": "Svět přírody\n\nSvět přírody (anglicky Natural World) je nejdéle vysílaným britským dokumentárním seriálem vůbec. Byl založen v roce 1967 a podílí se na něm přírodovědný publicista David Attenborough. V té době byl kontrolorem na BBC Two a pomohl pořad založit. V současné době je vysíláno 14 epizod za rok. Momentálně je editorem seriálu Tim Martin. Svět přírody dostal v mnoha ohledech různé ceny, např. \"The Call of Kakadu\" v roce 1995 a nejnověji \"Earth Pilgrim\" v roce 2008. \n\n\"Tato část článku není úplná, proto potřebuje jisté úpravy.\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "724548", "url": "https://cs.wikipedia.org/wiki?curid=724548", "title": "Superkyseliny", "text": "Superkyseliny\n\nSuperkyseliny jsou látky, které jsou kyselejší než 98% kyselina sírová. Mají nižší hodnotu Hammettovy kyselostní funkce než -12. Patří mezi ně:\n\n\nTyto kyseliny jsou schopny esterifikace a jsou schopny reagovat s methanem podle rovnice:\n"}
{"id": "724551", "url": "https://cs.wikipedia.org/wiki?curid=724551", "title": "Kniha přežití", "text": "Kniha přežití\n\nKniha přežití (v anglickém originále The Book of Eli) je postapokalyptický sci-fi film z roku 2010. Film režírovali Albert Hughes a Allen Hughes. Hlavní roli zde ztvárnil Denzel Washington. Film se odehrává v roce 2044.\n\nKonkrétním místem děje je Amerika, přibližně třicet let po třetí světové válce. Země je sežehlá a vyprahlá, města jsou opuštěná. Civilizace téměř zanikla, zbyla jen hrstka lidí. Na světě neplatí zákony, lidé se zabíjejí kvůli trošce vody, soustu jídla či šamponu. \n\nNa zemi vládnou zbraněmi gangy, které přepadávají a okrádají přeživší. Despotický šéf jednoho takového gangu pátrá po knize, která má podle pověsti velikou moc. Věří, že s její pomocí bude vládnout všemu a všem. Těsně po válce všechny exempláře knihy – až na jeden – byly spáleny, protože lidé věřili, že právě ona byla příčinou války.\n\nPoslední exemplář oné knihy má u sebe poutník Eli, který na sebe přijal úkol přinést ji na Západ. Ačkoli ji nakonec despotický šéf gangu získal, nebyla mu k ničemu, protože byla napsána Braillovým písmem, které neovládal. Poutník Eli toto písmo znal a za třicet let putování se celou knihu naučil nazpaměť. A tak, když se dostal na Západ, do cíle svého putování, jímž byl \"archiv civilizace\" na Alcatrazu, byl schopen celou knihu – Bibli krále Jakuba (The King James Bible) slovo od slova nadiktovat a svůj úkol dokončit. Poté na místě skonal. Díky němu však byla Bible znovu vytištěna.\n\n"}
{"id": "724555", "url": "https://cs.wikipedia.org/wiki?curid=724555", "title": "Kateřina Sunesdotter", "text": "Kateřina Sunesdotter\n\nKateřina Sunesdotter ( \"Katarina Sunesdotter\", 1215 – 1252, klášter Gudhem) byla švédská královna a poté abatyše v gudhemském klášteře.\n\nByla dcerou Sune Folkasona a Heleny, dcery švédského krále Sverkera II. Roku 1243 či 1244 se stala manželkou krále Erika a přinesla si do manželství značné věno. Její královský původ ze strany matky měl posílit Erikovy nároky na švédský trůn.\n\nManželství netrvalo dlouho, roku 1250 kulhavý a koktavý král bez potomstva zemřel. Králem se po Erikovi stal jeho nedospělý synovec Valdemar Birgersson, syn jeho sestry.\n\nKateřina se poté odebrala do klášterního ústraní a stala se abatyší v Gudhemu, kde roku 1252 zesnula a byla tam i pohřbena. Protože skandinávské zvykové právo nedovolovalo členům církevních řádů vlastnit rodové majetky, věnovala Kateřina svůj majetek příbuzným nebo církevním institucím.\n"}
{"id": "724557", "url": "https://cs.wikipedia.org/wiki?curid=724557", "title": "Bioplastika", "text": "Bioplastika\n\nBioplastika je směr v estetické chirurgii, který využívá staletí známé schopnosti těla reagovat na cizorodý materiál tvorbou vlastní tkáně. Tato schopnost je využita na mikroskopické úrovni ke vzniku nového vaziva. Do tkáně se aplikují mikroskopické částečky z materiálu, který je pro tělo naprosto neškodný a po staletí prověřený v implantologii jako PMMA (polymetylmetakrylát). Tělo začne reagovat vytvářením nového vaziva, které se vytváří kolem implantovaných částeček a obaluje je. V dané oblasti se tak vytvoří nové plnohodnotné vazivo, které zpevní či zvětší nebo vymodeluje aplikované místo. Tohoto efektu se využívá při korekci různých estetických vad (narovnání křivého nebo ohnutého nosu, profilace - vymodelování - příliš zanořené brady, vyrovnání různých asymetrií, vyplnění rtů apod.), dále se využívá při zvětšovacích a modelačních zákrocích (zvětšování prsou, hýždí, lýtek apod.) a při omlazovacích zákrocích, kdy se vyztužují stárnoucí oblasti pokleslých struktur obličeje a jiných partií těla (líce, nosoretní rýhy, bradolícní záhyby, cirkulární vrásky kolem rtů apod.). \n\nZatím jediným dostupným preparátem určeným pro bioplastiku je v Brazílii patentovaný injekční implantát Metacrill.\n"}
{"id": "724560", "url": "https://cs.wikipedia.org/wiki?curid=724560", "title": "Karel Houška", "text": "Karel Houška\n\nKarel Houška (29. května 1833 Plzeň – 21. dubna 1889 Plzeň) byl český právník a dlouholetý komunální politik v Plzni. Od srpna 1888 vykonával úřad purkmistra.\n\nNarodil se 29. května 1833 v Plzni v rodině perníkáře. Vystudoval gymnázium v rodném městě a pražskou právnickou fakultu. Titul doktora práv získal roku 1858. Praxi získával u soudu v Horšovském Týně a jako advokátní koncipient v Chrudimi a Plzni.\n\nRoku 1868 si v Plzni otevřel vlastní advokátní kancelář. Téhož roku byl poprvé zvolen do obecního zastupitelstva. V roce 1882 se stal náměstkem purkmistra, kterým byl (od roku 1874) František Pecháček.\n\nKdyž Pecháček 4. srpna 1888 zemřel, byl Houška jako náměstek nejprve pověřen prozatímní správou města a 21. srpna zvolen plzeňským purkmistrem 33 hlasy ze 34. Oslava jeho uvedení do funkce se konala ve čtvrtek 23. srpna v tehdejší budově Měšťanské besedy. František Schwarz ve slavnostním projevu připomněl jeho dvacetiletou činnost v komunální politice a vyjádřil naději, že jeho volba posílí české národní snahy v Plzni. Houška v odpovědi poděkoval za důvěru a ujistil přítomné, že bude usilovat o upevnění českého charakteru města, přičemž za hlavní předpoklad všech národních snah považoval rozvoj českojazyčného školství.\n\nV říjnu 1888 na audienci u císaře Františka Josefa I. poděkoval za zřízení české reálky a české průmyslové školy a získal svolení, aby plzeňské muzeum mohlo nést mocnářovo jméno. V prosinci téhož roku vystoupil s krátkým proslovem na banketu k 70. narozeninám F. L. Riegra.\n\nNa sjezdu zástupců samospráv v Praze téhož roku navrhl závěrečnou rezoluci.\n\nV posledních měsících pracoval na úpravě zábělského lesa pro rekreaci plzeňských obyvatel.\n\nZemřel náhle na mozkovou mrtvici, pohřben byl v Plzni se stejnými obřady, jako necelý rok před ním jeho předchůdce. Nekrolog připomněl jeho vlastenectví, charakternost a usilovnou práci ve prospěch města, které bylo v té době druhé nejdůležitější českojazyčné centrum v Čechách. Současníci litovali, že neměl více času k provedení svých plánů.\n\nJeho mladší bratr Alois Houška byl r. 1889 generálmajorem ve Lvově. Karel Houška byl švagrem chrudimského podnikatele a politika Václava Saláška.\n"}
{"id": "724573", "url": "https://cs.wikipedia.org/wiki?curid=724573", "title": "New Blood", "text": "New Blood\n\nNew Blood je studiové album Petera Gabriela. Album vyšlo 10. října 2011. Album obsahuje jeho starší nově předělané skladby.\n"}
{"id": "724574", "url": "https://cs.wikipedia.org/wiki?curid=724574", "title": "Houška", "text": "Houška\n\nHouška je české příjmení.\n\n\n\n"}
{"id": "724575", "url": "https://cs.wikipedia.org/wiki?curid=724575", "title": "Hrušeň obecná", "text": "Hrušeň obecná\n\nHrušeň obecná (\"Pyrus communis\") je opadavý listnatý strom z čeledi růžovitých. Jde o hybridogenní druh se složitým vývojem. Strom je významný především ovocnářsky kvůli plodům zvaným hrušky, ceněné je však i dřevo a kvetení. Mezi ovocnými stromy, které se běžně vysokého věku nedožívají, patří hrušeň obecná k dlouhověkým. Bývá pravidelně napadána rzí. Během dvacátého století se v Evropě šíří nebezpečná bakterióza spála růžovitých, přednostně poškozující hrušně. Pěstování hrušek ve velkém rozsahu, ačkoliv jde o velmi starou plodinu, je od počátku omezeno mnoha více či méně nepříznivými podmínkami, které odrazují od rozsáhlých výsadeb.\n\nVe starověkých písemných záznamech Řeků a Římanů jsou četné odkazy na hrušky, ale důraz je kladen na skutečnost, že hrušky byly velmi nekvalitní a mohou být použity pouze na výrobu nápoje. V anglických a amerických zahradnických publikacích v druhé polovině 18. století a začátku 19. století, je velký prostor věnován hruškám, ale vzhledem ke skutečnosti, že spála růžovitých v té době ničí hrušně, jejich význam v ovocnářském průmyslu je omezený. V té době bylo popsáno velké množství odrůd hrušek, některé práce popisují více než sedm set či dokonce více než tisíc odrůd. Mnoho z nich vyhynulo a mnoho dalších, se později pěstovalo v tak malém rozsahu, že jejich použití už ve 20.století bylo prakticky zanedbatelné.\n\nHruška se pěstuje především pro účely vaření a pro výrobu kvašeného nápoje známého jako perry. Asi v polovině 19. století vzbudilo značný zájem o hrušky zavedení některých vylepšených odrůd. Nicméně, od té doby až do současnosti, spála růžovitých více či méně poškozuje výsadby a to, spolu s různými jinými omezeními, odrazuje mnoho osob od záměru pokusit se zabývat pěstováním hrušek ve velkém.\n\nHrušeň obecná je stromem mírného pásu. Nejvhodnější jsou oblasti s nadmořskou výškou 200–300 m n. m., průměrnou roční teplotou 8–9 °C a průměrnými srážkami 500–600 mm. V menší míře je možné hrušně pěstovat i do 500 m n. m. s průměrnou teplotou 6,5 °C a srážkami do 700 mm.\n\nBylo by možné tvrdit, že existuje určitá nadmořská výška, ve které se hrušním bude dařit lépe než v jakékoliv jiné. V oblastech okolo Skalnatých hor, zejména v Utahu a Colorado, se ovšem hrušně úspěšně pěstují v nadmořské výšce až 1 219,2 metrů nad mořem, v zemích na pobřeží Pacifiku se daří nejlépe, pokud jsou pěstovány v nadmořské výšce menší než 600 m n. m. Na Středozápadě a v oblastech na východě USA je většina komerčních sadů v poměrně nízké nadmořské výšce, v mnoha jižních státech se vyšší nadmořské výšky zdají být pro hrušně lepší než nižší nadmořské výšky. Z těchto informací je zřejmé, že nejlepší nadmořská výška pro hrušně se liší podle lokality. Vše nasvědčuje tomu, že hrušně, alespoň některé odrůdy, nebudou dobře prosperovat v tak vysokých nadmořských výškách kde se daří ještě jabloním. Výběr vhodné nadmořské výšky samozřejmě musí být spojen také s ohledem na vhodný terén (jinak působí chráněné stanoviště, jižní svahy a mrazové kotliny), okolní výsadbu a především vhodnost odrůdy do daného prostředí.\n\nDruh půdy vhodný pro hrušně do značné míry závisí na regionu a na odrůdě, která má být pěstována. Ve státě New York se hrušním daří nejlépe na hlinitých půdách a v Pensylvánii plodí velmi dobře zejména na aluviálních půdách. V Marylandu, kde se pěstuje velké množství hrušní odrůdy ´Kieffer´, se hrušním dobře daří na písčitých půdách a v některých případech na jílovitých půdách. Pěstitelé ve většině jižních států dávají přednost poněkud chudým půdám. Hrušně na chudých jílovitých půdách nemají takové přírůstky jako na živných půdách, a tím mají být méně náchylné spálu. V Indianě, se hrušním daří nejlépe na hlinitých půdách a trpí méně spálou, pokud je půda chudá. Pěstitelé v Michiganu dávají rovněž přednost hliněným půdám. V Illinois se ale hrušním daří zdá se nejlépe na bohaté černozemi, ale na takových půdách, že je pravděpodobné, že budou napadeny spálou. V Oregonu se hrušně úspěšně pěstují na různých půdách. V lokalitách, kde deště jsou v létě jen mírné a kde voda není k dispozici pro zavlažování, by však nebylo moudré založit ovocný sad na půdách, které se nedrží dobře vlhkost. \n\nHrušně často dobře rostou na půdách, kde podloží je tuhý jíl nebo skála, za předpokladu, že podloží je překryto nejméně metrem vhodné půdy. V případě, že vrstva půdy je příliš tenká, podloží tohoto charakteru je pro hrušně nevhodné.\n\nUšlechtilé odrůdy hrušně jsou šířeny roubováním nebo očkováním na podnože. Před začátkem 20. století byly prakticky všechny sazenice hrušní použité v USA byly pěstovány ve Francii. V mnoha případech byly shromážděny semena v této zemi a poslán do Francie k výrobě sazenic, které byly následně importovány do Ameriky. Jedním z důvodů bylo to, že američtí školkaři měli velké potíže s chorobami listů a dalšími nemocemi, které napadaly sazenice. Dalším důvodem bylo to, že sazenice byly vyráběny ve Francii levněji než v Americe. \n\nPro odběr materiálu k rozmnožování jsou vybrány zdravé stromy. Semena jsou stratifikována na podzim a vysévají se na jaře, když se země dostatečně ohřeje na výsadbu semena. Je důležité, aby byla půda vlhká, jinak semena nebudou klíčit. Semenáče tvoří dlouhý hlavní kořen s nemnoha postranními kořeny. Z tohoto důvodu jsou obvykle vyorány na podzim a kořeny zakráceny. Poté jsou stromy opětovně vysazovány. Na jaře se stromy se přesazují na nové stanoviště. Do následujícího srpna mohou být naočkovány. V jižních státech USA lze očkování provést v průběhu července. Očkování se provádí v mnohem větší míře než roubování. Očkování nebo roubování může být provedeno stejným způsobem jako u jabloní.\n\nVe velkovýsadbách se obvykle jako podnož využívá semenáč, při zahradní výsadbě je preferována kdouloň. Ta však nemá optimální afinitu k některým odrůdám, což se řeší pomocí mezištěpování.\n\nPodnož je třeba volit i s ohledem na hladinu podzemní vody a obsah vápna v půdě. Generativní podnož koření velice hluboko, takže v místech s vyšší hladinou podzemní vody je vhodnější využít mělčeji kořenící kdouloň. Naproti tomu kdouloň nesnáší vysoký obsah vápna v půdě.\n\nU druhů se špatnou afinitou se doporučuje použít mezištěpování některé z odrůd s dobrou afinitou.\n\nSemenáč koření do hloubky až 5 metrů, postranní kořeny se vytvářejí v 15–20 centimetrech pod povrchem. Z toho vyplývá vyšší odolnost proti mrazu oproti kdouloni, na druhou stranu nižší tolerance k hladině podzemní vody.\n\nPro účinné opylení je vyžadovaný pyl odlišné odrůdy.\nU hrušní je možné pozorovat jev zvaný partenokarpie, díky němuž je hrušeň schopna tvořit plody (bez jader) i bez opylení. Pozitivní přínos spočívá v existenci alespoň menšího množství plodů i v letech, kdy dojde k namrznutí blizen.\n\nPro okrasné účely je používána například \"Pyrus communis\" varieta 'cordata' a varieta 'pyraster'.\n\n\nPokud jsou hrušky vysazeny na velmi těžkých půdách je mulčování často velmi výhodné. Například, na pobřeží Tichého oceánu, kde jsou hrušky často pěstované v těžkých půdách, je v mnoha případech mulčování velmi efektivní a ekonomický způsob hospodaření s půdou. Nicméně, před použitím mulčování by pěstitel by měl vyzkoušet výsledek na malé části svého sadu, aby se přesvědčil, zda je systém vyhovující. \n\nMezi principy, které jsou základem prořezáván hrušní nejsou podstatně odlišné od těch, které jsou základem pro řez jabloní. V případě vztahu vývoje pupenů na plodnost je téměř totožný s principem pěstování silného, robustního stromu v prvních pár letech. Panuje obecně víra, že hrušně nevyžadují tolik prořezávání jako jabloně, mnoho osob je přesvědčeno, že hrušně by neměly být řezány vůbec. Je rovněž pravda, že pro vybarvení není tak důležité u hrušní na rozdíl od některých odrůd jabloní, aby byla prořezávána hrušeň pro přijímání slunečního světla.\n\nBez ohledu na tyto skutečnosti by nemělo být řečeno je méně důležité prořezávat hrušeň, než řezat jabloně. Stromy odrůd, jako je Anjou vyžadují poměrně silný řez, a to zejména v prvních letech po zahájení plodnosti. Stromy odrůd, jako Winter Nelis a Boscova lahvice je obtížné prořezávat během jejich počátečního růstu, protože rostou velmi křivé a nepravidelně.\n\nVe většině lokalit se hrušně prořezávají v pozdní zimě nebo brzy na jaře. V některých částech Kalifornie a v některých jižních státech, se nicméně, prořezávání provádí na podzim bez jakýchkoliv špatných vlivů. V regionech, kde se vyskytují chladné období, je vhodné, aby v případě mladých stromů byl proveden řez na jaře poté, co začaly růst.\n\nSprávný čas na letní řez je uváděn od poloviny července do poloviny srpna. Výzkumy v Experiment Station Oregon zjistily při časově omezených testech, že nejlepší čas pro letní prořezávání hrušek, kromě odrůdy Bartlett, je pozdě v sezóně, kdy stromy ukončují vegetativní růst. Nejlepší čas pro letní řez odrůdy Bartlett je v červnu.\n\nVětšina pěstitelů preferuje zákrsky. U zákrsků jsou obvyklé dvě pěstební formy koruny. Pyramidální s terminálem a otevřená koruna. Většina pěstitelů rovněž preferuje otevřené koruny, pyramidální koruny je obtížné udržovat v případě, že jsou napadeny spálou růžovitých. Prořezávání hrušní by mělo být zahájeno v okamžiku vysázení seřezáním mladých stromů.\n\nKdyž hrušně dosáhnou plodného věku, měly by být prořezány tak, aby koruna nebyla příliš vytáhlá a hustá. Když stromy mají tendenci stát se štíhlými, růst terminálu by měl být snížena na silné boční větve. Pokud bude proveden tento způsob prořezávání, bude menší pravděpodobnost vyrašení letorostů a zahuštění koruny. Má-li strom tendenci být příliš hustý, některé slabší výhony by měly být prořezány. Nejlepší možnost je prořezávat hrušně mírně každý rok, takže nebude nutné nadměrné prořezávání. Je také výhodné, když stromy rostou příliš mnoho na úkor ovoce,provést řez na jaře a poté znovu v létě během vegetace, čímž může být intenzita růstu značně snížena a zvýšena plodnost. V létě má být prořezáváním v souladu s obvyklou praxí odstraněna z asi jedna třetinu až jednu polovina letošního výhonu tvořícího terminál.\n\nMalá pozornost byla věnována ovocnáři hnojení hruška sadů, protože hruška, zpravidla je příliš rychle roste i bez hnojiv. Ve výjimečných případech se může stát, že v důsledku nějaké neobvyklého stavu půdy, stromy nemají uspokojivý růst nebo neprodukují dobré plody. V takových případech může být zapotřebí hnojiva k odstranění poruchy. Nicméně, před použitím buď stájových hnojiv nebo průmyslových hnojiv v hrušňovém sadu by měl být proveden test, který zjistí hodnoty živin v půdě. Doba a způsob použití hnojiv u hrušní jsou stejné jako v případě jabloní.\n\nJe chybou dovolit hrušni nadúrodu, protože plody budou malé a stromy budou pravděpodobně rozvíjet tendenci k střídavé plodnosti. Všechny deformované menší a hmyzem poškozené plody, stejně jako jinak dokonalé plody, které jsou blízko sobě na větvích, by měly být odstraněny. Probírka se obvykle provádí v červnu nebo do začátku července. Pokud je provedena probírka hrušní, zbývající ovoce vyroste mnohem větší, než by bylo jinak, a v době sklizně pěstitelé zjistí, že bude na stromech více ovoce první jakosti, než kdyby nebyla provedena probírka. Kromě toho budou stromy ušetřeny nadměrné zátěže a budou s větší pravděpodobností nést úrodu v příštím roce.\n\nPokud zanedbané hrušně nejsou příliš staré a ještě mají zdravé kmeny, mohou často být uvedeny do stavu ziskových výsadeb. V případě, že sad nebyl orán po dobu několika let je pochybné, zda by bylo vhodné, aby byla provedena kultivace půdy, protože by kořeny stromů pravděpodobně byly vážně zraněny. Obecně lze říci, že v případě ovocného sadu, kde je obtížné získat dostatečnou vlhkost, je třeba sad zorat, ale jinak by měla být použita mulčovací kultura.\n\nVrcholy zanedbaných stromů by neměly být prořezány příliš silně, protože to by mělo za následek silný růst letorostů, které by byly nepříznivé pro produkci ovoce. Nejlepší plán je vyřezat všechno slabé a nemocné dřevo a podpořit růst terminálu mírným letním řezem. Pokud jsou stromy příliš vysoké, větve by měly být seřezány. V případě, že stromy jsou nežádoucích druhů, mohou být přeroubovány na vhodné odrůdy.\n\nDříve se věřilo, že na hrušeň může člověk převést svoji nemoc. V současnosti není oficiálně považovaná za léčivou rostlinu, ale vařené hrušky jsou vhodným pokrmem při srdečních a oběhových chorobách, vysokém tlaku, nemocích močového měchýře a pro posílení žaludku.\n\nDřevo hrušně se vyznačuje tzv. roztroušeně pórovitou stavbou, jeho hustota se pohybuje mezi 600–740 kg/m³, celkově je tvrdé (v rámci ovocných stromů patří hrušňové dřevo k nejtvrdším) a houževnaté, pevné, nebortí se, hodí se k soustružení, dřevořezbám, na výrobu hudebních nástrojů, používalo se k výrobě dřevěných závitů (svěráky, lisy), geometrických pomůcek a v xylografii. Hrušeň je možné použít i k uzení, ale vzhledem ke kvalitě dřeva a široké využitelnosti je jeho pálení neekonomické.\n\nHrušeň se oproti ostatním ovocným stromům dožívá vyššího věku, zhruba až 200 let. Z toho důvodu je oproti ostatním výrazněji zastoupena mezi památnými stromy. Mezi nejznámější patří:\n\nBakteriální spála růžovitých je bakteriální choroba růžovitých způsobená bakterií \"Erwinia amylovora\". Na rostlinách se projevuje vadnutím a odumíráním květů, listovou spálou, spálou plodů, usycháním a odumíráním vegetačních vrcholů (hákovité ohýbání letorostů) a větví. Za optimálních podmínek, může zničit celý sad, nebo okrasnou školku v jediném vegetačním období. Má mnoho hostitelů, napadá 170 druhů rostlin. Vývoj choroby je rychlý a často není způsob jak postiženou dřevinu zachránit. Napadení vždy končí úhynem rostliny.\n\nChoroba způsobuje velké ekonomické ztráty na rostlinách i produkci. Způsobuje velké epidemie s širokými ohnisky výskytu jednou za několik let. Průběh infekce je velmi rychlý a zcela devastující. V Rakousku bylo zničeno 50% ovocných sadů jabloní a hrušní, škody ve Švýcarsku byly až 50 milionů eur.\n\n\n\n \n"}
{"id": "724583", "url": "https://cs.wikipedia.org/wiki?curid=724583", "title": "Diskografie Genesis", "text": "Diskografie Genesis\n\nDiskografie Genesis je seznam oficiálně vydaných alb skupiny Genesis.\n"}
{"id": "724590", "url": "https://cs.wikipedia.org/wiki?curid=724590", "title": "Karel Stanislav", "text": "Karel Stanislav\n\nKarel Stanislav (16. listopadu 1907 Motyčín, dnes Kladno-Švermov – 5. prosince 1963, Praha), vlastním jménem Otmar Gatschä, byl český prozaik a dramatik. Podepisoval se též Otmar Gatschä-Čestínsky. Pseudonym Karel Stanislav, který používal od roku 1949, přijal později za své občanské jméno.\n\nPocházel z rodiny pomocného úředníka. Vystudoval obchodní školu se zaměřením na družstevnictví a národní hospodářství. Praxi a teorii družstevnictví se pak dlouhodobě věnoval. Od roku 1924 pracoval ve Stavebním družstvu státních a jiných veřejných zaměstnanců v Praze - Bubenči a poté od roku 1926 až do roku 1946 v Obecně prospěšném stavebním a bytovém družstvu pro Vyšehrad. V letech 1926–1928 působil také jako redaktor finančně-hospodářského týdeníku \"Burzovní kurýr\" (od roku 1927 \"Hospodářský zpravodaj\").\n\nPublikovat začal velmi časné (zřejmě z existenčních důvodů). Šlo o nenáročné romány, povídky a novely se společenskou a milostnou tematikou a s napínavým, často až nepravděpodobným dějem, přičemž k této části svého díla se později nehlásil. Těsně před německou okupací se začal věnovat také práci pro rozhlas a v jeho tvorbě začaly sílit sociální a společensko-kritické motivy, které po únoru 1948 vedly až k psaní děl na tzv. společenskou objednávku zobrazujících ideologicky schematizované konflikty.\n\nAktivně se zúčastnil květnového povstání v roce 1945. Na revoluční schůzi \"Syndikátu českých spisovatelů a hudebnich skladatelů\" 15.května 1945 byl pro údajnou spolupráci s Němci ze \"Syndikátu\" vyloučen. (Od roku 1948 však svá díla pravidelně vydával a prorežimní tisk jeho dílo oceňoval.) Odjel na dlouhodobou brigádu do pohraničí. Od roku 1946 se pak věnoval pouze literatuře, neboť jeho těžká plicní choroba jej dovedla k trvalé invaliditě. Zaměřil se hlavně na psaní divadelních her řešících dobově aktuální problémy a napsal také několik pohádkových jednoaktových loutkových her pro děti s tradičními (a často aktualizovanými) pohádkovými motivy.\n\n\nKarel Stanislav byl autorem námětů filmů:\n\n"}
{"id": "724599", "url": "https://cs.wikipedia.org/wiki?curid=724599", "title": "Blues for Allah", "text": "Blues for Allah\n\nBlues for Allah je osmé studiové album skupiny Grateful Dead. Album poprvé vyšlo 1. září 1975 u Grateful Dead Records. V roce 2004 album vyšlo jako součást box setu \"Beyond Description (1973–1989)\".\n\n"}
{"id": "724601", "url": "https://cs.wikipedia.org/wiki?curid=724601", "title": "Embryonální kmenová buňka", "text": "Embryonální kmenová buňka\n\nEmbryonální kmenová buňka (ESC – z angl. \"embryonic stem cell\") je pluripotentní kmenová buňka nacházející se ve vnitřní buněčné mase raného embrya ve stadiu tzv. blastocysty. To, že je embryonální kmenová buňka „pluripotentní“, znamená, že se může vyvinout v jakýkoliv buněčný typ přítomný v dospělém těle. Tento proces, probíhající během zárodečného vývoje, se označuje jako buněčná diferenciace a u člověka je zodpovědný za více než 200 různých typů buněk, které společně vytváří orgánové soustavy dospělého těla. ESC jsou buňky vnitřní části blastocysty v raném stádiu vývoje embrya. V průběhu vývoje, dosáhne lidský plod stádia blastocysty 4 až 5 dní po splynutí pohlavních buněk, kdy se v tomto stádiu skládá z 50 – 150 buněk. Během vývoje z embryonálních kmenových buněk vznikají tři základní zárodečné listy: ektoderm, endoderm a mesoderm. ESC se nezačleňují do extraembrionální membrány, nebo placenty.\n\nBěhem embryonálního vývoje se tyto buňky neustále dělí a následně se stávají specializovanými v rámci organismu. Například určité množství ektodermu v oblasti hřbetu plodu se specializuje na \"\"neuroektoderm\"\", který se v budoucnu integruje a vyvine so centrální nervové soustavy (CNS) . Později ve vývoji způsobí neurulace neuroektodermu vytvoření prvotní nervové trubice (prekurzor míchy). Ve stádiu vývinu této nervové trubice přední část podstoupí intenzivní encefalizaci vedoucí k vytvoření \"\"vzoru\"\" základní části mozku. Za základní buňku CNS je v tomto momentu považována nervová kmenová buňka ,která je také ještě pluripotentní. Může generovat veliký rozsah různých typů neuronů, každý s unikátním genovým základem, funkčních charakteristik, morfologie. Proces generování jednotlivých neuronů z původních kmenových buněk je nazýván neurogeneze. Prominentním typem nervové kmenové buňky je radialní glie, která má distiktivní bipolární morfologii s velmi specifickými mechanismy na prodloužení a zešíření stěn nervové trubice. Sdílí některé charakteristiky glie, nejlépe zaznamenatelné začlenění bílkoviny (GFAP), která je gliální, fibrilární a poměrně kyselá na škále pH. Typ buněk radialní glie, je primární nervovou kmenovou buňkou při vývoji CNS obratlovců, a těla buněk se usadí ve ventrikulární zóně, tvořící ventrikulární systém mozkové komory. Nervové kmenové buňky mají určitou buněčnou línii (neurony, astrocyty, oligodendrocyty), omezující ostatní možné změny. Kromě CNS se poté vytvoří také periferní nervová soustava. Po proběhlém diferenciování již pro buňku není možné změnit svou určenou funkci a s ní spojené vlastnosti.\n\nTéměř veškeré studie zabývající se embryonálními kmenovými buňkami myší  (mES), nebo lidskými embryonálními kmenovými buňkami  (hES) byly odvozené z rané vnitřní hmotnosti a složení buňky. Oba typy projevují esenciální charakteristiky kmenových buněk, ale potřebují velmi odlišné prostředí na udržení stavu před diferenciací. mES jsou kultivovány na vrstvě želatiny ve formě extrabuněčného matrixu (na podporu) a vyžadují přítomnost LIF (leukemia inhibitory factor) v séru.  Smíchané organické chemické látky obsahující inhibitory na GSK3B a MAPK/ERK linii, nazývané 2i, se prokázaly udržovat pluripotentní potenciál v kultuře kmenových buněk.  hES jsou kultivovány na živné vrstvě MEFs (\"embryonálních fibroblastů myší\") a vyžadují přítomnost rostoucího faktoru základního fibroblastu  (bFGF or FGF-2). Bez optimálních podmínek, nebo manipulace na úrovni genů, mají ESC tendenci započít rapidní diferenciaci.\n\nDefinování lidských embryonálních kmenových buněk je také určeno povrchovými, proteiny na buňce a také expresí několika faktorů transkripce.  Transkripční faktory Oct-4, Nanog, Sox2 formují základní regulační síť, zabezpečující potlačení projevu některých genů. Těch genů, které by vedly k diferenciaci a udržování aktivního pluropotentního potenciálu. Povrchové antigeny buňky na rozeznání hES jsou nejčastěji glykolipidová stádia konkrétních embryonálních antigenů 3 a 4 a KS (keratosulfate) antigeny Tra-1-60 a Tra-1-81. Využívání hES k produkci specializovaných buněk jako jsou nervové buňky a nebo také srdeční tkáně v laboratoři. Umožňuje práci s těmito typy buněk, bez nutnosti odebrání tkání pacientům. Následně mohou být tyto specializované dospělé  buňky analyzovány k pochopení vzniku nemocí, nebo na nich mohou být zkoušené účinky nových typů léků. Konkrétní molekulární definice kmenových buněk je stále předmětem výzkumu. V současnosti nejsou žádné státem podporované léčby využívající  ESC. První pokus na lidech byl schválen v roce 2009 americkou \"Food and Drug Administration\".\n\nNicméně zkušební proces nebyl zahájen do 13 října roku 2010. Zkouška probíhala  v Atlantě  pro výzkum poškozené páteřní míchy. Firma řídící pozorování v listopadu 2011 (\"Geron Corporation\") vyhlásila, že nebude nadále pokračovat ve výzkumu programu zabývajícího se kmenovými buňkami.  ESC svou podstatou pluripotentní buňky vyžadují konkrétní signály na započetí správné diferenciace. Při přímé inserci do jiného těla, se ESC neřízeně rozdělí do mnoha různých typů buněk, což může způsobit teratom. Docílení diferenciace ESC za současného vyhnutí odmítnutí organismem příjemce, je stále jednou z komplikací, které výzkumníci čelí. Mnoho států má na výzkum ESC a obzvláště hES  (specificky na produkci nových hES) nastavené limity a restrikce, vzhledem k přihlédnutí na etické faktory. Nicméně, vlastnosti jakými je pluripotentní potenciál a neustálá expanze a nárůst stále podtrhávají a udržují ESC jako možný zdroj pro medicínu regenerace a léčbu porušených tkání po úrazu, nebo nemoci.  \n\nEmbrionální kmenové buňky se mohou diferencovat do jakéhokoliv typu buňky v plodu organismu. Vyvinutí z savčí blastocysty v raném embryonálním stádiu jim také umožňuje vlastnost propagace. Embryonální kmenové buňky mají vlastní, normální karyotyp, udržující vysokou míru aktivity telomerázy a vykazující jedinečný dlouho trvající proliferační potenciál.\n\nESC vnitřní masy jsou pluripotentní, jsou schopné diferenciace i v primitivní formu ektodermu, která se dále jednotlivě specializuje během gastrulace. Do všech typů tkání a vrstev odvozených z původních tří zárodečných listů ektodermu, endodermu, mesodermu. To se týká každého z více, jak 200 typů buněčných specializací v dospělém těle organismu. Tento pluripotentní potenciál rozděluje ESC buňky od dospělých kmenových buněk přítomných v dospělých organismech. Zatímco ESC mohou generovat všechny typy buněk, které se v organismu původně nacházely. Dospělé kmenové buňky jsou multipotentní a mohou produkovat jen limitovaný počet typů buněk. Za předpokladu možného odebrání a zároveň uchování pluripotentního potenciálu ESC \"in vitro,\" by výsledkem mohlo být umělé laboratorní ovlivňování vývoje jednotlivých typů specializace buněk a tkání. Takové zjištění by vedlo k radikálním novým způsobům léčby širokého spektra poškození a disfunkcí způsobených stářím, nemocí, traumatem. V roce 2012 byla Nobelo cena za medicínu rozdělena mezi John B. Gurdonem a Shinya Yamanaka za objev možnosti inserce, přeprogramování dospělých stálých buněk na typ pluripotentní.\nPod udržovanými podmínkami jsou ESC schopné vlastní propagace bez omezení v stavu, kdy ještě nejsou specializované. Udržují si svou kapacitu stále, za dodání určitých konkrétních podmínek, nastartovat rozřazování diferenciace. Podle všeho za pomocí vytváření prekurzorových buněk, téměř všech fenotypů dospělých buněk. ESC by se mohli zjednodušeně považovat za takového společného předchůdce téměř všech buněčných typů v dospělém organismu. Tyto vlastnosti ESCs dovolují jejich implementaci jako užitečného nástroje na výzkum medicíny regenerace, protože se mohou neomezeně dělit, produkovat neomezený počet generací k navazujícímu výzkumu klinického využití.\n\nPotenciální neomezená obnova, schopnost oprav a plasticita vede k navrhnutí ESC terapií pro medicínu regenerace a výměny tkání, například po popáleninách, zraněních či jiné chorobě. Mezi nemoci, které by mohly být léčeny za využití ESC, patří mnoho typů rakovin, poruch, rané cukrovky, genetických chorob a nemocí spojených s krví a imunitním systéme, ale také vývoje zubní, kostní a svalové tkáně. Díky pluripotentní vlastnosti se předpokládá i léčba Parkinsonovy nemoci, slepoty, poranění míchy. Kolem využívání ESC v terapiích s kmenovými buňkami se točí určitá kontroverze, dále je problém technického charakteru dárce-vs-příjemce, s tím spojené nemoci u alogenní transplantace kmenových buněk. Nicméně tyto problémy spojené s histokompatibilitou mohou být vyřešeny za užití odpovídajícího dárce dospělých kmenových buněk, který nebude imunitním systémem příjemce odmítnut. S je pravděpodobné využití také terapeutického klonování (therapeutic cloning). S možností přeprogramování somatických buněk definovanými faktory poskytuje spolu s ESC naději na možné překonání problémů spojených s nedostatkem darované tkáně. To tím způsobem, že se buňky nadefinují ke kompatibilitě s imunitními reakcemi příjemce. Další potenciální využití ESC leží v investigaci procesů raného vývoje člověka a také studování genetických onemocnění (například Downův syndrom) \"in vitro\" a také v toxikologických testech.\n\nV osmdesátých letech 20. století byly vyvinuty metody získávání embryonálních kmenových buněk z myších zárodků, tyto buňky jsou následně využívány ve výzkumu. První úspěšná izolace a kultivace lidských embryonálních kmenových buněk byla provedena v roce 1998. V budoucnu by embryonální kmenové buňky mohly být použity v lékařství k opravě poškozených tkání – kmenové buňky by se diferencovaly na požadovaný buněčný typ a obnovily by funkčnost dané tkáně, např. míšní nervové tkáně či srdeční svaloviny. V současné době však stále nejsou vyřešeny problémy s možným nekontrolovaným růstem podaných kmenových buněk (tzv. teratom), navíc se experimenty s lidskými zárodky potýkají s řadou etických problémů. Řešením by mohly být indukované pluripotentní kmenové buňky.\n\n"}
{"id": "724612", "url": "https://cs.wikipedia.org/wiki?curid=724612", "title": "Gennadij Zjuganov", "text": "Gennadij Zjuganov\n\nGennadij Andrejevič Zjuganov (; * 26. června 1944, Mymrino) je ruský politik, od roku 1993 předseda Ústředníhovýboru Komunistické strany Ruské federace, předseda Sdružení komunistických stran - Komunistické strany Sovětského svazu a poslanec Státní dumy (1993).\n\nNarodil se 26. června 1944 v učitelské rodině ve vesnici Mymrino (okolo 100 km od Orlu). Dle přiznání Zjuganova se narodil nedonošený – jako sedmiměsíční.\n\nOtec Andrej Michajlovič Zjuganov (1910–1990), který byl velitelem dělostřelecké jednotky. Dle slov Gennadija Zjuganova přišel o nohu pod Sevastopolem. Po válce učil na Mymrinské střední škole většinu předmětů, včetně základů zemědělství, cizí jazyky, ruštinu a literaturu. Matka – Marfa Petrovna, (1915—2004), učila na prvním stupni Mymrinské školy.\n\nPoté co dokončil s vyznamenáním Mymrinskou střední školu Chotyněckého okresu Orlovské oblasti v roce 1961, rok v ní pracoval jako učitel. V roce 1962 byl přijat na matematicko-fysikální fakultu Orlovského pedagogického institutu, jehož studium ukončil s vyznamenáním v roce 1969.\n\nV letech 1963–1966 sloužil v četě radiačního a chemického průzkumu v Německu (v současné době plukovník chemických vojsk v záloze).\n\nDle oficiální verze vyučoval mezi léty 1969 až 1970 na Orlovském pedagogickém institutu. Zároveň se zabýval prací v odborech, komsomolu a straně.\n\nV roce 1966 vstoupil do KSSS. Od r. 1967 byl v orgánech Kosmopolu a pracoval ve volených orgánech okresní, městské a oblastní úrovně.\n\nOd r. 1972 do r. 1974 pracoval jako první tajemník Orlovského výboru Kosmopolu. V letech 1974–1983 byl tajemníkem okresního výboru, druhým tajemníkem Orlovského výboru Komunistické strany Sovětského svazu. Mezi léty 1973 až 1977 byl členem Orlovské městské rady, Od r. 1980 do r. 1983 byl zástupcem Orlovské obrastní rady lidových zástupců.\n\nV letech 1978–1980 studoval na hlavním oboru Akademie sociálních věd při ÚV KSSS, absolvoval postgraduální studium jako externí student. V roce 1980 obhájil disertační práci pro dosáhnutí titulu a hodnosti kandidáta filosofických věd na téma „Hlavní směry rozvoje socialistického městského života na příkladu velkých měst v zemi“ (specialita – 09.00.02 „Teorie vědeckého komunismu“).\n\nMezi léty 1989—1990 byl zástupcem vedoucího ideologického oddělení ÚV KSSS. Byl delegátem XXIII. sjezdu (červen 1990) jako představitel RSFSR – Ustavujícího sjezdu Komunistické strany RSFSR (červen – září 1990).\n\nV sovětských dobách působil jako stranický funkcionář. V letech 1983-1991 pracoval v ústředním výboru KSSS jako instruktor, vedoucí sektoru severního Kavkazu, první náměstek vedoucího ideologického oddělení, vedoucí oddělení organizačně-stranické práce. Zjuganov kandidoval v ruských prezidentských volbách v letech 1996, 2000, 2008 a 2012. Ve volbách roku 1996 se umístil na druhém místě za úřadujícím prezidentem Borisem Jelcinem, když v prvním kolem získal 32,5 % a v kole druhém 40,7 %. V následujících volbách z roku 2000 skončil opět druhý s 29,5%, vítězný kandidát Vladimir Putin vyhrál již v prvním kole. V roce 2004 proti Putinovi nekandidoval, stranickou nominaci přenechal Nikolaji Charitonovi. V roce 2008 již Putin kandidovat nemohl, Zjuganov se proto rozhodl vyzvat vládního kandidáta Dmitrije Medvěděva. Přestože skončil druhý, připsal si jen necelých 18 % všech hlasů a Medvěděv vyhrál již v prvním kole. Zatím poslední Zjuganovova účast v prezidentských volbách byla ta z března 2012, kdy se ziskem 17,14 % (druhé místo) podruhé neuspěl v souboji s Vladimirem Putinem.\n\nK 70. narozeninám (2014) obdržel G. A. Zjuganov od prezidenta Putina \"Řád Alexandra Něvského\". Patriarcha Ruské pravoslavné církve Kirill mu při této příležitosti udělil \"Řád slávy a cti\" a v oslavném poselství uvedl, že Zjuganov si ocenění zaslouží jako „jeden z nejznámějších ruských politiků, který projevuje zájem o prospěch národa a ochranu tradičních morálních hodnot\".\n\n\n"}
{"id": "724615", "url": "https://cs.wikipedia.org/wiki?curid=724615", "title": "Quai Saint-Bernard", "text": "Quai Saint-Bernard\n\nQuai Saint-Bernard (\"nábřeží svatého Bernarda\") je nábřeží v Paříži. Nachází se v 5. obvodu. Je pojmenováno podle bývalého kláštera sv. Bernarda, který se nacházel nedaleko.\n\nNábřeží leží na levém břehu řeky Seiny mezi mosty Austerlitz a Sully. Začíná na náměstí \"Place Valhubert\", kde navazuje na \"Quai d'Austerlitz\", a končí na křižovatce s ulicí \"Rue des Fossés-Saint-Bernard\", odkud pokračuje \"Quai de Montebello\". Součástí nábřeží je přístav Port Saint-Bernard.\n\nUž kolem roku 1380 je zmiňován přístav Saint-Bernard. Od 16. do 18. století byly zdejší břehy Seiny oblíbeným místem ke koupání. Navštěvoval je i král Jindřich IV. se svým synem, budoucím Ludvíkem XIII. V 18. století se zdejší říční přístav specializoval na dovoz vína, které bylo uloženo ve skladech, kde se nyní nachází kampus Jussieu. Tyto sklady založené v roce 1644 a rozšířené roku 1811 mohly pojmout až 200 000 hektolitrů vína.\n\nNa konci 70. let 20. století, když byl opuštěn projekt na pobřežní komunikaci, byla část bývalého přístavu přeměněna na park Jardin Tino-Rossi a sochařské muzeum pod širým nebem.\n\n\n"}
{"id": "724620", "url": "https://cs.wikipedia.org/wiki?curid=724620", "title": "Velenka (rozhledna)", "text": "Velenka (rozhledna)\n\nVelenka byla plánovaná rozhledna u obce Velenov v okrese Blansko.\n\nZahájení stavby této rozhledny bylo původně plánováno na rok 2011, ale část obyvatel Velenova výstavbu odmítala s námitkou, že vysoká investice by pro takto malou obec mohla být neúnosná. Lidé nesouhlasící s výstavbou požadovali po obci uspořádání referenda, ve kterém by se rozhodnutí nechalo na místních lidech. Zastupitelstvo obce vyhlásilo obecní referendum na 23. a 24. května 2014, v termínu konání voleb do Evropského parlamentu. Z celkových 169 voličů se k referendu dostavilo 148 a pro postavení rozhledny se vyslovilo 59,46 %.\n\nStavba měla být zahájena v červnu 2017 a rozhledna otevřena v roce 2018; kvůli chybějícím financím jsou však práce dosud pozastaveny.\n\n65 m vysoká rozhledna s vyhlídkovou plošinou v 60 m aspirovala na nejvyšší rozhlednu na Moravě. Její základna měla být tvořena kruhovou dvoupatrovou budovou, kde se měla nacházet restaurace a víceúčelové místnosti. Ze střechy se mělo dále vystupovat na samotnou rozhlednu, na jejíž nejvyšší vyhlídkovou plošinu mělo vést točité schodiště. Projekt stavby zpracovala architektka Monika Sirná. Náklady na její stavbu byly vypočítány na 20 milionů korun.\n\nRozhledna měla poskytnout výhled na masiv Králického Sněžníku, Praděd, Radhošť, Bílé a Malé Karpaty, Děvín, Orlické hory, ale i na více než 200 km vzdálené Alpy.\n\n"}
{"id": "724623", "url": "https://cs.wikipedia.org/wiki?curid=724623", "title": "Klip klap", "text": "Klip klap\n\nKlip klap (někdy psáno též Klip-klap) byl zábavný pořad Československé televize, který byl vysílán v letech 1987–1989 a obsahoval převážně původní české písničky a humor Karla Šípa a Jaroslava Uhlíře. Nosnou ideou byly videoklipy (odtud název) v mírně parodickém duchu, spojené svéráznými dialogy a rozhovory s hosty, ve kterých se často objevily narážky na vládnoucí režim.\n\n\nRepríz se pořad dočkal v letech 2006, 2008, 2011, 2014 a 2017.\n\n"}
{"id": "724629", "url": "https://cs.wikipedia.org/wiki?curid=724629", "title": "Jardin Tino-Rossi", "text": "Jardin Tino-Rossi\n\nJardin Tino-Rossi (česky \"Zahrada Tina Rossiho\") je veřejný park v Paříži. Nachází se na levém břehu Seiny na nábřeží \"Quai Saint-Bernard\" v 5. obvodu. Park o rozloze 3,1612 ha byl založen v roce 1980 na části bývalého přístavu Port Saint-Bernard. Tino Rossi (1907–1983), po kterém je park pojmenován, byl francouzský herec a zpěvák. Součástí parku je Musée de la sculpture en plein air.\n\n"}
{"id": "724631", "url": "https://cs.wikipedia.org/wiki?curid=724631", "title": "Šaráda", "text": "Šaráda\n\nŠaráda byl zábavný televizní pořad s hlavními protagonisty Karlem Šípem a Jaroslavem Uhlířem, který vysílala Československá televize a později Česká televize v letech 1990–1996.\n\nPodtitul pořadu zněl \"závislý zábavný občasník\" a tím přímo narážel na tehdejší módu, kdy se zejména v záhlaví tištěných novin objevovaly podtituly \"nezávislý deník\" apod. Celý pořad odrážel společenské dění, a to jak přímo (například fiktivní privatizací Kavčích hor či zesměšňováním pořadů začínající TV Nova), tak nepřímo (například v parodicky angažovaných scénkách s majorem Zemanem či Nejmladším z rodu Hamrů).\n\nZávěrečnou písní pořadu byla vždy píseň \"Kupte si smích\", ve které se textař Karel Šíp opět strefoval do typického průvodního jevu 90. let: \"„Kupte si smích, za rok bude dražší.“\"\n\nPořad přímo navazoval na dřívější pořady téže dvojice Hitšaráda, Galasuperšou a Klip klap. Šlo o jeden z posledních estrádních pořadů České televize, který propojoval inteligentní konverzační humor s písněmi. Podle Uhlíře pořad skončil automaticky tím, jak se každý z dvojice začal profilovat jinak, Šíp jako moderátor vlastních talk show a Uhlíř jako muzikant. \n\n\n"}
{"id": "724633", "url": "https://cs.wikipedia.org/wiki?curid=724633", "title": "Sady Pětatřicátníků", "text": "Sady Pětatřicátníků\n\nSady Pětatřicátníků je městská ulice v Plzni, jejíž jméno vzniklo podle kasáren 35. pěšího pluku. Ulice měří 600 metrů, od divadla J. K. Tyla, kde pokračuje jako Klatovská třída k mostu generála Pattona, odkud pokračuje jako ulice Karlovarská. Na sever ulice vede na Lochotín jako Karlovarská třída, dále na Třemošnou. Na jih ulice vede na Bory jako Klatovská třída. Na ulici se také nachází centrální tramvajová stanice se jménem „Sady Pětatřicátníků“, zastavují zde všechny tři linky plzeňské tramvajové dopravy. Na ulici také stojí budova právnické fakulty.\n\n"}
{"id": "724637", "url": "https://cs.wikipedia.org/wiki?curid=724637", "title": "Galasuperšou", "text": "Galasuperšou\n\nGalasuperšou byl zábavný estrádní pořad Československé televize, který byl vysílán v letech 1984 - 1987 a který byl postaven jak na konverzačním humoru dvojice Karel Šíp & Jaroslav Uhlíř, tak na situačním humoru a navozování absurdních situací ve stylu experimentálního divadla 60. let (které tím však bylo spíš parodováno než oslavováno) - například řízení orchestru dopravním strážníkem, tenisový turnaj housle versus klavír apod. Ve svérázných dialozích se často objevily narážky na vládnoucí režim.\n\nCelkem vzniklo 7 dílů pořadu, vysílanách v půlročním odstupu:\n\nPo roce 1990 byl pořad reprízován v létě 2000 v rámci cyklu \"Návraty mistrů zábavy\", díly 3-7 zopakovala ČT1 v roce 2014. Některé scénky se dočkaly uvedení v komponovaném pásmu Den Československé televize, vysílaném společně na ČT2 a STV2 v květnu 2003 u příležitosti půlstoletí od vzniku tehdejší \"Československé televise\".\n\n"}
{"id": "724639", "url": "https://cs.wikipedia.org/wiki?curid=724639", "title": "Polykondenzace", "text": "Polykondenzace\n\nPolykondenzace je společně s polyadicí jeden z typů stupňovité polymerace – reakce syntetických makromolekulárních látek. Jde o postupnou kondenzaci monomerů a oligomerů. Vznikají při ní polykondenzáty.\n\nPolykondenzace se používá při výrobě polyesterů a polyamidů.\nBěhem polyreakce vzniká vedle polymeru rovněž nízkomolekulární produkt – např. voda.\nJako polykondenzaci můžeme klasifikovat i syntézu bílkovin z aminokyselin.\n"}
{"id": "724641", "url": "https://cs.wikipedia.org/wiki?curid=724641", "title": "Visual kei", "text": "Visual kei\n\nVisual kei (ヴィジュアル系 [\"vižuaru kei\"], nebo též visual style či visual system, zkráceně pak VK) je hnutí mezi japonskými hudebníky, které je charakteristické především pro excentrický vzhled hudebníků i jejich příznivců.\n\nJinými slovy: spousta líčidel a make-upu, extravagantní účesy, vyzývavé kostýmy a občas, ne vždy, i prvky transvestismu, pro který se zde používá speciálního názvu androgynous aesthetics, jež lze překládat jako \"\"estetika oboupohlavnosti\"\".\n\nTento prvek VK je naprosto typický např. pro Manu, člena skupiny Malice Mizer, kde jej bylo zcela běžně možné vidět v šatech lolitky. Dále pak třeba Kaya, člen dua Schwarz Stein. Nebo Hizaki ze skupiny Versailles -Philharmonic Quintet-. A spousta dalších samozřejmě.\n\nNěkteří nepovažují visual kei za hudební žánr nebo jej pouze řadí jako sub-žánr J-rocku, ale uznávají osobitý zvuk VK, přičemž jej přirovnávají ke glam rocku, punku a metalu. Další naopak uznávají unikátnost VK kvůli specifickému stylu oblékání, líčení, účesům a dalším nejrůznějším doplňkům a prohlašují, že subkultura má stejnou váhu jako zvuk samotný a tudíž je VK hodno označení hudební žánr.\n\nVisual kei se objevil zhruba v polovině 80. let 20. století a za jeho průkopníky jsou označovány skupiny jako X Japan, D'erlanger, Buck-Tick či Color. Název Visual kei pak vychází ze sloganu Psychedelic violence crime of visual shock, jež měla na svém albu Blue Blood skupina X Japan.\n\nV roce 1986 pak \"Dynamite Tommy\", zpěvák skupiny Color, založil nezávislé hudební vydavatelství s názvem Free-Will, které se tak stalo hlavním rozšiřovatelem visual kei hudby do ostatních zemí mimo Japonsko.\n\nV roce 1992 se X Japan pokusili proniknout i na evropský a americký hudební trh, ale skutečnou popularitu, začali ve světě visual kei skupiny slavit až za dalších 8 let. V polovině 90. let se začal visual kei v Japonsku obrovsky rozmáhat a prodejnost alb skupin hrajících tento žánr dosahovala rekordních počtů. Nejproslulejší skupiny z toho období, které stojí za zmínku, jsou X Japan, Glay a Luna Sea. Mezi další, které slavily ohlas, ačkoli z komerčního hlediska už na tom tak dobře nebyly, jsou např. Kuroyume, Malice Mizer či Penicillin. S nástupem roku 1999 popularita visual kei začala opadat. X Japan se rozpadli a v roce 2000 se rozhodla svou činnost ukončit i Luna Sea.\n\nV roce 2007 VK žánr znovu obživl, když Luna Sea odehrála jednorázový koncert a opět fungující X Japan vydali nový singl a vyrazili na světové turné. Díky těmto událost začali visual kei skupiny opět slavit úspěch mezi posluchači a některá media začala nově vzniklé skupiny označovat jako \"neo-visual kei\" ačkoli se ony samy stále označovali jako staré dobré VK.\n\nMezi úspěšné a relativně nově vzniklé visual kei skupiny patří např. Versailles -Philharmonic Quintet-, Nightmare nebo The Gazette.\n\nVisual kei byl populární jak mezi nezávislými undergroundovými projekty, tak i mezi slavnými hudebníky hlavního proudu. Ze západních stylů ho pak ovlivnily žánry jako jsou glam rock, gothic rock a kyberpunk. Nicméně každá visual kei skupina tvoří svůj vlastní unikátní styl a inspiruje se zcela jinde, proto může mít jedna blíže punku či heavy metalu, zatímco jiná bude hrát hudbu podobnou elektronice nebo i popu.\n\nMezi japonské časopisy zaměřené na visual kei tematiku patří např. Arena 37 °C, Cure, Fool's Mate nebo Shoxx.\n\n"}
{"id": "724651", "url": "https://cs.wikipedia.org/wiki?curid=724651", "title": "Podpětovité", "text": "Podpětovité\n\nPodpětovité (\"Gesneriaceae\") je velká čeleď vyšších dvouděložných rostlin z řádu hluchavkotvaré (\"Lamiales\"). Zahrnuje asi 3000 druhů ve 130 rodech. Převážná většina podpětovitých roste v tropech. Jsou to zejména byliny, řidčeji dřeviny se vstřícnými jednoduchými listy a pětičetnými květy. Některé druhy nápadně kvetou a jsou pěstovány jako pokojové rostliny.\n\nPodpětovité jsou byliny a polokeře, zřídka i liány, keře a malé stromy. Asi čtvrtina druhů jsou epifyty. Velikost rostlin sahá od 2,5 cm (\"Sinningia pusilla\") po 8 metrů (\"Solenophora calycosa\").\n\nStonek je často zprvu přímý a později poléhavý. U některých druhů je stonek velmi zkrácený a listy tvoří zdánlivě přízemní růžici. Na uzlinách lodyhy se u druhů rostoucích ve vlhkých podmínkách často tvoří adventivní kořeny. Často jsou rostliny měkce chlupaté. Odění je z jednoduchých a někdy i žlaznatých chlupů, obsahujících často živé buňky i po dosažení zralosti. Listy jsou vstřícné, výjimečně střídavé nebo přeslenité, se zpeřenou žilnatinou. Občas jsou protistojné listy velmi nestejné nebo jeden chybí. Listy jsou jednoduché, celokrajné nebo zubaté, vzácně i hluboce členěné.\n\nKvětenství jsou vrcholová nebo úžlabní, nejčastěji vrcholíky, hrozny nebo jsou květy jednotlivé. Někdy jsou přítomny listeny a ve složených květenstvích i listence. Květy jsou oboupohlavné, souměrné nebo řidčeji téměř pravidelné, nenápadné až velké a nápadné, pětičetné. Častá je protandrie. Květy mohou dosáhnout délky až 8 cm (např. \"Columnea crassifolia\"). Kališní lístky jsou volné nebo srostlé v krátkou či dlouhou trubku. Kalich je často vytrvalý a za plodu široce rozestálý. Korunní lístky jsou částečně nebo zcela srostlé. Koruna je nejčastěji trubkovitá a dvoupyským ústím, dále zvonkovitá, řepicovitá, kolovitá, nálevkovitá, válcovitá, s krátkou nebo dlouhou korunní trubkou. Koruna je často jednostranně vypouklá nebo na bázi s ostruhou, z kalichu přímo nebo šikmo vystupující.\n\nTyčinky jsou 4 (výjimečně 5), někdy je místo 5. tyčinky přítomno staminodium. Tyčinky jsou přirostlé ke koruně, často jsou dvoumocné (2 tyčinky jsou delší než zbývající). V květech je většinou přítomen kruhovitý, laločnatý až dělený nektáriový disk. Semeník je svrchní, polospodní nebo spodní, srostlý ze 2 plodolistů, nejčastěji jednopouzdrý (někdy se druhotně spojí placenty a vytvoří 2 komůrky), s 1 tenkou čnělkou s hlavatou nebo dvoulaločnou bliznou. Placentace je parietální. Vajíček je mnoho. Plodem je vysýchavá nebo i dužnatá lokulicidní, řidčeji septicidní tobolka s mnoha semeny nebo řidčeji bobule. Semena jsou velmi drobná, obvykle jen 0.2 až 0.4 mm velká, s celulárním endospermem nebo bez endospermu.\n\nNěkteré druhy jsou krátkověké a po vysemenění odumírají. Vytrvalé druhy mohou mít sukulentní stonek, případně je stonek na bázi dřevnatý a po pominutí sucha opět obráží. Také mohou mít podzemní jednoleté či vytvalé hlízy nebo oddenky.\n\nU podpětovitých často dozrávají prašníky dříve než blizna. U druhů s krátkověkými květy však může být zralý pyl i receptivní blizna zároveň a může docházet k samoopylení, pokud květy již nebyly opyleny.\n\nPodpětovité jsou opylovány nejčastěji včelami, motýly, můrami, mouchami, netopýry a ptáky. Mnohé druhy lákají opylovače jasně zbarvenými kalichy a dokonce i pestře zbarvenými listy (např. \"Columnea cosanguinea\").\nNeotropické druhy s trubkovitými žlutými, oranžovými nebo červenými květy jsou většinou opylovány kolibříky. Mnoho jiných druhů je opylováno zářivě kovově zbarvenými tzv. 'orchidejovými' včelami z tribu \"Euglossini\", jejichž samci sbírají pomocí kartáčků na předních nohou vonné silice z povrchu květů a uskladňují je ve specializovaných orgánech na zadních nohou.\n\nDrobná semena jsou šířena ponejvíce větrem. V Karibiku jsou přenášena mezi ostrovy tropickými bouřemi. Tobolky mnohých druhů (např. \"Kohleria\") pukají na vrcholu 2 otvory překrytými tuhými chlupy a semena jsou tak z nich vytřepávána postupně. Některé druhy (\"Gesneria\" aj.) naopak semena vystavují dešti a ta jsou následně rozstřikována po okolí. Semena druhů s dužnatými plody jsou obvykle šířena ptáky.\n\nČeleď zahrnuje asi 2700 až 3700 druhů ve 126 až 147 rodech. Největší rody jsou cyrtandra (\"Cyrtandra\"), kolumnea (\"Columnea\"), beslerie (\"Besleria\"), eschynantus (\"Aeschynanthus\"), chirita (\"Chirita\"), \"Henckelia\", tořivka (\"Streptocarpus\") a drymonie (\"Drymonia\"), počty druhů stejně jako vymezení rodů jsou však velmi neustálené.\n\nPodpětovité jsou rozšířeny v tropech celého světa, málo v Austrálii. Chybí v saharské a severní Africe a v Arábii. V některých oblastech přesahuje i do subtropů a do mírného pásu (Evropa, východní Asie, jižní Afrika). Asi polovina druhů pochází z tropické Ameriky. Nejvíce druhů roste ve vlhkých tropech od nížinného deštného lesa po horské biotopy.\n\nV jižní Evropě rostou celkem 3 rody a 6 druhů podpětovitých. Pět druhů (\"Haberlea ferdinandi-coburgii\", \"Haberlea rhodopensis\", \"Jankaea heldreichii\", \"Ramonda serbica\" a \"Ramonda nathaliae\") jsou endemity východního Středomoří (Řecko, Bulharsko, Srbsko, Makedonie, Albánie), \"Ramonda myconi\" je endemit Pyrenejí.\n\nPodpětovité jsou dobře vyhraněná čeleď, jejíž ohraničení je ustálené. V minulosti byla nejčastěji řazena do řádu krtičníkotvaré (\"Scrophulariales\"), případně hluchavkotvaré (\"Lamiales\"). Podle dnešních poznatků je nejblíže příbuznou skupinou čeleď pantoflíčkovité (\"Calceolariaceae\").\n\nV současné taxonomii je čeleď členěna na tři podčeledi a několik tribů:\n\nMezi nejčastější obsahové látky náleží fenolické glykosidy, orobanchin, estery kyseliny caffeové a anthokyany (gesnerin v květech, columnin v listech). Není znám obsah iridoidů, saponinů ani kyanogenních sloušenin.\n\nJako pokojové rostliny jsou pěstovány zejména různé druhy a kultivary rodů \"Saintpaulia\", \"Achimenes\", \"Columnea\", \"Episcia\", \"Streptocarpus\", \"Sinningia\" aj. Některé druhy těchto rostlin mohou způsobit dermatitidu.\n\nVelké množství rodů, druhů i kultivarů lze najít ve sklenících botanických zahrad.\n\nRůzné druhy podpětovitých jsou používány jihoamerickými indiány k léčení některých neduhů. Listy \"Didymocarpus pedicellata\" jsou v indické medicíně používány při ledvinových a žlučníkových kamenech.\n\n\"Acanthonema\",\n\"Achimenes\",\n\"Aeschynanthus\",\n\"Agalmyla\",\n\"Allocheilos\",\n\"Alloplectus\",\n\"Allostigma\",\n\"Ancylostemon\",\n\"Anetanthus\",\n\"Anna\",\n\"Anodiscus\",\n\"Asteranthera\",\n\"Beccarinda\",\n\"Bellonia\",\n\"Besleria\",\n\"Boea\",\n\"Boeica\",\n\"Bournea\",\n\"Briggsia\",\n\"Briggsiopsis\",\n\"Capanea\",\n\"Cathayanthe\",\n\"Championia\",\n\"Chirita\",\n\"Chiritopsis\",\n\"Chrysothemis\",\n\"Codonanthe\",\n\"Codonanthopsis\",\n\"Codonoboea\",\n\"Colpogyne\",\n\"Columnea\",\n\"Conandron\",\n\"Coptocheile\",\n\"Corallodiscus\",\n\"Coronanthera\",\n\"Corytoplectus\",\n\"Cremosperma\",\n\"Cubitanthus\",\n\"Cyrtandra\",\n\"Dayaoshania\",\n\"Depanthus\",\n\"Diastema\",\n\"Didissandra\",\n\"Didymocarpus\",\n\"Didymostigma\",\n\"Dolicholoma\",\n\"Drymonia\",\n\"Episcia\",\n\"Epithema\",\n\"Eucodonia\",\n\"Fieldia\",\n\"Gasteranthus\",\n\"Gesneria\",\n\"Gloxinia\",\n\"Goyazia\",\n\"Gyrocheilos\",\n\"Gyrogyne\",\n\"Haberlea\",\n\"Hemiboea\",\n\"Hemiboeopsis\",\n\"Heppiella\",\n\"Hexatheca\",\n\"Hygea\",\n\"Isometrum\",\n\"Jancaea\",\n\"Koellikeria\",\n\"Kohleria\",\n\"Lagarosolen\",\n\"Lembocarpus\",\n\"Lenbrassia\",\n\"Leptoboea\",\n\"Lietzia\",\n\"Linnaeopsis\",\n\"Loxocarpus\",\n\"Loxonia\",\n\"Loxostigma\",\n\"Lysionotus\",\n\"Metabriggsia\",\n\"Metapetrocosmea\",\n\"Micraeschynanthus\",\n\"Mitraria\",\n\"Monophyllaea\",\n\"Monopyle\",\n\"Moussonia\",\n\"Napeanthus\",\n\"Nautilocalyx\",\n\"Negria\",\n\"Nematanthus\",\n\"Neomortonia\",\n\"Niphaea\",\n\"Nodonema\",\n\"Oerstedina\",\n\"Opithandra\",\n\"Orchadocarpa\",\n\"Oreocharis\",\n\"Ornithoboea\",\n\"Oxychlamys\",\n\"Paliavana\",\n\"Paraboea\",\n\"Paradrymonia\",\n\"Parakohleria\",\n\"Pearcea\",\n\"Peltanthera\",\n\"Petrocodon\",\n\"Petrocosmea\",\n\"Pheidonocarpa\",\n\"Phinaea\",\n\"Phylloboea\",\n\"Platyadenia\",\n\"Platystemma\",\n\"Primulina\",\n\"Pseudochirita\",\n\"Ramonda\",\n\"Reldia\",\n\"Resia\",\n\"Rhabdothamnopsis\",\n\"Rhabdothamnus\",\n\"Rhoogeton\",\n\"Rhynchoglossum\",\n\"Rhynchotechum\",\n\"Rhytidophyllum\",\n\"Rufodorsia\",\n\"Saintpaulia\",\n\"Sanango\",\n\"Sarmienta\",\n\"Schizoboea\",\n\"Sepikea\",\n\"Sinningia\",\n\"Smithiantha\",\n\"Solenophora\",\n\"Stauranthera\",\n\"Streptocarpus\",\n\"Tengia\",\n\"Tetraphyllum\",\n\"Thamnocharis\",\n\"Titanotrichum\",\n\"Trachystigma\",\n\"Tremacron\",\n\"Trisepalum\",\n\"Tylopsacas\",\n\"Vanhouttea\",\n\"Whytockia\"\n\n"}
{"id": "724652", "url": "https://cs.wikipedia.org/wiki?curid=724652", "title": "Řád Vittorio Veneto", "text": "Řád Vittorio Veneto\n\nŘád Vittorio Veneto (\": Ordine di Vittorio Veneto\") byl italský řád, udělovaný veteránům první světové války, kteří v ní bojovali nejméně šest měsíců. Byl založen roku 1968.\n\nŘád byl udělován v jedné třídě – rytíř. Byla s ním spojena malá penze 60 000 lir, vyplácená rytířům s malým příjmem. Hlavou řádu byl italský prezident, který jej uděloval na doporučení italského ministerstva obrany. Poslední rytíř Delfino Borroni zesnul roku 2008 ve věku 110 let a následně v roce 2010 byl řád zrušen.\n\n"}
{"id": "724656", "url": "https://cs.wikipedia.org/wiki?curid=724656", "title": "Stolbovský mír", "text": "Stolbovský mír\n\nStolbovský mír byla mírová smlouva uzavřená ve vesnici Stolbovo (jižně od Ladožského jezera), která ukončila konflikt mezi Ruskem a Švédskem. Uzavřel jej ruský car Michail I. Romanov se švédským králem Gustavem II. Adolfem. Výsledkem smlouvy bylo, že Švédsko získalo Ingrii a Karélii.\n"}
{"id": "724659", "url": "https://cs.wikipedia.org/wiki?curid=724659", "title": "Lyrical Sympathy -Live-", "text": "Lyrical Sympathy -Live-\n\nLyrical Sympathy -Live- je koncertním albem skupiny Versailles -Philharmonic Quintet-, který vyšlo 1. září 2010. Jedná se o live verzi jejich dřívějšího EP alba Lyrical Sympathy. Koncertní verze, ale obsahuje navíc skladbu \"Sforzando\", jež byla původně k sehnání pouze na albu Cross Gate 2008 -Chaotic Sorrow-.\n\nNázev skladby je tedy poněkud zavádějící, protože existuje pouze jedna jediná verze této skladby a to tato.\n"}
{"id": "724662", "url": "https://cs.wikipedia.org/wiki?curid=724662", "title": "OPERA (experiment)", "text": "OPERA (experiment)\n\nOscillation Project with Emulsion-tRacking Apparatus (OPERA - oscilační projekt s přístrojem s foto/sledovací emulzí) je experiment testující oscilace neutrin. Zachytává neutrina ze svazku mionových neutrin vyrobených v CERN Neutrinos to Gran Sasso (CNGS) na Super Proton Synchrotronu v CERNu v Ženevě a nasměrovaných do podzemní, 730 km vzdálené laboratoře Laboratori Nazionali del Gran Sasso (LNGS) v Gran Sasso ve střední Itálii.\n\nOPERA a její neutrinový detektor se nachází v hale C LNGS a je zaměřena na detekci vzniku tauonových neutrin z oscilujících mionových neutrin během jejich tři milisekundy trvající cesty z Ženevy do Gran Sasso. Tauony, které jsou výsledkem interakce tau neutrin jsou pozorovány v \"cihlách\" desek s fotografickou emulzí. Přístroj obsahuje asi 150 000 cihel o celkové hmotnosti 1300 tun a je doplněn elektronickými detektory (trackery a spektrometery) a pomocnou infrastrukturou. . Jeho stavba byla dokončena na jaře 2008 a experiment je v současné době ve fázi interpretace naměřených dat. Během dalších měsíců vědci prověřovali všechna zařízení podílející se na experimentu.\n\n31. května 2010 vědci z experimentu OPERA oznámili pozorování prvního kandidáta na tau neutrino v muon neutrinovém paprsku. V září 2011, OPERA oznámila detekci mionových neutrin rychlejších než světlo a vznesla žádost na jiné experimentální skupiny, aby se pokusily zopakovat výsledek pozorování, stejně jako aby se pokusily hledat libovolné experimentální chyby.\nV únoru 2012 pak vědci oznámili, že objevili dvě závady na přístrojích pro časovou synchronizaci s GPS systémem. Jedna z těchto závad mohla způsobit, že byla naměřena vyšší rychlost než byla rychlost pohybu neutrin a druhá naopak, že naměřená rychlost byla nižší. Je otázkou, jaký byl současný vliv obou závad. Rozřešení snad přinesou experimenty jiných vědeckých skupin. \n\n"}
{"id": "724665", "url": "https://cs.wikipedia.org/wiki?curid=724665", "title": "Port Saint-Bernard", "text": "Port Saint-Bernard\n\nPort Saint-Bernard (\"Přístav sv. Bernarda\") je říční přístav v Paříži. Nachází se v 5. obvodu podél nábřeží \"Quai Saint-Bernard\". Svůj název získalo podle bývalého kláštera sv. Bernarda, který se rozkládal nedaleko.\n\nPort Saint-Bernard leží na levém břehu řeky Seiny mezi mosty Austerlitz a Sully. Část bývalého přístavu byla přeměněna na veřejný park Jardin Tino-Rossi. Od mostu Sully pokračuje po proudu přístav Port de la Tournelle a za mostem Austerlitz je proti proudu Port d'Austerlitz.\n\nPřístav byl v minulosti využíván především pro obchod s vínem, k čemuž sloužily i nedaleké sklady. Od poloviny 20. století se stalo přístavištěm pro ukotvené lodě, většinou hausbóty. V 80. letech byla většina rozlohy přístavu přeměněna na park Jardin Tino-Rossi, kde vzniklo muzeum soch pod širým nebem Musée de la sculpture en plein air. Přístav se částečně vrátil ke svému původnímu účelu, když zde byla vybudována stanice \"Jardin des Plantes\" pro říční dopravu Batobus.\n"}
{"id": "724666", "url": "https://cs.wikipedia.org/wiki?curid=724666", "title": "Návratnost", "text": "Návratnost\n\nTermín návratnost investice (angl. \"Rate of return\", ROR, nebo \"Return on investment\", ROI) znamená poměr mezi čistým výnosem (po určitou dobu) a investičními náklady (vyplývajícími z investice z určitých zdrojů v určitém okamžiku). Vysoká návratnost investice znamená, že investice přinesla vysoké zisky v porovnání s jejími náklady. ROI se používá jakožto měřítko k vyhodnocení efektivnosti investice nebo k porovnání efektivností několika různých investic. Z ekonomického hlediska jde o jeden ze způsobů, jak uvést do souvislosti zisky a investovaný kapitál.\n\nV podnikání, význam funkce návratnost investic (z angl. „return on investment“, ROI) je změřit, za určité období, míru návratnosti peněz investovaných do nějaké ekonomické entity, za účelem zjištění, zda je výhodné danou investici provést. Současně je také využíván jako indikátor k porovnávání různých investicí v rámci jednoho portfolia. Investice s nejvyšší hodnotou ROI je zpravidla upřednostňována, i přes to, že je vždy nutné brát v potaz i rozložení hodnot ROI v průběhu celého období investice. V poslední době byl tento koncept aplikován na investice vědeckých grantových agentur (např. National Science Foudnation) do výzkumů otevřeného hardware a navazujících návratů pro přímé digitální replikace. ROI a podobné funkce poskytují nástin výnosnosti, přizpůsobený velikosti investičních aktiv vázaných v daném podniku. Hodnota ROI je často porovnávána s očekávanou (nebo požadovanou) mírou návratnosti investovaných peněz. ROI není upravována ke konkrétnímu času (na rozdíl od např. čisté současné hodnoty): většina učebnic jí popisuje pomocí investice v „Roce 0“ a dvěma až třemi roky příjmů. Marketingová rozhodnutí mají jasnou potenciální souvislost s čitatelem hodnoty ROI (zisk), ale tato rozhodnutí často ovlivňují užívání aktiv a hlavních požadavků (na příklad, pohledávek a zásob). Marketingoví pracovníci by měli mít představu o postavení jejich společnosti a očekávané návratnosti. V průzkumu zahrnujícím téměř 200 marketingových manažerů, 77 procent odpovědělo, že shledávají funkci návratnosti investic velmi užitečnou. Termín návratnost investic je možné použít i jinak než pouze ve významu finančního zisku. Například, sociální návratnost investic (angl. „social return on investment“, SROI) je metoda hodnotového přístupu na měření nepeněžních hodnot (př. sociální hodnoty a hodnoty životního prostředí, které v současnosti nejsou reflektovány v konvenčních finančních účtech) v souvislosti s investovanými zdroji. Může být použita jakoukoliv entitou k vyhodnocení dopadu na zainteresované subjekty, identifikaci způsobů ke zlepšení výkonu a k posílení výkonu investic.\n\nRiziko používání ROI\n\nJednoduchost vzorce ROI umožňuje uživatelům volný výběr proměnných, např. délku doby výpočtu, zahrnutí režijních nákladů nebo faktory, jež jsou užity pro výpočet příjmu či nákladových komponentů. Použití ROI jako indikátoru upřednostňování investičních projektů je riskantní, jelikož ROI nebývá doprovázena vysvětlením vlastního složení.\n\nU dlouhotrvajících investic je potřeba přizpůsobit čistou současnou hodnotu. \n\nJedním z největších rizik spojených s tradičním výpočtem ROI je skutečnost, že plně „nezachycuje krátko - či dlouhodobý význam, hodnotu či rizika spojená s přírodním a sociálním kapitálem“, jelikož nezodpovídá za environmentální, sociální a vládní provedení organizace. Vzhledem k chybějícímu systému pro měření krátko- a dlouhodobého environmentálního, sociálního a vládního provedení firmy plánují rozhodující osoby budoucnost bez ohledů na rozsah dopadů spojených s jejich rozhodnutími.\n\nPro jednorázové přezkoumání vydělte návratnost (čistý výnos) zavázanými zdroji (investicí).\n\nnávratnost investice = čistý výnos / investice\n\nkde:\n\nčistý výnos = hrubý zisk − výdaje\n\ninvestice = nesplacené akcie + nároky\n\nnebo\n\nnávratnost investice = (výnos investice – investiční náklady) / investiční náklady\n\nnebo\n\nnávratnost investice = (příjem – náklady na prodané zboží) / náklady na prodané zboží\n\nKomplikace při výpočtu návratnosti investice mohou nastat při refinancování majetku nebo při uzavření druhé hypotéky. Úrok z druhé nebo refinancované půjčky se může zvýšit a mohou být účtovány poplatky za půjčky, které mohou snížit návratnost investic, pokud jsou nová čísla použita v rovnici návratnosti investice. Může také dojít ke zvýšení nákladů na údržbu a majetkové daně, a ke zvýšení sazeb za služby, pokud vlastník rezidenčního nájemného nebo komerčního majetku tyto náklady platí.\n\nKomplexní výpočty mohou být rovněž vyžadovány u majetku zakoupeného s hypotékou s nastavitelnou sazbou (ARM) s proměnlivou sazbou zvyšující se úroky účtovanou ročně po dobu trvání půjčky.\n\nProtokol „Spread Fees“, který byl poprvé představen platformou blockchain Radium Core, je novým přístupem ke klasické architektuře Proof of Stake pro získání odměny v síti výměnou za zabezpečení sítě. Sítě blockchainu spravuje mnoho různých jednotlivců a každý z těchto uzlů si zaslouží malou odměnu, kdykoli někdo zaznamená nová data do SmartChain. Historicky byly transakční poplatky zahrnuty jako odměna do bloku, ve kterém transakce probíhaly. SFP diktuje, že by to mohlo být nespravedlivé, protože peněženky s více mincemi by s větší pravděpodobností dostaly tyto bloky s vyššími odměnami. S protokolem o rozložených poplatcích jsou poplatky vyplaceny zpět sázkařům pomalu, v následujících 1440 blocích, nikoli všechny najednou, což zajišťuje, že žádný mocný sázkař nemůže získat všechny odměny. Většina vsazených bloků bude mít odměnu mírně vyšší než uvedená bloková odměna, což je výsledek tohoto protokolu. Čím více bude síť používána a jak bude odesíláno více transakcí, budou se další odměny z poplatků za rozpětí úměrně zvyšovat.\n\nMarketing neovlivňuje jen čistý zisk, může ovlivnit i úroveň investic. Nové továrny a vybavení, majetek a pohledávky jsou tři hlavní druhy investic, které mohou být ovlivněny volbou marketingu. Dle studií mohou partnerství s “mikroinfluencery” přinést větší ROI než spolupráce s významnějšími osobnostmi.\n\nV závislosti na definici “investice” rozlišujeme především příbuzné ukazatele RoA, RoNA, RoC a RoIC.\n\nNávratnost investice je oblíbeným ukazatelem pro přerozdělení rozpočtu marketingu. Návratnost investice pomáhá rozdělit marketingové aktivity na ty, které se vyplatí dále financovat a ty, které je výhodnější ukončit. \n\nAby se vyřešil problém nedostatku integrace krátkodobého i dlouhodobého významu, hodnot a rizik spojených s přírodním i sociálním kapitálem v tradičních ukazatelích ROI, společnosti hodnotí svůj výkon v oblasti životního prostředí a sociální správy (ESG) skrze přístup tzv. Integrované správy, který rozšiřuje tradiční ukazatel ROI na úroveň tzv. Return of Integration (ROInt). Ten firmám umožňuje hodnotit investice nejen na základě finanční návratnosti, ale i dlouhodobého dopadu z hlediska životního prostředí a společnosti. Díky důrazu na oblast životního prostředí a sociální správy mohou činitelé objevovat nové možnosti tvorby hodnot, které by při využití tradičních finančních výkazů patrné nebyly. Například uhlíková stopa je jedna z hodnot, které lze zakomponovat do výpočtů ROInt a ukázat tak dopad z investic plynoucí produkce skleníkových plynů na společnost. Mluvíme tedy o integrovaném přístupu, který podporuje rozhodování na základě principů tzv. Integrované zodpovědnosti, dále rozšiřující myšlenky tzv. Trojí zodpovědnosti („triple bottom line“), a kombinuje finanční, environmentální a společenský výkon v jeden ukazatel. Ten činitelům umožňuje odhalit možnosti tvorby hodnot, přispívajících k růstu a změnám v rámci organizace.\n"}
{"id": "724667", "url": "https://cs.wikipedia.org/wiki?curid=724667", "title": "Koloniální řád italské hvězdy", "text": "Koloniální řád italské hvězdy\n\nKoloniální řád italské hvězdy (: \"Ordine Coloniale della Stella d'Italia\") byl koloniální řád Italského království, založený v roce 1914 italským králem Viktorem Emanuelem III.\n\nOdznakem je zlatá, bíle smaltovaná pěticípá hvězda s cípem nahoru a s kuličkami na koncích, převýšená zlatou korunou. V jejím středovém medailonu se nachází zlatá korunovaná iniciála zakladatele VE v červeném poli, okolo se vine zelený pás s letopočtem 1911 dole (rok dobytí Libye na Osmanské říši). Zadní strana je pak červená s nápisem AL MERITO COLONIALE \"(Za koloniální zásluhy)\". Stuha je červená se zeleno-bílým lemem.\n\nŘád byl udělován za zásluhy v italských koloniích, zejména v Libyi. Měl pět tříd:\n\nUdělování jednotlivých stupňů bylo omezeno na 150 rytířů, 50 důstojníků, 20 komturů, 7 velkodůstojníků a 4 velkokříže. Řád přestal být udělován v roce 1943, s obsazením Libye Spojenci a byl zrušen v roce 1946.\n\n"}
{"id": "724668", "url": "https://cs.wikipedia.org/wiki?curid=724668", "title": "James Taylor", "text": "James Taylor\n\nJames Vernon Taylor (* 12. března 1948, Boston, Massachusetts) je americký folkrockový zpěvák a kytarista. V roce 1971 vedl americkou hitparádu s písní Carole Kingové \"You've Got A Friend\", za kterou dostal také cenu Grammy.\n\n\n"}
{"id": "724671", "url": "https://cs.wikipedia.org/wiki?curid=724671", "title": "Noble -Live-", "text": "Noble -Live-\n\nNoble -Live- je koncertním albem skupiny Versailles -Philharmonic Quintet-, který vyšlo 1. září 2010. Jedná se o live verzi jejich dřívějšího debutového alba Noble. Koncertní verze, ale oproti původní, neobsahuje skladby \"To the Chaos Inside\" a \"Episode\", ale je doplněna o skladbu \"Prince\".\n"}
{"id": "724672", "url": "https://cs.wikipedia.org/wiki?curid=724672", "title": "Ondřej Vetešník", "text": "Ondřej Vetešník\n\nOndřej Vetešník (* 5. března 1984, Praha) je český veslař. Od roku 2005 je členem ASC Dukla Praha, kde se věnuje disciplínám lehký dvojskif a lehká čtyřka společně se svým dvojčetem Janem, Jiřím Kopáčem a Miroslavem Vraštilem.\n\nV roce 2005 získal titul mistra světa do 23 let na lehkém dvojskifu společně se svým bratrem Janem.\n\nJejich trenérem je Rudolf Kopřiva.\n\nDne 25. srpna 2012 pojal za ženu Kateřinu Francovou.\n\n\nJde o držitele českého rekordu v jízdě na trenažéru na 2 kilometry.\n\n"}
{"id": "724673", "url": "https://cs.wikipedia.org/wiki?curid=724673", "title": "Desire (album, Bob Dylan)", "text": "Desire (album, Bob Dylan)\n\nDesire je sedmnácté studiové album Boba Dylana. Album vyšlo 5. ledna 1976 u Columbia Records (CBS 86 003). Anonymně se na albu podílela i Emmylou Harris.\n\n"}
{"id": "724674", "url": "https://cs.wikipedia.org/wiki?curid=724674", "title": "Karel Balling", "text": "Karel Balling\n\nJméno a příjmení Karel Balling má více známých nositelů:\n\n"}
{"id": "724675", "url": "https://cs.wikipedia.org/wiki?curid=724675", "title": "Quai Panhard-et-Levassor", "text": "Quai Panhard-et-Levassor\n\nQuai Panhard-et-Levassor (\"nábřeží Panharda a Levassora\") je nábřeží v Paříži. Nachází se ve 13. obvodu.\n\nNábřeží vede po levém břehu řeky Seiny mezi mosty National a Tolbiac. Začíná na křižovatce s \"Boulevardem Masséna\", kde proti proudu navazuje \"Quai d'Ivry\" a končí na křižovatce s ulicí \"Rue Bruneseau\", odkud dále pokračuje \"Quai François-Mauriac\". Součástí nábřeží je přístav Port de Tolbiac.\n\nSamostatné nábřeží vzniklo až 12. listopadu 1991, kdy byl tento úsek oddělen od \"Quai de la Gare\" a přejmenován na počest francouzských inženýrů a průmyslníků Reného Panharda (1841-1908) a Émila Levassora (1842-1897), kteří zde měli své dílny na výrobu prvních automobilů.\n\nNábřeží je součástí komplexní přestavby zdejší čtvrti s názvem Paris Rive Gauche. V jejím rámci vznikají na místě bývalých továren a skladů moderní stavby, např. kampus Paris Rive Gauche, který slouží Univerzitě Paříž VII, nebo nové sídlo Francouzské národní knihovny na sousedním nábřeží.\n\n"}
{"id": "724676", "url": "https://cs.wikipedia.org/wiki?curid=724676", "title": "Turan roční", "text": "Turan roční\n\nTuran roční (\"Erigeron annuus\") je druh volně rostoucí byliny. Pochází ze Severní Ameriky a v České republice roste jako zdomácnělý.\n\nAč je rostlina původem v Severní Americe, rozšířila se téměř do celé Evropy, východní Asie i Tichomoří. Byla původně rozmnožována jako okrasná rostlina, později zplaněla, začala se spontánně šířit a na mnoha místech zdomácněla.\n\nV České republice se začala rozšiřovat ve velkém až od počátku druhé poloviny 20. století. Největší hustotu výskytu má na aluviálních půdách v údolích říčních toků. Jen zřídka se v ČR vyskytuje v podhorských oblastech, většinou se rozšiřuje do teplých nebo skoro teplých míst. Je velice ekologicky adaptabilní, osídluje pestrou směsici nejrůznějších přirozených a synantropních stanovišť. Postupně se šíří na louky a pastviny, včetně okolních křovin, a do lužních lesů.\n\nJe to jednoletá až ozimá rostlina dosahující běžně výšky 0,2 až 1 m, za velmi příhodných podmínek dorůstá až do 1,5 m. Kulatá, rýhovaná lodyha je přímá, v horní části silně rozvětvená a je hustě obrostlá světle nebo tmavě zelenými listy, které jsou z obou stran řídce až hustě porostlé různě dlouhými chlupy. Obráceně vejčité přízemní listy jsou u lodyhy klínovitě zúžené, čepele dlouhé do 6 cm a široké až 2,5 cm mají okraje pilovité, v době kvetení již většinou usychají. Lodyžní listy jsou s krátkým řapíkem nebo přisedlé, kopinatého tvaru, okraje mají pilovité nebo hladké.\n\nÚbory na stopkách s krátkými chlupy měří v průměru 1,5 až 2,5 cm a bývají sestaveny do chocholíkových lat. Oboupohlavné trubkovité pětičetné terčovité květy se žlutými korunními lístky jsou velmi početné. Rovněž jsou četné ve dvou řadách umístěné vnější samičí květy s jazykovitými korunami barvy bílé, namodralé nebo nafialovělé, které jsou dvakrát delší než zákrov. Polokulovitý zákrov bývá dvouřadý nebo třířadý, jeho kopinaté listeny jsou holé nebo jen řídce chlupaté. Kvete v červenci až říjnu. Květy jsou opylovány létajícím hmyzem.\n\nPlodem jsou malé, řídce chlupaté, z boku sploštělé nažky o velikosti 1 až 1,5 mm. Nažky z terčových květů mají dvouřadý chochol štětinek, z okrajových jen jednořadý. Nažky v našich podmínkách postupně dozrávají od konce srpna a zralé květenství se za suchého počasí rozpadá, do okolí bývají rozšiřovány větrem, vodou, zvířaty nebo lidskou činností. Jsou schopny vyklíčit ihned po vysemenění. Chromozómové číslo: 2n = 27.\n\nJe to bylina, u které spíš než přínos můžeme očekávat škodlivost. Je do české přírody nově introdukována, a protože nemá přirozených nepřátel, je přizpůsobivá půdním podmínkám a velice plodná. Vyhovuje jí české klima, rozšiřuje se takovým tempem, že je považována za invazivní druh. Je zařazována k neofytům, prvně byla ve volné přírodě na území nynější ČR zaznamenána v roce 1884.\n\nRegulovat přílišné rozšíření není složité, postačuje preventivní posečení ještě před květem, aby se nemohly vytvořit nažky. Pokud je rostlina pokosená až po opylení květů, nažky ještě dozrají i u ležících rostlin. Platí to nejen pro louky, ale i pro údržbu nezemědělských ploch. Turan roční je také citlivý na herbicidy.\n\nV České republice se turan roční vyskytuje ve dvou poddruzích:\n\n\n \n"}
{"id": "724678", "url": "https://cs.wikipedia.org/wiki?curid=724678", "title": "Julie Blackmonová", "text": "Julie Blackmonová\n\nJulie Blackmonová (* 1966 Springfield, Missouri jako Julie Blackmon) je fotografka, která žije a pracuje v Missouri. Témata pro své fotografie čerpá z vlastní zkušenosti – vyrůstala v početné rodině a zároveň její současná role matky a fotografky dává možnost zobrazovat nadčasovost rodinné dynamiky. Jako nejstarší z devíti dětí a sama matka tří, využívá své vlastní rodiny a domácnosti a „\"dokumentárně zkoumá fantastické prvky našeho každodenního života\"“.\n\nVystudovala umění na univerzitě Missouri State University kde se velmi zajímala o fotografii a díla fotografů jako byli například Sally Mann nebo Keith Carter. Díky svým osobním zkušenostem a rodinným vztahům přidává Blackmonová prvky humoru a fantazie k vytvoření děl, která se dotýkají každodenní reality i fikce.\n\n\"Mind Games\" je první velký cyklus fotografií, ve kterém zkoumá dětské hry na černobílých fotografiích. V roce 2004 získala série čestné uznání na projektu Project Competition hostovaný v centru Santa Fe Center for Photography and a získal ještě ocenění Society of Contemporary Photography v Kansas City.\n\nPo ukončení cyklu \"Mind Games\" Blackmonová přešla na barevný film a začala využívat digitální technologie, zintenzivnila barvu svých fotografií, a začala používat prvky koláže – několik snímků vkládala do jednoho obrázku. Výsledné fotografie z rodinného života jsou plné výtržnictví a hravosti a působí všechny dohromady někdy nemožně až nereálně. Blackmonová říká, že obrazy jejího cyklu \"Domestic Vacations\" připomínají živé obrazy nizozemských a vlámských malířů 17. století, zejména chaotické rodinné scény Jana Steena. „Na míru šité“ prostředí a pečlivě umístěné rekvizity jsou často rysy její práce.\n\n\n"}
{"id": "724680", "url": "https://cs.wikipedia.org/wiki?curid=724680", "title": "Quai François-Mauriac", "text": "Quai François-Mauriac\n\nQuai François-Mauriac (\"nábřeží Françoise Mauriaca\") je nábřeží v Paříži. Nachází se ve 13. obvodu.\n\nNábřeží vede po levém břehu řeky Seiny. Začíná u mostu Tolbiac, kde proti proudu navazuje \"Quai Panhard-et-Levassor\" a končí na křižovatce s ulicí \"Rue Raymond-Aron\", odkud dále pokračuje \"Quai de la Gare\". Součástí nábřeží je přístav Port de la Gare.\n\nSamostatné nábřeží vzniklo až 18. srpna 1994, kdy byl tento úsek oddělen od \"Quai de la Gare\" a přejmenován na počest francouzského spisovatele a novináře Françoise Mauriaca (1885–1970), držitele Nobelovy ceny za literaturu za rok 1952.\n\nNábřeží je součástí komplexní přestavby zdejší čtvrti s názvem Paris Rive Gauche. V jejím rámci vznikají na místě bývalých továren a skladů moderní stavby jako je nové sídlo Francouzské národní knihovny nebo lávka pro pěší Passerelle Simone-de-Beauvoir.\n\n"}
{"id": "724684", "url": "https://cs.wikipedia.org/wiki?curid=724684", "title": "Georges Demenÿ", "text": "Georges Demenÿ\n\nGeorges Demenÿ (12. června 1850 Douai – 26. října 1917 Paříž) byl francouzský vynálezce, chronofotograf, filmař a gymnasta. Je považován za pionýra filmové techniky a jednoho ze zakladatelů tělesné výchovy jako vědy.\n\nPracoval jako odborný asistent Étienna-Julese Mareye, přičemž v roce 1891 (nebo 1892 podle jiných zdrojů) vynalezl fonoskop označovaný jako \"photochronographe\" případně \"chronophotographe\". Práva pak prodal vynálezci Léonu Gaumontovi.\n\nSnažil se komunikovat s hluchoněmými pomocí jednoduchých obrázků.\n\nOd roku 1902 byl vyučujícím profesorem fyziologie na \"Vysoké škole pro tělesnou výchovu\" v Joinville u Paříže. Zde se až do roku 1915 z vůle ředitele školy Costeho uplatňoval při gymnastických cvičeních švédský (umělý) výchovný systém. Demenÿ až na konci svého života prosadil systém výuky přirozenější, francouzský. Pro podporu své výuky napsal a vydal celou řadu publikací. Nový systém zvýrazňoval zejména u žen plynulost a ladnost pohybu.\n\n\nMaďarské jméno Demenÿ se ve francouzském přepisu píše Démény. V češtině i jako Demény.\n\n\n\n"}
{"id": "724686", "url": "https://cs.wikipedia.org/wiki?curid=724686", "title": "Podsedák", "text": "Podsedák\n\nPodsedák (někdy též lidově nazýván podprdelník) je předmět, většinou z textilie, který se dává pod zadní část těla při sezení na židli. Slouží jako pomůcka pro pohodlnější sezení i jako tepelná izolace. Rozdíl mezi podsedákem a polstrováním je ten, že zatímco polstrování je pevnou součástí židle, podsedák jím není a je přenosný. Zpravidla nebývá dodáván společně s židlí, ale samostatně. Tlustší podsedáky bývají používány v restauracích, například pro to, aby děti lépe dosáhly na stůl.\n\nPodsedák je rovněž název zádržného zařízení – autosedačky třídy 2 a 3 (pro děti o hmotnosti 15-36 kg).<ref name=\"Zákon č. 361/2000\">Zákon č. 361/2000 Sb., o provozu na pozemních komunikacích a o změnách některých zákonů (zákon o silničním provozu), část první, Hlava II, Díl 1, § 6 https://www.zakonyprolidi.cz/cs/2000-361</ref>\n\n"}
{"id": "724689", "url": "https://cs.wikipedia.org/wiki?curid=724689", "title": "Řád zásluh o Italskou republiku", "text": "Řád zásluh o Italskou republiku\n\nŘád za zásluhy Italské republiky (italsky \"Ordine al merito della Repubblica Italiana\", zkratkou \"OMRI\") je nejvyšší italské vyznamenání a řád, založené v roce 1951. Je udělován italským prezidentem za zásluhy o národ v oblasti literatury, umění, hospodářství a vojenství. Řád nahradil někdejší vyznamenání Italského království, zejména Řád zvěstování a Řád sv. Mauricia a sv. Lazara.\n\nŘád má pět tříd, přičemž první třída se dělí na dva podstupně, kolany (řádový řetěz):\nV roce 2001 došlo ke změně řádového odznaku. Původním odznakem byl bílý kříž, uprostřed se zlatou hvězdou a mezi rameny kříže byli zlatí římští orli. Novým odznakem, který je inspirován Řádem italské koruny, je bílý rupertský kříž, obkroužený ze stran zlatým olivovým a dubovým věncem, uprostřed je medailon se státním znakem.\n\nTitul Ufficiale OMRI získal např. italský fotbalista a trenér Gianfranco Zola., nebo pretendent sicilského trůnu, Karel Bourbonský-Obojí Sicílie.\n\nZ Čechů byl řádem vyznamenán například Václav Havel.\n\n"}
{"id": "724690", "url": "https://cs.wikipedia.org/wiki?curid=724690", "title": "Indukovaná pluripotentní kmenová buňka", "text": "Indukovaná pluripotentní kmenová buňka\n\nIndukovaná pluripotentní kmenová buňka (iPSC) je uměle připravená kmenová buňka, vytvořená z původně zcela obyčejné buňky získané typicky z těla dospělce. Zatímco původní buňka byla diferencovaná (měla určen svůj buněčný osud), indukovaná pluripotentní buňka je pluripotentní, což znamená, že z ní může vzniknout jakákoliv buňka v těle dospělce.\n\nIndukované pluripotentní buňky se do jisté míry vyrovnají kmenovým buňkám, jako jsou např. embryonální kmenové buňky. Přesné srovnání s klasickými kmenovými buňkami je nicméně stále předmětem výzkumu. V mnoha ohledech dokonce klasické kmenové buňky převyšují. Relativně snadno se získávají (jejich tvorba se nepotýká s takovými etickými problémy, jako konroverzní embryonální kmenové buňky). Navíc, pokud by byly použity v lékařství, mohly by být připraveny každému pacientovi „na míru“ z jeho vlastních buněk, aby nevyvolávaly imunitní odpověď. Na druhou stranu se však při tvorbě indukovaných pluripotentních kmenových buněk někdy používají viry, které by však následně mohly např. vyvolat rakovinné bujení buněk. Existují však i nové metody, které se obejdou bez virů.\n\nTvorba indukovaných pluripotentních buněk je složitý biotechnologický proces, v rámci kterého se buňka „nutí“, aby tvořila některé specifické geny pro „kmenovost“ – mění se genová exprese buňky. Na myších buňkách se to poprvé povedlo v roce 2006, na lidských buňkách v roce 2007.\n\nV souvislosti s přípravou indukovaných pluripotentních kmenových buněk obdržel v roce 2012 Šin'ja Jamanaka Nobelovu cenu za lékařství nebo fyziologii, a to společně s Johnem B. Gurdononem, na jehož objevy navázal.\n"}
{"id": "724691", "url": "https://cs.wikipedia.org/wiki?curid=724691", "title": "Mistrovství světa v atletice 2011 – Muži 800 metrů", "text": "Mistrovství světa v atletice 2011 – Muži 800 metrů\n\n"}
{"id": "724697", "url": "https://cs.wikipedia.org/wiki?curid=724697", "title": "Výřez", "text": "Výřez\n\nVýřez nebo ořez fotografií, filmů nebo videa spočívá ve volbě určitého úhlu kamery, úhlu záběru a jeho směru, stejně jako úhel a typ objektivu za účelem získání potřebného umístění objektů v hledáčku fotoaparátu a později na výsledném snímku. Oříznutí odstraňuje okrajové části obrazu, zkvalitňuje rámování a kompozici, zvýrazňuje předměty nebo mění poměr stran. V závislosti na aplikaci, může to být proveden na hotové fotografii, uměleckém díle či filmovém záznamu, nebo digitálně pomocí softwaru pro úpravu snímků. Ve filmu a videu se ořezu věnuje autor mnohem více, než při fotografování na film nebo digitální fotoaparát. Možnost opravit nepřesnosti videozáběrů je mnohem horší než u fotografie.\n\nVýřez v tisku nebo při úpravě obrázků označuje výběr hranic a formátu fotografií, které jsou k dispozici na negativu, diapozitivu nebo v souboru obsahující obrázek. Obvykle se používá k vytvoření harmoničtějšího nebo vizuálně přijatelného obrazu.\n\nMaskovací rám — zařízení, které upevňuje fotografický papír na stole pod zvětšovacím přístrojem ve správné pozici a poloze. Disponuje pohyblivým rámem, s pomocí kterého lze nastavit výřez při zvětšování fotografie.\n\nOřez v polygrafickém průmyslu – výběr části z rámu, originálního zobrazení používané k jeho prezentaci v tiskovém vydání; zpravidla zvětšeném.\n\nOřez na internetu – ořezávání velké fotografie až do chvíle, kdy zůstane pouze požadovaný objekt.\n\nUmožňuje odstranit ze záběru všechny irelevantní a rušivé prvky a náhodné předměty. Oříznutí umožňuje vytvořit zvláštní vizuální akcent na důležitou součást pořízeného snímku.\n"}
{"id": "724714", "url": "https://cs.wikipedia.org/wiki?curid=724714", "title": "Enking", "text": "Enking\n\nPříjmení Enking nosí více různých osobností:\n\n"}
{"id": "724718", "url": "https://cs.wikipedia.org/wiki?curid=724718", "title": "Edgar Morin", "text": "Edgar Morin\n\nEdgar Morin [\"edgar more\"] (8. července 1921 Paříž) je francouzský filosof a sociolog s velmi širokým záběrem témat a interdisciplinárním přístupem k současným problémům. Byl jedním z vědeckých ředitelů CNRS a založil Asociaci pro komplexní myšlení.\n\nNarodil se jako Edgar Nahoum v sefardské rodině v Paříži, kam se jeho rodiče přestěhovali z řecké Soluně, sám však je výrazný ateista. Vystudoval historii a geografii na Sorbonně, kde pak vystudoval také práva. Po obsazení Francie nacisty se roku 1942 připojil k partyzánské armádě \"Résistence\" a přijal krycí jméno Morin, které si pak už ponechal. Od roku 1945 pracoval ve štábu francouzské okupační armády a poválečnou situaci v Německu popsal v knize „Německo - rok nula“. Za války vstoupil do komunistické strany Francie, od roku 1948 se však s ní dostával do sporu a roku 1949 z ní byl vyloučen pro kritiku Stalina. Aktivně se stavěl proti válce v Alžíru a působil při založení francouzské socialistické strany. \n\nS podporou Maurice Merleau-Pontyho a V. Jankélévitche byl roku 1950 přijat do CNRS, kde se rok věnoval terénnímu výzkumu proměn vesnice ve francouzské Bretani. Roku 1956 spoluzakládal revue \"Arguments\", založil a vedl Centrum pro studium masové komunikace a vedl revue \"Communications\". Po roce 1960 přednášel dva roky v Latinské Americe a roku 1969 pracoval v Salk Institute v San Diego v Kalifornii.\n\nV knize „Věda se svědomím“ (\"Science avec conscience\") z roku 1982 vyložil svůj koncept „komplexního myšlení“ a transdisciplinarity. Od roku 1977 vycházela jeho šestidílná „Metoda“ s tituly „Povaha přírody“ (\"La nature de la nature\"), „Život života“ (\"La vie de la vie\", 1980), „Poznání poznání“ (\"La connaissance de la connaissance\", 1986), „Ideje“ (\"Les idées\", 1991), „Lidství lidstva - lidská identita“ (\"L’humanité de l’humanité - l’identité humaine\", 2001) a „Etika“ (2004). \n\nRoku 1993 vydal knihu „Země - naše vlast“ (\"Terre - Patrie\"), věnovanou ekologickým problémům. Morin říká, že „Země závisí na člověku, který závisí na Zemi“ a vyzývá k „civilizační politice“, jejímž jádrem je starost o budoucnost člověka. Článek „Izrael-Palestina: rakovinný nádor“ z roku 2002, kde spolu se dvěma dalšími autory kritizoval izraelskou politiku vůči Palestincům, vyvolal bouřlivou diskusi a Morin byl dokonce odsouzen, ale odvolací soud rozsudek zrušil s odvoláním na svobodu slova. \n\n\nJe čestným doktorem 14 univerzit v Evropě, Latinské Americe a Kanadě a nositelem zlaté medaile UNESCO.\n\n\n"}
{"id": "724722", "url": "https://cs.wikipedia.org/wiki?curid=724722", "title": "Schlegeliaceae", "text": "Schlegeliaceae\n\nSchlegeliaceae je malá čeleď vyšších dvouděložných rostlin z řádu hluchavkotvaré (\"Lamiales\"). Zahrnuje 28 druhů ve 4 rodech a je rozšířena v tropické Americe. Zástupci této čeledi jsou dřeviny se vstřícnými listy, často rostoucí jako epifyty. Čeleď byla ustavena v roce 1996 a zahrnuje zástupce řazené v minulosti do čeledí sporýšovité a trubačovité.\n\n\"Schlegeliaceae\" jsou keře, stromy a dřevnaté liány s jednoduchými vstřícnými listy. Nezřídka rostou jako epifyty. Listy jsou často tuhé, kožovité a kůra světlá. Květenství jsou úžlabní vrcholíky, laty nebo svazečky. Květy jsou pravidelné až souměrné. Kalich je zvonkovitý, pěticípý, uťatý nebo nepravidelně 3 až 4laločný. Koruna je trubkovitá, s pěticípým ústím. Tyčinky jsou 4. Semeník je svrchní, srostlý ze 2 plodolistů. Plody jsou dužnaté, bobulovité.\n\nČeleď zahrnuje 28 druhů ve 4 rodech, z nichž 2 jsou monotypické. Největší rody jsou \"Schlegelia\" (15 druhů) a \"Gibsoniothamnus\" (11 druhů). Čeleď se vyskytuje v tropické Americe od Mexika po Kolumbii a Ekvádor a na Kubě.\n\nRod \"Gibsoniothamnus\" je opylován ptáky (kolibříky) a ptáci také šíří semena.\n\nDruhy rodu \"Gibsoniothamnus\" byly zprvu řazeny do rodu \"Clerodendron\" v čeledi sporýšovité (\"Verbenaceae\"). V roce 1970 bylo zjištěno, že jsou příbuzné s rodem \"Schlegelia\" a byly přeřazeny do nového rodu \"Gibsoniothamnus\". Rod \"Schlegelia\" byl považován za jakýsi přechod mezi čeleděmi trubačovité (\"Bignoniaceae\") a krtičníkovité (\"Scrophulariaceae\") a byl řazen většinou do čeledi trubačovité.\n\n\"Exarata\", \"Gibsoniothamnus\", \"Schlegelia\", \"Synapsis\"\n\n"}
{"id": "724723", "url": "https://cs.wikipedia.org/wiki?curid=724723", "title": "Řád italské koruny", "text": "Řád italské koruny\n\nŘád italské koruny (\": Ordine della Corona d'Italia\") byl řádem Italského království, založený roku 1868 králem Viktorem Emanuelem II. na památku italského sjednocení.\n\nŘád navazoval na rakouský Řád železné koruny a byl udělován za civilní i vojenské zásluhy, a to nezávisle na náboženství a národnosti. Byl v pořadí pod Řádem sv. Mauricia a sv. Lazara a následně bylo stanoveno, že Řád sv. Mauricia a sv. Lazara může získat jen ten, kdo má stejný stupeň Řádu italské koruny.\n\nŘád měl pět stupňů:\n\nPo konci italské monarchie v roce 1946 se z něj stal rodinný řád, který uděloval svržený král Umberto II. až do své smrti v roce 1983.\n\n"}
{"id": "724729", "url": "https://cs.wikipedia.org/wiki?curid=724729", "title": "Jednotka 669", "text": "Jednotka 669\n\nJednotka 669 ( יחידת החילוץ והפינוי בהיטס 669, \"Jechidat ha-chiluc ve-ha-pinuj be-hites 669\") je izraelská letecká lékařská záchranná a evakuační jednotka, podřízená velitelství speciálních vzdušných sil Izraelského vojenského letectva. Její domovskou základnou je letecká základna Tel Nof a je považována za jednu z izraelských elitních jednotek.\n\nVznik jednotky se datuje do roku 1974, tedy rok po jomkipurské válce, během níž byla \"ad hoc\" zformována záchranná jednotka, která provedla na 5 tisíc záchranných operací. Mezi její původní úkoly patřilo vyzvednutí a poskytnutí prvotního lékařského ošetření sestřeleným (a pravděpodobně zraněným) pilotům za nepřátelskou linií. V průběhu své existence se však pole působnosti jednotky rozšířilo i na vyzvednutí izraelských vojáků z různých armádních složek, zejména příslušníků zvláštních jednotek sajeret při operacích za nepřátelskou linií, či na záchranu námořníků v nouzi.\n\n"}
{"id": "724736", "url": "https://cs.wikipedia.org/wiki?curid=724736", "title": "Frank Kjosås", "text": "Frank Kjosås\n\nFrank Kjosås (* 28. červenec 1981, Øystese, Norsko) je norský divadelní a filmový herec.\n\nV letech 2003–2006 vystudoval Státní divadelní školu. V posledním roce studia získal roli Woofa v muzikálu Vlasy uváděném v Norském divadle, kde nadále účinkuje ve stálém angažmá a ztvárnil víc než desítku rolí.\n\nMenší role hrál také v televizi a filmu, věnuje se dabingu.\n\n\n\n"}
{"id": "724738", "url": "https://cs.wikipedia.org/wiki?curid=724738", "title": "Tetrachondraceae", "text": "Tetrachondraceae\n\nTetrachondraceae je malá čeleď vyšších dvouděložných rostlin z řádu hluchavkotvaré (\"Lamiales\"). Jsou to byliny se vstřícnými listy a pravidelnými čtyřčetnými květy. Čeleď zahrnuje jen 3 druhy a je rozšířena v Americe a na Novém Zélandu.\n\n\"Tetrachondraceae\" jsou plazivé nebo poléhavé dužnaté byliny se vstřícnými jednoduchými listy. Listy jsou celistvé, celokrajné nebo na okraji jemně zoubkaté.\n\nKvěty jsou jednotlivé, vrcholové nebo častěji úžlabní, čtyřčetné, pravidelné. Kališní i korunní lístky jsou srostlé. U rodu \"Polypremum\" je ústí korunní trubky hustě bíle chlupaté. Tyčinky jsou 4, výjimečně 5, volné. Semeník je svrchní nebo polospodní, srostlý ze 2 plodolistů, se 2 nebo zdánlivě 4 komůrkami vlivem vzniku falešných přihrádek. Čnělka je jediná, zakončená hlavatou bliznou. Plodem je tobolka nebo poltivý plod (schizokarp) rozpadající se na 4 oříšky.\n\nČeleď zahrnuje jen 3 druhy ve dvou rodech a má výrazně disjunktní areál. Druh \"Polypremum procumbens\" je rozšířen v Americe od USA po Kolumbii a na některých karibských ostrovech. Druh \"Tetrachondra patagonica\" se vyskytuje v Patagonii na jihu Jižní Ameriky, zatímco \"Tetrachondra hamiltonii\" je endemit Nového Zélandu.\nRod \"Tetrachondra\" byl v minulosti řazen do čeledí brutnákovité (\"Boraginaceae\"), hluchavkovité (\"Lamiaceae\") nebo krtičníkovité (\"Scrophulariaceae\"). Rod \"Polypremum\" byl nejčastěji řazen do čeledi logániovité (\"Loganiaceae\") nebo komulovité (\"Buddlejaceae\").\n\nPodle současné taxonomie se čeleď \"Tetrachondraceae\" řadí k bazálním čeledím řádu hluchavkotvaré, jako jsou olivovníkovité (\"Oleaceae\"), jimž jsou také vlastní čtyřčetné pravidelné květy.\n\n\"Polypremum\", \"Tetrachondra\"\n\n"}
{"id": "724743", "url": "https://cs.wikipedia.org/wiki?curid=724743", "title": "Akvárium terárium", "text": "Akvárium terárium\n\nAkvárium terárium (původně Akvárium a terárium, zkratkou AT, neoficiálně Átéčko) byl československý a později český akvaristický a teraristický časopis vycházející v letech 1958-2009. Jednalo se o zatím nejdéle vycházející periodikum českých akvaristů a teraristů v historii. Akvárium terárium funkčně i personálně navazovalo na předcházející české akvaristické časopisy Akvaristický obzor (1911-1914) a Akvaristické listy (s přestávkami 1921-1951). V letech 1968-1976 byl šéfredaktorem časopisu český ichtyolog Stanislav Frank. Časopis byl ukončen z ekonomických důvodů, poslední dvě čísla v roce 2009 byla vydána pouze elektronicky.\n"}
{"id": "724753", "url": "https://cs.wikipedia.org/wiki?curid=724753", "title": "Bohumil Opatrný", "text": "Bohumil Opatrný\n\nBohumil Opatrný (10. listopadu 1880, Mýto – 20. května 1965, Praha) byl český římskokatolický kněz, který v letech 1932 až 1941 a znovu od roku 1946 působil jako generální vikář pražské arcidiecéze a v letech 1941 až 1946 jako její kapitulní vikář. Byl také kanovníkem Metropolitní kapituly u sv. Víta v Praze a později i jejím děkanem.\n\nPo vysvěcení na kněze v roce 1905 byl ustanoven kaplanem nejprve v Rokycanech a poté v pražské farnosti u kostela sv. Mikuláše. Později vyučoval náboženství na středních školách postupně v Praze, ve Slaném, v Plzni a na Vinohradech. V roce 1928 byl jmenován kanovníkem pražské metropolitní kapituly, později se stal rovněž kancléřem pražského arcibiskupství. Zúčastnil se pouti do Lurd, na mezinárodní eucharistický kongres v Kartágu (1930) a do Říma.\n\nOd 1. března 1932 působil jako generální vikář pražské arcidiecéze. Když bylo po odstoupení Sudet Německu k 30. listopadu 1939 rozděleno území pražské arcidiecéze na pražský a schlackenwertský generální vikariát, stal se generálním vikářem pražského generálního vikariátu. Po úmrtí kardinála Kašpara v roce 1941 byl zvolen kapitulním vikářem; jím zůstal až do nástupu arcibiskupa Berana v roce 1946, který ho jmenoval svým generálním vikářem.\n\nZemřel 20. května 1965 a dne 27. května 1965 byl pohřben na břevnovském hřbitově, stejně jako později jeho bratr prof. ThDr. Jan Opatrný (10. října 1895 – 7. prosince 1968), který byl profesorem teologické fakulty a kanovníkem Metropolitní kapituly u sv. Víta v Praze.\n\n"}
{"id": "724757", "url": "https://cs.wikipedia.org/wiki?curid=724757", "title": "Puštičkovité", "text": "Puštičkovité\n\nPuštičkovité (\"Linderniaceae\") je čeleď vyšších dvouděložných rostlin z řádu hluchavkotvaré (\"Lamiales\"). Puštičkovité zahrnují téměř 200 druhů ve 13 rodech. Všechny tyto druhy byly do roku 2005 řazeny do čeledi krtičníkovité. V České republice je stejně jako v celé Evropě původní jediný druh - puštička pouzdernatá.\n\nPuštičkovité jsou krátkověké až vytrvalé byliny nebo polokeře se vstřícnými jednoduchými listy bez palistů. Listy jsou celistvé, většinou zubaté, řidčeji celokrajné.\n\nKvětenství jsou úžlabní nebo vrcholové hrozny nebo jsou květy jednotlivé. Květy jsou oboupohlavné, souměrné, pětičetné. Kalich je z 5 lístků. Koruna je srostlá ze 2 až 5 lístků, dvoupyská, spodní pysk je delší než horní. Tyčinky jsou nejčastěji 4, řidčeji 2 až 5, přirostlé ke koruně. Často jsou 2 tyčinky jiné než ostatní (zakřivené, delší a podobně). U některých zástupců jsou přítomna 2 staminodia. Semeník je svrchní, srostlý ze 2 plodolistů, s jedinou čnělkou. Plodem je septicidní nebo septifrágní tobolka s mnoha malými semeny.\n\nČeleď zahrnuje asi 195 druhů ve 13 rodech. Největší rody jsou puštička (\"Lindernia\", asi 100 druhů) a torénie (\"Torenia\", asi 40 druhů). Vyskytuje se po celém světě od tropů po teplejší oblasti mírného pásu. Nejvíce druhů je v Americe.\n\nV květeně ČR je tato čeleď zastoupena jediným druhem. Puštička pouzdernatá (\"Lindernia procumbens\") se vyskytuje nehojně především v třeboňské pánvi. Vzácně byla v Česku nalezena zavlečená severoamerická puštička pochybná (\"Lindernia dubia\"). Puštička pouzdernatá je také jediným evropským druhem.\n\nVšechny rody čeledi puštičkovité byly předtím řazeny do krtičníkovitých (\"Scrophulariaceae\").\n\n\n\"Artanema\",\n\"Bampsia\",\n\"Chamaegigas\",\n\"Craterostigma\",\n\"Crepidorhopalon\",\n\"Hartliella\",\n\"Hemiarrhena\",\n\"Legazpia\",\n\"Lindernia\",\n\"Micranthemum\",\n\"Picria\",\n\"Pierranthus\",\n\"Schizotorenia\",\n\"Scolophyllum\",\n\"Stemodiopsis\",\n\"Torenia\"\n"}
{"id": "724762", "url": "https://cs.wikipedia.org/wiki?curid=724762", "title": "Karel Hanáček", "text": "Karel Hanáček\n\nKarel Hanáček (* 27. dubna 1925) je bývalý český fotbalista, brankář, reprezentant Československa.\n\nZa československou reprezentaci odehrál v roce 1952 dvě utkání proti Albánii, ve kterých byl reprezentací pověřen tým Sokol Stalingrad. V československé lize hrál za ČKD Dukla Karlín a Sokol Stalingrad.\n\n"}
{"id": "724763", "url": "https://cs.wikipedia.org/wiki?curid=724763", "title": "Vladimír Čermák (1921)", "text": "Vladimír Čermák (1921)\n\nVladimír Čermák (* 22. června 1921) je bývalý český fotbalista, reprezentant Československa. Za československou reprezentaci odehrál v roce 1952 dvě utkání proti Albánii, ve kterých byl reprezentací pověřen tým Sokol Stalingrad. Hrál za Sokol Stalingrad.\n"}
{"id": "724764", "url": "https://cs.wikipedia.org/wiki?curid=724764", "title": "Jaroslav Krasl", "text": "Jaroslav Krasl\n\nJaroslav Krasl (* 23. března 1932) je bývalý český fotbalista, reprezentant Československa. Za československou reprezentaci odehrál v roce 1952 dvě utkání proti Albánii, ve kterých byl reprezentací pověřen tým Sokol Stalingrad. Hrál za Sokol Stalingrad.\n\n"}
{"id": "724765", "url": "https://cs.wikipedia.org/wiki?curid=724765", "title": "Josef Kvapil", "text": "Josef Kvapil\n\nJosef Kvapil (17. ledna 1920, Strašnov – 7. dubna 1988) byl český fotbalista, útočník, reprezentant Československa.\n\nZa československou reprezentaci odehrál v letech 1947–1952 pět utkání a dal jeden gól. Za reprezentační B-mužstvo nastoupil ve dvou zápasech a vstřelil jednu branku. V československé lize hrál za SK Polaban Nymburk, Viktorii Žižkov, Bohemians Praha a DSO Slavoj Liberec. Nastoupil v 17 ligových utkáních a dal 54 gólů.\n\n\n"}
{"id": "724766", "url": "https://cs.wikipedia.org/wiki?curid=724766", "title": "Ladislav Müller", "text": "Ladislav Müller\n\nLadislav Müller (2. září 1925 - 27. října 2018) byl český fotbalista, útočník, reprezentant Československa.\n\nZa československou reprezentaci odehrál v roce 1952 tři utkání, z toho dvě proti Albánii, ve kterých byl reprezentací pověřen tehdy druholigový tým Spartak Praha Stalingrad. Dal v nich 2 góly. V československé lize hrál za AFK Bohemians Vršovice, během vojenské služby za ATK Praha, po návratu z vojenské služby za tým Železničáři Praha/Spartak Praha Stalingrad a za Dynamo Praha. Nastoupil ve 123 ligových utkáních a dal 68 ligových gólů.\n\n\n"}
{"id": "724771", "url": "https://cs.wikipedia.org/wiki?curid=724771", "title": "Jan Petráň", "text": "Jan Petráň\n\nJan Petráň (9. září 1924 Zahořany – 12. července 1997) byl český fotbalový brankář a reprezentant Československa. \n\nZa československou reprezentaci odehrál 7. prosince 1952 jedno utkání proti Albánii, ve kterém byl reprezentací pověřen tehdy druholigový tým Spartak Stalingrad (dobový název Bohemians). Chytal za druholigové mužstvo ZSJ Chemik Semtín a na toto utkání byl zapůjčen.\n\n"}
{"id": "724772", "url": "https://cs.wikipedia.org/wiki?curid=724772", "title": "Bohuslav Vyletal", "text": "Bohuslav Vyletal\n\nBohuslav Vyletal (22. prosince 1920 – 24. února 2014) je bývalý český fotbalista, reprezentant Československa. Za československou reprezentaci odehrál v roce 1952 dvě utkání proti Albánii, ve kterých byl reprezentací pověřen tým Sokol Stalingrad. Hrál za AC Sparta Praha a Sokol Stalingrad. Bohuslav Vyletal byl jedním z posledních žijících členů předválečné Sparty. \n"}
{"id": "724774", "url": "https://cs.wikipedia.org/wiki?curid=724774", "title": "Karel Tomáš", "text": "Karel Tomáš\n\nKarel Tomáš (* 5. listopadu 1926) je bývalý český fotbalista, reprezentant Československa. Za československou reprezentaci odehrál v letech 1950 - 1952 šest utkání. Hrál za ATK Praha a Sokol Stalingrad.\n\n"}
{"id": "724777", "url": "https://cs.wikipedia.org/wiki?curid=724777", "title": "Absolutní hudba", "text": "Absolutní hudba\n\nAbsolutní hudba je termín hudební estetiky, který vznikl v 19. století. Za hudbu absolutní se považovala taková, která se obrací k posluchačům pouze ryze hudebními prostředky - melodií, harmonií, formou, dynamikou, atd.). Byla dávána do protikladu s hudbou programní.\nTento termín je dnes překonán vzhledem k průkazu faktu, že hudba působí na posluchače komplexně včetně mimohudebních prostředků.\n"}
{"id": "724793", "url": "https://cs.wikipedia.org/wiki?curid=724793", "title": "Miloš Štádler", "text": "Miloš Štádler\n\nMiloš Štádler (10. května 1926 – 2. května 2007) byl český fotbalista, reprezentant Československa.\n\nZa československou reprezentaci odehrál 11. května 1952 utkání s Rumunskem, které skončilo prohrou 1:3. Hrál za SK Slavia Praha (1951–1961), odehrál 155 ligových zápasů a dal 26 branek.\n\n\n\n"}
{"id": "724800", "url": "https://cs.wikipedia.org/wiki?curid=724800", "title": "Patrick Makau", "text": "Patrick Makau\n\nPatrick Makau Musyoki (nar. 2. března 1985) je keňský atlet, vytrvalec. Je znám především jako vrcholový maratonec a právě na maratónské trati vytvořil v Berlíně dne 25. září 2011 aktuální světový rekord časem 2:03:38 hod. Překonal tak předchozí rekord Etiopana Haileho Gebrselassieho o 21 sekund. Časem 58:52 hod. drží také 5. nejrychlejší výkon na půlmaratónské trati. Na této distanci má také v držení čtyři medaile z Mistrovství světa, z toho dvě zlaté a dvě stříbrné.\nV roce 2012 nedokončil Londýnský maraton a nekvalifikoval se tak na Olympijské hry v britské metropoli.\n\n\n"}
{"id": "724803", "url": "https://cs.wikipedia.org/wiki?curid=724803", "title": "Evropský den jazyků", "text": "Evropský den jazyků\n\nEvropský den jazyků ( \"European Day of Languages\", \"Journée européenne des langues\") se slaví každoročně 26. září, na základě prohlášení Rady Evropy z 6. prosince 2001 vydaného ke konci Evropského roku jazyků, který Rada Evropy uspořádala společně s Evropskou unií. Cílem svátku je propagovat jazykovou rozmanitost a studium jazyků v zemích Evropy.\n\nNa území Evropy se vyskytuje asi 225 domorodých jazyků, což jsou asi 3 % celkového počtu jazyků na světě. Většina evropských jazyků je indoevropského původu. Od konce 18. století je nejrozšířenějším jazykem v Evropě (jak geograficky, tak počtem rodilých mluvčí) ruština, která v této roli vystřídala francouzštinu. Podle statistik rodilých mluvčí mluví přibližně 150 milionů Evropanů denně rusky, následuje němčina (asi 95 milionů), angličtina a francouzština (po 65 milionech), italština (60 milionů), španělština a polština (po 40 milionech), ukrajinština (30 milionů). Ve studiu cizích jazyků je v současnosti v Evropě nejpopulárnější angličtina, následovaná němčinou, francouzštinou, italštinou, ruštinou a španělštinou.\n\nKořeny Evropského dne jazyků sahají do roku 2001, který byl Radou Evropy a Evropskou unií vyhlášen za \"Evropský rok jazyků\", do jehož oslav se zapojilo 45 zemí. Aktivitami, které během něj probíhaly, poukázal na jazykovou rozmanitost v Evropě a vyjádřil podporu jazykovému vzdělávaní.\n\nHodnocení Evropského roku jazyků bylo uveřejněno ve zprávě nazvané anglicky \"Final Evaluation of the European Year of Languages 2001\" (\"Závěrečné hodnocení Evropského roku jazyků 2001\") vydané v květnu 2002.\n\nÚspěch Evropského roku jazyků a zájem národních spolupořadatelů přispěly k tomu, že se Rada Evropy rozhodla vytvořit novou každoroční tradici a prohlásila 26. září za Evropský den jazyků. Současně bylo vytvořeno také oficiální logo, slogany a internetová stránka.\n\nObecné cíle Evropského dne jazyků jsou:\nAčkoliv podle deklarovaných cílů je Evropský den jazyků zaměřen na všechny obyvatele a jazyky Evropy, byly jeho oficiální internetové stránky zpočátku dostupné pouze v angličtině a francouzštině. Později byla většina textů přeložena do dalších jazyků, ale některé články, adresáře či hry zůstávají nadále dostupné pouze anglicky a francouzsky. Podobné nedostatky se vyskytují i na webových stránkách Evropské komise věnovaných Evropskému dni jazyků. Organizace a jednotlivci však v rámci Evropského dne jazyků pořádají aktivity ve všech zemích Evropy. Jejich přehled lze každoročně nalézt na internetových stránkách projektu.\n\n"}
{"id": "724806", "url": "https://cs.wikipedia.org/wiki?curid=724806", "title": "Kelmayisaurus", "text": "Kelmayisaurus\n\nKelmayisaurus („Ještěr od města Karamay“) byl rod poměrně velkého dravého dinosaura (teropoda) z čeledi Carcharodontosauridae. Žil v období spodní křídy (stupeň valangin až alb, asi před 140 až 100 miliony let) na území dnešní severozápadní Číny (geologické souvrství Lianmudžin v údolí Džungarie). Typovým druhem je \"K. petrolicus\", formálně popsaný roku 1973. Holotyp nese označení \"IVPP V 4022\".\n\nTento dinosaurus byl příbuzný obřím argentinským teropodům, jako byl rod \"Giganotosaurus\" nebo \"Mapusaurus\". Vzhledem k fragmentárním fosiliím však nelze rozměry tohoto druhu přesněji odhadnout. Jeho délka však mohla činit asi 9 až 11 metrů a hmotnost přibližně 1600 kg.\n\nDalší druh (\"K. \"gigantus\"\"), zmíněný pouze v dětské knize o dinosaurech z roku 1993, reprezentuje obří páteřní oblouk o délce 22 metrů, který však zřejmě patří nějakému dosud neznámému sauropodovi. Pokud by patřil teropodnímu dinosaurovi, jednalo by se nepochybně o nejdelšího známého suchozemského dravého tvora všech dob. Ve skutečnosti ale obří obratel patřil dosud formálně nepopsanému sauropodnímu dinosaurovi, objevenému ve stejném souvrství. \n\n\n"}
{"id": "724807", "url": "https://cs.wikipedia.org/wiki?curid=724807", "title": "Sněhurka (rozcestník)", "text": "Sněhurka (rozcestník)\n\nSněhurka může být:\n\n\n\n\n\n\n"}
{"id": "724824", "url": "https://cs.wikipedia.org/wiki?curid=724824", "title": "Ladislav Reček", "text": "Ladislav Reček\n\nLadislav Reček (* 22. ledna 1925) je bývalý český fotbalista, záložník, reprezentant Československa. Za československou reprezentaci odehrál v letech 1951-1952 čtyři utkání. Hrál za Baník Ostrava (1945 - 1958). V lize odehrál 186 zápasů, vstřelil 19 branek. Zemřel v roce 1999.\n\n"}
{"id": "724841", "url": "https://cs.wikipedia.org/wiki?curid=724841", "title": "Nádorová kmenová buňka", "text": "Nádorová kmenová buňka\n\nNádorová kmenová buňka (CSC z angl. \"cancer stem cell\") je typ nádorové buňky s některými vlastnostmi buňky kmenové – je schopná proliferovat a měnit se na jakýkoliv typ nádorové buňky v daném nádoru. Nádorové kmenové buňky byly nalezeny u mnoha druhů rakoviny a předpokládá se, že se vyskytují u všech. Jsou to často právě nádorové kmenové buňky, které odolávají chemoterapii. První spolehlivý důkaz o existenci těchto buněk přinesla studie v Nature Medicine v roce 1997.\n\nNádorové kmenové buňky tvoří malé procento všech buněk v nádoru. Od ostatních nádorových buněk se liší přítomností speciálních povrchových markerů na svých plazmatických membránách. Například nádorové kmenové buňky akutní myeloidní leukemie mají marker CD34 a nemají CD38; kmenové buňky nádorů mozku, jater či plic mají často marker CD133. Od normálních kmenových buněk se liší nekontrolovaným růstem a množením (např. nejsou schopné kontaktní inhibice růstu). Navíc mají velice nestabilní genom bohatý na chromozomové přestavby a chromozomové ztráty a také mají stabilní délku telomer. Pokud jsou \"s.c.\" (podkožně) injikovány do myší, dokáží na místě vytvořit nový nádor.\n\nPokud část nádorových kmenových buněk odolá chemoterapii, snadno dochází k relapsu (návratu) rakovinného bujení. Přitom právě nádorové kmenové buňky obvykle odolávají velice dobře, protože neproliferují a slouží tudíž jako „pojistka“ pro nádor.\n\nSoučástí nových strategií léčby rakoviny je proto zacílení boje na nádorové kmenové buňky. Příkladem takové léčby je vlastně i transplantace kostní dřeně při onemocnění leukemií, protože kostní dřeň je právě místem, kde sídlí nádorové kmenové buňky zodpovědné za nekontrolované množení bílých krvinek v průběhu leukemie.V budoucnu by se měla léčba zaměřit na to, aby nádorové kmenové buňky zanikly tím, že by diferencovaly na normální nádorové buňky.(Obr. 1)\n\nNádorové buňky uvnitř různých typů nádorů se vyznačují funkční heterogenitou, jako je různá proliferační a diferenciační schopnost. Objevení této funkční heterogenity buněk v nádorech vedlo k vzniku dvou modelů propagace nádorů.\nPrvní model, označovaný jako model nádorových kmenových buněk nebo hierarchický model, popisuje skupinu nádorových buněk, které mají funkční vlastnosti charakteristické pro kmenové buňky, tj. schopnost sebeobnovy a diferenciace do různých typů nádorový buněk. Tyto buňky byly pojmenovány jako nádorové kmenové buňky. Model nádorové kmenové buňky předpokládá, že buňky nádoru mají hierarchické uspořádání, na jehož vrcholu leží CSC. (Obr. 3)\nDruhý model popisující propagaci nádorů je označován jako model klonální evoluce. Základem modelu je, že mutované nádorové buňky s výhodou růstu jsou selektovány a následně pomnoženy. Buňky v této selektované populaci mají stejný potenciál pro zahájení růstu nebo regeneraci nádoru. (Obr. 4).\nOba modely se vzájemně nevylučuji, a právě naopak se předpokládá, že tyto modely jsou vzájemně spjaty. Vzájemná prolínavost modelů může vést k druhé populaci CSC, které mutace poskytla agresivnější vlastnosti. (Obr. 5)\n\nV roce 1997 Bonnet a Dick izolovali subpopulaci leukemických buněk, které exprimovaly specifický povrchový marker CD34 a zároveň na svém povrchu postrádaly marker CD38. Tato CD34CD38 subpopulace buněk byla schopna iniciovat růst nádorů v NOD/SCID (non-obese diabetic mice with severe combined immunodeficiency disease) myších a byla pojmenována jako tumor iniciační buňky (tumor initiation cells) a později označována jako CSC (cancer stem cells). Podle modelu CSC, pouze malá frakce injikovaných buněk, nádorové kmenové buňky, má potenciál iniciovat nádor. Frekvence těchto buněk v akutní myeloidní leukemii představuje méně než 1 buňku na 10 000 nádorových buněk.\nBylo postulováno několik teorií o původu nádorových kmenových buněk, například mutanti embryonálnich kmenových nebo progenitorových buněk, mutanti dospělých kmenových nebo progenitorových buněk, nebo také mutantní buňky, které získaly vlastnosti kmenových buněk.\n\nJedna z teorií předpokládá, že za vznik a vývoj CSC jsou zodpovědné mutace během vývoje buněk tvořících niku kmenových buněk. Následně dochází k vývoji mutovaných kmenových buněk v nice a jejich diferenciace vede k rozšíření mutace do diferencovaných stadií buněk. V důsledku získané mutace jsou dceřiné buňky náchylnější k získání nových mutací a k rozvoji nádorového bujení.\nDalší teorie popisující vznik a původ CSC zahrnuje dospělé kmenové buňky. Tato teorie je úzce spjata s tkáněmi s rychlou obměnou buněk, jako je kůže nebo gastrointestinální trakt (GIT). U těchto tkání se předpokládá, že tkáňově specifické kmenové buňky jsou zodpovědné za rozvoj nádorového bujení jako důsledek častého buněčného dělení v souvislosti s dlouhým životem kmenové buňky. Tato kombinace představuje vysoké riziko akumulace mutací, což je hlavní příčinou iniciace nádoru.\nDalší možností vzniku CSC je schopnost mutovaných buněk de-diferenciace, která vede k získání vlastností kmenových buněk, jako je schopnost sebeobnovy a diferenciace v různé typy buněk.\n\nDalším konceptem příbuzným k těmto teoriím je předpoklad hierarchického uspořádání nádorů. Tento koncept vychází z předpokladu, že nádor je tvořen heterogenní populací buněk, které mají společné mutace, ale specificky se liší ve fenotypu. V tomto modelu je nádor tvořen několika typy CSC, které procházejí následnou selekcí mikroprostředí. výsledná sekundární selektovaná linie je tak adaptována na přítomné mikroprostředí.\n\nNádorové kmenové buňky byly identifikovány v mnoha nádorech. Pro jejich identifikace se používají stejné experimentální přístupy jako pro normální kmenové buňky. Mezi tyto experimentální metody patří průtoková cytometrie pomocí protilátek směrovaných na markery nacházející se na buněčném povrchu, SP analýza (side population) nebo Aldefluor assay. Populace obsahující lidské CSC purifikované těmito přístupy jsou následně implantovány v různých dávkach do imunodeficientních myší, kde se zjišťuje jejich schopnost iniciovat růst nádoru. Tato metoda in vivo je označována jako test limitního ředění (limiting dilution assay). Nádorová subpopulace schopná iniciovat růst nádoru v nízkém počtu je dále testována pro schopnost sebeobnovy.\n\nNádorové kmenové buňky lze také identifikovat pomocí efektu MDR (multidrug resistence), za který jsou zodpovědné transportéry ABC (ATP-binding cassette), které umožní CSC transportovat z buňky do extracelulárního mikroprostředí barvivo Hoechst vázající DNA a tím je odlíšit od ostatních nádorových buněk.\n\nDalší možný přístup při identifikaci subpopulace bohaté na CSC v \"in vitro\" systému představuje sphere-forming assay. Tato metoda je založena na schopnosti hematopoetických kmenových buněk a kmenových buněk tkání vytvářet za specifických podmínek sféroidy. Jedná se shluk buněk, uvnitř kterého dochází k diferenciaci buněk. Mnoho CSC izolovaných např. z mozku či z nádoru prostaty mělo schopnost vytvářet struktury podobné sféroidům.\n\nMnohé studie demonstrovaly přítomnost nádorových kmenových buněk v mnoha solidních nádorech. Pro izolaci CSC ze solidních nádorů se nejčastěji používají specifické povrchové markery, ze kterých jsou některé charakteristické pro hematologické kmenové buňky nebo kmenové buňky tkání. Nicméně specifická skupina povrchových markerů se ukázala užitečná při identifikaci subpopulace bohaté na CSC. Jde zejména o molekuly CD133 (označován také jako PROM1), CD44, CD24, EpCAM (epithelial cell adhesion molecule, také znám jako ESA, epithelial specific marker), THY1, ATP-binding cassette B5 (ABCB5).\n\n\nKarcinom prsu představuje první solidní nádor, z kterého byly izolovány nádorové kmenové buňky. CSC izolovány z karcinomu prsu byly identifikovány jako CD44CD24, SP, ALDH. Nedávné studie ukázaly, že populace CSC nádoru prsu představují fenotypově heterogenní populaci buněk. Navíc bylo dokázáno, že CSC jsou heterogenní nejenom v expresi povrchových markérů, ale také že existuje celá řada subpopulací. Nicméně, CSC z karcinomu prsu jsou nejčastěji identifikovány jako CD44CD49fCD133.\n\nKmenové nádorové buňky byly také identifikovány u nádoru mozku. Pro jejich identifikaci se používají markery CD133, SSEA-1 (stage/specific embryonic antigen-1), EGFR a CD44. Nicméně používání markeru CD133 pro identifikaci CSC je zatím velmi diskutabilní, protože obě populace CD133 a CD133 jsou u některých gliomů tumorigenní a také populace CD133 nemá schopnost iniciovat růst nádoru u všech nádorů mozku.\n\nNádorové kmenové buňky byly také identifikovány v nádorech tlustého střeva. Povrchové markery pro jejich identifikaci jsou CD133, CD44 a ABCB5. Podobně jako v případě nádorů mozku, i u nádorů tlustého střeva, vedlo používání markeru CD133 pro pozitivní selekci k matoucím výsledkům. Nicméně, některé studie demonstrovaly, že AC133 epitop, ale nikoliv CD133 protein, je specificky exprimován na povrchu CSC a jeho exprese se ztrácí během diferenciace.\n\nCSC byly izolovány také z mnoha jiných nádorů, jako nádoru prostaty, plic, jater, pankreatu či ledvin. U nádoru prostaty byly CSC identifikovány v CD44 subpopulaci jako CD44α2β1, TRA-1-60CD151CD166 nebo ALDH populace. Naopak například u nádoru plic byly pro identifikaci CSC použity markery, jako je CD133, ALDHCD44 a onkofetální protein 5T4.\n\nMetastazování nádoru představuje hlavní příčinu úmrtí u pacientů. Ne každá nádorová buňka má však schopnost metastazovat do vzdálených tkání. Tento potenciál závisí na mnoha faktorech, které ovlivňují základní procesy, jako je růst, angiogenese nebo invase nádorových buněk. U mnoha epiteliálních nádorů se epithelial-mesenchymal transition (EMT) předpokládá za hlavní proces při mestazování nádoru. EMT a jemu opačný proces MET (mesenchymal-epithelial transition) se během embryonálního vývoje podílejí na migraci buněk. Je pravděpodobné, že proces EMT je kontrolován WNT a TGF-β (transforming growth factor) signálními drahami. Proces EMT je charakterizován ztrátou membránového E-cadherinu na membránových spojích. Důležitou roli v tomto procesu hraje β-catenin. Právě translokace β-cateninu z oblasti membránových spojů do jádra může vést k ztrátě E-cadherinu a následně k procesu EMT. Mnohé studie demonstrovaly, že β-catenin translokovaný do jádra může přímo ovlivňovat transkripční aktivitu EMT asociovaných genů, jako je represor genu pro E-cadherin SLUG (také označován jako SNA12).\n\nNedávné studie podporují teorii, že nádorové buňky, u kterých proběhl proces EMT, mohou být prekurzory pro metastazující buňky, nebo dokonce metastazující CSC. Na periferním okraji nádoru pankreatu byla identifikována populace buněk CD133CXCR4 (receptor pro chemokine CXCL12 známy také jako SDF1 ligand). Tato subpopulace vykazovala silnou migrační aktivitu na rozdíl od populace buněk CD133CXCR4, i když obě populace měly schopnost iniciovat rozvoj a metastazování nádorů. Inhibice receptoru CXCR4 navíc vedla k redukci metastického potenciálu.\n\nNa druhou stranu, buňky CD44CD24 byly identifikovány v pleurálním výpotku u nádoru prsu. Navíc CD24 populace buněk byla také identifikována ve vzdálených metastázách u pacientů s nádorem prsu. Ačkoliv existuje velmi málo dat popisujících mechanismus metastázování nádorů prsu, je pravděpodobné, že CD44CD24 populace buněk iniciuje metastázy a následně na novém místě dochází ke změně fenotypu a diferenciaci. Na základě těchto výsledků byla postulována nová dynamická teorie dvoufázového expresního vzorce chování CSC. Principem tohoto konceptu je existence dvou forem nádorové kmenové buňky, stacionární kmenová buňka (SCS) a migrační nádorová kmenová buňka (MCS). SCS je zakotvena ve tkáni ve které perzistuje. Na druhé straně MSC nacházející se na rozhraní nádoru (tumor-host interface) představují hlavní příčinu metastazování nádorů. Navíc dokázáno, že MSC jsou derivované z SCS transientní aktivaci procesu EMT (Obr. 6).\n\nDůkaz existence nádorových kmenových buněk vedl k novému nahlížení na léčbu a identifikaci nádorů, ale také ke vzniku nových přístupů při vývoji cytostatických léčiv.\nNormální kmenové buňky jsou přirozeně rezistentní na chemoterapeutická léčiva, jako důsledek exprese ABC transportérů, které jsou hlavní příčinou MDR (multidrug resistance) efektu. CSC, které vznikly z normálních kmenových buněk mutací, můžou také exprimovat na svém buněčném povrchu ABC pumpy a tím zvýšit rezistenci na chemoterapeutika, což vede k přežívání CSC a k relapsům nádorového onemocnění.\n\nV roce 2009 bylo identifikováno nové léčivo, Salinomycin, které selektivně redukuje počet CSC u nádorů prsu až 100 krát oproti klasickým cytostatickým léčivům, jako je paclitaxel, doxorubicin nebo docetaxel.\n"}
{"id": "724843", "url": "https://cs.wikipedia.org/wiki?curid=724843", "title": "Seznam zemí podle zahraničního dluhu", "text": "Seznam zemí podle zahraničního dluhu\n\nSeznam zemí podle zahraničního dluhu (), který je tvořen součtem dluhů soukromých (domácnosti a firmy) a dluhu veřejného (tedy hrubého vládního dluhu i dluhů dalších orgánů veřejné správy), kde věřiteli nejsou rezidenty daného státu, a který je splatný v mezinárodně akceptovaných měnách, ve zboží nebo službách.\n\nPro informaci je na seznamu i několik nestátních subjektů.\n\nNezaměňovat se státním dluhem.\n\nI když má nějaká země relativně vysoký zahraniční dluh (úhrnný nebo na hlavu), může být „čistým mezinárodním věřitelem“, pokud jeho zahraniční dluh je menší, než součet zahraničních dluhů jiných zemí, které drží. Příkladem je Lucembursko, Čína nebo Švýcarsko.\n\n\"Informace jsou kompletně převzaty ze (a reference jsou citovány podle) seznamu na anglické Wikipedii.\"\n\n"}
{"id": "724844", "url": "https://cs.wikipedia.org/wiki?curid=724844", "title": "Multilingvismus", "text": "Multilingvismus\n\nMultilingvismus (též mnohojazyčnost) je stav, kdy jedinec nebo společnost používají ke komunikaci více různých jazyků. Speciálním případem multilinvismu je bilingvismus (dvojjazyčnost).\n\nMultilingvismus bývá považován za jedno z možných řešení problému zanikání jazyků. Probíhající mizení velkého množství jazyků totiž snižuje kulturní rozmanitost světa, protože jednotlivé jazyky s sebou nesou specifické způsoby vidění, porozumění, třídění a navazování vztahů mezi věcmi. Odhaduje se, že 90 % jazyků světa je ohroženo vyhynutím během následujících 50 let.\n\n"}
{"id": "724849", "url": "https://cs.wikipedia.org/wiki?curid=724849", "title": "Americana (album, The Offspring)", "text": "Americana (album, The Offspring)\n\nAmericana je páté studiové album americké punk rockové skupiny The Offspring. Bylo vydáno 17. listopadu 1998 a následovalo tak úspěšné předchozí album \"Ixnay on the Hombre\".\n\nAlbum zaznamenalo veliký úspěch, již první týden se prodalo přes 175 000 kusů, získalo nejlepší pozici v žebříčku Billboard 200 v historii skupiny. Je to druhé nejlépe prodávané album skupiny. Celkově se ho prodalo přes 12 milionů kusů. Mezi nejznámější hity alba patří bezpochyby „Pretty Fly For a White Guy“, „The Kids Aren't Alright“, „Why Don't You Get a Job?“ a „She's Got Issues“.\n"}
{"id": "724857", "url": "https://cs.wikipedia.org/wiki?curid=724857", "title": "Miroslav Stárek", "text": "Miroslav Stárek\n\nMiroslav Stárek (* 10. listopadu 1948) je bývalý český fotbalista, brankář, reprezentant Československa.\n\nV československé reprezentaci odehrál 6. 10. 1976 utkání s Rumunskem, které skončilo výhrou 3:2. V dorostu působil v Sokolu Stránčice. V lize nastoupil ve 242 utkáních, chytal za Slávii i Spartu, po skončení ligové kariéry působil v Mladé Boleslavi. V sezóně 1980-1981 ve Spartě Praha nedostal gól 622 minut. V sezóně 1996-1997 působil jako trenér u B-týmu Slávie.\n\n\n"}
{"id": "724858", "url": "https://cs.wikipedia.org/wiki?curid=724858", "title": "Rise and Fall, Rage and Grace", "text": "Rise and Fall, Rage and Grace\n\nRise and Fall, Rage and Grace je osmé studiové album americké punk rockové skupiny The Offspring. Bylo vydáno 17. června 2008 ve Spojených státech a o týden dříve v Japonsku. Je to první album skupiny od vydání alba \"Splinter\" v roce 2003, první ve spolupráci s producentem Bobem Rockem.\n\nPětiletá mezera mezi dvěma deskami je nejdelší v historii skupiny. Ačkoliv na albu začali pracovat už v roce 2004, do nahrávání se pustili až na podzim roku 2006. Albu mělo být původně vydáno už v roce 2007, ale bylo zpožděno. Album přineslo čtyři singly - „Hammerhead“ „You're Gonna Go Far, Kid“ „Kristy, Are You Doing Okay?“ a „Half-Truism“.\n\nAlbum vyšlo v CD verzi i na gramofonové desce.\n\nJediný rozdíl mezi verzemi je, že si vyměnily pozici písně „Kristy, Are You Doing Okay?“ a „A Lot Like Me“.\n"}
{"id": "724866", "url": "https://cs.wikipedia.org/wiki?curid=724866", "title": "Opatrný", "text": "Opatrný\n\nPříjmení Opatrný nosí více různých osobností:\n\n"}
{"id": "724871", "url": "https://cs.wikipedia.org/wiki?curid=724871", "title": "Důl Řimbaba", "text": "Důl Řimbaba\n\nDůl Řimbaba se nachází v osadě Vysoká Pec, části obce Bohutín u Příbrami ve Středočeském kraji. Jedná se o jednu z nejmenších šachet bohutínského rudního revíru, která byla v aktivním provozu v letech 1843–1900.\n\nPůvodní jméno dolu však bylo jiné, od svého založení to byl Důl Božího požehnání (\"Segen Gottes Schacht\"). V prostoru, kde je šachta situována, již od středověku probíhala poměrně intenzivní prospektorská a také hornická činnost. Hloubení šachty Řimbaba však začalo až v roce 1843. Těžil se zde galenit (tzv. leštěnec olovnatý) a šachta měla i svou vlastní úpravnu.\n\nZa dobu své existence dosáhl důl 270 m kolmé hloubky a bylo zde vyraženo téměř 6000 m různých chodeb a překopů. Od roku 1900 sloužil jako pomocný provoz a větrací jáma pro ostatní šachty revíru, v létech 1954–1969 také jako školní důl pro studenty SPŠH v Příbrami. Po ukončení hornické činnosti v oblasti je tato šachta používána jako přístupový bod do dědičné štoly. V současnosti je v areálu dolu ve výstavbě regionální muzeum Bohutínska zaměřené nejen na montanistiku. Tohoto úkolu se ujalo místní občanské sdružení Spolek Řimbaba.\n\n"}
{"id": "724875", "url": "https://cs.wikipedia.org/wiki?curid=724875", "title": "Vlajka Utahu", "text": "Vlajka Utahu\n\nVlajka Utahu, jednoho z federálních států USA, je tvořena zjednodušenou formou státní pečetě Utahu na tmavěmodrém listu o poměru stran 5:8.\n\nVčelí úl znaku představuje těžkou práci. Úl také odkazuje na znak mormonského státu Deseret a na osídlení tohoto regionu mormony. Nápis nad úlem „INDUSTRY“ () je mottem státu Utah.\n\nRok 1847 byl rokem, kdy mormoni přišli do Utahu. Orel bělohlavý, národní pták USA, sedí na štítu a symbolizuje ochranu v mírových i válečných časech. Lilie symbolizuje mír. Dvě vlajky USA po stranách štítu ukazují na utažskou podporu celého národa.\n\nPrvní utažská vlajka byla uzákoněna v roce 1896. V roce 1912 byla pro bitevní loď Utah vytvořena nová verze, která je od 1913 používána do současnosti.\n\n\n"}
{"id": "724884", "url": "https://cs.wikipedia.org/wiki?curid=724884", "title": "Pravda a láska", "text": "Pravda a láska\n\nPravda a láska je heslo vyjadřující morální imperativ obsažený ve výroku: \"„Pravda a láska musí zvítězit nad lží a nenávistí“.\" Tuto větu pronesl někdejší československý prezident Václav Havel v době Sametové revoluce proti komunistickému režimu v Československu. Svou interpretaci hesla vyjádřil český politik a bývalý prezidentův kancléř Karel Schwarzenberg ve smutečním projevu při Havlově pohřbu:\n\nPodobné heslo ještě před Havlem pronesl Mahátma Gándhí: „\"When I despair, I remember that all through history the way of truth and love have always won.\"“ (\"Když ztrácím naději, vzpomenu si, že vždy v dějinách zvítězila cesta pravdy a lásky.\") Havel byl ke Gándhímu také po své smrti přirovnáván, např. americkým prezidentem Barackem Obamou, a již roku 1993 mu byla udělena i Cena Indiry Gándhíové.\n\nV českém kontextu se toto spojení objevuje také v hesle jednoho z praporů prvorepublikové Československé strany národně socialistické s mottem „Pravdou a láskou vítězíme“. Spojení \"Pravda a Láska\" je též od roku 1993 součástí skautského slibu českých skautů, kteří slibují \"„sloužit nejvyšší Pravdě a Lásce věrně v každé době“\".\n\nJedinci ztotožňující se s obsahem tohoto Havlova výroku a zastávající z hlediska hodnot a idejí obdobné názory jako Václav Havel jsou někdy označováni jako \"pravdoláskaři\". Jejich oponenty jsou například Václav Klaus a jeho příznivci, např. Petr Hájek. Termínu pravdoláskaři dodávají jejich protivníci určitý pejorativní nádech. Nicméně ti, kteří jsou takto označováni, ho chápou spíše v pozitivním duchu.\n\nV červenci 2015 Karel Oliva, ředitel Ústavu pro jazyk český AV ČR vyslovil své zdání, že dlouhé a hůře použitelné označení „pravdoláskař“ je částečně nahrazováno výrazem „sluníčkář“, ale konstatoval, že to zatím není podložené žádnou studií.\n\n\n"}
{"id": "724887", "url": "https://cs.wikipedia.org/wiki?curid=724887", "title": "Garegin II.", "text": "Garegin II.\n\nGaregin II. ( , (* 21. srpna 1951, Voskehat) je současný patriarcha Arménské apoštolské církve, který je s titulem \"katolikos všech Arménů\" hlavou této církve.\n\nNarodil se 21. srpna 1951 ve Voskehatu jako Ktrij Nersessian. Základní studium získal ve své rodné obci. Roku 1965 vstoupil do Teologické akademie Kevorkian v Holy Etchmiadzin. Po graduaci začal učit Nový zákon a stal se asistentem Kevorkian semináře. Roku 1970 byl vysvěcen na jáhna a roku 1972 na kněze se jménem Garegin. Po vysvěcení ho patriarcha Vazgen I. poslal rozšířit svá studia na teologickou fakultu do Vídně. Roku 1975 začal sloužit jako kněz v Německém kostele při čemž si dodělával studia na Univerzitě v Bonnu. Po čtyřech letech v Německu se vrátil do Arménie a katolkos Vazken jej poslal do ruského Zagorsku k doktorátnímu studiu na Fakultě svatého Sergeje Klášterní akademie Ruské pravoslavné církvi.\n\nPo dokončení studií v Rusku byl roku 1980 jmenován asistentem generálního vikáře patriarchální eparchie Araratian. V dubnu 1983 se stal generálním vikářem této eparchie. V říjnu stejného roku byl ustanoven biskupem a roku 1992 arcibiskupem.\n\nRoku 1989 založil seminář Vazkenian v Sevanu, pro náboženské studia mladých mužů a roku 1990 Centrum křesťanských nauk.\n\nRoku 1995 byl vážným kandidátem na nového katolikose a patriarchu ale novým patriarchou se stal Garegin I.. Poté se stal generálním vikářem katolikose.\n\nDne 27. října 1999 byl zvolen novým patriarchu Arménské apoštolské církve. Uveden do úřadu byl 4. listopadu 1999.\n\nUdržuje ekumenické vztahy s ostatními sesterskými církvemi. Například navštívil Alexije II. (patriarcha Moskevský a Celého Ruska), Eliáš II. (patriarcha-katolikos Celé Gruzie), Teoctiste (patriarcha Celého Rumunska), Šenudu III. (alexandrijského patriarchu a papeže), Abune Paulose (patriarchu Etiopské pravoslavné církve), Jana Pavla II. (papeže), Maxima (patriarcha Bulharska), Františka (papeže) a mnoho dalších.\n\nV listopadu 2000 navštívil Vatikán a během ekumenické bohoslužby papež Jan Pavel II. odevzdal patriarchovi ostatky svatého Řehoře Osvětitele prvního katolikose Arménské církve.\n\nDne 24. dubna 2015 svatořečil 1,5 milionů obětí arménské genocidy.\n\n"}
{"id": "724890", "url": "https://cs.wikipedia.org/wiki?curid=724890", "title": "Erich Übelacker", "text": "Erich Übelacker\n\nErich Übelacker (19. října 1899 – 30. června 1977) byl automobilový konstruktér.\n\nErich Übelacker studoval inženýrství na Německé technické vysoké škole v Praze (Deutsche Technische Hochschule Prag) a poté tam byl asistentem profesora Rudolfa Dörfla. Během let 1927–1939 byl zaměstnán v Tatra Závodech v Kopřivnici na Moravě pod vedením Hanse Ledwinky. Společně s jeho synem Erichem Ledwinkou navrhl Übelacker Tatru 57 a první aerodynamické automobily Tatra se vzduchem chlazeným motorem vzadu – typy Tatra 77 (a její modernizaci Tatra 77a), Tatra 87 a Tatra 97. Během let 1939–1941 pracoval pro rakouskou automobilku Steyr-Daimler-Puch, potom pro Daimler-Benz ve Stuttgartu, kde v letech 1941–1945 navrhoval turbínové motory. Jako voják v zajetí pracoval pro Turbomeca v Pau ve Francii. \n\nOd roku 1949 do 1961 byl zaměstnán jako vedoucí návrhář speciálních užitkových automobilů u firmy Borgward v německých Brémách. Byl autorem velkého množství technických patentů v oblasti konstrukce automobilů.\n\nPo konkursu firmy Borgward přešel Erich Übelacker v roce 1961 i s celým oddělením „zvláštního vývoje“ (\"Sonderentwicklung\") do firmy Rheinstahl-Hanomag.\n\n\n\n"}
{"id": "724900", "url": "https://cs.wikipedia.org/wiki?curid=724900", "title": "Nahé slunce", "text": "Nahé slunce\n\nNahé slunce (v angl. originále \"The Naked Sun\") je druhý díl série o robotech z pera amerického spisovatele Isaaca Asimova, který vyšel v roce 1957.\n\nProtagonisty příběhu jsou stejně jako v předchozím dílu pozemský detektiv Elijáš Baley a jeho kolega robot R. Daneel Olivaw, kteří jsou povoláni k vyšetřování vraždy na Intermitentní planetě Solarii. Zatímco děj předchozího dílu je zasazen do přelidněného prostředí s několika roboty, zde je tomu naopak, na Solarii je robotů mnohem více než lidí. Mezi vraždou dr. Sartona z prvního dílu a vraždou Rikaina Delmarra z této knihy uplynulo jen několik měsíců.\n\nV českém vydání z roku 1994 (Ivo Železný) je v úvodní kapitole nazvané „ISAAC ASIMOV Pravda o románech o robotech“ popsána historie vzniku nejen této knihy, ale i celé série o robotech a také několika povídek s tímto tématem, závěrečná kapitola „O autorovi“ je stručnou biografií Isaaca Asimova.\n\nPo velkém úspěchu předchozího románu \"Ocelové jeskyně\" bylo Isaacu Asimovovi jasné, že bude nezbytné napsat pokračování. V roce 1954 se však věnoval popularizaci vědy, což jej bavilo a tak se k napsání \"Nahého slunce\" dostal až v říjnu 1955. Psaní mu nečinilo větší potíže, kniha v mnoha směrech vyvažuje předchozí díl a obsahuje také skrytý milostný motiv, tedy něco, co není v autorových knihách zrovna časté.\n\nKdyž bylo dílo hotovo, Asimov z něj měl dobrý pocit. Nabídl román redaktoru amerického sci-fi časopisu \"Astounding Science Fiction\" Johnu W. Campbellovi, jenž ho okamžitě přijal. Příběh vyšel v jeho časopisu na pokračování ve třech částech (říjen, listopad a prosinec 1956) a v roce 1957 následovalo knižní vydání v nakladatelství Doubleday. Kniha byla stejně jako předchozí díl velmi úspěšná.\n\n\nISAAC ASIMOV Pravda o románech o robotech\nO autorovi\n\nPoté, co detektiv Elijáš Baley objasní vraždu vesmířana dr. Sartona (v předchozí knize \"Ocelové jeskyně\"), spokojeně žije se svou rodinou do doby, než je opět povolán k vraždě občana Solarie. Předvolá si jej podsekretář pozemského Úřadu bezpečnosti Albert Minnim a vysvětlí mu instrukce. Mimo vyšetřování si má Baley všímat veškerého dění kolem. Tyto informace budou využity, neboť Země je ve vztahu k Intermitentním planetám v nezáviděníhodné situaci, neví nic o jejich slabinách. Baley má mimo vyšetřování provádět určitou vyzvědačskou činnost.\n\nPo příletu na Solarii již na něj čeká jeho přítel R. Daneel Olivaw, humanoidní robot. Baley ví, že je ve zcela cizím prostředí a jeho úzkost z otevřeného prostoru by jej velmi omezovala a proto se snaží ji překonat. Nakonec se odhodlá opustit byt a vyjít ven, přestože mu to Daneel vymlouvá. Detektiv rovněž ví, že tři zákony robotiky zabudované v jeho kolegovi mu budou v určitých chvílích překážet, protože robot jej nenechá vykonat vše, dle jeho názoru to bude nebezpečné. Proto jej lstí oklame a pátrá jistou dobu na vlastní pěst. Na Solarii navíc nevědí, že R. Daneel Olivaw je robot, vypadá velmi lidsky.\n\nElijáš Baley zahajuje vyšetřování, potřebuje poznat místní kulturu a zvyky. Setkává se zde s až chorobně robotizovanou civilizací. Jeden člověk vlastní přibližně deset tisíc robotů. Lidé se téměř nestýkají, kromě plození dětí, což považují jen za povinnost. Vzájemná setkání uskutečňují pomocí projekce.\n\nBaley se setká s Hannisem Gruerem, šéfem bezpečnosti Solarie, jenž mu poskytne první údaje a poté se spojí s Gladií Delmarrovou, manželkou zavražděného, aby ji vyzpovídal. Daneel si všimne, že na Elijáše udělala dojem. Když se vyšetřovatelům dostane do rukou zpráva o vraždě, objeví se nová informace, na místě vraždy byl nalezen porouchaný robot. Musel být svědkem vraždy, což způsobilo přetížení jeho pozitronického mozku.\n\nPozemský detektiv nutí místní obyvatele k osobnímu setkání, což je jim krajně nepříjemné, ale jemu to poskytuje možnost zaznamenat bezprostřední reakce, než kdyby se s nimi měl spojit pouze pomocí projekce. Když hovoří s Gruerem (tentokrát projekčně), je svědkem pokusu o jeho otrávení. Následně se vrah pokusí zabít i jeho samotného, když se Baley odváží vyjít ven na zahradu farmy, kde roboti vychovávají mladé Solariány. Děti si zde hrají s luky a jedno z nich je navedeno, aby vystřelilo otrávený šíp na detektiva. Baley má štěstí, šíp jej nezasáhne.\n\nKdyž hovoří postupně s hlavním lékařem, sociologem, asistentkou zavražděného Delmarra a robotikem, začíná mít dojem, že tahle planeta se vydala špatným směrem. V některých momentech musí jednat autoritativně, aby se někam posunul. Přijde tak na stopu, Delmarre byl považován za dobrého občana - tradicionalistu a než byl zavražděn, byl blízko odhalení vážného komplotu. Pod vlivem těchto nových faktů se mu podaří odhalit skutečného viníka - robotika Jothana Leebiga, jenž spolupracoval s Delmarrem. Leebig plánoval zkonstruovat roboty, kteří by nebyli tolik vázaní zákony robotiky a také automatizované kosmické lodě k napadení ostatních planet. Leebig věděl i o tom, že Delmarrova žena Gladia je citlivější a touží po silnějším lidském kontaktu, což její muž odmítal, proto jej nenáviděla. Leebig využil její nenávisti, aby pro něj odstranila nepohodlného svědka jeho plánů.\n\nJothan Leebig se nenechá dopadnout a raději spolkne kapsli s jedem. Elijáš Baley se před odletem setká s Gladií, která mu oznámí své rozhodnutí přestěhovat se na Auroru. Baley ji v tom podpoří. Mezi ním a Gladií přeskočila jiskra, Delmarrová překoná své předsudky a dotkne se jej.\n\nDetektiv, jenž také překonal svou agorafobii, odlétá zpět na Zemi a podává zprávu o Solarii. Nepředstavuje nebezpečí, neboť pomalu a jistě degeneruje. Jsou tu však ještě další Vnější světy, které nemají takové sociologické extrémy.\n\n\n\n"}
{"id": "724903", "url": "https://cs.wikipedia.org/wiki?curid=724903", "title": "Splinter", "text": "Splinter\n\nSplinter je sedmé studiové album americké punk rockové skupiny The Offspring. Bylo vydáno deátého prosince 2003. Je to první album skupiny natočené bez bubeníka Rona Weltyho.\n\nI když nebylo tak úspěšné jako alba mezi deskami \"Smash\" a \"Conspiracy of One\", získalo album dva týdny po vydání ocenění zlaté desky. Album se přesto poměrně dobře prodávalo, již první týden se prodalo přes 87 000 výtisků a obsadilo tak 30. příčku amerického žebříčku Billboard 200. Album přineslo další čtyři singly „Hit That“, „(Can't Get My) Head Around You“, „Spare Me the Details“ a „Da Hui“.\n"}
{"id": "724908", "url": "https://cs.wikipedia.org/wiki?curid=724908", "title": "Yonkers", "text": "Yonkers\n\nYonkers je město ležící na východě státu New York ve Spojených státech amerických. Má 195 976 obyvatel (sčítání lidu z 2010) a je tak čtvrtým nejlidnatějším městem státu New York. Hraničí s newyorskou čtvrtí Bronx a je vzdálen pouze 3 km od Manhattanu. Dvě muzea, Hudson River Museum a muzeum vědy Science Barge, spolu s několika nákupními centry přispívají ke koloritu města.\n\nÚzemí města bylo původně osídleno Holanďany v roce 1645. Prvních 200 let své existence to bylo farmářské městečko se začínající průmyslovou zónou při pobřeží. V roce 1853 byla postavena továrna na výrobu výtahů, Otis Elevator Company, jako první taková továrna ve světě. Později přibyly také továrny na výrobu automobilových součástek a koberců. Levnější zahraniční konkurence způsobila uzavření většiny továren kolem poloviny 20. století. Město se ale pak stalo žádanou lokalitou bydlení pro Newyorčany, kteří nechtějí bydlet na venkově, ale v klidné části města poblíž centra New Yorku.\n\n\n"}
{"id": "724911", "url": "https://cs.wikipedia.org/wiki?curid=724911", "title": "Sporýšovité", "text": "Sporýšovité\n\nSporýšovité (\"Verbenaceae\") je velká čeleď vyšších dvouděložných rostlin z řádu hluchavkotvaré (\"Lamiales\"). Čeleď zahrnuje téměř 1000 druhů ve 31 rodech a je rozšířena po celém světě. V české květeně je zastoupena pouze sporýšem lékařským. Některé druhy jsou využívány jako okrasné nebo léčivé rostliny.\n\nSporýšovité jsou byliny, keře, stromy i liány. Stonky jsou často čtyřhranné. Někdy mají rostliny trny nebo ostny. Odění je z jednoduchých nebo žlaznatých chlupů. Listy jsou vstřícné, případně přeslenité, se zpeřenou žilnatinou a bez palistů. Čepel listů je celokrajná nebo zubatá.\n\nKvětenství jsou úžlabní nebo vrcholová, nejčastěji hrozny, klasy nebo hlávky. Květy jsou téměř pravidelné, oboupohlavné, většinou pětičetné. Kalich je trubkovitý nebo zvonkovitý, vytrvalý a někdy za plodu zvětšený. Koruna je lehce dvoupyská, z 5 lístků, s korunní trubkou. Někdy jsou 2 horní korunní plátky srostlé. Tyčinky jsou 4, dvoumocné, přirostlé ke koruně. Semeník je svrchní, srostlý ze 2 plodolistů, dvoupouzdrý, někdy zdánlivě čtyřpouzdrý vlivem vývinu falešných přehrádek. Čnělka je jediná, na vrcholu s dvoulaločnou bliznou. V každém plodolistu jsou 2 vajíčka. Plodem je peckovice se 2 až 4 semeny nebo tvrdka rozpadající se na 4 oříšky. Semena jsou bez endospermu.\n\nKvěty sporýšovitých jsou opylovány nejčastěji včelami, vosami a mouchami. Samoopylení je zabráněno tím, že tyčinky dozrávají dříve než blizna (protandrie). Květy rodu \"Rhaphithamnus\" jsou opylovány kolibříky.\n\nSemena z dužnatých plodů jsou šířena ptáky. Suché oříšky jsou srostlé s vytrvalým kalichem a jsou šířeny nejčastěji větrem či vodou, zřídka i na srsti zvířat (např. \"Priva lappulacea\").\n\nČeleď sporýšovité zahrnuje v dnešním pojetí asi 920 druhů ve 31 rodech. Největší rody jsou sporýš (\"Verbena\", asi 300 druhů), \"Stachytarpheta\" (130), houselník (\"Citharexylum\", 130), lipie (\"Lippia\", 120) a libora (\"Lantana\", 100 druhů). Sporýšovité se vyskytují po celém světě, nejvíce druhů je v jižní části Jižní Ameriky.\n\nV květeně ČR je původní jediný druh, sporýš lékařský (\"Verbena officinalis\").\n\nV Evropě jsou domácí 2 druhy sporýšů, mimo domácího sporýše lékařského roste ve Středomoří ještě nízký poléhavý sporýš \"Verbena supina\". Občas bývají zavlékány nebo zplaňují některé další druhy sporýšů a také některé druhy rodu lipie (\"Lippia\").\n\nCharakteristickými obsahovými látkami jsou iridoidy a fenolické glykosidy.\n\nLibora měňavá (\"Lantana camara\") obsahuje triterpenoidy zvané lantadeny, způsobující forosenzitivitu a poškození jater a ledvin, a alkaloid lantanin s antimikrobiální aktivitou.\n\nV dřívější morfologické taxonomii byla čeleď sporýšovité vymezena proti čeledi hluchavkovité (\"Lamiaceae\") především pozicí čnělky. Ta je u sporýšovitých terminální (umístěná na vrcholu semeníku), zatímco u hluchavkovitých gynobazická (vyrůstající z hluboce laločnatého semeníku). Molekulárními studiemi však bylo zjištěno, že čeleď sporýšovité je v tomto systému parafyletická, zatímco hluchavkovité jsou polyfyletické. Následně byly téměř 2/3 rodů přesunuty ze sporýšovitých do hluchavkovitých a toto morfologické rozlišení pozbylo platnosti.\n\nDo sporýšovitých, případně do samostatné čeledi byl dříve řazen též mangrovový rod \"Avicennia\". V dnešním systému je součástí čeledi paznehtníkovité (\"Acanthaceae\").\n\nV současném pojetí je čeleď sporýšovité členěna na 8 podčeledí:\n\n\nSporýšovité jsou využívány především jako léčivé a okrasné rostliny. Z některých druhů jsou získávány silice.\n\nSporýš lékařský je využíván v domácí lidové medicíně při bolestech hlavy, k detoxikaci a na nehojící se rány, zlepšuje trávení, desinfikuje střeva, zvyšuje sekreci mateřského mléka a působí močopudně.\n\nTakzvaná citronová verbena neboli \"Aloysia citriodora\" (syn. \"Lippia citriodora\", \"Lippia triphylla\") se pěstuje hlavně v severní Africe. Používá se jako spasmolytikum, stomatikum, na dýchací potíže a proti střevním parazitům. Občas se pěstuje i v ČR jako pokojová rostlina s vonnými listy, je používána na bylinné čaje a také jako zdroj vonných olejů.\nČaj z listů vratiklasu \"Stachytarpheta jamaicensis\" je v lidové medicíně tropické Ameriky využíván proti střevním parazitům, jako dávidlo, při léčení kožních nemocí, bronchitidy aj.\n\nBylina \"Lippia graveoles\" se pěstuje ve Střední Americe, kde je využívána jako koření obdobné oregánu.\nPlody duranty (\"Duranta erecta\", syn. \"D. plumieri\") obsahují alkaloid blízký narkotinu a hubící larvy komárů. V některých částech Mexika se tyto plody používají proti horečce. Odvar z listů libory \"Lantana armata\" je v Amazonii tradiční léčivo při bolestech končetin, průjmech aj.\n\nJako okrasné trvalky či skalničky jsou pěstovány různé druhy rodů sporýš (\"Verbena\") a \"Glandularia\", nazývané často prostě 'verbeny'. Z teplomilných okrasných rostlin jsou pěstovány zejména duranta (\"Duranta\"), libora (\"Lantana\"), petrea ovíjivá (\"Petrea volubilis\") a vratiklas (\"Stachytarpheta\").\n\nLibora měňavá (\"Lantana camara\") pochází z tropické Ameriky. Rostlina je zajímavá svými květy, které postupně mění barvu od žluté přes červenou po fialovorůžovou. Dnes roste zplaněná v mnohých teplých oblastech, např. v Indii.\n\n\"Acantholippia\",\n\"Aloysia\",\n\"Baillonia\",\n\"Bouchea\",\n\"Casselia\",\n\"Castelia\",\n\"Chascanum\",\n\"Citharexylum\",\n\"Coelocarpum\",\n\"Diostea\",\n\"Dipyrena\",\n\"Duranta\",\n\"Glandularia\",\n\"Hierobotana\",\n\"Junellia\",\n\"Lampayo\",\n\"Lantana\",\n\"Lippia\",\n\"Nashia\",\n\"Neosparton\",\n\"Parodianthus\",\n\"Petrea\",\n\"Phyla\",\n\"Priva\",\n\"Recordia\",\n\"Rehdera\",\n\"Rhaphithamnus\",\n\"Stachytarpheta\",\n\"Stylodon\",\n\"Tamonea\",\n\"Urbania\",\n\"Verbena\",\n\"Verbenoxylum\",\n\"Xeroaloysia\",\n\"Xolocotzia\"\n"}
{"id": "724916", "url": "https://cs.wikipedia.org/wiki?curid=724916", "title": "Issaquahské Alpy", "text": "Issaquahské Alpy\n\nIssaquahské Alpy jsou vysočina nedaleko města Issaquah v blízkosti Seattlu v americkém státě Washington. Patří do nich vysoké vrcholy Pumí hora (486 m n. m.), Squacká hora (617 m n. m.), Tygří hora (916 m n. m.), Taylorova hora (790 m n. m.), Chřestýší hora (1 072 m n. m.) a Velký hřeben. V roce 1977 je pokřtil známý přírodní spisovatel Harvey Manning na stranách svého turistického průvodce \"Footsore 1\", čímž zvýšil jejich význam z úpatí Kaskádového pohoří na „Alpy“. Manning, který sám žil ve srubu na civilizované straně Pumí hory, se tak zasloužil o jejich přivedení na vědomí ochránců přírody.\n\nV roce 1979 Manning založil turistický klub Issaquah Alps Trails Club (IATC), který se začal starat o zdejší turistické stezky a usiloval o veřejné vlastnictví pohoří. IATC má své sídlo ve městě Issaquah, které si vysloužilo přezdívku „Město, kde začínají turistické stezky“, a odkud klub poskytuje průvodce pohořím.\n\nIssaquahské Alpy běží po boku mezistátní dálnice Interstate 90 od západních svahů Kaskádového pohoří až po Washingtonovo jezero. Kopce se skládají z andezitových vulkanických hornin, které leží na vrstvě starších, těsně poskládaných hornin pocházejících z pobřežní planiny subkontinentu Severní Kaskády, který se zde nacházel před padesáti miliony lety, kdy zbytek Ameriky plul na západ po Atlantském oceánu. V poslední době ledové byly Alpy silně zerodovány ledovci. Vashonův ledovcový lalok vytvořil Chřestýší horu, vyřezal prudké svahy Squacké hory a na Pumí hoře zanechal obrovský bludný balvan o velikosti garáže.\n\nCedrová svědecká hora se náhle zvyšuje z morény mezi Chřestýším hřebenem a nejzápadnějšími svahy Kaskádového pohoří. Přestože je často považována za část Alp, jedná se o daleko mladší symetrický vulkanický kužel, takže je spíše příbuzná nedaleké Mount Washington v Kaskádovém pohoří. \n"}
{"id": "724917", "url": "https://cs.wikipedia.org/wiki?curid=724917", "title": "Joe Hart", "text": "Joe Hart\n\nCharles Joseph John Hart (* 19. dubna 1987, Shrewsbury, Anglie) je anglický fotbalový brankář a reprezentant, hráč klubu Burnley FC kam roku 2018 přestoupil z klubu Manchester City FC.\n\nV A-mužstvu Anglie debutoval 1. 8. 2008 v přátelském utkání v Port of Spain proti reprezentaci Trinidadu a Tobaga (výhra 3:0). Do úpadku jeho kariéry v roce 2016 byl dlouholetou jedničkou a oporou reprezentace Anglie.\n\nBlackpool\n\nManchester City\n\n\n\n"}
{"id": "724923", "url": "https://cs.wikipedia.org/wiki?curid=724923", "title": "Arkansas (řeka)", "text": "Arkansas (řeka)\n\nArkansas ( ) je řeka ve státech Arkansas, Colorado, Oklahoma a Kansas v centrální části USA. Je 2410 km dlouhá. Povodí má rozlohu 470 000 km².\n\nPramení ve Skalnatých horách. Na horním toku protéká v úzkých a hlubokých soutěskách (Royal Gorge, Brown's Canyon). Dále pokračuje ze západu na východ přes Velké a Centrální planiny, kde je koryto velmi nestálé a prudce se mění po významných povodních. Je druhým největším pravým přítokem Mississippi po Missouri.\n\nStřední průtok vody činí přibližně 1800 m³/s. Nejvodnější je na jaře díky tání sněhu a také díky dešťům. V létě dochází k bleskovým povodním. Málo vody má od srpna do prosince, kdy průtok klesá až na minimum 33 m³/s. Na horním toku zamrzá. Kolísání výšky hladiny u Little Rocku dosahuje až 8 m. Při vysokém vodním stavu a povodních zaplavuje rozsáhlá území a na dolním toku se spojuje s ústím řeky White, která ústí do Mississippi o 25 km výše.\n\nVodní doprava je možná v délce 1000 km. Ve velké míře se využívá na zavlažování. Na řece leží města Wichita, Tulsa, Little Rock.\n"}
{"id": "724927", "url": "https://cs.wikipedia.org/wiki?curid=724927", "title": "Guangzhou International Women's Open 2011", "text": "Guangzhou International Women's Open 2011\n\nTenisový turnaj WTA Guangzhou International Women's Open 2011 se konal ve dnech 19. – 25. září v čínském Kantonu venku na kurtech s tvrdým povrchem jako součást kategorie International. Odměny činily 220 000 USD.\n\n\nNásledující hráčky získaly do hlavní soutěže divokou kartu:\n\nNásledující hráčky postoupily z kvalifikace:\n\n\n"}
{"id": "724928", "url": "https://cs.wikipedia.org/wiki?curid=724928", "title": "Rue du Faubourg-du-Temple", "text": "Rue du Faubourg-du-Temple\n\nRue du Faubourg-du-Temple (\"ulice Templářského předměstí\") je ulice v Paříži. Nachází se na hranicích mezi 10. a 11. obvodem. Název je odvozen od předměstí, které se rozkládalo za městskými hradbami a bývalým sídlem templářů.\n\nUlice začíná na náměstí \"Place de la République\" a končí u křižovatky s ulicemi \"Boulevard de la Villette\", \"Boulevard de Belleville\" a \"Rue Louis-Bonnet\". Ulice je orientována ze západu na východ, pravá strana ulice (sudá čísla) se nachází v 11. obvodu a levá strana (lichá čísla) v 10. obvodu. Jejím prodloužením přes náměstí je ulice \"Rue du Temple\" a na východ na ni navazuje \"Rue de Belleville\".\n\n\n"}
{"id": "724941", "url": "https://cs.wikipedia.org/wiki?curid=724941", "title": "Prátr (zábavní park)", "text": "Prátr (zábavní park)\n\nPrátr ( Wurstelprater) je největší vídeňský zábavní park. Rozkládá se ve vídeňském 2. okrese poblíž náměstí Praterstern, v severozápadní části rekreačního parku Prátr, jehož jméno v češtině přejal (v němčině se park jmenuje \"Wiener Prater\"). Dominantou zábavního parku je známé Obří kolo. \n\nPočátky parku sahají do období vlády osvícenského panovníka Josefa II., který Prátr, jenž do té doby sloužil jako císařská honitba, prohlásil 7. dubna 1766 za veřejně přístupný prostor, který má sloužit pro zábavu veřejnosti, a povolil zde zřídit kavárny a občerstvení. Místo získalo rychle širší oblibu a záhy se zde objevily první stánky s občerstvením a kuželníky a zrodil se \"Wurstelprater\". Jeho jméno pochází od populární komické postavy lidového divadla \"Hanswursta\". \n\nNejznámější atrakcí je Obří kolo Riesenrad z roku 1897, které bylo postaveno před 50. výročím nástupu císaře Františka Josefa I. na trůn. Stojí u vchodu do parku, je jedním ze symbolů města a nejstarší atrakcí svého druhu na světě. Na konci 2. světové války je sice postihl požár, který zničil hnací ústrojí i kabiny, ale po válce bylo opraveno a 25. května 1947 opětovně uvedeno do provozu, ač již jen s polovinou kabin. \n\nK dalším atrakcím lunaparku patří autodromy, rozličné kolotoče, střelnice, horské dráhy, strašidelné hrady či kabinet voskových figurín. Kromě pouťových atrakcí nabízí park i celou řadu vyhlášených tradičních vídeňských hospůdek a restaurací (například Schweizerhaus či Walfisch) a obchůdků s upomínkovými předměty. \n\nMaskotem zábavního parku je 9 m vysoká socha Číňana Calafatiho, která stojí nedaleko Obřího kola. \n\nZábavní park Prátr je snadno k dosažení linkami U1 a U2 vídeňského metra, stanice Praterstern, která je propojena s nádražím Vídeň Praterstern, kam lze dojet vlakem z Brna či z Prahy. Je zde i parkoviště pro automobily. \n\nLunapark Prátr je jedním z míst, kde se odehrává část děje seriálů o Kačence a strašidlech.\n\n\n"}
{"id": "724967", "url": "https://cs.wikipedia.org/wiki?curid=724967", "title": "Hansol Korea Open 2011", "text": "Hansol Korea Open 2011\n\nTenisový turnaj WTA Hansol Korea Open 2011 se konal ve dnech 19. – 25. září v Soulu, hlavním městě Jižní Koreje, venku na kurtech s tvrdým povrchem jako součást kategorie International. Odměny činily 220 000 USD.\n\n\nNásledující hráčky získaly divokou kartu:\n\nNásledující hráčky postoupily do hlavní soutěže z kvalifikace:\n\n\n"}
{"id": "724971", "url": "https://cs.wikipedia.org/wiki?curid=724971", "title": "Lewiston (Maine)", "text": "Lewiston (Maine)\n\nLewiston je město ležící na jihu státu Maine ve Spojených státech amerických. Má 41592 obyvatel (sčítání lidu z 2010) a je tak druhým nejlidnatějším městem státu Maine. Je součástí aglomerace \"Portland-Lewiston-South Portland, Maine\", ve které bydlí kolem 620 000 obyvatel. S městem Auburn je propojeno v jeden celek, který místní obyvatelé označují zkratkou L-A, nebo L/A a který má jen o něco málo méně obyvatel, než největší město Portland. Ve městě sídlí dvě instituce vyššího vzdělávání, \"Bates College\" a \"University of Southern Maine's\" a tři muzea.\n\nPrvní evropští osadníci přišli do oblasti v roce 1771 a v roce 1795 byl Lewiston prohlášen městem. Poté se město rozvíjelo jako farmářské centrum okolního regionu. V polovině 19. století byly postaveny první elektrárny a do města dorazil zejména textilní průmysl. V padesátých letech 20. století ale přišel úpadek textilní výroby. Město se opět probudilo k životu v devadesátých letech minulého století. V roce 2004 město oznámilo plány na obnovu bývalé průmyslové čtvrti. Dnes je domovem mnoha nových administrativních a obytných budov. Revitalizace města získala více ocenění. V letech 2002 a 2006 bylo město na prvním místě v ekonomické aktivitě v státě Maine. V roce 2007 obdrželo ocenění All-America City Award, které každým rokem obdrží deset amerických měst, které dosáhli pozoruhodných výsledků vzhledem k ostatním městem.\n\nVe městě se nachází letiště \"Auburn/Lewiston Municipal Airport\", provozující komerční lety. Od roku 2012 je plánováno pravidelné spojení s Newarkem v New Jersey. Lewistom s Auburnem zpojují tři mosty přes řeku Androscoggin. Pět nejvýznamnějších firem ve městě jsou: Central Maine Medical Center /nemocniční komplex/, sídlo firmy Country Kitchen Bakery s působností na celém území USA, distribuční centrum Walmart Distribution Center, Sun Journal, největší deník v Maine a Diamond Phoenix, výrobce skladovací technologie.\n\n"}
{"id": "724982", "url": "https://cs.wikipedia.org/wiki?curid=724982", "title": "Třída Östergötland", "text": "Třída Östergötland\n\nTřída Östergötland byla poslední postavená třída torpédoborců švédského námořnictva. Plavidla byla stavěna jako doprovod švédských lehkých křižníků. Třída se skládala ze čtyř jednotek zažazených do služby v letech 1958–1959. Vyřazeny byly roku 1982.\n\nStavba čtveřice torpédoborců této třídy byla schválena v roce 1953. Dva postavila loděnice Götaverken v Goteborgu a dva loděnice Eriksberg v Goteborgu. Kýly všech plavidel byly založeny v roce 1955 a námořnictvo je postupně přebíralo v letech 1958-1959.\n\nJednotky třídy \"Östergötland\":\nTřída \"Östergötland\" konstrukčně navazovala na třídu \"Öland\", například se shodovala použitým trupem (ovšem při větším ponoru a výtlaku). Hlavňovou výzbroj po dokončení tvořily čtyři 120mm kanóny v dvoudělových věžích a sedm 40mm protiletadlových kanónů Bofors (poslední dvě jednotky jich nesly pět). Hlavní ofenzivní zbraní byly dva trojhlavňové 533mm torpédomety. K napadání ponorek sloužil jeden 305mm salvový vrhač hlubinných pum Squid. Neseno mohlo být rovněž až 60 min. Pohonný systém tvořily dva kotle Babcock & Wilcox a dvě turbíny De Laval o výkonu 47 000 hp, pohánějí dva lodní šrouby. Nejvvyšší rychlost dosahovala 35 uzlů. Dosah byl 2200 námořních mil při rychlosti 20 uzlů.\n\nV letech 1962–1971 proběhla modernizace všech torpédoborců. Modernizována byla jejich elektronika i výzbroj. Počet 40mm kanónů se snížil na čtyři, místo dvou trojhlavňových torpédometů byl instalován jeden šestihlavňový a naopak přibyl jeden čtyřnásobný protiletadlový raketový komplet Rb-07 (britský systém Seacat).\n"}
{"id": "724983", "url": "https://cs.wikipedia.org/wiki?curid=724983", "title": "Conspiracy of One", "text": "Conspiracy of One\n\nConspiracy of One je šesté studiové album americké punk rockové skupiny The Offspring. Vydáno bylo 14. listopadu 2000 ve vydavatelství Columbia Records. Album následuje po veleúspěšné předchozí desce 'Americana' z roku 1998. Album mělo být k dispozici ke stažení peer-to-peer, kapela říkala, že to neovlivní prodej. Nakonec však tuto možnost stáhla, když ji vydavatelství začalo hrozit žalobou.\n\nAlbum obsadilo devátou pozici na žebříčku Billboard 200, když v prvním týdnu prodalo okolo 125 000 kusů. Deska přinesla tři nové singly „Original Prankster“, „Want You Bad“ a „Million Miles Away“. Po vydání vyrazila kapela na celosvětové turné. \"Conspiracy of One\" je rovněž poslední album, na kterém hraje skupina s bubeníkem Ronem Weltym, který odešel v roce 2003 do skupiny Steady Ground.\n"}
{"id": "724989", "url": "https://cs.wikipedia.org/wiki?curid=724989", "title": "Autonomní oblasti v Čínské lidové republice", "text": "Autonomní oblasti v Čínské lidové republice\n\nAutonomní oblast () je správní jednotka v Čínské lidové republice. V systému členění Čínské lidové republiky patří mezi správní jednotky první (neboli provinční) úrovně, vedle provincií, přímo spravovaných měst a zvláštních správních oblastí. Autonomní oblast má ve srovnání s provincií více práv. Jsou zřízeny v oblastech Čínské lidové republiky osídlených menšinovými národy.\n\nV Čínské lidové republice existuje pět autonomních oblastí – Sin-ťiang, Vnitřní Mongolsko, Ning-sia, Kuang-si a Tibet. \n"}
{"id": "724990", "url": "https://cs.wikipedia.org/wiki?curid=724990", "title": "Palais des glaces", "text": "Palais des glaces\n\nPalais des glaces (česky \"Skleněný palác\") je divadelní a koncertní sál v Paříži. Nachází se v ulici \"Rue du Faubourg-du-Temple\" č. 37 v 10. obvodu. Budova byla postavena v roce 1876 a má dva sály. Hlavní s orchestřištěm a balkonem má 482 míst, druhý je mnohem menší.\n\n"}
{"id": "724997", "url": "https://cs.wikipedia.org/wiki?curid=724997", "title": "Bangor (Maine)", "text": "Bangor (Maine)\n\nBangor je město ležící na jihu státu Maine ve Spojených státech amerických.\nV 19. století město prosperovalo jako centrum obchodu s dřevem. Na začátku století dvacátého vyrostl ve městě papírenský průmysl. V průběhu druhé světové války bylo letiště používáno US Army Air Force.\nV Bangoru se narodil americký spisovatel Stephen King.\nMěsto má zajímavou architekturu 19. století a části města byly zapsány v Národním registru historických míst (National Register of Historic Places). Patří k nejbezpečnějším městům ve Spojených státech, kriminalita je tady mimořádně nízká.\n\nMístní letiště Bangor International Airport nabízí kolem 60 denních letů do Bostonu, Newarku, Philadelphie, Detroitu, Cincinnati, Atlanty, Orlanda, a sezónní lety do New York LaGuardia Airport a Minneapolisu. Městský přístav umožňuje přijímat velké lodě s vyšší tonáží. Bangor je propojen třemi mosty s městem Brewer na druhém břehu řeky Penobscot.\n\nOd roku 1889 do roku 1945 mělo město elektrickou dráhu.\nDřívější vojenské letiště Dow Air Force Base se v roce 1968 přeměnilo na civilní letiště Bangor International Airport. Toto letiště má dlouhou dráhu, která umožňuje přistání raketoplánu. Letiště je i nadále využíváno armádou hlavně pro dopravu do Evropy.\n\nNa město Bangor vzpomíná písnička \"King of the Road\" country zpěváka Rogera Millera.\n\n"}
{"id": "725002", "url": "https://cs.wikipedia.org/wiki?curid=725002", "title": "Ignition", "text": "Ignition\n\nVýraz Ignition odpovídá několika různým tématům:\n\n\n\n"}
{"id": "725004", "url": "https://cs.wikipedia.org/wiki?curid=725004", "title": "Smash", "text": "Smash\n\nSmash je třetí studiové album americké punk rockové skupiny The Offspring. Hned po turné na podporu svého druhého alba s názvem \"Ignition\" začala skupina nahrávat nové album. Deska vyšla osmého srpna 1994.\n\nAlba se prodalo celosvětově přes 12 milionů kusů, v žebříčku Billboard 200 obsadilo čtvrtou pozici. Deska velmi zpopularizovala skupinu po celém světě, přinesla řadu úspěšných singlů jako „Come Out and Play“, „Self Esteem“ a „Gotta Get Away“. Díky tomuto albu podepsala skupina o dva roky později smlouvu s vydavatelstvím Columbia Records\n"}
{"id": "725005", "url": "https://cs.wikipedia.org/wiki?curid=725005", "title": "Petr Sadecký", "text": "Petr Sadecký\n\nPetr Sadecký (4. ledna 1943 – 9. července 1991) byl český publicista, teoretik výtvarného umění a jeden z největších mystifikátorů moderních českých dějin. Jeho nejznámějším počinem na mezinárodním poli byl mystifikační komiks \"Octobriana\" (\"Oktobriana\"). V Česku je Sadecký považován za mimořádně kontroverzní osobnost – příklad pronikavé inteligence a současně morálně problematického povědomí.\n\nPetr Sadecký byl od dětství intenzivním obdivovatelem díla malíře Zdeňka Buriana. Už jako desetiletý chlapec s tímto významným malířem, ale i s několika jinými navázal přátelský kontakt. Velmi blízký vztah si vybudoval s ilustrátorem Bohumilem Konečným, v jehož ateliéru v jisté době trávil téměř veškerý volný čas.\n\nUž během studií na FAMU byla pro osobnost Sadeckého charakteristická kombinace několika výrazných vlastností, kvůli nimž ho dnes někteří jeho bývalí přátelé považují za ztělesnění démona. Přes svůj mladý věk měl Sadecký nesporné charisma. Jeho svébytnému umělecko-intelektuálnímu vzhledu (menší drobná postava, na svou dobu delší černé vlasy a kosticové brýle), mimořádné urputnosti v prosazování vlastních záměrů, panovačnosti a chorobné prolhanosti podléhaly jeho kouzlu i osoby mnohem starší. Vůči vlastnímu otci i vůči malíři Konečnému působil Sadecký už tehdy jako zdatný manipulátor.\n\nJako milovník romantických ilustrací Zdeňka Buriana a Bohumila Konečného si Sadecký našel cestu hned k několika autorům, kteří byli v nepřízni tehdejšího komunistického režimu. V polovině šedesátých let se pak Sadecký do české kultury hned několikrát zapsal nejen výrazným, ale i překvapivě pozitivním způsobem. Po mládežnickou generaci šedesátých, sedmdesátých a dílem i osmdesátých let pomáhal totiž oživit kdysi velice populární, ale v padesátých letech nevydávaná díla Jaroslava Foglara a Otakara Batličky. Obě tyto Sadeckého iniciativy měly velký vliv na českou kulturu následujících let.\n\nVe svých devatenácti letech zahájil Sadecký ve Zlatém máji diskuzi na téma \"Proč mlčí Jaroslav Foglar?\" Jeho článek, který napsal po konzultaci se samotným spisovatelem, poměrně zásadním způsobem napomohl tomu, že se Foglar po 16 letech spisovatelské nečinnosti mohl opět začít veřejně projevovat.\n\nVe stejném období Sadecký navázal kontakt i s vdovou po Otakaru Batličkovi, dalším pozapomenutém autorovi povídek pro mládež. I v jeho případě usiloval Sadecký o to, aby Batličkovy povídky začaly znovu vycházet. Po dohodě s paní Batličkovou našel Sadecký vhodného editora a téměř zapomenuté Batličkovy povídky se dočkaly nových knižních i časopiseckých vydání. Především sbírky Batličkových předválečných povídek \"Na vlně 57 metrů\" (1965, 1968) a \"Tábor ztracených\" (1970) vyvolaly velký čtenářský zájem. Díky tomu, že zároveň nebyly podle komunistických ideologů tak závadné, byly i další Batličkovy knihy ve velkých nákladech vydávány i v průběhu normalizace.\n\nPředevším u knižního vydání Batličkových povídek se však už výrazně začaly projevovat neblahé rysy osobnosti Petra Sadeckého. Aby totiž zvýšil zájem veřejnosti o pozapomenutého autora, vytvořil okolo Batličkova mládí dodnes ne zcela rozluštěnou legendu složenou z údajných dobrodružství samotného Batličky. Smyšlenými příběhy, které měl mladý Batlička údajně prožít po celém světě, zásobil Sadecký dobová periodika a propašoval je i do záložek a doslovů knih s Batličkovými povídkami. Dodnes není zcela jasné, zda si o Batličkově mládí vymyslel všechno, nebo jen část, a co je vlastně pravda.\n\nVztah mezi Sadeckým a malířem Bohumilem Konečným byl ze strany Konečného vysloveně otcovský. Když měl tedy Konečný v průběhu padesátých a šedesátých let vlivem společenské situace nouzi o pracovní zakázky, byl to Sadecký, kdo ho utěšoval. Dodával mu životní elán tím, že ho povzbuzoval k tvorbě indiánských a jiných romantických kreseb do šuplíku s tím, že až přijde jiná doba, bude na ni Konečný připraven. Během studií na FAMU získal zároveň během několika studentských výletů do západních zemí bližší představy o fungování tržního kapitalismu a o západní kultuře. Získal také určité kontakty. Pod vlivem nabytých zkušeností pak v roce 1965 ilustrátory Bohumila Konečného a Zdeňka Buriana přemluvil k tomu, aby pro západní trh společně vytvořili bombastický komiksový seriál. Hlavní postavou měla být bojovnice proti civilizaci, superžena s divošskými rysy, kterou Sadecký nazval \"Amazona\". Veškeré pracovní i finální podoby díla Sadecký shromažďoval u sebe, s tím, že oběma autorům v zahraničí vyjedná skvělý kontrakt.\n\nV roce 1967 se tehdy 23letý Petr Sadecký z jedné své zahraniční cesty už do Československa nevrátil a zůstal v emigraci. S sebou si odvezl přinejmenším desítky kreseb Zdeňka Buriana a Bohumila Konečného. Ze své strany tím celou záležitost v dosavadním jednání s oběma umělci považoval za uzavřenou. Nejenže tedy přes původní sliby nezajistil žádné nakladatelské smlouvy, ale veškeré zcizené kresby dokonce prezentoval jako své vlastní. Sám pak také inkasoval veškeré honoráře. \n\nVeškeré Burianovy kresby Sadecký v zahraničí prodal jako údajně vlastní kresby nakladatelství \"Karl May Verlag\" v Bambergu, které je s velkým úspěchem využívá dodnes. Podle některých bez plnohodnotného finančního vyrovnání. Skutečný stav věcí by se však musel prozkoumat. Webové stránky nakladatelství každopádně přiznávají řadu kreseb Zdeňka Buriana.\n\nV případě skic pro plánovaný komiks Amazona pochopil Sadecký velice rychle, že o něj mezi západními vydavateli nebude zájem. Opět ale zapracovala neuvěřitelně velká Sadeckého fantazie, spojená s vysokým sebevědomím a s lhavostí. Původní hrdince komiksu \"Amazona\" přimaloval na čelo pěticípou komunistickou hvězdu, přejmenoval ji na \"Octobrianu\" a nabízel ji k publikování s tím, že se jedná o ukázky disidentského komiksu v Sovětském svazu. Superžena Octobriana v komiksu bojuje proti soudobým vládcům Kremlu za „pravé ideály komunismu“. Svou historkou Sadecký okamžitě zaujal, takže už v roce 1971 vyšla v Londýně jeho kniha \"Octobriana a ruský underground\". Spoře oděná živočišná Octobriana začala pak za železnou oponou žít vlastním životem a stala se sexuálním kultem.\n\nPostava Octobriany se sice proslavila a ovlivnila například pop-punkového zpěváka Billyho Idola, který si ji nechal vytetovat na paži, nebo Davida Bowieho, pro Konečného ale tato aféra nic dobrého neznamenala. Režim mu znemožňoval publikovat, což znamenalo v podstatě konec jeho kariéry.\n\nV tuzemských uměleckých kruzích se Sadeckého mystifikace pochopitelně rychle provalila, takže místní komunistický režim ještě více omezil Bohumilu Konečnému možnosti publikovat jeho kresby. Ilustrátora však nejvíce bolela osobní zrada, kterou ze strany svého téměř adoptivního syna pociťoval. Nikdy se s ní také úplně nevyrovnal. Asociálně nasměrovaný Sadecký Konečnému navíc během sedmdesátých a osmdesátých letech z ciziny poslal desítky naprosto iracionálních, útočných a postupně i výhrůžných dopisů.\n\n"}
{"id": "725006", "url": "https://cs.wikipedia.org/wiki?curid=725006", "title": "Ján Dekan", "text": "Ján Dekan\n\nJán Dekan (6. února 1919 Šahy – 21. srpna 2007 Bratislava) byl slovenský archeolog a historik, uměnovědec, vysokoškolský pedagog, spisovatel a publicista. \n\nNarodil se 6. února 1919 v Šahách na Slovensku. Studoval na Filozofické fakultě Univerzity Komenského v Bratislavě. Promoval v roce 1943. V letech 1946–1948 a 1951–1952 působil v Historickém ústavu Slovenské akademie věd. V období 1948–1951 pracoval v Matici slovenské v Martině. Jako externí ředitel Státního archeologického ústavu se podílel na založení Archeologického ústavu Slovenské akademie věd. V letech 1953–1964 učil na Filozofické fakultě Univerzity Komenského v Bratislavě, když v letech 1953–1957 byl zároveň děkanem fakulty. Od roku 1964 do roku 1973 pracoval v Archeologickém ústavu Slovenské akademie věd v Nitře. Od roku 1973 do roku 1987 byl ředitelem Uměnovědného ústavu Slovenské akademie věd v Bratislavě. \nOd roku 1975 byl členem předsednictva Slovenské akademie věd a od roku 1977 členem předsednictva Československé akademie věd. V roce 1980 se stal akademikem Slovenské akademie věd a v roce 1981 akademikem Československé akademie věd. \n\nCentrem vědeckého zájmu doc. Dekana byl problém klasické archeologie, avarsko-slovanské symbiózy, Velké Moravy, antického a byzantského umění. \nV letech 1951 - 1956 vedl archeologický výzkum na Devíně u Bratislavy a v Rusovcích. Je autorem vícerých vědeckých prací, knižních publikací, populárněvědeckých studií v domácích i zahraničních odborných časopisech.\n\nZasloužil se o rozvoj archeologie a uměnovědy na Slovensku.\n\n\n\n\n"}
{"id": "725034", "url": "https://cs.wikipedia.org/wiki?curid=725034", "title": "Aditiva do maziv", "text": "Aditiva do maziv\n\nPodobně jako v případě motorových aditiv rozlišujeme i u aditiv do maziv aditiva výrobní a povýrobní. \n\nAditivní olejové přísady se používají pro zlepšení vlastností základního oleje. Jak základový ropný olej, tak i syntetický olej mají sice dobré mazací schopnosti, olej však musí splňovat daleko více parametrů. Povýrobní olejová aditiva proto obsahují detergenty, modifikátory tření, modifikátory viskozity, antikorozní příměsi, antioxidanty, látky ovlivňující teplotu tuhnutí, protioděrová aditiva, mazivostní přísady a některé další.\n\nPodobně jako v případě motorových paliv je i u oleje doporučováno, aby byl doplňován vhodnými a kvalitními povýrobními aditivy. Díky tomu pak motorový olej nejen maže, ale také chrání motor proti korozi, udržuje motor v čistotě, udržuje oxidační stabilitu oleje a jeho slučitelnost s plasty. Dodatečně aditivovaný olej dokáže také vymezovat provozní vůle, zajišťovat dobrý odvod tepla apod. K získání těchto vlastností je samozřejmě třeba kvalitních olejových aditiv.\n\nMožnost výběru vhodného olejového aditiva je stejná jako při výběru motorových aditiv.\n\n"}
{"id": "725036", "url": "https://cs.wikipedia.org/wiki?curid=725036", "title": "Aditiva do paliv", "text": "Aditiva do paliv\n\nVýrobní aditiva jsou do palivové směsi přidávána již během výroby. Výrobci se tak snaží palivu zajistit takové parametry, které bude splňovat nezbytné technické normy, bez nichž by nebylo možné palivo prodávat v souladu se zákonem.\n\nTrh s povýrobními aditivy obecně využívá pouze malé procento řidičů.\n\nPovýrobní příměsi jsou někdy označovány i jako komerční aditiva. Členění na komerční a nekomerční budí zdání, jako by výrobci přidávali aditivní složky během výroby do spotřebních hmot z nějakých nekomerčních důvodů. To je samozřejmě nesmysl. Ve skutečnosti jsou všechna aditiva v nějakém smyslu komerční.\n\nZáleží na provozovateli, jaká povýrobní aditiva si vybere, protože na trhu je motorových příměsí pro benzinová, dieselová i plynová vozidla značné množství. Povýrobní aditiva se prodávají přímo v automobilových servisech a začínají se objevovat i u lépe zásobených čerpacích stanic. Samozřejmě je lze zakoupit i u autorizovaných prodejců či výrobců.\n\nOdlišný proces činnosti zážehového a vznětového motoru vyžaduje odlišná aditiva.\n\nV případě zážehových motorů (benzinové motory a motory na plyn LPG / CNG) by aditiva mohou obsahovat například zvyšovače oktanového čísla, detergenty, inhibitory koroze, antioxidanty, mazivostní přísady, aditiva proti tzv. zatloukání ventilových sedel, deaktivátory kovů. Dle prodejců LPG/CNG přimazavacích systémů je jedním ze základních požadavků u LPG, CNG a benzínových aditiv by měla být promazávací schopnost, kterou plyn a benzín postrádají v důsledku chybějícího olova. \n\nAditiva pro vznětové motory (dieselové motory na naftu) mohou obsahovat zvyšovače cetanového čísla, mazivostní přísady, detergenty, inhibitory koroze, přísady pro zlepšení nízkoteplotních vlastností, deaktivátory kovů, protipěnivostní přísady, antioxidanty, antistatické přísady a další.\n\nV posledních letech se s růstem zájmu o motorová aditiva začala objevovat celá řada výrobků různé a někdy velice pochybné kvality. Spotřebitelé jsou proto povzbuzováni k dobrému výběru. Kvalitní aditiva jsou zdokladována odbornými či spotřebitelskými testy, zkušenostmi uživatelů, případně i odbornými cenami. Důležitá je i historie výrobce.\n"}
{"id": "725038", "url": "https://cs.wikipedia.org/wiki?curid=725038", "title": "Portland (Maine)", "text": "Portland (Maine)\n\nPortland je město ležící na jihu státu Maine ve Spojených státech amerických. Aglomerace města má víc než půl milionu obyvatel a bydlí zde přibližně jedna třetina obyvatel státu Maine. Zajímavým místem je čtvrť starého přístavu, která je spolu s moderním přístavem města častým cílem turistů. Portland v Oregonu byl pojmenován po Portlandu v Maine.\n\nPrvním evropským osadníkem byl anglický kapitán Christopher Levett, který v roce 1623 získal od anglického krále 24 km² půdy v zálivu Casco a postavil prvních deset domů pro kolonisty. Tato kolonizace se ale nezdařila. První stálí obyvatelé přišli v roce 1633 a založili rybářskou vesnici Casco. Vesnice byla několikrát zničena útoky indiánských kmenů. Na konci 18. století dostala vesnice jméno Portland a rozvíjela se jako obchodní centrum. V roce 1820 vznikl stát Maine a Portland se stal jeho hlavním městem, v roce 1832 bylo ale hlavní město přeloženo do Augusty. V roce 1853 po dostavění železnice do Montrealu se Portland stal jedním z hlavních nezamrzajících vývozních přístavů pro Kanadu, později jeho roli převzal přístav Halifax v Novém Skotsku. Ve městě byl založen závod na výrobu lokomotiv. V devadesátých letech 20. století začala revitalizace starého přístavu, která přinesla nové impulzy pro rozvoj města. Vysoká škola \"Maine College of Art\" přitahuje studenty z celých Spojených států.\n\nPortland je hospodářsky nejdůležitějším městem státu Maine, má největší přístav, nejvíc obyvatel a nachází se v těsné blízkosti Bostonu. Ekonomika města je v současné době nejvíce zaměřena na služby. Příjmy obyvatel jsou nad průměrem státu Maine.\n\n\n"}
{"id": "725044", "url": "https://cs.wikipedia.org/wiki?curid=725044", "title": "Ignition (album, The Offspring)", "text": "Ignition (album, The Offspring)\n\nIgnition je druhé studiové album americké punk rockové skupiny The Offspring. Bylo vydáno 16. října 1992 ve vydavatelství Epitaph Records. Skupina již podruhé spolupracovala s producentem Thomem Wilsonem.\n\nBěhem probíhající éry žánrů grunge a alternativního rocku zaznamenalo album jen malý úspěch v Jižní Kalifronii, který ale začal narůstat až k dalšímu albu skupiny s názvem \"Smash\". Album přineslo jeden singl s názvem „Kick Him When He'S Down“, který byl samostatně vydán až v roce 1995 a jako jeden z mála singlů se neobjevil v kompilačním albu Greatest Hits z roku 2005.\n"}
{"id": "725058", "url": "https://cs.wikipedia.org/wiki?curid=725058", "title": "Okres Schwaz", "text": "Okres Schwaz\n\nOkres Schwaz je okres v rakouské spolkové zemi Tyrolsko. Má rozlohu 1843 km² a žije zde 79 034 obyvatel (k 1. 1. 2011). Sídlem okresu je město Schwaz. Okres se dále člení na 39 obcí (z toho jedno město a 4 městysy).\n"}
{"id": "725060", "url": "https://cs.wikipedia.org/wiki?curid=725060", "title": "Open de Moselle 2011", "text": "Open de Moselle 2011\n\nTenisový turnaj ATP Open de Moselle 2011 se konal ve dnech 17. – 23. září ve francouzských Métách. Hrálo se na uzavřených dvrcích s tvrdým povrchem v komplexu Parc des Expositions de Metz Métropole. Turnaj se řadil do kategorie ATP World Tour 250 series. Odměny činily 450 000 EUR.\n\nGilles Simon byl obhájce titulu, ale rozhodnul se v tomto ročníku nestartovat. Vítězem dvouhry se stal nejvýše nasazený Francouz Jo-Wilfried Tsonga, který ve finále zdolal Chorvata Ivana Ljubičiće po setech 6–3, 6–7, 6–3.\n\nPrvní čtyři nasazení měli v úvodním kole volný los.\n\nNásledující hráči získali divokou kartu:\n\nNásledující hráči postoupili do hlavní soutěže z kvalifikace:\n\n\n"}
{"id": "725061", "url": "https://cs.wikipedia.org/wiki?curid=725061", "title": "Šípková Růženka (film, 1959)", "text": "Šípková Růženka (film, 1959)\n\nŠípková Růženka (v anglickém originále \"Sleeping Beauty\") je americký animovaný film z dílny Walta Disneye. Natočili jej roku 1959 režiséři Clyde Geronimi, Les Clark, Eric Larson, a Wolfgang Reitherman. Jde o klasický romantický filmový muzikál, celkově 16. snímek z tzv. animované klasiky Walta Disneye.\n\nV úvodní scéně filmu, která se odehrává po narození princezny Jitřenky (v anglickém originále se jmenuje \"Aurora\"), přichází na královský dvůr vybraní hosté složit složit svůj hold a přinášejí Jitřence své dary. Přichází také přítel Jitřenčina otce, krále Stephana, král Hubert společně s malým synkem, princem Filipem. Oba králové jsou již domluveni, že v budoucnu obě své děti vzájemně sezdají a spojí tak obě své královské říše. Poté přicházejí dobré tři víly-sudičky (v češtině nazvané Flóra, Fauna a Počasíčko) věnují princezně Jitřence vzácné dary: první daruje krásu, druhá pak zpěv, nicméně nedokážou zabránit zlé paní (Paní všeho zla, v češtině nazvaná Zloba), která se zlobí na krále za to, že nebyla na tuto slavnost pozvána, aby ji předurčila k budoucnosti věčně spící dívky. Zlá paní princezně přisoudí zlý osud, princezna se v den svých 16. narozenin do západu slunce píchne o hrot vřetene kolovratu do prstu a zemře. Poslední dobrá víla-sudička (Počasíčko), která ještě nestihla předat svůj dar její osud dokáže pouze zmírnit, princezna nezemře, ale jen usne, z tohoto věčného spánku ji dokáže probudit pouze polibek, který dostane z lásky.\n\nPrinceznin otec král Stephan na to reaguje tak, že nechá sebrat všechny kolovraty v celém svém království, položit je na hranici a dá je všechny bez náhrady spálit. Dobré víly-sudičky však tuší, že to nebude stačit, proto se rozhodnou, že přemluví krále Stephana a Jitřenku ze zámku odvedou a vychovají ji tajně samy daleko od zámku v lese v dřevorubecké chaloupce v lesním údolí pod jménem Šípková Růženka. Zde budou žít jako tři prosté venkovské ženy až do princezniných 16. narozenin. V ten den chystají pro princeznu velké překvapení, chtějí darovat nové královské šaty a upéct velký narozeninový dort, nicméně se u toho začnou hádat a škorpit. Paní všeho zla (Zloba) je na svém hradě v Zakázaných horách velice rozzlobena, neboť po 16 let nemá vůbec žádné tušení, kde se princezna Jitřenka skrývá, její pomocníci nedokážou její lesní úkryt odhalit. Proto vyšle svého přítele havrana na průzkum. Princezna Jitřenka alias Šípková Růženka se v lese kamarádí se zvířátky, prozpěvuje si při sběru lesních plodů, což náhodou zaslechne princ Filip, který tudy projíždí na svém koni Samsonovi. Kůň Samson se lekne a shodí Filipa do vody, ten si pověsí svůj plášť i klobouk na větev, aby uschl. Zde ho objeví lesní zvířátka, která začnou princezně Jitřence předvádět jejího vysněného prince, jeho kůň Samson i princ Filip však vidí jak mu zvířátka odnášejí jeho vysoké jezdecké boty, klobouk a plášť, což ho nakonec přivede k Jitřence. Oba však vůbec netuší, že Jitřenka je princezna a že jsou oba již od dětství zasnoubeni. Zpívají a tančí spolu na pasece, oba se po chvilce do sebe zamilují. V dřevorubecké chaloupce se tři víly-sudičky hádají o dort a o barvu princezniných královských šatů (růžová versus modrá). Při své vádě používají své kouzelné hůlky, což způsobuje, že z komína chaloupky vychází střídavě modrý a růžový dým, který se navíc i blýská a světélkuje do dálky. To napomůže havranovi, pomocníkovi Paní všeho zla Zloby, lesní chaloupku nalézt (je z dálky z ptačí perspektivy velmi dobře vidět kvůli světélkujícímu kouři), takže velmi snadno objeví Jitřenčin lesní úkryt. Víly-sudičky princezně prozradí její královský původ a obdarují ji i královskou korunkou, nakonec smutnou princeznu odvádějí domů zpět na královský hrad (Jitřenka vůbec neví, že zamilovala do prince Filipa, se kterým je zasnoubena a proto je velice smutná). Princ Filip se kvůli neznámé venkovské dívčině také pohádá se svým otcem králem Hubertem a ze Stephanova zámku odjede na svém koni Samsonovi pryč zpět do lesa. Nicméně Paní všeho zla (Zloba) odláká smutnou princeznu Jitřenku těsně před západem slunce do vysoké hradní věže, kde ji nechá píchnout o hrot vřetene svého vlastního kouzelného kolovratu. Zde ji pak najdou spící dobré tři víly-sudičky, které samy, ač velice smutné, posléze uspí celý zbytek království, tak aby utišily bolest všech lidí z princeznina věčného spánku. Princ Filip se v té době vrací na koni Samsonovi do lesní chaloupky v údolí na domluvenou schůzku se svou neznámou milou dívkou. Tady na něj ale již čeká Paní všeho zla (Zloba). Ta ho zde zajme a spoutaného si ho násilím odvede na svůj hrad v Zakázaných horách, kde jej uvězní. Dobré tři víly-sudičky se však okamžitě vydají do Zakázaných hor prince vysvobodit. Nakonec nejenže zničí všechny jeho železná pouta, řetězy a okovy, ale obdarují ho i kouzelným mečem a štítem. Kromě toho mu svými kouzly aktivně pomáhají proti silám zla během jeho útěku z hradu i ze Zakázaných hor. Dobrá víla Počasíčko ještě stihne zaklít zlého pomocníka havrana do sochy – zlý pták zkamení. Na cestě zpět však Paní všeho zla klade různé další nástrahy. Království Paní Zloba prokleje a nechá zarůst celý hrad krále Stephana hustými trnitými dřevinami, kterými si musí princ, za vydatné pomocí všech 3 dobrých vil-sudiček, mečem pracně prosekat cestu. Princ Filip tuto překážku zdolá, nakonec ale musí také bojovat se zlým drakem, ve kterého se nakonec promění Paní všeho zla (Zloba). Drak chrlí z tlamy oheň, nicméně dobré víly-sudičky princův meč znovu očarují a pomohou mu draka zabít ranou do srdce, kletba nad královstvím mizí. Princ poté nalezne spící princeznu Jitřenku ve věži, tu pak probudí svým polibkem z lásky. Na závěr filmu princ s princeznou společně tancují valčík a dobré víly se opakovaně spolu škorpí o barvu princezniných šatů, pomocí svých kouzelných hůlek střídavě mění jejich barvu (modrá versus růžová).\nSnímek byl nominován na Oscara v kategorii nejlepší hudba.\n\nSnímek byl, včetně všech filmových písní, kompletně předabován do češtiny, texty písní přebásnil Eduard Krečmar.\n\nIveta Dufková - Jiřenka/Růženka\n\nJan Ježek - princ Filip\n\nHana Talpová - Zloba\n\nJitka Morávková - Fauna\n\nLudmila Molínová - Flora\n\nJana Drbohlavová - Počasíčko\n\nAntonín Molčík - král Hubert\n\nDalimil Klapka - král Štěpán\n\nVladimír Fišer - vypravěč/titulky\n\nRežie českého znění - Marie Fronknová\n\nHudební režie - Zoltán Liška\n\nZvuk - Lubomír Zajíc\n\nPřeklad - Gina Dolejšová\n\nstřih - Jana Stejskalová\n\nProdukce - Jaromír Šindelář\n\nVyrobilo AB Barandov studio dabing 1995\n\n"}
{"id": "725062", "url": "https://cs.wikipedia.org/wiki?curid=725062", "title": "Jelena Sobolevová", "text": "Jelena Sobolevová\n\nJelena Vladimirovna Sobolevová ( ; * 3. srpna 1982, Brjansk, Brjanská oblast) je ruská atletka, běžkyně, jejíž hlavní disciplínou je běh na 1500 metrů, ve které drží od roku 2006 halový světový rekord.\n\n18. února 2006 na ruském šampionátu v Moskvě zaběhla nový halový světový rekord jehož hodnota je 3:58,28. Původní hodnotu, kterou držela Američanka Regina Jacobsová od 1. února 2003 vylepšila o 1 sekundu a 70 setin. V témže roce získala stříbrnou medaili na halovém MS, které se konalo v moskevském sportovním komplexu Olimpijskij. Ve finále trať zvládla v čase 4:05,21 a prohrála jen se svojí krajankou Julijí Čiženkovou, která byla o 51 setin rychlejší. Těsně pod stupni vítězů, na 4. místě doběhla na ME v atletice 2006 v Göteborgu. Čtvrtá skončila také na světovém šampionátu v Helsinkách v roce 2005, kde v cíli prohrála boj o bronzovou medaili s francouzskou běžkyní marockého původu Bouchrou Ghezielleovou o tři setiny sekundy.\n\nV roce 2007 vybojovala na MS v atletice v Ósace stříbrnou medaili. O rok později se stala ve Valencii halovou mistryní světa v běhu na 1500 metrů. Ve finále trať zaběhla v novém halovém světovém rekordu, když vlastní světové maximum z 10. února 2008 vylepšila o 34 setin na 3:57,71. Všechny její výsledky, kterých dosáhla od 26. dubna 2007 však byly později anulovány.\n\nZa údajnou manipulaci s dopingovými vzorky (moč), které byly Sobolevové a dalším šesti ruským atletkám (Taťjana Tomašovová, Julija Fomenková, Světlana Čerkasovová, Olga Jegorovová, Darja Piščalnikovová a Gulfija Chanafejevová) odebrány na jaře roku 2007 dostala Sobolevová dvouletý zákaz startů, který začal platit 31. července 2008. Jejich trest byl později prodloužen o dalších devět měsíců a vypršel 30. dubna 2011.\n\n\"Hala\"\n\n\"Dráha\"\n\n"}
{"id": "725063", "url": "https://cs.wikipedia.org/wiki?curid=725063", "title": "Įstras", "text": "Įstras\n\nĮstras je řeka na severu Litvy, protéká okresy Panevėžys a Pasvalys, je to pravý přítok řeky Lėvuo, do které se vlévá ma severním okraji vsi Talačkoniai, 4 km na jihozápad od okresního města Pasvalys, 9,0 km od jejího ústí do řeky Mūša. Je dlouhá 40,5 km. Pramení na jižním okraji rašeleniště Klimbalė, 14 km na severovýchod od Panevėžysu, v lesním masívu Žalioji giria, nedaleko od silnice č. 191 Panevėžys - Vabalninkas. Teče zpočátku asi 3 km směrem západním, potom 3 km směrem jižním a v blízkosti severního okraje Panevėžysu se obloukem k západu stáčí až do protisměru - do směru severního, který dále převládá většinu toku až do soutoku. Několikrát křižuje mezinárodní silnici č. E67, která je zde zároveň dálnicí A10 Panevėžys - Pasvalys - Bauska, jinak také nazývanou Via Baltica. Ve vsi Paįstrys protéká rybníkem Paįstrio tvenkinys. \n\n\nPaįstrys, Gegužinė, Pumpėnai, Talkoniai, Kalnas, Talačkoniai\n"}
{"id": "725065", "url": "https://cs.wikipedia.org/wiki?curid=725065", "title": "Biddeford", "text": "Biddeford\n\nBiddeford je město ležící na jihu státu Maine ve Spojených státech amerických. Je šestým největším městem státu Maine. Biddeford byl založen v roce 1616 a je to jedno z nejstarších sídel v USA. Je součástí aglomerace \"Portland-South Portland-Biddeford\".\n\nPrvním evropským osadníkem byl anglický vědec Richard Vines, který v letech 1616–1617 přezimoval na místě dnes zvaném Winter Harbor a nazval jej Biddeford Pool. Tato událost předběhla o čtyři roky přistání legendární Mayflower v Plymouthu. V roce 1653 byla osada oficiálně prohlášena městem s názvem Saco. Evropští osadníci byli několikrát atakováni místními indiánskými kmeny, což byl důvod pro postavení pevnosti Fort Mary v roce 1708. Město bylo v roce 1718 pojmenováno Biddeford podle Bidefordu v hrabství Devon v Anglii. Rozvoj města začal ke konci 18. století. Nejvíce se rozvíjel textilní průmysl, který byl postihnut krizí v polovině 20. století. V roce 2010 z kdysi slavných textilních továren zůstala pouze jedna, WestPoint Home.\n\nBiddeford je domovem administrativních institucí, jako zdravotnický komplex \"Southern Maine Medical Center\" a \"University of New England College of Osteopathic Medicine\". Je tady zimní stadion, několik veřejných pláží, divadlo a dvě historické čtvrtě, které byly zahrnuty do celonárodního seznamu historických míst National Register of Historic Places. Biddeford je jedno z nejrychleji se rozvíjejících měst v Maine, za co vděčí blízkosti pobřeží New Hampshiru a severního Massachusetts. Ve městě vyrostla nová obchodní, kulturní a administrativní centra. Partnerským městem je Bideford v hrabství Devon v Anglii.\n\n"}
{"id": "725068", "url": "https://cs.wikipedia.org/wiki?curid=725068", "title": "Lung-jen", "text": "Lung-jen\n\nLung-jen ( , pchin-jinem \"Lóngyán\") je městská prefektura v Čínské lidové republice. Leží v západní části provincie Fu-ťien.\n\nLung-jen má plochu necelých dvacet tisíc kilometrů čtverečních a v roce 2010 zde žilo dva a půl milionu obyvatel.\n\nLung-jen leží v západní části provincie při horním toku řek Ťiou-lung ťiang a Tching ťiang. Hraničí na severu se\nSan-mingem, na východě s Čchüan-čou, na jihovýchodě s Čang-čou, na jihu s provincií Kuang-tung a na západě s provincií Ťiang-si.\n\n\n\n"}
{"id": "725069", "url": "https://cs.wikipedia.org/wiki?curid=725069", "title": "Svetlana Feodulova", "text": "Svetlana Feodulova\n\nSvetlana Valerjevna Feodulova (rusky \"Светлана Валерьевна Феодулова\"; * 12. května 1987, Moskva, Sovětský svaz) ruská operní pěvkyně, koloraturní sopranistka, žena s nejvyšším hlasem v Ruské federaci.\n\nNarodila se a vyrostla v Moskvě, její maminka Taťána byla inženýrka-konstruktérka, otec Valerij – vojenský funkcionář.\n\nVystudovala hudební školu F.Šaljapina ve třídě klavíristů u pedagoga L.A. Šukajeva. První zkušenosti se spoluprací se světovými dirigenty jako M. Pletněv, F. Fedoseev, E. Svetlanov, začala získávat již ve velmi malém věku, kdy vystupovala jako sólistka „Bolšogo Dětskogo Chóru Vsesojuznogo radio i Centralnogo televiděněja“ (zkr. BDCH, dnes „Bolšoj Dětskij Chor V.S. Popova“).\n\nV pěveckém sboru zpívala 9 let. Poté studovala „Akademii Chorového Iskustva V.S. Popova“, brala soukromé lekce u předních světových operních pěvců, studovala Mezinárodní Akademii umění v Itálii. Studovala vokál u pedagoga M.M. Puškina (sólistka hudebního divadla B. A. Pokrovskogo, ředitele pěveckého sboru „Slavjanskij Lik“) v Moskvě, studovala ve třídě L. S. Mirzajana v Rusku, v Itálii u Janet Perry (pedagožky pěveckého oddělení Hochschule für Musik v Bernu, Švýcarsku a také pedagogem v Savoně v Itálii na Akademii Cilea Savona), což je umělkyně a pedagožka národního moskevského divadla „Iskatěli“ v Moskvě. \nNa operní scéně zahájila svoji dráhu na počátku ledna 2010. V každém případě se v „Knize rekordů Ruska“ již objevuje první zápis, uvádějící jako rekord její vysoký hlas – „nejvyšší koloraturní soprán“. Dokáže zazpívat tóny až do čtvrté oktávy, což bylo zaznamenáno speciální komisí 21.1.2010. Kolegiem „Knihy rekordů Ruska“ bylo přijato rozhodnutí přiznat tento fakt jako oficiální ruský rekord.\n\n\n"}
{"id": "725070", "url": "https://cs.wikipedia.org/wiki?curid=725070", "title": "Ambrose Burnside", "text": "Ambrose Burnside\n\nAmbrose Everett Burnside (23. května 1824 – 13. září 1881) byl americký voják, manažér na železnici, vynálezce, průmyslník a politik z Rhode Islandu, jehož byl guvernérem a senátorem za tento stát. Jako generál unionistické armády v občanské válce vedl úspěšné tažení v Severní Karolíně a východním Tennessee, ale byl poražen v katastrofální bitvě u Fredericksburgu a v bitvě u Crateru. Jeho zvláštní styl úpravy vousů, nyní znám jako \"sideburns\", čili licousy, je odvozené z jeho příjmení.\n\nNarodil se v Liberty, stát Indiana, jako čtvrté z devíti dětí Edghill a Pamely (nebo Pamilie) Brown Burnside, rodiny skotského původu. Jeho prapraděd Robert Burnside (1725–1775) se narodil ve Skotsku a usadil se v provincii Jižní Karolína. Jeho otec, rodák z Jižní Karolíny, byl původně majitel otroků, těmto však dal svobodu, když přesídlil do Indiany. Navštěvoval Liberty Seminary, ale jeho vzdělání bylo přerušeno v roce 1841, kdy zemřela jeho matka. Byl dán do učení k místnímu krejčímu a nakonec se stal společníkem v jeho obchodu. Zájem o armádní události a otcovy politické konexe mu vynesly jmenování do vojenské akademie Spojených států v roce 1843. Promoval v roce 1847 na 18. místě ve třídě z 38 kadetů a byl přidělen dekretem jako poručík k \"2nd U.S. Artillery\". S ní se přemístil do Veracruzu během Mexicko-americké války, ale po jeho příjezdu byly boje zastaveny a tak vykonával většinou posádkovou službu kolem Mexico City.\nPři ukončení války sloužil jako poručík dva roky na západní hranici pod kapitánem Braxton Braggem u 3rd U.S. Artillery, lehké dělostřelecké jednotky, která posléze převzala povinnost kavalérie a ochraňovala vozy Western mail při jejich cestě z Nevady do Kalifornie. V roce 1849 byl zraněn šípem do krku během šarvátky s Apači u Las Vegas, Nové Mexiko. V roce 1852 byl převelen do pevnosti Fort Adams, Newport, Rhode Island, kde se 27. dubna oženil s Maria Richmond Bishopovou z Providence, Rhode Island. Sňatek, který trval do jeho smrti, byl bezdětný.\nV roce 1853 podal resignaci ke komisi armády Spojených států a i když si ponechal pozice v domobraně, věnoval svůj čas a energii výrobě proslulé pušky, která nese jeho jméno - Burnsideovy karabiny. Ministr války ve vládě prezidenta Jamese Buchanana - John B. Floyd, uzavřel kontrakt s \"Burnside Arms Company\" a vybavil velkou částí armády jeho karabinou, což bylo podnětem k založení rozsáhlé továrny pro její výrobu. Kandidoval za Demokratickou stranu do kongresu státu Rhode Island v roce 1858, ale utrpěl těžkou volební porážku. Náklady kampaně a zničení jeho továrny při požáru přispělo k jeho finančnímu bankrotu a byl přinucen přenechat svůj patent na střelnou zbraň ostatním. Musel hledat zaměstnání a stal se pokladníkem \"Illinois Central Railroad\", kde pracoval u George B. McClellana, se kterým se spřátelil a který se stal v budoucnosti jedním z jeho velících důstojníků.\n\nV době propuknutí občanské války byl brigádním generálem u domobrany Rhode Islandu (\"Rhode Island Militia\"). Tato byla povýšena na 1. dobrovolnický pěší pluk Rhode Islandu (\"1st Rhode Island Volunteer Infantry\") a Burnside jmenován plukovníkem u tohoto pluku 2. května 1861. Během měsíce povýšil na velitele brigády vojenského okruhu Severní Virginie. Velel brigádě, která byla postupně po částech doplňována dalším vojenskými jednotkami, v první bitvě u Bull Run v červenci 1861 a dočasně převzal velení za zraněného brigádního generála Davida Huntera. Po 90 dnech musel jeho regiment mimo přímou službu, Burnside byl povýšen na brigádního generála u dobrovolníků a byl přeložen k výcvikovému středisku rodící se Potomacké armády.\n\nOd září 1861 do července 1862 velel \"Coast Division\" či expediční armádě Severní Karolíny - představované třemi brigádami shromážděnými v Annapolisu, stát Maryland, které tvořily jádro jeho budoucího IX. sboru - a také velel okruhu Severní Karolína. Vedl úspěšnou obojživelnou kampaň, která uzavřela přes 80% pobřeží Severní Karolíny a tím znemožnil konfederačním silám přepravu zboží po moři po zbytek války. Za své úspěchy v bitvách u Roanokea Island a u New Bern, což bylo první významné vítězství Unie na východě, byl 18. března povýšen na generálmajora. V červenci byly jeho síly přepraveny na sever do Newport News, stát Virginie a staly se IX. sborem Potomacké armády. Následně, po selhání generálmajora George B. McClellana v poloostrovním tažení (\"Peninsula Campaing\"), mu bylo nabídnuto velení nad Potomackou armádou. Tuto příležitost odmítl kvůli své loajalitě vůči McClellanovi, neboť si byl vědom vlastního nedostatku armádních zkušeností a oddělil část svého sboru na podporu armády generálmajora Johna Popeho z Virginie pro tažení v Severní Virginii. Extrémně kritické telegramy vůči velitelským schopnostem Popeho, které dostal od generálmajora Fitze John Portera předal svým nadřízeným a tyto později sehrály významnou roli při válečném soudu s Porterem, ve kterém se Burnside mohl stát osudovým svědkem. I po těžké porážce Popeho v druhé bitvě u Bull Run odmítl nabídku na velení armádě.\n\nBurnside dostal pod své velení \"pravé křídlo\" Potomacké armády (I. a IX. sbor) na začátku Marylandského tažení v bitvě u South Mountain, ale McClellan oddělil tyto dva sbory k bitvě u Antietamu a protože je umístil na protějších koncích unionistické bitevní linie, vrátil Burnsidovi velení jen nad IX. sborem. Ten mlčky odmítl vzdát se své vyšší pravomoci a tak veškeré příkazy k těmto sborům posílal po velitelích sboru, nejprve po generálmajorovi Jesse L. Reno (který padl v bitvě u South Mountain) a potom po brigádním generálovi Jacobu D. Coxovi. Toto nešikovné uspořádání přispělo k pomalosti v zaútočení na přechod přes řeku na jižním křídle unionistické linie, který se nyní jmenuje Burnsideův most (\"Burnside's Bridge\"). Neprovedl adekvátní průzkum oblasti a namísto využití několika snadných brodů na místech mimo dostřel nepřítele byly jeho vojenské jednotky přinuceny k opakovaným útokům přes úzký most, který byl ovládaný z vyvýšených pozic konfederačními ostrostřelci. Před polednem již McClellan ztrácel trpělivost. Vyslal řadu kurýrů, aby motivoval Burnsidea k postupu kupředu. Přes jednoho pobočníka mu vzkázal: \"Řekněte mu, že i kdyby to stálo 10000 mužů, tak to musí provést právě teď.\" McClellan zvýšil tlak vysláním svého inspekčního generála, aby konfrontoval Burnsidea, který působil rozhořčeně: \"McClellan, zdá se si myslí, že já nejsem ten nejlepší, kdo může získat tento most, jste už třetí nebo čtvrtý, kdo byl u mne dnes ráno s podobnými příkazy.\" Zpoždění dovolilo konfederační divizi generálmajora A.P. Hilloa k postupu od Harper Ferry a odražení unionistického průlomu. Když McClellan odmítnul Burnsideovy žádosti o posily, skončila bitva taktickým patem.\n\nMcClellan byl odvolán po selhání při stíhání generála Roberta E. Lee při jeho ústupu od Antietamu a 7. listopadu 1862 byl Burnside pověřen velením Potomacké armády. Neochotně se podřídil tomuto příkazu, již třetímu v jeho krátké kariéře. Prezident Abraham Lincoln vyvíjel tlak na Burnsidea, aby provedl útočnou akci a 14. listopadu schválil jeho plán na zmocnění se hlavního města Konfederace Richmondu ve Virginii. Tento plán vedl k potupné a nákladné porážce Unie v bitvě u Fredericksburgu 13. prosince 1862. Jeho postup na Fredericksburg byl rychlý, ale plánování postavit pontonový most k překročení řeky Rappahannock River a také jeho vlastní nechuť k rozmístění části jeho armády přes místa s brody později zpozdily útok. Toto dovolilo generálu Lee soustředit armádu podél Marye's Heights přímo na západ od města a snadno odrazit unionistické útoky. Útoky jižně od města, které byly považovány za hlavní směr útoku na město, byly také špatně vedeny a počáteční prudký postup Unie zůstal bez podpory. Rozrušen selháním jeho plánu a enormními oběťmi při opakovaných, marných čelních útocích, Burnside deklaroval, že on by mohl vést útok jeho starými sbory. Jeho velitelé sboru mu to rozmluvili, ale vztahy mezi ním a jeho podřízenými byly napjaté. Vzal na sebe plnou odpovědnost za neúspěch a nabídl, že odejde z armády, což nebylo akceptováno.\nV lednu 1863 zahájil druhou ofenzivu proti generálu Lee, ale postup zastavily dříve, než bylo něčeho dosaženo, bažiny vzniklé ze zimních dešťů a vyneslo mu to posměšně přezdívku \"Mud March\". Burnside žádal, aby několik důstojníků, kteří projevili otevřenou neposlušnost, bylo uvolněno ze služby a postaveno před válečný soud a také nabídl svou rezignaci. Lincoln si vybral druhou možnost a 26. ledna 1863 ho nahradil generálmajorem Josephem Hookerem, jedním z důstojníků, kteří se proti Burnsideovi spikli.\n\nLincoln byl nerad, že aby ztratil Burnside zcela z armády a svěřil mu velení nad okruhem Ohio a jeho starým IX sborem. V Ohiu Burnside vydal kontroverzní všeobecný rozkaz číslo 38, dle kterého byl zločinec kdokoli, kdo vyjádřil jakýkoliv druh odporu vůči válce. Použil ho pak při zatčení bývalého kongresmana za stát Ohio a kandidáta na guvernéra Clementa Vallandighama, prominentního vůdce nespolehlivého mírového hnutí a vyšetřoval ho u vojenského soudu (navzdory skutečnosti, že to byl civilista). Jednal také s konfederačními \"nájezdníky\", jako byl John Hunt Morgan.\nPři Knoxvillském tažení dorazil k Knoxville, stát Tennessee, když nejprve obešel Cumberland Gap, držený Konfederací. Po zabrání Knoxville bez odporu poslal vojenské jednotky zpět na Cumberland Gap. Brigádní generál John W. Frazer, konfederační velitel, se odmítl vzdát tváří v tvář pouze dvěma unionistickým brigádám a tak dorazil Burnside s třetí brigádou, čímž urychlil porážku Frazera a jeho 2 300 konfederačních vojáků. Po porážce unionistického generálmajora Williama S. Rosecranse v bitvě o Chickamauga byl pronásledován generálporučíkem Jamesem Longstreetem, proti jehož vojenským jednotkám bojoval již na Marye's Heights. Obratně vymanévroval Longstreeta v bitvě u Campbelin Station a byl tak schopen dosáhnout opevnění a bezpečí v Knoxville, kde byl krátce obležen, dokud konfederační vojska nebyla poražena v bitvě u Fort Sanders mimo města. Vázáním Longstreetových sborů v Knoxville přispěl k porážce generála Braxtona Bragga od generálmajora Ulysses S. Granta u Chattanoogy. Na pomoc mu pak přispěchaly vojenské jednotky pod velením generálmajora William T. Shermana, ale obležení již bylo ukončeno, když se Longstreet stáhnul a nakonec se vrátil do Virginie.\n\nByl mu dán rozkaz dovést IX. sbor zpátky na východní scénu, kde ho v Annapolisu, stát Maryland, doplnil na plnou sílu více jak 21 000 mužů. IX. sbor bojoval při pozemním tažení od května 1864 jako nezávislá jednotka, podávající hlášení zpočátku Grantovi, nebyl přiřazen Potomacké armádě, protože předčil jeho velitele, generálmajora George G. Meadeho, který pod ním při bitvě u Fredericksburgu velel divizi. Tato těžkopádná úprava byla změněna 24. května těsně před bitvou u North Anna, kdy souhlasil s tím, že se zřekne svého postavení a byl převelen pod přímé vedení Meadeho.\nBojoval pak v bitvách u Wilderness a Spotsylvania Court House, na kterých se nijak významně nepodílel, když útočil jen postupně a neměl ochotu k tomu, aby jeho vojáci prováděli čelní útoky, tak charakteristické pro tyto bitvy. Následně po těchto bitvách pak byl pověřen obléháním Petersburgu.\n\nKdyž se v červenci 1864 začalo schylovat k patu v poziční válce u Petersburgu, souhlasil s plánem, který navrhli horníci z pensylvánských uhelných dolů, sloužící v jeho regimentech: vykopat podzemní chodbu pod pevnůstkami konfederačního opevnění, zapálit tam výbušniny a tím dosáhnout překvapivého průlomu. Zničení pevností 30. června je známo též pod pojmem bitva u kráteru. Kvůli zásahu Meadeho, který Burnsideovi vydal rozkaz jen několik hodin před útokem pěchoty, nebyly nasazeny jeho divize černošských vojáků, které byly speciálně vycvičené pro tuto misi. Namísto toho byl přinucen využít netrénované bělošské vojenské jednotky. Protože se nemohl rozhodnout, která divize bude nasazena, tak si jeho podřízení velitelé metali los. Takto byla vybrána divize pod velením brigádního generála Jamese H. Ledlieho, který selhal při instruování mužů, co se od nich očekává a během bitvy se opil za liniemi a nebyl schopen velet. Ledlieho lidé vstoupili do obrovského kráteru, místo aby ho obešli a zůstali v něm uvězněni a podléhali vražednému ohni palby konfederačních vojáků na okraji kráteru, což mělo za následek vysoké oběti. Burnside byl 14. srpna zbaven velení a Grant ho poslal na dovolenou, Meade mu však tuto příhodu nikdy nepřipomínal. Vyšetřující soud později dal za vinu fiaska u kráteru Burnsideovi a jeho podřízeným velitelům. V prosinci se setkal s prezidentem Lincolnem a generálem Grantem a probírali společně jeho budoucnost. Zvažoval o rezignaci, ale nakonec přijal požadavek Lincolna i Granta a zůstal v armádě. O konci rozhovoru uvedl: Nebyl jsem informován o žádném místě, na které bych měl nastoupit.\" Nakonec podal komisi svou resignaci dne 15. dubna 1865.\n\nPo své rezignaci byl zaměstnán v řadě železničních a průmyslových ředitelství, včetně předsednictví \"Cincinnati and Martinsville Railroad\", \"Indianapolis and Vincennes Railroad\", \"Cairo and Vincennes Railroad\" a \"Rhode Island Locomotive Works\". Na tři roky byl zvolen guvernérem státu Rhode Islandu (květen 1866 - květen 1869). Byl vrchním velitelem Grand Army republikové asociace veteránů v letech 1871 až 1872. Při svém založení v roce 1871 si ho \"National Rifle Association\" vybrala jako svého prvního prezidenta.\nBěhem návštěvy Evropy v roce 1870 se pokusil být zprostředkovatelem mezi Francií a Německem ve prusko-francouzské válce. V roce 1874 byl zvolen senátorem za Rhode Island, znovu zvolen byl v roce 1880 a byl ve funkci až do své smrti v roce 1881. Během té doby, ačkoli byl před válkou demokratem, hrál jako republikán významnou roli v armádních záležitostech a zároveň byl v roce 1881 zvolen předsedou výboru mezinárodních vztahů. Zemřel náhle na srdeční neuralgii (angína pectoris) v Bristolu, stát Rhode Island a je pohřben na Swan Point Cemetery Providence, Rhode Island. Na konci 19. století byla k jeho poctě v Burnside Parku, Providence, vztyčena jezdecká socha.\n\nByl vždy velmi populární - v armádě i v politice. Snadno si získával přátele, hodně se usmíval a každého oslovoval jménem. Jeho profesionální armádní reputace nebyla již tak pozitivní, byl známý tvrdohlavostí, nebyl nápaditý a nevhodný pro vrchní velení jak rozumově, tak emočně. Grant řekl, že byl \"nevhodný\" pro velení nad armádou a že to nikdo nevěděl lépe než Burnside sám. Při znalosti svých schopností dvakrát odmítl velení nad Potomackou armádou a jen přijímal rozkazy svých nadřízených.\nJeffry D. Wert v pasáži věnované jeho armádní kariéře popsal jeho pocity po Fredericksburgu: \nShrnutí od Bruce Cattona: \n\nBurnside byl známý svými neobvyklými licousy, vzniklými spojením knírku s pásem vlasů před ušima, ale s bradou hladce oholenou; pro tento styl bylo použito slovo \"burnsides\" a obrácením slabik vzniklo slovo pro licousy: \"sideburns\".\n\nBurnsideho hrál Alex Hyde-White ve filmu Ronalda F. Maxwella z roku 2003 \"\"Gods and Generals\"\", zahrnující i bitvu u Fredericksburgu.\n\n"}
{"id": "725071", "url": "https://cs.wikipedia.org/wiki?curid=725071", "title": "Silnice II/289", "text": "Silnice II/289\n\nSilnice II/289 je spojovací silnicí II. třídy v okrese Semily, která spojuje bývalé okresní město Semily se silnicemi II/283 (Turnov – Bělá u Staré Paky) a II/290 (paralelní trasa části silnice I/14 v úseku Příchovice – Poniklá). Její celková délka je cca 15 km a podle internetové aplikace Mapy.cz ji lze celou absolvovat během 16 minut jízdy.\n\nSilnice II/289 začíná trojramennou křižovatkou (bez úpravy přednosti v jízdě, tzn. platí zde obecná přednost zprava) v obci Bořkov, nedaleko kamenného viaduktu železniční tratí 030 Pardubice - Jaroměř - Liberec širokým železobetonovým mostem (ev.č. 289-01) přes říčku Olešku, který prošel komplexní rekonstrukcí v červnu až prosinci 2006. Silnice nejprve prokličkuje zatáčkami skrz Bořkov (vzhledem k domům ve vnitřních obloucích zatáček, nedokonalému veřejnému osvětlení a téměř chybějícímu vodorovnému značení jde hlavně v noci o velmi nepřehledný úsek) a poté pokračuje paralelně s výše uvedenou železniční tratí i říčkou k Semilům. Na samém konci obce Bořkov překračuje silnice Olešku a vpravo míjí čerpací stanici Benzina z konce 80. let XX. století. Povrch silnice je zde vzhledem k přeasfaltování v roce 2009 ve vcelku dobrém stavu.\n\nDo Semil silnice vstupuje zhruba 300 m dlouhým, vcelku přímým úsekem, jenž vede po strmém břehu řeky Olešky. Ta je od silnice oddělena stárnoucím stromořadím a okolo roku 2005 se zde část silnice i se stromy dokonce zřítila do řeky. Poté se řeka vzdálí od silnice, která pokračuje cca 750 m dlouhým přímým úsekem až na křižovatku v místní části Podmoklice. Původně silnice vedla jinudy – táhlým pravotočivým obloukem se přibližovala zpět k řece. V souvislosti se stavbou sídliště \"Na Olešce\" byla silnice napřímena do dnešní stopy a nese pojmenování \"Bořkovská ulice\". Po levé straně míjí např. supermarket TESCO (původně EDEKA), po mírném stoupání silnice dosahuje křižovatky s ulicí \"Nádražní\" – okolo budovy Okresního soudu odbočuje vlevo silnice III/2891 k železniční stanici; rovně lze pokračovat na autobusové nádraží a na sídliště \"Jižní\"), do jejíž stopy také silnice odbočuje vpravo okolo budovy Úřadu práce.\n\nPo levé straně se nalézá bývalé okresní ředitelství Policie ČR, dnes využívané komerčně. Následuje křižovatka s ulicí \"Luční\", po které odbočuje doleva silnice II/292 do Železného Brodu a vpravo jednosměrná ulice \"Na Olešce\" do stejnojmenného sídliště – je to původní trasa silnice II/289. Zde také začíná zhruba 300 m dlouhá peáž se zmíněnou silnicí II/292. Krátce poté silnice asymetricky vybíhá vpravo kvůli nové odbočce k supermarketu Lidl (postavenému roku 2010 proti vůli města na místě zbouraného komplexu bývalé továrny) a poté přijede na dnes tříramennou, dříve čtyřramennou křižovatku s ulicí \"Ke stadionu\" (vlevo, bývalá stopa silnice na Železný Brod) – odbočka na \"Vejvarovo nábřeží\" vpravo byla zrušena po výstavbě zmíněného supermarketu Lidl. Poté silnice překračuje po vyvýšeném mostě řeku Jizeru a přichází na kruhový objezd z roku 2006, kde končí peáž s II/292 odbočující vpravo.\n\nSilnice II/289 pokračuje přes \"Riegrovo náměstí\", které je patrně nejnižším místem celé silnice – cca 320 m n. m. Silnice pak přechází bývalý tovární náhon a okolo budovy \"Muzea a pojizerské galerie Semily\" zatáčí doprava do kopce do úzké \"Husovy ulice\" – v témže místě odbočuje vlevo silnice III/2892 do Bítouchova. Hned za městskou radnicí se silnice rozšiřuje, vpravo s kopce se odděluje silnice III/2893 do Benešova u Semil a silnice II/289 stoupavým levotočivým obloukem okolo \"kostela sv. Petra a Pavla\" vstupuje na \"Komenského náměstí\".\n\nVe stálém stoupání pokračuje silnice coby \"Vysocká ulice\" okolo Finančního úřadu k městskému krematoriu a areálu technických služeb, kde pravotočivým obloukem vstupuje do lesíka na strmém svahu. Hned za lesem se ostrou pravotočivou zatáčkou silnice přibližuje nové budově Okresního ředitelství Policie ČR a dvojitou zatáčkou opouští území Semil.\n\nDo místní části Cimbál se silnice blíží ve stálém stoupání téměř přímým, cca 800 m dlouhým úsekem těsně pod temenem kopce. V Cimbálu ve stálém stoupání absolvuje pravotočivou zatáčku a hned za ní odbočuje vlevo silnice II/288 na Podbozkov a do Železného Brodu. Silnice pak několika mírnými zatáčkami dosáhne nadmořské výšky 500 m n. m., těsně mine temeno kopce Cimbál (505 m n. m.), za ním se vnoří do lesa s mírným dolíkem a poté už zůstává věrna vrstevnici 480 m n. m.\n\nDo obce Příkrý vstupuje silnice II/289 mírnou pravotočivou zatáčkou, skrz obec pak projede v mírném levotočivém oblouku nejprve bez výraznějších výškových změn, vzápětí však začne znovu stoupat, až se přehoupne přesně přes temeno bezejmenného kopce s výškou přes 550 m n. m. Následuje krátký pokles a nové mírné stoupání, silnice se přimyká ke kopci Skalka (610 m n. m.) a obtáčí ho po jihovýchodním úbočí asi o 30 m níže.\n\nOsadu Škodějov silnice těsně míjí a nepříliš zatáčkovitým úsekem obchází nad severozápadním okrajem osady, do které odbočuje pouze místní komunikace. Lze se tudy však dostat až do Hájů nad Jizerou na silnice II/292 do Jilemnice, i když nejde o regulérní silnici – spíš jen vyasfaltovaná zemědělská komunikace. Za rovným úsekem se škodějovskou odbočkou silnice II/289 mírně uhýbá vpravo a vzápětí táhlým, přehledným levotočivým obloukem stoupá k rovnému úseku s odbočkou silnice III/2895 na Helkovice a Roztoky u Semil. Stoupání dál pokračuje do krátkého lesního úseku.\n\nZa lesem se silnice stáčí vpravo a rychle dosahuje svého nejvyššího bodu 670 m n. m., kde míjí soukromou kamennou rozhlednu \"U borovice\" z roku 2009. Poté už silnice téměř rovným úsekem s prořídlým stromořadím dosáhne svého konce na T-křižovatce se silnicí II/290 těsně nad obcí Roprachtice.\n\n"}
{"id": "725074", "url": "https://cs.wikipedia.org/wiki?curid=725074", "title": "Klaas (DJ)", "text": "Klaas (DJ)\n\nKlaas Gerling známější jako Klaas je německý DJ a hudební producent z Kolína nad Rýnem. Pracuje spolu s Micha Moorem pod vydavatelstvím Scream & Shout. Klaas remixoval skladby různých hudebníků jako například Global Deejays, Armand Van Helden, Eddie Thoneick a Michael Mind a taktéž remixoval skladbu od Haddaway, „What Is Love“. V roku 2009 vydal singl „How Does It Feel“.\n\nSeznam skladeb.\n\n\n\n"}
{"id": "725076", "url": "https://cs.wikipedia.org/wiki?curid=725076", "title": "Nan-pching", "text": "Nan-pching\n\nNan-pching ( , pchin-jinem \"Nánpíng\") je městská prefektura v Čínské lidové republice. Leží v severním rohu provincie Fu-ťien, má rozlohu 26 300 čtverečních kilometrů a v roce 2009 v ní žilo bezmála tři miliony obyvatel.\n\nHistorické centrum Nan-pchingu leží u soutoku řeky Ťien-si s řekou Min. Prefektura jako celek hraničí na východě s Ning-te, na jihu se San-mingem, na severu s provincií Če-ťiang a na západě s provincií Ťiang-si. Do prefektury patří část pohoří Wu-i.\n\n"}
{"id": "725079", "url": "https://cs.wikipedia.org/wiki?curid=725079", "title": "Čeng Saj-saj", "text": "Čeng Saj-saj\n\nČeng Saj-saj, čínsky 郑赛赛, pinyinem \"Zheng Saisai\" či \"Zheng Sai-Sai\", (* 5. února 1994 Šen-si) je čínská profesionální tenistka. \n\nVe své dosavadní kariéře na okruhu WTA Tour vyhrála jeden turnaj ve dvouhře a čtyři turnaje ve čtyřhře. K nim přidala tři singlové a dva deblové triumfy v sérii WTA 125K. V rámci okruhu ITF získala jedenáct titulů ve dvouhře a devět ve čtyřhře.\n\nNa žebříčku WTA byla nejvýše ve dvouhře klasifikována v srpnu 2019 na 35. místě a ve čtyřhře pak v červenci 2016 na 15. místě. Trénuje ji Alan Ma.\n\nVe finále grandslamové čtyřhry French Open 2019 podlehla s krajankou Tuan Jing-jing maďarsko-francouzskému páru Tímea Babosová a Kristina Mladenovicová.\n\nV čínském fedcupovém týmu debutovala v roce 2015 utkáním základní skupiny 1. skupiny zóny Asie a Oceánie proti Kazachstánu, v němž vyhrála čtyřhru s Pcheng Šuaj. Číňanky přesto podlehly 1:2 na zápasy. Do roku 2019 v soutěži nastoupila k šesti mezistátním utkáním s bilancí 3–2 ve dvouhře a 1–2 ve čtyřhře.\n\nČínu reprezentovala na Letních olympijských hrách 2016 v Riu de Janeiru, kde nastoupila do ženské čtyřhry po boku Sü I-fan. Po výhře nad Ukrajinkami Ljudmilou a Nadijou Kičenokovými soutěž opustily ve druhém kole, když nestačily na italský pár Sara Erraniová a Roberta Vinciová. V ženské dvouhře startovala na divokou kartu ITF. Na úvod porazila světovou pětku Agnieszku Radwańskou, aby ji poté zastavila Ruska Darja Kasatkinová.\n\nNa Letních olympijských hrách mládeže 2010 v Singapuru vybojovala zlatou medaili ve čtyřhře a stříbrnou ve dvouhře.\n\nDo hlavní soutěže grandslamové dvouhry se poprvé kvalifikovala na zářijovém US Open 2014. V úvodním kole porazila lichtenštejnskou hráčku Stefanii Vögeleovou, aby ji v další fázi vyřadila sedmnáctá nasazená Lucie Šafářová ve dvou setech. V soutěži ženské čtyřhry Australian Open 2013 se po boku Američanky Varvary Lepčenkové probojovala do semifinále. V něm skončily na raketách australské dvojice Ashleigh Bartyová a Casey Dellacquová.\n\nDo debutového ročníku soutěže vycházejících hvězd na Turnaji mistryň 2014 splnila kvalifikační kritéria a fanoušci ji následně zvolili jako jednu ze čtyř účastnic. V základní skupině vyhrála dva ze tří zápasů, když zdolala Zarinu Dijasovou a Shelby Rogersovou. Naopak neuspěla s Portoričankou Mónicou Puigovou, která ji opět přehrála ve finále.\n\nPremiérový singlový titul na okruhu WTA Tour získala na Silicon Valley Classic 2019 v kalifornském San José po finálové výhře nad běloruskou světovou desítkou Arynou Sabelenkovou ve dvou setech.\n\n"}
{"id": "725080", "url": "https://cs.wikipedia.org/wiki?curid=725080", "title": "Kanadské muzeum civilizace", "text": "Kanadské muzeum civilizace\n\nKanadské muzeum civilizace ( , ) je kanadské národní muzeum zaměřené na historii lidské civilizace. Nalézá se v Gatineau v provincii Québec a leží přímo přes řeku Ottawu proti budově kanadského parlamentu v Ottawě.\n\nMuzeum se zabývá sběrem, zkoumáním a archivováním předmětů ilustrujících vývoj lidstva, zejména se zřetelem na dějiny Kanady a také na její původní obyvatelstvo.\n\nMuzeum bylo založeno v roce 1856 a dnes má zhruba 1 300 000 návštěvníků ročně, což jej dělá nejnavštěvovanějším kanadským muzeem.\n\n"}
{"id": "725109", "url": "https://cs.wikipedia.org/wiki?curid=725109", "title": "Gustav Hacker", "text": "Gustav Hacker\n\nGustav Hacker (20. nebo 29. září 1900, Hlubany, Rakousko-Uhersko – 3. června 1979, Wiesbaden, Západní Německo) byl německý zemědělec a politik působící nejprve v Československu v období první republiky a po válce v Západním Německu. Za svého života působil postupně v mnoha stranách: BdL, SdP, NSDAP, GB/BHE, GDP a GDP/BHE.\n\nNarodil se jako syn rakouského zemědělce. Po škole se zúčastnil bojů v 1. světové válce na straně Rakousko-Uherska. Po vzniku Československa získal stejně jako všichni ostatní Němci v Československu československé státní občanství. Po maturitě v roce 1918 studoval na Vyšší zemědělské zemské škole (Höhere Landwirtschaftliche Landesschule) v Kadani a pracoval nejprve v oboru pro zboží a nakonec převzal rodinný podnik. V letech 1921–1922 absolvoval povinnou vojenskou službu v československé armádě.\n\nVe 20. letech se stal spoluzakladatelem a předsedou Spolku německé zemské mládeže (Bund der Deutschen Landjugend). V této funkci spolupracoval na zakládání selských škol, mezi nimi např. v roce 1925 Západočeskou selskou vysokou školu (Westböhmischen Bauernhochschule).\n\nVstoupil do Svazu zemědělců (BdL), prvorepublikové německé agrární strany. V období od května 1935 do března 1939 byl členem Národního shromáždění Republiky československé. V roce 1936 byl zvolen předsedou strany.\n\nPo vítězství SdP v parlamentních volbách roku 1935 se aktivistické německé strany (sociálně demokratická, křesťansko sociální a zmíněná agrární rozhodly pro politiku tzv. novoaktivismu. Tato politika sice podporovala československý stát, ale kladla větší důraz na požadavky tehdejší sudetoněmecké menšiny. Stoupencem této linie ve Svazu zemědělců byl právě Gustav Hacker. 22. března 1938 zařídil převedení strany a jejích poslanců pod Henleinovu SdP (ta po německé anexi Sudet splynula s NSDAP). Tento čin odůvodnil tím, že \"pokus započatý v roce 1926 spoluprací ve vládě dostat se k národnímu vyrovnání ve státě a k zajištění životních práv sudetoněmecké národní skupiny ztroskotal\".\n\nPůsobil jako předseda spolku zemědělských okresních záložen a roku 1938 se stal předsedou dozorčí rady společnosti Sudetendeutschen Zucker-AG. Kromě toho byl ředitelem Ústředního svazu zemědělství a lesnictví pro Čechy a Moravu.\n\nJako německý občan se v letech 1941–1945 účastnil bojů za druhé světové války, mimo jiné byl nasazen na Ukrajině jako zemědělský poradce německé armády a posléze byl povýšen na kapitána v záloze. Po ukončení války byl v roce 1945 lidovým soudem v Praze odsouzen na 4 roky vězení. Při rozsudku bylo přihlédnuto k polehčujícím okolnostem hospodářské pomoci některým Čechům. Po odpykání trestu byl v roce 1949 byl propuštěn z vězení a v prosinci téhož roku odsunut do Spolkové republiky Německo, kde se usadil v Hesensku. Zde se angažoval ve vyhnaneckých organizacích a sudetoněmeckých krajanských spolcích.\n\nV 50. letech vstoupil do GB/BHE. Po sloučení GB/BHE s DP v květnu 1961 se stal členem nově vzniklé GDP. V září 1962 se GDP přejmenovala na GDP/BHE. V období 1963/1964 byl předsedou hesenské frakce GDP/BHE.\n\nOd roku 1954 do 13. února 1955, od roku 1958 do 30. listopadu 1959 a od roku 1962 do 10. listopadu 1964 byl členem hesenského zemského zastupitelstva.\n\nPo zemských volbách v roce 1954 a o sestavení koalice SPD a GB/BHE se 19. ledna 1955 stal hesenským ministrem zemědělství a lesnictví ve vládě Georga Augusta Zinna. Během svého úřadu se mimo jiné účastnil zemské politiky \"Velkého hesenského plánu\" (\"Großer Hessenplan\"). Po vytvoření samostatné vlády pouze ze členů SPD svůj úřad 19. ledna 1967 opustil a ve své funkci byl nahrazen Tassilem Tröscherem.\n\nV roce 1968 byl zvolen za předsedu Selského spolku vyhnanců (Bauernverband der Vertriebenen) v Bonnu.\n"}
{"id": "725114", "url": "https://cs.wikipedia.org/wiki?curid=725114", "title": "František Mottl", "text": "František Mottl\n\nFrantišek Mottl (16. června 1932 – 27. února 2011) byl český fotbalista, reprezentant Československa.\n\nV československé lize hrál za Bohemians Praha. Nastoupil ve 193 ligových utkáních a dal 30 gólů. V Bohemians působil od roku 1956 do roku 1967 a patřil k nejlepším křídlům v zemi. V dresu Bohemians odehrál 718 zápasů a je klubovým rekordmanem. Za československou reprezentaci odehrál 13. prosince 1957 utkání v Egyptě, které skončilo výhrou ČSR 2–1. Gól nedal. Za reprezentační B-tým nastoupil v roce 1958 ve 3 utkáních.\n\n\n"}
{"id": "725115", "url": "https://cs.wikipedia.org/wiki?curid=725115", "title": "Ladislav Mráz (fotbalista)", "text": "Ladislav Mráz (fotbalista)\n\nLadislav Mráz (27. srpna 1909 – 7. května 1962) je bývalý český fotbalista útočník, československý reprezentant. V československé reprezentaci odehrál 25.5.1934 přátelské utkání ve Francii, které skončilo výhrou 2-1. V lize hrál za Čechii Karlín.\n\n"}
{"id": "725116", "url": "https://cs.wikipedia.org/wiki?curid=725116", "title": "Věta (hudba)", "text": "Věta (hudba)\n\nVěta v hudbě představuje část či oddíl rozsáhlejší kompozice, užívaný většinou pro instrumentální skladby typu symfonie.\n\nSlovo „věta“ bylo pro tento účel zvoleno pravděpodobně vzhledem k potřebě vyjádřit skutečnost, že v podobných typech skladeb je zpracované téma součástí většího celku a v hudebním jazyce klasické stavby takové kompozice je vyjádření hudební myšlenky coby narativního melodicko-harmonického celku podobné jako v řeči. \n\nV hudební literatuře mívá „věta“ jednotlivé významy též posunuty či chápány odděleně, a to např. jako: \n\nV současné době se pro hudební větu volí převážně označení část (part) nebo fráze.\n\nFrázování je členění melodie skladby v menší samostatné celky – fráze.\n\n"}
{"id": "725117", "url": "https://cs.wikipedia.org/wiki?curid=725117", "title": "Jaroslav Vlček (fotbalista)", "text": "Jaroslav Vlček (fotbalista)\n\nJaroslav Vlček (12. února 1900 Plzeň – 4. září 1967 Chicago) byl český fotbalista, útočník, československý reprezentant.\n\nV lize hrál za Čechii Karlín, nastoupil ve 21 utkáních a dal 13 gólů. V československé reprezentaci odehrál v letech 1922 – 1924 tři utkání a dal dva góly. Reprezentoval Československo na olympiádě v Paříži v roce 1924. Později z Prahy odešel hrát do Ameriky. Hrával jako levá spojka a měl občas přezdívku Bába, protože se vyhýbal osobním soubojům.\n\n"}
{"id": "725118", "url": "https://cs.wikipedia.org/wiki?curid=725118", "title": "Rudolf Zibrínyi", "text": "Rudolf Zibrínyi\n\nRudolf Zibrínyi (18. února 1925 – 30. července 2002) byl slovenský fotbalista, obránce, reprezentant Československa. V československé reprezentaci odehrál 30. dubna 1950 přátelské utkání s Maďarském, které skončilo prohrou 0-5. Hrál za Jednotu Košice. \n\n"}
{"id": "725121", "url": "https://cs.wikipedia.org/wiki?curid=725121", "title": "Třetí vláda Konrada Adenauera", "text": "Třetí vláda Konrada Adenauera\n\nTřetí vláda Konrada Adenauera byla vláda SRN v období Západního Německa, působila od 29. října 1957 do 14. listopadu 1961. Byla zformována po federálních volbách v roce 1957. Tvořila ji koalice liberálně konzervativní křesťanskodemokratické CDU/CSU a liberální středo-pravicové FDP. Někteří její zástupci byli původně členy pravicové DP.\n"}
{"id": "725123", "url": "https://cs.wikipedia.org/wiki?curid=725123", "title": "Ne'ila", "text": "Ne'ila\n\nNe'ila, (dosl. \"Uzamčení\"), je závěrečná bohoslužba, která se odehrává pouze jednou v roce na židovský svátek Jom kipur. Vychází z tradice, kdy se v chrámových dobách během postních dnů večer uzamykaly brány jeruzalémského chrámu. Na Jom kipur byl tento rituál vztažen symbolicky i k „branám odpuštění“, které jsou na Den smíření otevřené a přístupné kajícným modlitbám a se soumrakem se uzavírají.\n\nBohoslužba Ne'ila začíná většinou ihned po bohoslužbě mincha a recituje se během ní Ašrej, Amida, slichot (prosebné modlitby) i Viduj („vyznání“, s několika odchylkami oproti ostatním bohoslužbám na Jom kipur). Ne'ila je zakončena troubením na šofar a hlasitým vyznáním Šema Jisra'el (Slyš Izraeli).\n"}
{"id": "725124", "url": "https://cs.wikipedia.org/wiki?curid=725124", "title": "Roľnícka strana Slovenska", "text": "Roľnícka strana Slovenska\n\nRoľnícka strana Slovenska (česky \"Rolnická strana Slovenska\", zkratka \"RSS\") byla politická strana působící v 90. letech na Slovensku. Předsedou strany byl Pavel Delinga.\n\nPřed parlamentními volbami v roce 1994 vytvořila strana společně s Hnutím za demokratické Slovensko (HZDS) předvolební koalici HZDS-RSS. Strana se tak dostala do parlamentu a společně s HZDS získala celkem 61 mandátů. Po volbách RSS utvořila společně s HZDS koaliční vládu v čele s Vladimírem Mečiarem. Součástí koalice byly dále strany Sdružení delníků Slovenska (ZRS) a Slovenská národní strana (SNS).\n\nStrana zanikla v listopadu 1997 sloučením s Hnutím zemědělců Slovenské republiky (HPSR), a byla tak vytvořena nová politická strana Nová agrární strana (NAS). Předsedou se stal opět Pavel Delinga.\n"}
{"id": "725130", "url": "https://cs.wikipedia.org/wiki?curid=725130", "title": "Třída Halland", "text": "Třída Halland\n\nTřída Halland byla předposlední postavená třída torpédoborců švédského námořnictva. Plavidla byla stavěna jako doprovod švédských lehkých křižníků. Jedná se o vůbec největší postavené švédské torpédoborce a první torpédoborce mimo SSSR, nesoucí protilodní střely. Celkem byly postaveny čtyři jednotky této třídy. První pár získalo švédské námořnictvo a další dvě jednotky zakoupila Kolumbie. Ve službě byly v letech 1955–1987. \"Halland\" byl vyřazen jako vůbec poslední švédský torpédoborec. Jeho sesterská loď \"Småland\" byla zachována jako muzejní loď. Je součástí námořního muzea Maritiman v Goteborgu. \"Småland\" je největší muzejní loď ve Skandinávii.\n\nStavba dvojice torpédoborců této třídy byla schválena 19. listopadu 1948. Kýly obou plavidel byly založeny v roce 1951 a do služby byly zařazeny v letech 1955-1956. Stavbu provedly loděnice Götaverken a Eriksberg v Göteborg. Roku 1955 byla schválena stavba druhého páru torpédoborců \"Lappland\" a \"Värmland\" pro švédské námořnictvo, roku 1958 ale byla zrušena. Dva modifikované torpédoborce naopak objednalo kolumbijské námořnictvo. Dodány byly roku 1958 jako \"7 de Agosto\" (D-06) a \"20 de Julio\" (D-05).\n\nJednotky třídy \"Halland\":\n\nTorpéborce byly vybaveny radary Scanter 009, Thomson-CSF Saturn, H.S.A. M22, LW-03 a H.S.A. M45. K detekci ponorek sloužil sonar. Hlavňovou výzbroj po dokončení tvořily čtyři 120mm kanóny Bofors v dvoudělových věžích, dva 57mm kanóny Bofors ve dvoudělové věži před můstkem a šest protiletadlových 40mm kanónů Bofors. Torpédoborce rovněž nesly dvě protilodní střely Robot Rb-315 s dosahem 18,5 km. Pro ně bylo neseno vypouštěcí zařízení Mk.20. Další ofenzivní zbraní představoval jeden pětihlavňový a jeden trojhlavňový 533mm torpédomet. K napadání ponorek sloužily rovněž dva čtyřhlavňové 375mm protiponorkové raketomety Bofors. Vybaveny byly též pro nesení až 58 námořních min.\n\nPohonný systém tvořily dva kotle Penhoët a dvě převodové turbíny De Laval o výkonu 58 000 hp, pohánějící dva lodí šrouby. Nejvyšší rychlost dosahovala 35 uzlů. Dosah byl 3000 námořních mil při rychlosti 20 uzlů.\n\nKolumbijské torpédoborce se lišily především složením elektroniky a výzbroje. Tu představovalo šest 120mm kanónů ve dvoudělových věžích, čtyři 40mm kanóny Bofors, jeden čtyřhlavňový 533mm torpédomet a jeden 375mm protiponorkový raketomet Bofors.\n\nV 60. letech byly švédské torpéboroce modernizovány. Původní radary LW-03 a H.S.A. M45 nahradil nový systém řízení palby PEAB 9LV 200 Mk.2. Instalovány byly rovněž modernější protilodní střely Rb-08A.\n"}
{"id": "725135", "url": "https://cs.wikipedia.org/wiki?curid=725135", "title": "Josef Vedral", "text": "Josef Vedral\n\nJosef Vedral (2. ledna 1924 – 14. ledna 1975) byl český fotbalista, obránce, reprezentant Československa.\n\nHrál za Bohemians, kam přišel v roce 1942 z klubu SK Vršovice. Byl vyhlédnutý jako útočník a střelec, ale zakotvil v obraně. Byl pověstný především svými bombami z pokutových kopů, které střílel klopeným nártem. Obranná dvojice Vedral–Rubáš byla v letech 1947–50 nejlepší obrannou dvojicí ligy. Byl zdatné postavy, se silnou šíjí a získal přezdívku Buňa (či Bůňa).\nZ Bohemians odešel v roce 1952 předčasně do Montáží Praha. V československé nejvyšší soutěži nastoupil ve 138 utkáních a dal 27 gólů. Za československou reprezentaci odehrál v letech 1946–1949 osm utkání. Mezi autory branek se zde nezapsal. V reprezentačním B-týmu nastoupil v roce 1948 v 1 utkání.\n\n"}
{"id": "725136", "url": "https://cs.wikipedia.org/wiki?curid=725136", "title": "Sánský kanál", "text": "Sánský kanál\n\nSánský kanál, dříve Lánská strouha, je patnáct kilometrů dlouhý vodní kanál v nymburském okrese spojující Cidlinu s Mrlinou.\n\nKanál byl dříve sjížděn vodáky, v současnosti je považován za vodácky nepříliš zajímavý a sjízdný jen pracně kvůli umělým i přírodním překážkám v korytě.\n\nOd Cidliny se Sánský kanál odděluje mezi Libněvsí a Sány, vzápětí kříží železniční trať Velký Osek - Choceň a protéká středem Opolánek. Pokračuje západním směrem severně od Opolan, kde se mírně stáčí k severu, aby ze severovýchodu minul Odřepsy. Dále teče skrz Pátek, po severním okraji Křečkova a jižně od Budiměřic se vlévá do Mrliny.\n\nStručně lze charakterizovat polohu kanálu tak, že teče rovnoběžně s Labem zhruba ve vzdálenosti tří kilometrů na severovýchod.\n\nKanál byl zřízen za přispění Jiřího z Poděbrad coby přívod vody do zdejších rybníků, mimo jiné do Blata, kdysi s rozlohou přes devět set hektarů největšího rybníka v Čechách, který jako takový zmiňuje i Bohuslav Balbín, ovšem současně s kritikou chuti masa zdejších ryb.\n\nTento hospodářský význam kanál ztratil, když se v devatenáctém století místo chovu ryb začal v oblasti chovat dobytek a pěstovat cukrová řepa a rybníky byly vysoušeny.\n\nPůvodní trasa kanálu (změněna v třicátých letech dvacátého století) vedla od Křečkova do Labe, do nějž se Sánský kanál vléval poblíž Kovanic.\n\nNa kanále se nacházely tři mlýny.\n"}
{"id": "725140", "url": "https://cs.wikipedia.org/wiki?curid=725140", "title": "Jaroslav Tesárek", "text": "Jaroslav Tesárek\n\nJaroslav Tesárek (* 5. srpna 1931) je bývalý český obránce a reprezentant Československa.\n\nV československé lize hrál za Baník Kladno. Dal 10 ligových gólů. Za československou reprezentaci odehrál 25. 11. 1956 přátelské utkání s Tureckem, které skončilo 1:1. Odchovanec SK Velké Přítočno, v roce 1949 přestoupil do Motorletu, dále hrál za Baník Kladno, kam se po vojně ve VSJ Brno vrátil.\nPo těžkém úrazu v zaměstnání musel skončit s vrcholovým fotbalem a hrál za Královodvorské železárny Králův Dvůr a Baník Švermov.\n\n\n"}
{"id": "725141", "url": "https://cs.wikipedia.org/wiki?curid=725141", "title": "Povodeň ve východních Čechách (1998)", "text": "Povodeň ve východních Čechách (1998)\n\nPovodeň ve východních Čechách 1998 zasáhla v noci z 22. července na 23. července 1998 přes 30 obcí v okresech Rychnov nad Kněžnou, Náchod a Hradec Králové. Zemřelo při nich šest lidí, sedmou (nepřímou) obětí se stal dobrovolný záchranář.\n\nMohutné přívalové deště v noci na 23. července způsobily povodně hlavně na tocích Bělá a Dědina (Zlatý potok). Hladiny těchto řek stouply až o tři metry. Zaplaveno bylo území o rozloze zhruba 100 km čtverečních a zasaženo 30 obcí, nejhůře obec Kounov, kde padlo asi 10 domů. Kromě toho byly těžce zasaženy například města Opočno, Dobruška, její místní část Pulice, obec Dobré, Skuhrov nad Bělou a Přepychy.\n\nEvakuováno bylo okolo 800 lidí. Během záplav utonulo 6 lidí (5 mužů a 1 žena) v Deštném v Orlických horách, ve Skuhrově, Kounově, Dobrém, Mastech a Pulicích. Nepřímou obětí se stal dobrovolný záchranář z Prahy, který zemřel při autonehodě v Černíkovicích.\n\nVoda zaplavila mj. 350 metrů železniční trati mezi Opočnem a Dobruškou, kde byl na týden zastaven provoz. Na trati Opočno–Bohuslavice hrozilo zřízení mostu, neprůjezdná byla také železnice mezi Opočnem a Bolehoští.\n\nŠkody byly vyčísleny na 1,927 miliardy korun.\n\n"}
{"id": "725144", "url": "https://cs.wikipedia.org/wiki?curid=725144", "title": "Rob Davison", "text": "Rob Davison\n\nRob Davison (* 1. května 1980, St.Catharines, Ontario, Kanada) je bývalý kanadský hokejový obránce a momentálně je asistent hlavního trenéra týmu EC Red Bull Salzburg.\n\n\n"}
{"id": "725145", "url": "https://cs.wikipedia.org/wiki?curid=725145", "title": "Adam Lityński", "text": "Adam Lityński\n\nAdam Jerzy Lityński (* 2. ledna 1940 ve Lvově) je polský právní historik a vysokoškolský profesor.\n\nZabývá se zejména dějinami komunistického práva.\n\n\n"}
{"id": "725149", "url": "https://cs.wikipedia.org/wiki?curid=725149", "title": "Kasa.cz", "text": "Kasa.cz\n\nKASA.cz je jedním z internetových obchodů patřících do skupiny nákupních portálů, jejichž provozovatelem je společnost HP TRONIC Zlín, spol. s r.o. Počátky vzniku maloobchodu sahají do roku 1999; právní postavení nabyl o čtyři roky později. V průběhu svého obchodního rozmachu, kdy v každoročním průzkumu společnosti Deloitte byla KASA.cz vyhodnocena za druhou nejrychleji rostoucí technologickou firmu v České republice (2008), měla obchodní zastoupení ve třech sousedních zemích (kromě Rakouska) a v Maďarsku. V roce 2010 došlo k zastavení provozu německého a maďarského portálu a prodeji společnosti skupině Internet Retail. Jako samostatný právní subjekt působí KASA.cz v současnosti v Česku, na Slovensku a v Polsku, od roku 2013 je jejím vlastníkem skupina HP TRONIC Zlín, spol. s r.o.\n\nZakladateli sítě elektronických obchodů KASA.cz jsou Martin a Petr Kasové, kteří v roce 1999 (oba během studia na ČVUT v Praze) zprovozní společnou internetovou kavárnu v pražských Kobylisích. Počáteční myšlenka bratrů kalkulovala s vedlejším prodejem datových nosičů přes internet. Později se však zejména mladší z nich [Martin] věnuje výhradně e-shopu, ve druhém ročníku přerušuje vysokou školu a otevírá řádnou prodejnu. Sortiment maloobchodu postupně rozšiřuje o další spotřební zboží.\n\n23. dubna 2003 nabývá KASA.cz právní formu společnosti s ručením omezeným. Jejím oficiálním provozovatelem se stává EUROCOMM Group s.r.o. a spolujednatelem skupiny Kasův o rok starší vrstevník Tomáš Richter. Současně je zahájena expanze firmy na zahraniční trh. V listopadu spustí sesterský portál (pod doménou HEJ.sk ) na Slovensku. Na ploše 1.300 m získává v roce 2004 logistické zázemí v podobě vlastního skladového centra v Kutné Hoře. V snaze dosáhnout brzkého ročního obratu převyšující jednu miliardu korun své aktivity brzy rozrůstá o nové virtuální projekty. V roce 2005 uvede do provozu eshop v Polsku (EUKASA.pl ) a díky vysoké nezaměstnanosti německého regionu, kde využije investiční pobídky tamních úřadů, také eshop v Sasku (EUKASA.de ). Jehož prostřednictvím bude po dobu pěti let navíc profitovat i z prodeje v sousedním Rakousku. V roce 2007 vykazuje KASA.cz zvýšení tržeb o 77 procent na 1,28 miliardy korun a je (po Mall.cz) vyhodnocena za druhou nejúspěšnější v online prodejích na českém internetu.\n\nV únoru 2008 vstupuje do společnosti slovenský investor Arca Capital Bohemia, a.s. s cílem financovat její další expanzi (LOGIK.hu ) do Maďarska. Dodatečně mění strategii a pod značkou Holding KASA.cz a Obchodni-dum.cz vytváří společný koncern s akciovou společností Obchodní dům.cz (s ročním obratem 2,20 miliardy za rok 2008). V každoročním průzkumu technologických firem ve střední Evropě \"Deloitte Technology Fast 50 Central Europe\" auditní společnosti Deloitte se KASA.cz umísťuje na 11. místě, respektive jako druhá nejrychleji rostoucí firma v ČR. V roce 2009 Martin Kasa prodává svůj obchodní podíl ve společnosti strategickému investorovi a odchází z exekutivního vedení. Ve stejném roce došlo ke spuštění zákaznického systému, který umožnil učinit aktivní zásahy do průběhu vyřízení objednávky a také možnost online přístupu k dokladům. V roce 2010 dochází ke sjednocení všech obchodů Holdingu Kasa.cz a Obchodni-dům.cz pod společnost Internet Retail a.s.\n\nV roce 2013 se stává 100% akcionářem společnosti Internet Retail a.s. zlínská skupina HP TRONIC Zlín, spol. s r.o. Tato česká společnost zaujímá čelní příčky na českém trhu spotřební elektroniky.\n\n\nV roce 2009 někdejší student Filozofické fakulty Masarykovy univerzity v Brně Petr Zárybnický zkoumal nové trendy v oblasti internetového nakupování. V praktické části své diplomové práce pak srovnával vybrané typy jak českých, tak i zahraničních webů. Mezi těmito byli internetová tržiště Fler a Etsy, aukční servery Aukro a eBay a obchodní centra KASA.cz a Amazon.com. Při výběru zvolil obchody, které si dle jeho názoru byli nejvíce podobné. Na základě své studie uvedl v závěru následující shrnutí: \"Největší rozdíly v poskytovaných službách pak byly patrné mezi Kasou a Amazonem. Amazon oproti Kase nabízí mnohem více možností pro interakci mezi uživateli, např. diskuze ke zboží, wish listy, gift listy, propojení se sociálními sítěmi apod. Kasa v této oblasti nabízí jen možnost recenzovat zakoupené zboží. Komunitní funkce webů jsou dnes uživateli hojně využívány, a lze tak předpokládat, že je Aukro i Kasa na svých webech časem také zpřístupní.\"\n\nOd roku 2005 přispívá KASA.cz na společný projekt České televize a Nadace rozvoje občanské společnosti - Pomozte dětem! Z každé online objednávky tak na sbírkové konto přibude částka ve výši 3 korun.\n\n\n"}
{"id": "725151", "url": "https://cs.wikipedia.org/wiki?curid=725151", "title": "Hagerstown (Maryland)", "text": "Hagerstown (Maryland)\n\nHagerstown je město ležící na severozápadě státu Maryland ve Spojených státech amerických. Je to šesté největší město státu Maryland a je součástí aglomerace měst Hagerstown a Martinsburg, která má podle sčítání lidu z roku 2010 269 140 obyvatel. Je to jedna z nejrychleji rostoucích aglomerací ve Spojených státech. V městském centru je více budov postaveno z mramoru, který se v hojném množství nachází v okolí města.\n\nMěsto založil v roce 1762 Jonahan Hager, přistěhovalec z Pensylvánie. Za občanské války utrpělo značné lidské i materiální škody. Ke konci 19. století bylo postaveno více železničních tratí, které město přinesli přezdívku \"Hub City\" (Město Dopravní uzel).\n\nV průběhu první světové války firma Fairchild Aircraft založila ve městě továrnu na výrobu letadel. Přítomnost této významné firmy byla důvodem další přezdívky města, \"Home of the Flying Boxcar\". V roce 1984 firma z města odešla a momentálně sídlí v San Antoniu v Texasu. V současné době zůstali ve městě střední a menší firmy, zabývající se výrobou součástek pro letectvo.\n\nHaggerstown je historické průmyslové centrum a tuto tradici si uchovává do dnešní doby. Ve městě se vyrábí automobily, letadla, textilní výrobky a nábytek. V současnosti je domovem mnohých moderních firem v sektoru služeb. Okolí města je více zaměřeno na farmaření.\n\n\n"}
{"id": "725157", "url": "https://cs.wikipedia.org/wiki?curid=725157", "title": "Bryan McGregor", "text": "Bryan McGregor\n\nBryan McGregor (27. června 1984 (Niagara Falls, Ontario, Kanada) je kanadský hokejista. Hraje na postu útočníka. Momentálně (2012) je volným hráčem.\n\n\n"}
{"id": "725163", "url": "https://cs.wikipedia.org/wiki?curid=725163", "title": "Ixnay on the Hombre", "text": "Ixnay on the Hombre\n\nIxnay on the Hombre je čtvrté studiové album americké punk rockové skupiny The Offspring. Bylo vydáno 4. února 1997 v den 34. narozenin kytaristy Noodlese. Po velikém úspěchu předchozího alba \"Smash\" se kapela v půli roku 1996 vrátila do studia, aby natočila nové album. K názvu alba Dexter Holland uvedl, že Ixnay on the Hombre znamená to samé co „fuck authority“ - česky „kašlete na autoritu“.\n\nDeska obsadila devátou pozici v americkém žebříčku Billboard 200 a získalo dobré ohlasy u kritiků i fanoušků. Celosvětově se ho prodalo přes 5 a půl milionu kusů, deska přinesla tři další singly „All I Want“ „Gone Away“ a „I Choose“, z nichž jen první dva jsou na kompilační desce \"Greatest Hits\"\n"}
{"id": "725175", "url": "https://cs.wikipedia.org/wiki?curid=725175", "title": "Michal Chovan", "text": "Michal Chovan\n\nMichal Chovan (23. listopadu 1987 Zvolen) je slovenský hokejista. Hraje na postu útočníka. Momentálně (2019/2020) hraje za tým Hc Košice \n\n\n"}
{"id": "725183", "url": "https://cs.wikipedia.org/wiki?curid=725183", "title": "Molekulární gastronomie", "text": "Molekulární gastronomie\n\nMolekulární gastronomie je moderní způsob přípravy jídel, který využívá běžných surovin společně s chemickými postupy. Využity jsou chemické látky a prostředky, které se standardně používají například pro konzervaci potravinových surovin nebo jejich úpravu. Nejde tedy o znehodnocení jídla chemikáliemi, ale pouze o úpravu pokrmů, která má za cíl vytvořit netradiční stravu. Typickým prostředkem v molekulární kuchyni je změna skupenství surovin.\n\nTermín „molekulární gastronomie“ vytvořili již v roce 1988 fyzici z Oxfordské univerzity Nicholas Kurti a Hervé This. Začali mluvit také o \"vědě o jídle\", která však není tak nová jako molekulární kuchyně. Už dvě století před naším letopočtem si neznámý vědec psal poznámky o tom, zda má fermentované maso menší hmotnost než to čerstvé. Od této doby se jídlo z vědeckého hlediska začalo zajímat více lidí.\n\nPrvní oficiální představení molekulární gastronomie proběhlo v roce 1992 v italském městě Erice, kde pořádali Kurti a This sérii seminářů s názvem \"Science and Gastronomy\" (Věda a gastronomie). Na těchto seminářích se používal také termín „Molekulární a fyzikální gastronomie“, ale poté byl název zkrácen pouze na \"molekulární gastronomie\". Díky semináři se setkali vědci z oblasti chemie a fyziky s předními kuchaři a začali diskutovat o tom, že spojením oborů lze vytvořit netradiční pokrmy. Kurti a This společně s americkým vědcem a spisovatelem Haroldem McGeem, který byl také na seminářích přítomen, se rozhodli vytvořit nový obor. Po smrti Kurtiho v roce 1998 přejmenoval This následující seminář na „The International Workshop on Molecular Gastronomy 'N. Kurti'“. Semináře trvaly obvykle čtyři dny a účastnilo se jich 30 až 40 lidí, zejména vědci z univerzit.\n\nV současné době se molekulární gastronomie nejvíce vyvíjí ve Francii.\n\nV molekulární gastronomii se pokrmy připravují zásadně z čerstvých surovin, které jsou běžně dostupné. Jde například o okurky, rajčata, hovězí vývar, mátu a další. Nejsou předepsané žádné konkrétní suroviny, vždy záleží na fantazii kuchaře. Typickým znakem pro molekulární gastronomii je změna skupenství jednotlivých surovin a také snaha zmatení strávníka pomocí rozličných tvarů. Z okurky lze například vytvořit „zelený kaviár“ tak, že se čerstvá okurka rozmixuje a poté se pomocí pipety okurková kaše kape do roztoku kalciku, který na povrchu okurkových kuliček vytvoří jemnou krustu. Strávník poté dostává na talíři zelený kaviár a do té doby, než vloží jídlo do úst, nemá tušení, jak může chutnat.\n\nMolekulární gastronomie také pracuje s lidskými smysly. Naše mysl má spojeno s určitými tvary potravin také jejich chuť. Pokud však ztužíme hovězí vývar, můžeme z něj vytvořit například hmotu podobnou těstovinám – špagety, nudle apod. Strávník je tak často překvapen neznámou chutí.\n\nBěhem přípravy jídel se používá také tekutý dusík, který má teplotu -196 °C. Ponořením do tekutého dusíku jsou suroviny okamžitě hluboce zmrazeny a zachovávají si pevné skupenství. Takto lze připravit ztužené alkoholické nápoje, které se podávají například ve formě amarounů.\n\nMolekulární mixologie je v současné době nový trend vycházející z poznatků molekulární gastronomie, které využívá při přípravě alkoholických nápojů v pozměněném skupenství.\n\nMezi významné představitele patří: Grant Achatz, Richard Blais, Heston Blumenthal nebo Marcel Vigneron. Z českých šéfkuchařů Petr Koukolíček.\n"}
{"id": "725193", "url": "https://cs.wikipedia.org/wiki?curid=725193", "title": "Bublinatkovité", "text": "Bublinatkovité\n\nBublinatkovité (\"Lentibulariaceae\") je čeleď vyšších dvouděložných rostlin z řádu hluchavkotvaré (\"Lamiales\"). Jsou to masožravé rostliny, lapající kořist pomocí lepkavých listů nebo specializovaných pastí. Jsou rozšířeny ve vlhkých biotopech celého světa a zastoupeny 7 druhy i v České republice.\n\nBublinatkovité jsou krátkověké nebo vytrvalé vodní, pozemní nebo epifytické vlhkomilné byliny. Kořenový systém je chudý, z drátkovitých adventivních kořenů (tučnice) nebo jsou rostliny bezkořenné a funkci kořenů nahrazují podzemní prýty (pozemní bublinatky). Vodní druhy jsou splývavé, nekořenující, některé druhy rostou přichyceny k podkladu. Někdy jsou vyvinuty hlízky. Listy jsou střídavé, někdy přeslenité nebo v přízemní růžici, jednoduché, u vodních druhů bublinatek dělené v množství čárkovitých úkrojků. Velikost rostlin může být od trpasličích po 3 metry (některé vodní bublinatky).\n\nKvěty jsou jednotlivé nebo v hroznech, dvoustranně souměrné, oboupohlavné. Vodní druhy kvetou nad hladinou. Kalich je srostlý ze 2 až 5 lístků. Koruna je dvoupyská, srostlá z 5 lístků, s krátkou korunní trubkou a s ostruhou na spodním pysku. Ostruha je někdy krátká a vakovitá. Tyčinky jsou 2, přirostlé na bázi korunní trubky, někdy jsou přítomna i dvě staminodia. Semeník je svrchní, srostlý ze 2 plodolistů, jednopouzdrý, s jednou čnělkou nesoucí dvoulaločnou bliznu, někdy je blizna přisedlá. Plodem je pukavá nebo výjimečně i nepukavá tobolka s mnoha drobnými semeny.\n\nU všech 3 rodů čeledi bublinatkovité se vyvinul jiný způsob lapání kořisti. Tučnice lapají drobný hmyz pasivně pomocí krátkých lepivých žlázek pokrývajících povrch listů. Pasti bublinatek jsou sofistikované měchýřky, v nichž je za klidového stavu podtlak. V okolí ústí lapacího měchýřku jsou citlivé chlupy které reagují na okolní pohyb. Při podráždění měchýřek prudce nasaje okolní vodu i s kořistí. Tento mechanismus závislý na vodě a nebo vodních skulinkách v půdě. U genliseí jsou pasti složitější, umístěné na podzemních prýtech. Skládají se ze 2 zkroucených dutých ramen, v nichž jsou chlupy orientované dovnitř pasti, a z centrálního ramene, v němž je kořist posléze strávena.\n\nČeleď zahrnuje asi 320 druhů ve 3 rodech. Největší rody jsou bublinatka (\"Utricularia\", asi 220 druhů) a tučnice (\"Pinguicula\", asi 80 druhů). Bublinatkovité se vyskytují po celém světě, velmi málo nebo vůbec pouze v saharské Africe, australském vnitrozemí a v některých oblastech kontinentální Asie. Bublinatkovité vyhledávají především vlhké až vodní biotopy a vlhké horské i nížinné lesy. Rod bublinatka je ekologicky velmi rozrůzněný a osidluje celou škálu biotopů od mírného pásu po tropické deštné lesy, největší diverzita je v tropech. Tučnice mají centrum rozšíření v teplejších oblastech mírného pásu. Genlisea je tropický rod, vyskytující se v tropické Americe a v Africe.\n\nV květeně ČR se vyskytuje 6 druhů bublinatek (\"Utricularia\") a tučnice obecná se dvěma poddruhy, z nichž jeden (tučnice obecná česká, \"Pinguicula vulgaris\" subsp. \"bohemica\") je endemitem České kotliny a náleží mezi kriticky ohrožené druhy.\n\nV evropské flóře je rod tučnice zastoupen celkem 12 druhy a rod bublinatka 7 vodními druhy a jedním pozemním druhem (\"Utricularia subulata\").\n\nMezi hlavní obsahové látky náleží zejména iridoidy.\n\nČeleď bublinatkovité byla v minulosti řazena do řádu krtičníkotvaré (\"Scrophulariales\") nebo hluchavkotvaré (\"Lamiales\").\n\nPříbuzenské vztahy v rámci řádu hluchavkotvaré nejsou v dnešní době ještě dořešeny. Mezi příbuzné čeledi patří zejména sporýšovité (\"Verbenaceae\"), paznehtníkovité (\"Acanthaceae\") a trubačovité (\"Bignoniaceae\").\n\nOd rodu bublinatka (\"Utricularia\") byl v minulosti oddělován rod \"Polypompholyx\".\n\n\n\"Genlisea\", \"Pinguicula\", \"Utricularia\" (včetně \"Polypompholyx\")\n\n"}
{"id": "725199", "url": "https://cs.wikipedia.org/wiki?curid=725199", "title": "České doteky hudby", "text": "České doteky hudby\n\nČeské doteky hudby je hudební festival nabízející publiku klasickou hudbu v oblasti orchestrální, komorní a recitálové tvorby a to prostřednictvím vánočních, novoročních a tříkrálových koncertů. Festival je pravidelně spolupořádán hlavním městem Praha a Městskou částí Praha 1 a je jediným festivalem svého druhu v zimním období na přelomu roku v Praze. Koná se výhradně na území Prahy 1. Každoročně uvede i světové (popřípadě pražské) premiéry pražských autorů a tvůrců. \n\nHlavním tématem 20. ročníku festivalu České doteky hudby0 konaného 16. 12. 2018 - 6. 1. 2019 je oslava 100. výročí vzniku Československé republiky.\n"}
{"id": "725203", "url": "https://cs.wikipedia.org/wiki?curid=725203", "title": "Jakub Orsava", "text": "Jakub Orsava\n\nJakub Orsava (* 27. února 1991, Šumperk) je český profesionální hokejový útočník. Od juniorských let nastupoval za tým Třince, v roce 2016 přestoupil do BK Mladá Boleslav, od jara 2019 hrál za tým HC Kometa Brno. Těsně před uzavřením přestupového okna 31. ledna 2020 byl vyměněm s klubem Mountfield HK za Rudolfa Červeného.\n\nZdroj:\n\nByl členem reprezentací do 18 a 20 let, mezi lety 2011 a 2018 odehrál 17 utkání za seniorskou reprezentaci.\n\n"}
{"id": "725204", "url": "https://cs.wikipedia.org/wiki?curid=725204", "title": "The Replacements", "text": "The Replacements\n\nThe Replacements byla americká punkrocková hudební skupina, založená v roce 1979 v Minneapolisu ve státě Minnesota. Původní sestavu skupiny, jejíž původní název byl The Impediments, tvořili zpěvák a kytarista Paul Westerberg, kytarista Bob Stinson, baskytarista Tommy Stinson a bubeník Chris Mars. V této sestavě skupina vystupovala do roku 1986, kdy odešel Bob Stinson (nahradil jej Slim Dunlap). Roku 1990 ze skupiny odešel i Mars, kterého nahradil Steve Foley. Skupina následně ještě krátce vystupovala, ale roku 1991 se rozpadla.\n\nV roce 2006 byla u příležitosti vydání kompilačního alba \"Don't You Know Who I Think I Was?: The Best of The Replacements\" obnovena v sestavě Westerberg, Mars (pouze zpíval), Tommy Stinson a nový bubeník Josh Freese. Nahráli spolu dvě nové písně. Další obnovení přišlo v roce 2013; tentokrát ve skupině z původní sestavy zůstali pouze Westerberg a Tommy Stinson, které doplnili doprovodní hudebníci, kytarista Dave Minehan a bubeník Josh Freese. V roce 2014 byl nemocný Westerberg pro jeden koncert nahrazen Billiem Joe Armstrongem ze skupiny Green Day.\n\n"}
{"id": "725207", "url": "https://cs.wikipedia.org/wiki?curid=725207", "title": "Past na dinosaura", "text": "Past na dinosaura\n\nPast na dinosaura (\"Dino Death Trap\") je televizní dokument, který byl původně vysílán na kanálu National Geographic Channel. Jde o první dokument, ve kterém se objevil Guanlong wucaii. V dokumentu se vědci radí, jak zemřel Guanlong v dehtu, jak se hromadí další dinosauří těla vedle sebe a také ukázal, jak se jedni z nejmenších dinosaurů vyvinuli na některé z největších a nejznámějších. Jde třeba o zdokumentování vývoje z Guanlonga na Tyrannosaura nebo z Yinlonga na Triceratopse. \n"}
{"id": "725212", "url": "https://cs.wikipedia.org/wiki?curid=725212", "title": "Television (hudební skupina)", "text": "Television (hudební skupina)\n\nTelevision je americká protopunková skupina, založená v roce 1973 v New York City.\n\nKdyž spolu Američané Tom Verlaine a Richard Hell utíkali ze školy, tak zřejmě netušili, že z jejich přátelství a spolupráce vznikne jedna z nejsofistikovanějších kapel historie populární hudby.\n\nV roce 1972 tedy můžeme pozorovat, jak k sobě Verlaine (kytara) & Hell (basa) přibírají bubeníka Billyho Ficcu a společně tvoří uskupení The Neon Boys. O rok později ale přichází do kapely posila v podobě druhého kytaristy Richard Lloyda a s ním i změna názvu na Television.\n\nKapela se zabydlela v newyorském klubu CBGB, kde se stala první rockovou kapelou, která tam vystupovala. Z klubu, který měl být zaměřen na country, se rychle stalo centrum známé jako srdce punkového hnutí.\n\nJenomže v roce 1975 se začaly vyhrocovat vztahy v kapele, a to především mezi Hellem a Verlainem, jejichž skladby tvořily páteř repertoáru kapely. Verlainovi vadilo, že se Hell na pódiu chová jako šílenec a jeho kousky zastiňují hudbu samotnou a Hell byl nespokojen s upřednostňováním Verlainových skladeb. Spory skončily Hellových odchodem a založením svého projektu The Heartbreakers ve kterém spojil síly s Johnny Thundersem a Jerry Nolanem, kteří téhož roku opustili The New York Dolls. Po rozpadu této kapely pokračoval Hell s názvem Richard Hell & The Voidoids.\n\nNa jeho místo v Television nastoupil Fred Smith (jedná se o jiného hudebníka, než byl kytarista Fred Smith ze skupiny MC5) a ještě v roce 1975 debutovala kapela se singlem Johnny's Litte Jewel. Ten málem způsobil další odchod, neboť Lloyd s ním vůbec nebyl spokojen a vážně zvažoval odchod. Nakonec si to ale rozmyslel a zůstal.\n\nRegulérní deska s názvem Marquee Moon vplula na trh v roce 1977 a i přes nadšení kritiky se v USA její prodejnost rozhodně nepohybovala v závratných číslech. Naopak britské publikum desku poslalo na 28. místo hitparády. Television hudebně čerpali z odkazu kapel konce 60. let (The Stooges, Velvet Underground), ale byli podstatně lepší muzikanti a tudíž instrumentální stránka jejich skladeb byla zcela o něčem jiném. Charakteristickým znakem se stala vynikající souhra kytaristů Verlaina a Lloyda, jejichž party se navzájem prolínaly a proplétaly a určit, co je doprovod a co sólo, bylo často téměř nemožné.\n\nDalší \"televizní\" počin se v obchodech s deskami objevil v roce 1978 a nesl název Adventure. Deska se sice v Británii dostala na 7. místo albového žebříčku, ale hudebně opustila syrovost debutu a materiál již rozhodně nebyl tak originální. Uvnitř kapely začalo opět docházet k uměleckým třenicím a když se k tomu ještě připojily problémy s drogami u Lloyda, tak bylo jasné, že kapelu čeká rozpad. Stalo se tak ještě roku 1978 a Veralain i Lloyd se vydali na sólové dráhy.\n\nReuniony se uskutečnily hned dva a první v roce 1992, kdy kapela dokonce vydala eponymní desku, ale po pár koncertech v roce 1993 se opět rozpadla. Podruhé došlo k obnovení kapely v roce 2001, přičemž od té doby Television příležitostně vystupují.\n"}
{"id": "725215", "url": "https://cs.wikipedia.org/wiki?curid=725215", "title": "Erik Hrňa", "text": "Erik Hrňa\n\nErik Hrňa (* 25. červen 1988, Vsetín) je český hokejista. Hraje na postu útočníka.\n\nStatistiky Erika Hrňy\n\n\n"}
{"id": "725221", "url": "https://cs.wikipedia.org/wiki?curid=725221", "title": "Časosběr", "text": "Časosběr\n\nČasosběr ve filmu nebo časosběrná fotografie (zrychlená fotografie), anglicky time-lapse, patří do skupiny tvůrčích postupů, které umožňují zaznamenávat události tak, že snímková frekvence záznamu je mnohem nižší než snímková frekvence při přehrávání. Zabývá fotografickým záznamem příliš pomalých pohybů pro lidské vnímání. Cílem je „rozběhnout“ pohyb složením jednotlivých jeho fází, aby byl pozorovatelný pro lidské oko. Jedná se o záběry pořízené v (relativně) dlouhých časových intervalech a jejich zobrazení ve zrychleném tempu. Jinak řečeno – záznam se provádí frekvencí například jeden snímek za minutu, ale poté se přehrává 25 snímků za sekundu. Tímto postupem je možné zaznamenat i poměrně dlouhé časové úseky (běžně v řádu hodin, dnů, týdnů i měsíců) a přehrát je během několika desítek sekund a v principu tím zobrazení časových událostí zrychlíme. V zásadě jde tedy o techniku užívanou v kinematografii či fotografii.\n\nVlastní snímání může být fotografické nebo pomocí videa či filmu. Časosběrná fotografie se často plete s klasickou animací, při které se využívá také fázované snímkování, ovšem bez závislosti na čase akce; čas mezi záběry může být nelineárně různý, to znamená že nezáleží na tom, aby jednotlivé snímky byly snímané v nějaké časové souvislosti, záleží jen na změnách scény, nikoliv na intervalu mezi záběry. Při snímání časosběrů reálných událostí (událostí v reálném čase) by takové snímání vedlo k naprosto nepoužitelným trhavým záběrům bez plynulosti pohybů a zobrazení vývoje v času. Opakem časosběrného snímání jsou techniky snímání vysokou rychlostí, vysokorychlostní fotografie, kde se při přehrávání normální rychlostí dosáhne zpomalení času tím více, čím vyšší snímkovou frekvencí se snímá. \n\nBěžně se časosběrné techniky používají pro tyto oblasti:\n\nZa první časosběrný film je považovaný krátkometrážní snímek Georgese Mélièse \"Carrefour de l'opéra\" z roku 1897. Méliès využíval možnosti nového vynálezu bratří Lumièrových pro tvorbu filmových triků. Některé z jeho filmových postupů se používají dodnes. Řada dalších tvůrců počátku 20. století už využívala časosběrné snímání již docela běžně (např. Arnold Fanck ve dvacátých letech). \n\nVýznamný vědecký přínos v technice časosběrné fotografie učinil rusko-americký vědec, biolog a fotograf Roman Višniak.\n\nČasosběr zažívá svůj návrat i v době digitálních fotoaparátů – a to zejména s příchodem přístrojů, které umožňují využívat vysoké citlivosti snímače bez degradujícího nárůstu šumu, s rozvojem možností externího řízení závěrek a především s příchodem dostupných zařízení, která umožňují programovatelný posun či otáčení v jedné, dvou nebo třech osách během snímání. Mezi tyto zařízení patří profesionální přístroje z kategorie „motion control“, především ale nově i motoricky ovládané časosběrné jízdy \"dolly\", panoramatické hlavy a časosběrné kamerové jeřáby. Díky těmto zařízením a novým možnostem externích ovladačů snímkování a řízení expozice (intervalometry a vějířové expoziční kontroléry) je možné poměrně nudné časosběrné záběry posunout do nové úrovně: pohyb kamery v jedné nebo více osách v čase nemusí korespondovat s časovým tokem snímané události. To znamená, že je možné snímat určitou událost (akci) tak, aby byla ve výsledku přehrávaná např. 20x rychleji, a při tom posunout kameru o 2 metry v určitém směru a otočit kamerou o 20° v horizontální a 15° ve vertikální rovině (tzv. \"scoping\"). Díky těmto sekundárním pohybům se oko diváka neunaví a i delší záběry ho nenudí.\n\nV extrémních aplikacích je možné vytvořit záběry se změnou stanoviště kamery (posun) o desítky nebo i stovky metrů během snímání např. několikahodinové scény – např. obejít celou budovu, přejít prostranství apod. – nebo snímkovat s posunem v řádu desítek milimetrů při časosběrech s makrofotografií – např. průjezd trávou či květinami. Časosběrné snímání je možné i z pohybujících se dopravních prostředků, běžně například z aut nebo lodí (a v poslední době se objevují i časosběrné záběry z balonů, vzducholodí, letadel nebo vrtulníků).\n\nIntegrací speciálního zařízení mezi intervalometr – zařízení, které ovládá čas snímkování resp. interval mezi snímky – a kameru je možné ovládat plynulé změny expozice v čase, např. kompenzovat nižší expoziční pružnost digitálního snímače při změnách osvětlení (typicky změny světla během dne a po západu slunce), a to tak, aby nedocházelo k „blikání“ výsledného videa (tzv. \"flickering\"). \n\nAplikací speciálních postupů při zpracování stovek nebo tisíců snímků (workflow) je možné kompenzovat nepřesnosti při zaskakování integrovaných clon moderních objektivů (clona se při snímkování opakovaně otevírá a zavírá na nastavenou hodnotu ale ne s absolutní přesností, takže jednotlivé záběry jsou vůči sobě nepatrně expozičně posunuté, což při přehrávání způsobuje nepříjemné efekty viditelné v obraze) a také stabilizaci v případě nelineárních snímacích technik nebo natáčení z pohyblivých prostředků.\n\n\n"}
{"id": "725226", "url": "https://cs.wikipedia.org/wiki?curid=725226", "title": "Cristiana Capotondi", "text": "Cristiana Capotondi\n\nCristiana Capotondi (* 13. září 1980, Řím, Itálie) je italská herečka.\n\nPochází z italské židovské rodiny. V Římě vystudovala na Univerzita La Sapienza masovou komunikaci. Herectví se věnuje od svých třinácti let, kdy poprvé vystupovala v italském televizním seriálu \"Amico mio\"\n\nVe filmu poprvé debutovala v roce 1995 ve snímku \"Vacanze di Natale '95\". Posléze si zahrála i v několika dalších italských televizních seriálech.\n\nV roce 2010 si zahrála postavu předposlední rakouské císařovny a české královny Alžběty Bavorské ve dvoudílném italsko-rakousko-německém televizním filmu \"Císařovna Sissi\" (koprodukce televizních společností ZDF/Rai Uno/ORF).\n\nV roce 2011 se stala jednou z patronek cyklistického závodu Giro d'Italia.\n\n"}
{"id": "725227", "url": "https://cs.wikipedia.org/wiki?curid=725227", "title": "Capotondi", "text": "Capotondi\n\nItalské příjmení Capotondi nosí více různých osobností:\n\n"}
{"id": "725229", "url": "https://cs.wikipedia.org/wiki?curid=725229", "title": "Harald I.", "text": "Harald I.\n\nHarald I., Harald Modrozub (dánsky \"Harald Blåtand\", cca 911 – cca 986) byl dánský král v letech 958 až 986 a norský král v letech 974 až 986.\n\nNarodil se jako syn jutského krále Gorma Starého a Thyry Danebod. Na počátku 10. století sídlili na severu Evropy Vikingové v řadě malých království ovládaných klany s králem v čele. Harald se stal králem po svém otci Gormovi; bylo to poprvé, kdy skandinávský král předal svou moc svému synovi, neboť předtím po smrti krále bojovali o moc velmožové mezi sebou.\n\nHarald Modrozub přijal kolem roku 965 křest a tím zavedl v Dánsku křesťanství. Podle legendy váhal, který bůh je silnější – zda Odin, či Ježíš Kristus – a přesvědčil ho německý kaplan Poppo, který přenesl kus železa rozpáleného do červeného žáru holou rukou.\n\nV roce 956 se Harald vmísil do vnitřních věcí Norska, zprvu jako obránce své sestry Gunhildy (vdovy po vyhnaném norském králi Erikovi Krvavé sekyře), později již se záměrem zabrání norského území. To se mu podařilo, ovládl jižní část Norska, zatímco část severní přenechal (nezříkaje se nad ní svrchovanosti) norskému velmoži, jarlu Haakonovi. Král podporoval rovněž normandského vládce Richarda I. Neohroženého ve válce s francouzským králem Ludvíkem IV.\n\nDůležitým aspektem Haraldovy politiky byly pokusy získání nezávislosti na Německu. S tím cílem se v 70. letech 10. století smířil s Obodrity – oženil se s Tovou, dcerou obodritského knížete \"Mstivoje\". Harald plánoval obsazení tzv. \"Haithabu\", zemí nacházejících se ve Šlesvicku, kdysi však kontrolovaných Dánskem. Válka s Německem však skončila pro Dány neúspěšně, v roce 974 císař Ota II. obsadil jižní Jutsko. Později Modrozub podporoval Polabské Slovany za velkého povstání, které vypuklo v roce 983. Také vztahy s norským Haakonem se nevyvíjely pro Haralda výhodně – Haakon odmítl přijetí křesťanství a přerušil vztahy s Dánskem.\n\nTato situace spolu s návratem předešlé víry v Dánsku velmi oslabila Haraldovu pozici. Již v roce 980 – za otcova života – se králem prohlásil Haraldův syn, Sven Vidlí vous.\n\nOkolo roku 986, po vypuknutí rebelie podněcované Svenovým vychovatelem pohanem Palnatokim, Harold I. zemřel. Místo posledního odpočinku našel v kostele v Roskilde, který nechal vystavět.\n\nV průběhu svého panování dbal o rozvoj státu. V Jellingu, kde pod byli mohylou pochováni jeho rodiče, vztyčil bohatě zdobený runový kámen, první svědectví christianizace Dánska, a vystavěl tam i kostel, do kterého nechal přenést ostatky svého otce. Vybudoval rovněž čtyři pevnosti k obraně území svého království. Stavěl i další kostely (nejznámější je v Roskilde, kde ovšem původní dřevěná Haraldova stavba byla nahrazena kamennou budovou, jež byla několikráte přestavěna) a také mosty. Za největší přínos Haraldův se považuje rozšíření křesťanství v severských zemích.\n\nHarald I. byl ženatý se švédskou princeznou Gyrid Olafsdottir a poté s Tovou, dcerou Mstivoje Obodritského. Z těchto manželství se narodili následující potomci:\n\nExistuje několik teorií o tom, jak získal svůj přídomek \"Modrozub\". První je založen na tom, že Harald nebyl prototypem seveřana a lidé ho nazývali ‘Blåtand’: ‘Blå’ kvůli jeho tmavé pleti a vlasům, ‘tand’ pak znamená velký člověk (ve staré norštině \"blá – modrý\" mělo též význam \"černý\" nebo \"tmavý\"; proto arabské kupce nazývali Vikingové \"blámenn\", což lze přeložit jako \"tmaví lidé\"). Při překladu do angličtiny se ‘Blåtand’ interpretovalo jako \"Bluetooth\" (modrý zub). Další hypotéza předpokládá, že přídomek \"Modrozub\" dostal pravděpodobně od zčernalého zubu, který si poranil zřejmě v nějaké potyčce, nebo který mu ztmavl v důsledku mrtvice. Také se uvažuje o tom, že přídomek získal kvůli zubům, jež měly namodralé zabarvení v důsledku fetální erytroblastózy. Za jeho života ho okolí raději takto nenazývalo; přídomek zřejmě získal až později.\n\nVíce než tisíc let po smrti Haralda I. společnost Ericsson podle jeho přídomku \"Modrozub\", (anglicky \"Bluetooth\") pojmenovala novou technologii – Bluetooth. Název má být výrazem toho, že podobně jako Harald využil svých diplomatických schopností k tomu, aby válčící kmeny přistoupily k diskusi a ukončily vzájemné rozepře, slouží tato technologie k usnadnění vzájemné komunikace.\n\n"}
{"id": "725230", "url": "https://cs.wikipedia.org/wiki?curid=725230", "title": "Josef Škoda", "text": "Josef Škoda\n\nJméno a příjmení Josef Škoda má více známých nositelů:\n\n"}
{"id": "725232", "url": "https://cs.wikipedia.org/wiki?curid=725232", "title": "The Voidoids", "text": "The Voidoids\n\nThe Voidoids, nebo také Richard Hell & The Voidoids; byla americká punk rocková skupina, založená v roce 1976 v New Yorku. Frontmanem skupiny byl básník a písničkář Richard Hell. V letech 1976-1978 v této skupině hrál na bicí Marc Bell, později známý jako Marky Ramone ve skupině Ramones.\n\n"}
{"id": "725235", "url": "https://cs.wikipedia.org/wiki?curid=725235", "title": "Mezinárodní mistrovství v australském fotbale", "text": "Mezinárodní mistrovství v australském fotbale\n\nMezinárodní mistrovství v australském fotbale se koná od roku 2002 pravidelně každé 3 roky. Jedná se o největší mezinárodní turnaj v australském fotbale, který se zatím pokaždé uskutečnil v Austrálii, ale bez účasti Austrálie, která by na tomto turnaji s největší pravděpodobností neměla vůbec žádnou konkurenci. Nejúspěšnější zemí v historii turnaje je Papua-Nová Guinea, které na tomto turnaji zvítězila 3x a 3x byla na druhém místě. Od roku 2011 se v rámci Mezinárodního mistrovství koná také turnaj žen, zde se ve všech třech dosavadních ročnících do finále probojovaly Irsko a Kanada, při čemž 2 x zvítězilo Irsko.\n\n"}
{"id": "725238", "url": "https://cs.wikipedia.org/wiki?curid=725238", "title": "Tuli Kupferberg", "text": "Tuli Kupferberg\n\nNaphtali „Tuli“ Kupferberg (28. září 1923, New York City, New York, USA – 12. července 2010, tamtéž) byl americký básník, hudebník a autor komiksů. Byl jedním ze zakládajících členů satirické hudební skupiny The Fugs.\n\nNarodil se roku 1923 v New Yorku do židovské rodiny mluvící jidiš jazykem. Studoval na Brooklyn College a později pracoval jako lékařský knihovník. Brzy začaly jeho básně vycházet v novinách jako \"Village Voice\". V roce 1958 publikoval se svou pozdější manželkou Sylvií tři vydání beatnického časopisu \"Birth\". Jeho osobou se nechal inspirovat básník Allen Ginsberg, který ve svém díle \"Kvílení\" (\"Howl\") psal o muži, který skočil z Brooklynského mostu. Jde o skutečnou událost jen s tím rozdílem, že Kupferberg skočil z Manhattanského mostu. Dále je například autorem knih \"1001 Ways to Live Without Working\" a \"1001 Ways to Beat the Draft\".\n\nRoku 1964 založil s dalším básníkem Edem Sandersem rockovou hudební skupinu The Fugs, která se ve svých satirických textech často narážela na politická témata a užívala vulgárních výrazů. Skupina přestala vystupovat koncem šedesátých let, ale roku 1985 byla obnovena. Na podzim roku 2009 utrpěl dvě mrtvice a téměř oslepl. V lednu 2010 proběhl benefiční koncert věnovaný Kupferbergovi. Účastnili se jej například Lou Reed, Laurie Anderson, Lenny Kaye, John Zorn a Philip Glass. Pořadatelem představení byl producent Hal Willner. Zemřel v červenci toho roku na Manhattanu ve věku 86 let. Ke konci života vlastnil kanál na YouTube, kde publikoval archivní záběry skupiny The Fugs, stejně jako recitace básní a satirické písně. Jeho manželkou byla Sylvia Topp, se kterou měl dva syny a jednu dceru.\n\n"}
{"id": "725241", "url": "https://cs.wikipedia.org/wiki?curid=725241", "title": "Ekonomika regionu Île-de-France", "text": "Ekonomika regionu Île-de-France\n\nEkonomika regionu Île-de-France je jedním z významných impulsů světového hospodářství. V roce 2008 činil HDP v regionu Île-de-France podle INSEE 552,664 miliardy €. Pařížská aglomerace je tak významným evropským regionem v oblasti HDP. Ačkoli se zdejší populace co do počtu řadí až na 20. místo, Île-de-France je v případě HDP pátou největší metropolí na světě po metropolitních oblastech Tokio, New York, Los Angeles a Ósaka. Region s více než 5,3 miliónem pracovních míst, z nichž je téměř 84 % v sektoru služeb, má výrazné postavení v národním hospodářství v terciární sféře. Mnoho národních i mezinárodních společností má své sídlo v regionu Île-de-France. Z 500 největších nadnárodních společností jich má 25 své sídlo v Paříži, což je druhé místo po Tokiu. Region v roce 2002 vytvořil 29 % hrubého domácího produktu Francie. Ačkoliv je 83 % přidané hodnoty ve službách, je zdejší ekonomika i nadále nesmírně různorodá při srovnání s městy stejné velikosti. I když region zažil prudkou deindustrializaci, přesto je stále první oblastí francouzského průmyslu. Zemědělství, které zaujímá 45 % rozlohy regionu (48 % bez započtení Paříže), z čehož jsou dvě třetiny určeny na pěstování obilovin, je jedním z nejproduktivnějších ve Francii. Île-de-France je rovněž významnou destinací v oblasti cestovního ruchu.\n\nÎle-de-France představuje 29 % francouzského HDP, zatímco jeho populace představuje pouze 18,7 % francouzského obyvatelstva (podle sčítání lidu 2004). V roce 2002 Eurostat odhadl HDP regionu na 4,5 % celkového HDP EU (25 členů), zatímco region má méně než 2,45 % z celkového počtu obyvatel EU. Jediné město v Evropě, které je možné v tomto směru srovnávat s Paříží, je Londýn. Eurostat odhaduje celkový HDP Velkého Londýna v roce 2002 na 264 miliard eur. Ovšem londýnská metropolitní oblast je o něco větší, což trochu zkresluje srovnání. HDP v těchto dvou metropolitních oblastech je výrazně větší než u jiných evropských měst, ať už je to konurbace Randstad v Nizozemsku, nebo Porúří a oblast Frankfurtu v Německu, Brusel nebo Berlín.\n\nEkonomika regionu je velmi různorodá a nedominuje zde pouze jeden segment trhu, na rozdíl od Londýna (finanční trhy) nebo Los Angeles (filmový průmysl). Např. odvětví cestovního ruchu (Paříž je přitom jednou z hlavních destinací na světě) v roce 1999 představovalo pouze 3,6 % ekonomiky regionu. Paříž je v mnoha oblastech první nebo jedním z předních světových center, aniž by to ovlivňovalo jiné oblasti ekonomiky. Přestože je v regionu výrazná terciární sféra, průmysl zůstává i nadále velmi důležitý a Île-de-France je stále jedním z hlavních evropských průmyslových center.\n\nPrůmysl zaměstnává v regionu 650 000 lidí, čímž je první průmyslovou oblastí ve Francii (druhý je region Rhône-Alpes). Avšak toto množství tvoří jen 14 % pracovních míst, což je naopak jedno z nejmenších podílů v zemi (po Provence-Alpes-Côte d'Azur, Languedoc-Roussillon a Korsice). Za posledních 20 let došlo k silné deindustrializaci.\n\nV oblastech leteckého a zbrojního průmyslu je zaměstnáno 72 000 pracovníků (z čehož je 36 000 přímých pracovních míst). Výrobní závody, výzkumná střediska a ředitelství zde má mnoho významných evropských společností jako EADS, Thales, Dassault Aviation, Snecma, Evropská kosmická agentura, Alcatel, Arianespace atd.\n\nAutomobilový průmysl zaměstnává 156 000 pracovníků (z toho 60 000 přímých pracovních míst). Své výrobní závody zde mají oba národní výrobci: Renault ve Flins-sur-Seine a PSA Peugeot Citroën v Poissy a Aulnay-sous-Bois a rovněž výzkumná centra v Guyancourt (Renault) a ve Vélizy (PSA). Nachází se zde i většina dodavatelů automobilového příslušenství jako Delphi, Valeo, Faurecia, Johnson Controls Automotive Electronics, Bosch Braking System, Lear Corporation aj. Oblast výzkumu zaměstnává 17 500 lidí, včetně 6 600 výzkumných pracovníků, což tvoří 75 % v tomto odvětví ve Francii.\n\nV regionu mají zastoupení i energetické koncerny. Hlavní sídlo zde má skupina Areva i Total jako významný producent energie z neobnovitelných zdrojů včetně mnoha výzkumných laboratoří. Stejně tak má silné zastoupení v regionu i Électricité de France.\n\nSlužby tvoří podstatnou část pracovních míst. K 31. prosinci 2004 INSEE uvádí 3,8 milionů lidí pracujících ve službách (71 % zaměstnání v regionu) a dalších 700 000 lidí, kteří pracují v obchodu (13 % zaměstnání).\n\nTéměř 1,5 milionu lidí pracuje v administrativě, sociálních službách nebo vzdělávání. Velkými zaměstnavateli jsou společnosti spravující inženýrské sítě (elektřina, telefon, voda apod.) ať už veřejné nebo soukromé: EDF, Veolia, France Telecom apod.\n\nPoradenská činnost je v regionu silně zastoupena a znamená asi 500 000 pracovních míst. Hlavní nadnárodní společnosti mají svá hlavní francouzská nebo i evropská sídla v Paříži či okolí. Finanční činnosti představují 270 000 pracovních míst. V Île-de-France jsou ředitelství velkých globálních bank (BNP Paribas, Société Generale, Credit Agricole) a sídlo Euronextu. Významná je Pařížská burza. V Paříži jsou kanceláře velkých finančních skupin jako je Lazard nebo Goldman Sachs.\n\nZemědělství sice zabírá skoro 50 % rozlohy regionu, avšak zaměstnává pouhých 7 600 osob (0,5 % pracovních sil). Nejvíce zemědělský je departement Seine-et-Marne, kde zemědělství zabírá 58 % jeho území a pochází odtud 57 % obilí vypěstovaného v regionu. Blízkost trhu s 11 miliony spotřebitelů, vysoká úrodnost půdy, zemědělská mechanizace a rozvoj kvality znamená, že Île-de-France zůstává významnou zemědělskou oblastí. A to i přes stále probíhající urbanizaci.\n\nMístní zemědělská výroba obecně zajišťuje přes 20 % potřeb trhu. Kromě tradičních polních plodin jsou zde specializované oblasti výroby jako rostliny v květináčích, sazenice, řezané růže, školkařské výpěstky, zelenina a ovoce.\n\nObilniny a luštěniny mají vysokou výnosnost, stejně jako cukrová řepa. Zelinářství a zahradnictví představují 40 % zemědělské pracovní síly. Živočišná výroba tvoří pouze 8 % zemědělské výroby v regionu.\n\nPotravinářský průmysl má v Île-de-France také silné zastoupení. Nachází se zde 545 výrobních podniků firem jako Coca-Cola, Lefèvre-Utile, Panzani a mnoho dalších.\n\n\n"}
{"id": "725242", "url": "https://cs.wikipedia.org/wiki?curid=725242", "title": "Chip Taylor", "text": "Chip Taylor\n\nChip Taylor , rodným jménem James Wesley Voight (* 21. března 1940, Yonkers, Kent, USA) je americký zpěvák, hudebník, hudební producent a skladatel.\n\nNarodil se v Yonkers ve státě New York jako syn Barbary (rozené Kamp; 1910 – 1995) a Elmera Voighta (1909 – 1973), profesionálního golfisty. Má dva bratry, Barryho Voighta (* 1937), bývalého vulkanologa na Pennsylvánské státní univerzity a známého herce Jona Voighta (* 1938), držitele Oscara. Jeho dědeček z otcovy strany, George Voytka, byl slovenský přistěhovalec z Košic a dědeček z matčiny strany a jeho rodina byli přistěhovalci z Německa.\n\nJde o strýce herečky Angeliny Jolie a herce Jamese Havena.\n\nNavštěvoval střední školu\" Archbishop Stepinac High School\" ve White Plains v New Yorku. Po neúspěšném pokuse stát se profesionálním hráčem golfu vstoupil do hudebního byznysu skládáním pop a rockových písní samostatně, jakož i ve spolupráci s ostatními skladateli, například Al Gorgoni (duo Just Us), Billy Vera, Ted Daryll, a Jerry Ragovoy.\n\nJeho nejznámější písní se stala „Wild Thing“, která byla původně nahrána v roce 1965 Jordanem Christopherem & The Wild Ones, ale známou se stala v roce 1966 jako hitový singl skupiny The Troggs, stejně tak v roce 1967 živým vystoupením Jimiho Hendrixe, a „Angel of the Morning“, hit pro Merrilee Rush v roce 1968, následně nazpívaný stálicí country Juice Newton v roce 1981. Jeho dalšími známými popovými a country písněmi jsou „He Sits at Your Table“ (Willie Nelson), „I Can't Let Go“, „The Baby“ (The Hollies), „Worry“ (Johnny Tillotson), „Make Me Belong to You“ (Barbara Lewis), „I Can Make It With You“ (The Pozo Seco Singers, Jackie DeShannon), „Any Way That You Want Me“ (The Troggs, Evie Sands, Juice Newton), „Step Out of Yo), „Julie“ (Bobby Fuller Four), „Lonely Is As Lonely ur Mind“, „Country Girl City Man“ (Billy Vera and Judy Clay), „I'll Hold Out My Hand“, „Try (Just a Little Bit Harder)“ (Janis Joplin) „Does“ (The Fleetwoods), „Sweet Dream Woman“ (Waylon Jennings), „A Little Bit Later On Down the Line“ (Bobby Bare) a „Son of a Rotten Gambler“ (Emmylou Harris, The Hollies, Anne Murray).\n\nJenom z hitu \"Angel of the Morning'3○ bylo prodáno víc než třináct milionů kopii na celém světě.\n\nV roce 2007 založil vlastní nahrávací společnost Train Wreck Records.\n\n"}
{"id": "725245", "url": "https://cs.wikipedia.org/wiki?curid=725245", "title": "The Fugs (album)", "text": "The Fugs (album)\n\nThe Fugs je druhé studiové album americké rockové skupiny The Fugs. Jedná se o eponymní album, vydané v březnu 1966. Album produkovali Ed Sanders a Richard Alderson.\n\n"}
{"id": "725246", "url": "https://cs.wikipedia.org/wiki?curid=725246", "title": "Quai de la Gare", "text": "Quai de la Gare\n\nQuai de la Gare (\"Nádražní nábřeží\") je nábřeží v Paříži. Nachází se ve 13. obvodu.\n\nNábřeží vede po levém břehu řeky Seiny. Začíná na křižovatce s ulicí \"Rue Raymond-Aron\", kde proti proudu navazuje \"Quai François-Mauriac\", a končí u mostu Bercy na křižovatce s \"Boulevardem Vincent-Auriol\", odkud dále pokračuje \"Quai d'Austerlitz\". Součástí nábřeží je přístav Port de la Gare.\n\nSilnice podél Seiny je zmiňována již v roce 1670. Svůj název nezískalo nábřeží podle nedalekého Slavkovského nádraží (fr. \"gare\"), ale podle přístaviště (\"gare\") u nemocnice Salpêtrière, zřízeného kolem roku 1770, tedy 70 let před vybudováním nádraží.\n\nV čísle 43 na nábřeží bylo v bývalém skladišti v listopadu 1943 zřízeno pařížské sběrné středisko koncentračního tábora v Drancy.\n\nNábřeží bylo původně delší. Část mezi \"Boulevardem Masséna\" a \"Rue de Tolbiac\" byla přejmenována na \"Quai Panhard-et-Levassor\" a z úseku mezi mostem Tolbiac a ulicí \"Rue Raymond-Aron\" vzniklo nábřeží \"Quai François-Mauriac\".\n\nNábřeží je součástí komplexní přestavby zdejší čtvrti s názvem Paris Rive Gauche. V jejím rámci vznikají na místě bývalých továren a skladů moderní stavby jako je nové sídlo Francouzské národní knihovny na \"Quai François-Mauriac\" nebo Cité de la mode et du design na \"Quai d'Austerlitz\".\n\n"}
{"id": "725249", "url": "https://cs.wikipedia.org/wiki?curid=725249", "title": "Třída Öland", "text": "Třída Öland\n\nTřída Öland byla třída torpédoborců švédského námořnictva. Třída se skládala ze dvou jednotek – \"Öland\" a \"Uppland\". Do služby byly zařazeny na konci 40. let, na sklonku kariéry byly kategorizovány jako fregaty a v roce 1978 vyřazeny.\n\nStavba dvojice torpédoborců této třídy byla zahájena v roce 1943 a do služby byly zařazeny v letech 1947-1948.\n\nHlavňovou výzbroj po dokončení tvořily čtyři dvouúčelové 120mm kanóny v dvoudělových věžích, šest 40mm protiletadlových kanónů a osm 25mm kanónů. Další ofenzivní zbraní byly dva trojhlavňové 533mm torpédomety. K napadání ponorek sloužily čtyři vrhače a dvě skluzavky hlubinných pum. Torpédoborce byly několikrát modernizovány, dostaly například novou elektroniku, prostornější můstek, nová 40mm děla a jeden 305mm salvový vrhač hlubinných pum Squid.\n\nPohonný systém tvořily dva kotle a dvě převodové turbíny. Nejvyšší rychlost dosahovala 35 uzlů.\n\n"}
{"id": "725251", "url": "https://cs.wikipedia.org/wiki?curid=725251", "title": "Quai d'Austerlitz", "text": "Quai d'Austerlitz\n\nQuai d'Austerlitz (\"Slavkovské nábřeží\") je nábřeží v Paříži. Nachází se ve 13. obvodu.\n\nNábřeží vede po levém břehu řeky Seiny mezi mosty Bercy a Austerlitz. Začíná na křižovatce s \"Boulevardem Vincent-Auriol\", kde proti proudu navazuje \"Quai de la Gare\", a končí na náměstí \"Place Valhubert\", odkud dále pokračuje \"Quai Saint-Bernard\". Součástí nábřeží je přístav Port d'Austerlitz. Na nábřeží vede rovněž most Charlese de Gaulla a Slavkovský viadukt, který slouží lince 5 pařížského metra.\n\nOd svého vzniku na počátku 18. století se nazývalo \"Quai de l'Hôpital\" (Nemocniční nábřeží) podle nedaleké nemocnice Salpêtrière. V roce 1832 získalo svůj současný název podle Slavkovského mostu.\n\nNábřeží je součástí komplexní přestavby zdejší čtvrti s názvem Paris Rive Gauche. V jejím rámci vznikají na místě bývalých továren a skladů moderní stavby jako je např. Cité de la mode et du design.\n\n"}
{"id": "725252", "url": "https://cs.wikipedia.org/wiki?curid=725252", "title": "Billy Bragg", "text": "Billy Bragg\n\nBilly Bragg, rodným jménem Stephen William Bragg (* 20. prosince 1957, Barking, Londýn, Anglie) je britský zpěvák, kytarista a aktivista. Svou kariéru zahájil v roce 1977 jako člen skupiny Riff Raff a své první sólové album vydal v roce 1983. Během devadesátých let spolupracoval se skupinou Wilco.\n\nŽije v Dorsetu se svou manželkou Juliet a synem Jackem.\n\n\n"}
{"id": "725257", "url": "https://cs.wikipedia.org/wiki?curid=725257", "title": "Ari Up", "text": "Ari Up\n\nAriane Daniela Forster (17. ledna 1962 Mnichov – 20. října 2010 Los Angeles), známá hlavně jako Ari Up; byla německá zpěvačka.\n\nJejím kmotrem byl zpěvák Udo Jürgens. Jejím otcem byl zpěvák Frank Forster, matka se jmenovala Nora. Vyrůstala s matkou, která v letech 1973 až 1976 chodila s kytaristou Chrisem Speddingem. Matka se v roce 1979 provdala za punkového zpěváka Johna Lydona, frontmana skupiny Sex Pistols. Vzhledem k tomu, že Ari Up vyrůstala v punkovém prostředí (rovněž Spedding neměl k této hudbě coby producent prvních nahrávek Sex Pistols daleko), založila v roce 1974, ve svých čtrnácti letech, s bubenicí Palmolive kapelu The Slits. Kapela později prošla řadou personálních obměn a Ari Up zůstala její jedinou stálou členkou. Skupina později vystupovala například coby předkapela skupiny The Clash. Kapela ukončila svou činnost v roce 1982.\n\nAri Up následně odešla se svým manželem a dvěma syny do pralesa v Indonésii a také Belize, kde žila s domorodci. Později se usadila na Jamajce. Vzhledem k nedostatečné péči o své děti, které údajně ještě coby teenageři neuměly číst a psát, byly dány k výchově její matky Nory a jejího manžela Johna Lydona. Ari Up také působila v kapele New Age Steppers. V roce 2005 vydala své první a jediné sólové album \"Dread More Dan Dead\". V té době rovněž obnovila skupinu The Slits, byť se zcela vyměněnými hudebníky. V roce 2008 přispěla na album \"Repentance\" jamajského hudebníka Leeho „Scratch“ Perryho. V roce 2008 jí byl nalezen karcinom prsu, avšak kvůli tomu, aby nepřišla o své dredy, odmítla podstoupit chemoterapii. Zemřela roku 2010 ve věku 48 let.\n\n"}
{"id": "725263", "url": "https://cs.wikipedia.org/wiki?curid=725263", "title": "František Černý (1875-1943)", "text": "František Černý (1875-1943)\n\nFrantišek Černý (16. října 1875 Hodolany – 26. srpna 1943 Brno) byl český houslista a hudební skladatel.\n\nByl synem vojenského kapelníka Františka Černého (1847 – † po r. 1914). Otec v roce 1866 odešel z armády, usadil se v Olomouci a založil kapelu, která se stala známou po celém kraji. Od otce se mu dostalo hudebního vzdělání a v jeho kapele hudební praxe. Hrál v ní od svých deseti let.\n\nOd roku 1889 byl členem vojenské kapely v Přemyšlu (nyní v Polsku). Na čas od vojska odešel a dělal výpravčího na železnici v Olomouci. V letech 1894–1896 hrál opět u vojenské hudby ve Vídni. Vrátil se do Olomouce a stal se členem divadelního orchestru. V té době se intenzivně věnoval svému dalšímu hudebnímu vzdělání. Studoval skladbu u Josefa Nešvery a hru na housle u Otakara Ševčíka. Na čtyři roky ještě přijal místo bubeníka u vojenské kapely v Pešti. V roce 1910 se vrátil do Hodolan a zde působil až do své smrti jako houslista, kapelník a učitel hudby.\n\nHudba se stala posláním pro celou rodinu. Sedm jeho dětí se věnovalo hudbě:\nDcery Božena a Kateřina byly učitelkami klavíru v Olomouci.\n\n\n"}
{"id": "725268", "url": "https://cs.wikipedia.org/wiki?curid=725268", "title": "Lukáš Havel", "text": "Lukáš Havel\n\nLukáš Havel (* 10. listopadu 1981, Československo) je český hokejista. Hraje na postu útočníka, momentálně v klubu HC Moravské Budějovice 2005. (2016/2017)\n\n\n"}
{"id": "725270", "url": "https://cs.wikipedia.org/wiki?curid=725270", "title": "Kongo (hudební nástroj)", "text": "Kongo (hudební nástroj)\n\nKonga jsou bicí nástroje složené z dvou malých bubnů, připojených navzájem k sobě. Konga jsou většinou vysoká 75 centimetrů. Tento hudební nástroj pochází z Kuby. Konga jsou také často používána v latinskoamerické hudbě.\n"}
{"id": "725273", "url": "https://cs.wikipedia.org/wiki?curid=725273", "title": "Monolophosaurus", "text": "Monolophosaurus\n\nMonolophosaurus (\"ještěr s jedním hřebenem\") byl rodem středně velkého teropodního dinosaura, který je pravděpodobně vývojově bazálním členem kladu Tetanurae, žijícího na území dnešní Číny (provincie Sin-ťiang) v období střední jury (asi před 165 miliony let).\n\nFosílie tohoto masožravého dinosaura (holotyp s označením IVP 84019) byly objeveny roku 1984, a to v podobě téměř kompletní kostry. Zkamenělina vykazuje některé znaky zranění, a to na obratlích i na lebce. Podle výrazného hřebenu na lebce dostal dinosaurus své rodové jméno. Typový druh \"M. jiangi\" byl popsán roku 1993. Podle Gregoryho Paula dosahoval tento druh délky asi 5,5 metru a hmotnosti kolem 475 kilogramů. Paleontolog Thomas Holtz odhadl velikost monolofosaura zhruba stejně, na 5 metrů délky a jeho hmotnost na několik stovek kilogramů.\n"}
{"id": "725290", "url": "https://cs.wikipedia.org/wiki?curid=725290", "title": "Komediální drama", "text": "Komediální drama\n\nKomediální drama (nebo též dramedie či ang. \"dramedy\") je divadelní, filmový a televizní žánr, který kombinuje vážné a humorné situace.\n\nMezi autory spojující dramatické a komediální prvky patří Anton Čechov, George Bernard Shaw a Henrik Ibsen.\n\nMezi komediálně dramatické seriály patří\nMezi komediálně dramatické filmy patří\n\n"}
{"id": "725294", "url": "https://cs.wikipedia.org/wiki?curid=725294", "title": "Ed Sanders", "text": "Ed Sanders\n\nEd Sanders (* 17. srpna 1939, Kansas City, Missouri, USA) je americký zpěvák, aktivista a básník. Byl jedním ze zakládajících členů rockové skupiny The Fugs. V roce 2005 přijel do Prahy na festival spisovatelů a vystoupil zde s českou undergroundovou skupinou The Plastic People of the Universe.\n\n"}
{"id": "725301", "url": "https://cs.wikipedia.org/wiki?curid=725301", "title": "Mučivá láska", "text": "Mučivá láska\n\nMučivá láska (původní název \"Torch Song Trilogy\") je americká komediálně dramatická adaptace stejnojmenné broadwayské divadelní hry Harvey Fiersteina. Film byl režírován Paulem Bogartem a sleduje v období 1971-1980 newyorského transvestitu Židovského původu a vyznání Arnolda (Harvey Fierstein), jeho problémy s matkou (Anne Bancroft) a honbou za životním štěstím. Ve filmu se rovněž objevil mladý Matthew Broderick. Film vydělal v USA celkem 4 865 997 dolarů.\n\n"}
{"id": "725302", "url": "https://cs.wikipedia.org/wiki?curid=725302", "title": "Longos", "text": "Longos\n\nLongos, řecky Λόγγος (asi 2. století), byl starověký řecký spisovatel známý svým milostným románem z pastýřského prostředí \"Dafnis a Chloé\" ().\n\nO jeho životě není prakticky nic známo. To, že žil pravděpodobně ve druhém století, bylo určeno na základě lingvistického rozboru románu. Má se za to, že pocházel z ostrova Lesbos, protože se tam jeho román odehrává. Existuje dokonce hypotéza, že jeho jméno vzniklo na základě chyby písaře, který slovo \"λογου\" (tj. \"příběh\") z názvu románu chybně naspal jako \"λογγου\" a z toho pak vznikl nominativ \"λογγος\", který byl interpretován jako jméno autora. Pokud se opravdu jmenoval Longos, byl pravděpodobně osvobozeným římským otrokem.\n\nLongos byl stoupencem atticismu, směru v řecké próze, který vznikl již ve 2. století př. n. l. jako reakce na květnatost a patetičnost. Tomu také odpovídá klidný a jednoduchý styl vyprávění jeho románu, jehož hlavním tématem je rozvíjení lásky mezi mladým pastýřem a krásnou mladou pastýřkou na pozadí různých dobrodružství. Román byl oblíben hlavně v období renesance a rokoka, stal se námětem mnoha výtvarných děl, Jean Jacques Offenbach podle něj napsal operetu a Maurice Ravel balet.\n\n\n\n"}
{"id": "725304", "url": "https://cs.wikipedia.org/wiki?curid=725304", "title": "The Holy Modal Rounders", "text": "The Holy Modal Rounders\n\nThe Holy Modal Rounders je americká folková skupina, založená na Lower East Side v roce 1964. Ve skupině hrál například i herec Sam Shepard. Jejich hudba zazněla například ve filmu \"Bezstarostná jízda\".\n\n"}
{"id": "725313", "url": "https://cs.wikipedia.org/wiki?curid=725313", "title": "The Wörld Is Yours", "text": "The Wörld Is Yours\n\nThe Wörld Is Yours je dvacáté studiové album britské heavy metalové skupiny Motörhead, vydané 14. prosince 2010. Jeho nahrávání probíhalo od února do července 2010 v různých studiích v Kalifornii a jeho producentem byl Cameron Webb. Album je věnováno Ronnie James Diovi, který několik měsíců před jeho vydáním zemřel.\n\nVšechny skladby napsali Mötorhead.\n"}
{"id": "725327", "url": "https://cs.wikipedia.org/wiki?curid=725327", "title": "Billy Preston", "text": "Billy Preston\n\nWilliam Everett „Billy“ Preston (2. září 1946 – 6. června 2006) byl americký pianista a klávesista, který na sebe nejdříve upozornil svou spoluprací s The Beatles, The Rolling Stones, Samem Cookem nebo Rayem Charlesem. Později se uplatnil jako sólový umělec s hity jako \"Space Race\", \"Will It Go Round In Circles\" a \"Nothing From Nothing\".\n\nPodílel se na nahrávání skladby \"Get Back\", který vystoupal až na vrchol americké i britské singlové hitparády. Jako autoři jsou uvedeni The Beatles s Billym Prestonem.\n\nZemřel po těžkém boji na onemocnění ledvin v roce 2006.\n\nV roce 1991 byl zatčen a odsouzen za pojistný podvod, kdy si sám zapálil svůj dům v Los Angeles. Také se několikrát léčil ze závislosti na alkoholu a kokainu. V roce 1991 byl také zatčen za znásilnění šestnáctiletého mexického chlapce. Navíc drogové testy u něj zjistily přítomnost kokainu v těle. Byl odsouzen k devíti měsícům pobytu v protidrogové léčebně a třem měsícům domácího vězení.\n\nSvé problémy ale překonal a následně vyjel na koncertní turné s Ericem Claptonem a spolupracoval s celou řadou dalších umělců. Zahrál si také na živém albu Ringo Starra a jeho All-Starr Bandu z roku 1990. Po smrti pianisty Stana Szelesta v roce 1991 dostal nabídku, aby ho nahradil ve skupině The Band. Se skupinou sice odehrál koncertní turné, ale jeho problémy se zákonem vedly k vyhození z kapely ještě předtím, než společně stihli natočit desku.\n"}
{"id": "725329", "url": "https://cs.wikipedia.org/wiki?curid=725329", "title": "Harvey Fierstein", "text": "Harvey Fierstein\n\nHarvey Forbes Fierstein (* 6. června 1952) je americký herec a dramatik, který získal ocenění Tony za režii a herecký výkon v jeho divadelní hře \"Torch Song Trilogy\", která je o tematice drag queens. Na motivy hry byl natočen i stejnojmenný film \"Torch Song Trilogy\".\n\nFierstein se narodil v Brooklynu, New Yorku do Židovské rodiny s židovským vyznáním, k Jacqueline Harriet-ové (née Gilbert) a Irving-a Fiersteinových. Jacqueline se živila jako školní knihovnice a Irving byl výrobce kapesníků. Fierstein je nyní ateista, který se příležitostně modlí.\n\nJedním časem se živil též jako stand-up komik. V současnosti pobývá v Ridgefieldu, Connecticut.\n\n"}
{"id": "725332", "url": "https://cs.wikipedia.org/wiki?curid=725332", "title": "Třeštík", "text": "Třeštík\n\nTřeštík může znamenat:\n\n\n\n"}
{"id": "725335", "url": "https://cs.wikipedia.org/wiki?curid=725335", "title": "World of Tanks", "text": "World of Tanks\n\nWorld of Tanks (zkráceně WoT, česky \"Svět tanků\") je akční online free to play hra s tematikou tankových bitev první poloviny dvacátého století. Hra je vyvíjená společností Wargaming.net, ve které hráč hraje z pohledu třetí osoby (v odstřelovacím módu z pohledu střelce tanku, v dělostřeleckém módu z ptačí perspektivy). K dispozici je skoro 600 vozidel od konce První světové války, meziválečného období. Přes hojně zastoupenou vojenskou techniku z období Druhé světové války konče technikou z doby Korejského války a začátku války ve Vietnamu. Hra má více než 3 miliardy registrovaných uživatelů a 180 milionů aktivních hráčů. V aktualizaci 1.1 byl do hry přidán polský národ.\n\n\nHra obsahuje 6 rozdílných typů bitev. Wargaming.net provozuje 6 herních serverů podle geografického umístění:\nHra funguje na modelu free-to-play, samotné hraní je zdarma, ale lze za peníze koupit prémiový účet (zvyšující výnosy z každé bitvy), speciální prémiové tanky, kamufláž aj. Po registraci dostává hráč zdarma sérii základních tanků a je mu umožněno vyjet se zvoleným do bitvy. Bitva je (typicky) souboj 15 proti 15 tanků, na jejímž konci je vyhodnocena účast každého na bitvě a je odměněna patřičným obnosem kreditů (herní měna) a zkušeností. Tyto kredity pak hráč může investovat do nových tanků, na které ovšem musí mít dostatek zkušeností, nebo na nákup munice, vybavení tanků aj.\n\nHratelných tanků za jedenáct národů (Sovětský svaz, Německo, Spojené státy americké, Francie, Čína, Británie, Japonsko, Švédsko, Československo, Itálie a Polsko) je připraveno více než 550 (a nabídka neustále roste), ale přístup k nim je omezen přes kariérní postup. Tanky jsou rozděleny jak podle národů, tak podle charakteristiky (lehký tank, střední tank, těžký tank, stíhač tanků, artilerie)\ntvořící vývojovou větev, kterou hráč může za získané zkušenosti postupně odemykat. Většina tanků má různé druhy děl, pásů, rádií či motorů, které je rovněž možné za zkušenosti získávat a zároveň namontovat. Většina tanků úrovně 10 je však od počátku elitních.(Všechny moduly vyzkoumány)\n\nBitvy probíhají na více než 40 různých mapách, které připomínají skutečné scenérie, ale i místa bitev, např. Prochorovka či Plzeň. Cílem každé bitvy je vyhrát, to lze docílit buďto zničením všech nepřátelských tanků, nebo obsazením obsazovacího bodu v nepřátelské základně. Verze 0.7.4 přinesla dva nové herní módy: Assault a Encounter. V módu Assault (útok) kde jedna strana dobývá druhou, které stačí se pouze bránit. V módu Encounter (střetnutí) obě strany soupeří o jeden bod na mapě. Tyto módy jsou aktivovány pro různé mapy podle jejich charakteristiky a hráči se na ně dostávají náhodně. Ovšem tyto mody map se dají vypnout.\n\n\nV náhodných bitvách proti sobě stojí 15 hráčů na každé straně, tento typ bitvy je nejhranější, umožňuje až 3 hráčům vstoupit do jedné samé bitvy pomocí čety. V týmových bitvách proti sobě stojí 5 až 7 tanků na každé straně, maximálně však tier VII x 50. Historické bitvy jsou předposledním přidaným typem (v patchi 9.0). Utkávaly se zde pouze tanky, které opravdu bojovaly za druhé světové války. Historických bitev se mohli účastnit pouze sovětské, německé a americké tanky\n\nSpeciální bitvy jsou určeny pro zkušenější hráče a jsou pouze tyto 3 typy: Klanové války (CW) o provincii, nebo ochrana Klanového opevnění (již není součástí hry), Turnaje (např. Fun Cap) a jsou pro samostatně sestavené týmy. 3. typem Speciálních bitev jsou \"Utkání\" (neboli \"Šampionáty\"), určené pro setkání profesionálních hráčů World of Tanks a jsou o velké množství zlaťáků či o faktické peníze. Šampionáty a turnaje pořádá Wargaming, CW pořádá klan, v němž je hráč. CW může WG pouze pozastavit a vytvořit předem oznamovanou 2. mapu kvůli zvláštní WoT akci či Tažení klanových válek (např. 3. tažení – Svět v plamenech).\n\nOd roku 2014 se ve WoT nacházejí v garážích jednou za čas speciální provizorní tanky kvůli zvláštním akcím (např. dělostřelectvo moždíř tier 1 - Karl jako upozornění na Update 9.0 - zlepšení grafiky či od poloviny června 2014 T - 62 A Sport díky mistrovství světa ve fotbale) včetně zvláštních vlastních map. Ve verzi 9.3 přibyl závodní mód, ve kterém hráči dostali upravenou verzi tanku chaffee, tzv. M24 Supersport. Jezdilo se na závodní trati vytvořené z mapy \"Přístav\", bitvy byly 3 vs. 3, vyhrál tým, který jako první obsadil základnu, nebo zničil nepřátelská vozidla. Po další aktualizaci zmizel mód i tank, zůstala jen posádka.\n\nHra zaznamenává úspěchy každého hráče ve formě statistik, např. počet odehraných her, počet zničených nepřátelských vozidel nebo přesnost střelby. Za mimořádně úspěšnou bitvu může být hráč odměněn medailí, např. \"Top Gun\" (válečník) za 6 a více zničených tanků v průběhu bitvy nebo \"Invader\" (útočník), pokud je hráč schopen sám obsadit alespoň 80 % obsazovacího bodu. Za mimořádně úspěšné bitvy může být hráč oceněn medailí nesoucí jméno skutečných tankových es druhé světové války.\n\nVe hře se nachází víc než 400 obrněných vozidel ze Sovětského svazu, Německa, Francie, Číny, Japonska, Spojených států amerických, Velké Británie, Švédska, Československa, Itálie a Polska. Obrněná vozidla se skládají z vozidel zařazených do vojenské služby prošlých i několika vojenskými konflikty přes nikdy nenasazené prototypy až po projekty, které nikdy neopustily rýsovací prkna svých tvůrců.\n\nTanky jsou ve \"World of Tanks\" rozděleny podle tříd (anglicky \"tier\", často chybně označováno jako\" level\"), každý tank je něčím specifický a má určitou roli.\n\nTanky jsou celkem rychlé a dobře opancéřované, ale jejich děla se vyznačují malou přesností.\nTanky jsou silně opancéřované a přesné, ale jsou pomalejší.\nTanky jsou kompromisem, vyznačují se především vyšší rychlostí střelby a slušnými děly.\nTanky jsou menší, s minimem pancéřování, pohyblivé, ale jejich děla mají na vyšších tierech nabíjecí automat, tzv. \"zásobník\" umožňující vystřelit opakovaně v krátkém sledu, tanku s tímto typem dělem hráči často označují jako \"Autoloader\" (česky \"automatický nabíječ\").Do francouzské linii přidány kolové vozidla v aktualizaci 1.1 . \nTanky od 8. tieru mají nový systém automatického dobíjení. Je velmi podobný již zmíněnému \"autoloaderu\" ale nenabíjí celý zásobník, nýbrž střely v zásobníku. Díky tomuto systému mohou Italské stroje zastupovat tanky s normálním dobíjením i ty se zásobníkem. Na to, že veškerá italská vozidla jsou střední tanky, mají docela silný pancíř.\nTanky jsou kompromisem, vyznačují se především vyšší rychlostí střelby a slušnými děly.\nTanky jsou ve většině parametrů podobné sovětským.\nStřední tanky vynikají silnými děly, slabým pancířem a průměrnou pohyblivostí, ty těžké silným pancířem, silným dělem, ale mají slabší pohyblivost.\nTanky mají velkou pohyblivost a silný kanón, ale mají slabší opancéřování.\nTanky do 7. tieru mají průměrný kanón s velice dobrou depresí (sklopením děla), průměrnou pohyblivost a průměrné opancéřování. Od tieru VIII začínají těžké tanky se zásobníky. Zvláštní techniku boje mají švédské stíhače tanků - 2 režimy , bojový a,cestovní\".\n\nSpolečný rys polských tanků, které začínají u lehkých, pokračují přes střední a končí těžkými tanky vysokých úrovní je vysoké poškození za jeden výstřel. Většina tanků je velmi podobná ruské větvi a technoligickému stromu: nízká rychlost palby, vysoká alfa, dobré brnění a dobrá mobilita.\n\nPo čtyřech letech práce byla vydána aktualizace na verzi 1.0. \nHlavní změnou je výměna grafického enginu BigWorld za nový Core, jenž je produktem vývojářského týmu Wargaming. Nabízí mj. detailnější destrukční model Havok Destruction, globální osvětlení a vodu čeřenou průjezdem tanků i střelbou. Hra získala zcela nový vzhled: ostřejší grafiku, podrobnější textury, obrázky ve vyšším rozlišení. Díky Core byla zlepšena nejen grafická část hry, ale i optimalizace výkonu. Po technické stránce Core snižuje požadavky díky např.: virtuálnímu texturování, odrazivost lesklých ploch nebo adaptivním stínům atd. Engine s předstihem vypočítá všechny vysoce náročné operace, ukládá je jako virtuální texturu, a ty předem načte a zobrazíme pouze tehdy, když je to nezbytné.\nStará garáž byla úplně předělána. Ze železného hangáru byl tank přesunut na otevřenou mýtinu v lese, kde lze sledovat přípravy na boj. Byl přidán nový soundtrack, který pro WoT složili Andrey Kulik s Andriusem Klimkou. Aktualizace vyšla také díky českému vývojáři Miloši Jeřábkovi, který je hlavním vývojářem týmu Wargaming. Po opravení počátečních bugů a nedodělaných textur aktualizace sklidila velký úspěch.\nKe každé mapě byly přidány pohybující se mraky a vytvořeny fotorealistické prvky nebe. Bojiště byla zasazena do kilometrů okolních krajin, takže je možno vidět za hranice mapy. \nWorld of Tanks je jednou z nejmodifikovanějších her vůbec. Obzvláště na poměru MMO her jde o fenomén dnešní doby. Rozsáhlé modifikace jsou umožněny tím, že probíhají na straně klienta, nikoliv serveru, což znamená, že se projevují pouze u hráče, který si modifikace nainstaloval. Velmi oblíbené jsou především skiny a různé úpravy HUD. Například přehlednější zaměřovače jsou mezi hráči World of Tanks velmi oblíbené.\n\nNení uveřejněn oficiální seznam zakázaných módů, ale za používání některých módů, respektive balíčků módů jsou uživatelé banováni. Jde o všechny takové, které výrazně zvýhodňují hráče, který je používá, například díky oddálení kamery kvůli objevení artilerie nebo laserové zaměřování a podobně (např. Warpack). Módy dnes existují téměř na vše, co hráče napadne. Tolerují se módy měnící grafickou podobu hry, například si hráči můžou stáhnout jiný vzhled (tzv. skin) tanku. Hráčskou komunitou jsou velice kritizovány módy, které odhalí pozici nepřátelských tanků, zvýrazní pozici dělostřelectva při výstřelu, na minimapě zobrazí padající překážky, vypočítá a ukáže pravděpodobnou trasu nepřátelských tanků, zobrazí udělování rozkazů klikáním do minimapy, automaticky zaměřují i pohybující se tanky a střílí do nejslabších míst, z manuálních doplňků (hasicí přístroj) vytváří automatický atd.\n\nWargaming pro ulehčení stahování povolených módů vytvořil stránku \"Oficiální centrum módů\" (anglicky Mod Hub), kde si hráči mohou bez obav stahovat ověřené módy.\n\nWargaming u příležitosti různých válečných výročí umožňuje hráčům hrát zvláštní režim hry nebo zvláštní mise.\nNapříklad při 100 výročí bojového nasazení tanku, 15. září 2016 byl zpřístupněn herní mód Konvoj jako oslava nasazení tanku Mark I. Jako aprílový žertík uvolnil Wargaming 1. dubna 2016 herní mód s měsíční základnou a hypotetickým sférickým tankem IS-8 BALL. 26. ledna 2014 byl zase uvolněn herní mód Winter Showdown, který byl zvláštní kostičkovou grafikou ve stylu 8 bitových počítačů. Měsíčně se ve hře objevuje herní mód Frontline 30 vs 30.\n\n"}
{"id": "725337", "url": "https://cs.wikipedia.org/wiki?curid=725337", "title": "Shakedown Street", "text": "Shakedown Street\n\nShakedown Street je desáté studiové album skupiny Grateful Dead. Album vyšlo 15. listoapdu 1978 u Arista Records. V roce 2006 vyšla reedice alba s několika bonusy u Rhino Records. Album produkoval Lowell George.\n\n\n"}
{"id": "725340", "url": "https://cs.wikipedia.org/wiki?curid=725340", "title": "Světskost", "text": "Světskost\n\nVýraz světský (též profánní) označuje něco pozemského (v protikladu k posvátnému, sakrálnímu, církevnímu).\n\nV užším slova smyslu označuje někoho, kdo zůstává před chrámem, aniž by do něho vstoupil. Širším významem tohoto slova pak rozumíme věci všední, které jsou opakem věcí posvátných. \n\nZa světské označujeme například panovníky (mají světskou moc, nikoliv moc duchovní, církevní), stavby (budovy nemající náboženský účel, např. obytný dům, palác, zámek v protikladu k synagoze, kostelu, mešitě), svatby (označení pro občanský sňatek v protikladu k církevnímu), hudbu (světská hudba v protikladu k hudbě církevní, duchovní).\n\nPodle \"Slovníku spisovného jazyka českého\" znamená přídavné jméno světský jednak „týkající se života na světě, v lidské společnosti; pozemský“ (světské radosti, světské rozkoše), jednak „nemající náboženský nebo duchovní, církevní ráz, charakter; laický“ (světské skladby, světské písně, ... „Hus chce podvracet nejen církevní, nýbrž i světský řád“). Dříve užíváno i k vyjádření tzv. velkého světa (světácký, např. „Nasadil světácký výraz a loudavě vykročil uličkou...“, „Vím, vím, vím, jak jsi světácký, ty Don Juany dávno znám...“) a tzv. vysoké společnosti („světštěji si vedou“ = žijí panštěji).<br>\nViz též Středověká literatura: „K náboženským a duchovním textům patřily legendy, kázání a modlitby, světskou historiografickou literaturu reprezentují kroniky a letopisy, pro středověkou světskou epiku byl typický epos a postupně se rozvíjely i další prozaické žánry, fabliaux, novely, rytířské romány a další.“\n\n"}
{"id": "725343", "url": "https://cs.wikipedia.org/wiki?curid=725343", "title": "Třída Styrsö", "text": "Třída Styrsö\n\nTřída Styrsö je třída pobřežních minolovek švédského námořnictva. Celkem byly postaveny čtyři minolovky této třídy. Všechny jsou v aktivní službě.\n\nCelou třídu postavila domácí loděnice Kockums. Čtyři postavená plavidla nesou jména \"Styrsö\" (M 11), \"Spårö\" (M 12), \"Skaftö\" (M 13) a \"Sturkö\" (M 14). Do služby vstupovaly v druhé v letech 1996-1997.\n\n\"Spårö\" a \"Sturkö\" byly v roce 2004 modifikovány na operační platformy potápěčů, specializovaných k likvidaci min. Jejich schopnost provádět jiné druhy minolovných operací byla omezena. Obě plavidla někdy bývají řazena do nové třídy \"Spårö\".\n\nPro snížení nákladů je celá třída založena na civilních technologiích. Plavidla zanechávají velmi malou akustickou a magnetickou stopu. Jejich trup je vyroben ze sklolaminátových sendvičů a dobře odolává podvodním explozím. K vyhledávání a likvidaci min slouží dva dálkově ovládané prostředky typu Sutec Sea Eagle či Double Eagle. Trupový sonar je typu Reson Sea Bat 8100. Ke své obraně nesou dva 12,7mm kulomety. Pohonný systém tvoří dva diesely Saab Scania DSI 14. Nejvyšší rychlost dosahuje 13 uzlů.\n\n"}
{"id": "725344", "url": "https://cs.wikipedia.org/wiki?curid=725344", "title": "Most vzdechů", "text": "Most vzdechů\n\nMost vzdechů (italsky Ponte dei Sospiri) je krytý, asi 11 m dlouhý můstek v Benátkách. Byl vystavěn z bílého mramoru v roce 1574 a spojuje výslechovou místnost v Dóžecím paláci s blízkým vězením. Jeho současný název mu dali teprve romantici v 19. století, podle lorda Byrona je odvozen od srdceryvných vzdechů vycházejících z hrdel odsouzených vězňů, kteří tudy bývali odváděni do vězení.\n\n"}
{"id": "725345", "url": "https://cs.wikipedia.org/wiki?curid=725345", "title": "Mickey Hart", "text": "Mickey Hart\n\nMickey Hart (* jako Michael Steven Hartman; 11. září 1943, New York, USA) je americký bubeník a muzikolog. Jeho otcem byl bubeník Lenny Hart.\n\nV letech 1967–1971 byl členem skupiny Grateful Dead, kam se v roce 1974 vrátil a hrál zde až do jejího rozpadu v roce 1995. Ve skupině hrál také Bill Kreutzmann, se kterým později působil ve skupině Rhythm Devils. Byl rovněž členem skupin The Dead a The Other Ones. Rovněž vydal několik alb se svou vlastní skupinou , stejně jako několik alb pod svým jménem.\n\n\nV září 2012 na něj byl vydán zatykač kvůli údajnému napadení fanouška po koncertě v Harrodsburgu v Kentucky.\n\n"}
{"id": "725346", "url": "https://cs.wikipedia.org/wiki?curid=725346", "title": "Zoë Kravitzová", "text": "Zoë Kravitzová\n\nZoë Kravitzová, rodným jménem Zoë Isabella Kravitz, (* 1. prosince 1988, Venice, Kalifornie, Spojené státy americké) je americká herečka, zpěvačka a modelka, která se objevila s Jodie Fosterovou ve filmu \"Mé druhé já\" (2007) a Catherine Zeta-Jonesovou ve filmu \"Koření života\", ale rovněž ve filmech a seriálech jako \"Californication\" a \"\". Jedná se o dceru Lenny Kravitze a Lisy Bonetové. V roce 2013 se objevila ve filmové adaptaci knihy Veroniky Rothové \"Divergence\"\".\"\n\nNarodila se ve Venice v Kalifornii. Je dcerou muzikanta Lennyho Kravitze a herečky Lisy Bonet. Její rodiče se vzali v roce 1987 a rozvedli o šest let později, když jí bylo 5 let. Se svojí matkou žila v Topanga Canyon a poté se přestěhovala za otcem do Miami. Má mladší nevlastní sestru Lolu Lolani Momou a nevlastního bratra z matčiny strany, která se později znovu provdala za herce Jasona Momou.\n\nKravitz navštěvovala Miami Country Day School a poté Rudolf Steiner School na Manhattanu v New Yorku, kde odmaturovala v roce 2007. Poté začala studovat herectví na State University of New Yorku at Purchase. Univerzitu po roce opustila a odstěhovala se do Brooklynu, kde začala pracovat na filmech. Okolo 24. roku měla problémy s anorexií a bulímií.\n\nPrvní filmová role přišla, když ještě studovala střední školu, získala roli v romantickém filmu Koření života. V roce 2007 se ještě stihla objevit ve filmu Mé druhé já. V roce 2008 si zahrála ve videoklipu Jay-Z k písničce \"I Know\". Objevila se ve filmu \"Vyletět z hnízda,\" který vyprávěl o nefunkční rodině. Film \"Dar,\" měl premiéru na Filmovém festivalu Sundance v roce 2009. O rok později si zahrála ve filmu \"Něco jako komedie\". Ten samý rok se objevila ve filmu Twelve, film měl premiéru na Filmovém festivalu Sundance v roce 2010,\n\nV roce 2011 se objevila v šesti epizodách seriálu stanice Showtime \"Californication,\" kde hrála roli Pearl, muzikantky. Jako Angel Salvadore se objevila ve filmu \",\" založeným na postávách z marvelovských komiksů X-Men. Na konci roku 2011 dokončila práci na filmu \"Trading Water\", po boku Douglase Smitha. V roce 2013 si zahrála ve filmu \"Po zániku země\". Roli Christiny získala ve filmu \"Divergence.\" Roli si zopakovala i v pokračováních filmu \"Rezistence\" (2015) a \"Aliance\" (2016). V roce 2015 si zahrála v úspěšném filmu \"\".\n\n\n"}
{"id": "725353", "url": "https://cs.wikipedia.org/wiki?curid=725353", "title": "Tom Constanten", "text": "Tom Constanten\n\nTom Constanten (* 19. března 1944, Long Branch, New Jersey, USA) je americký klávesista, známý hlavně jako člen skupiny Grateful Dead v letech 1968–1970. Podílel se ale také například na albech skupin The Incredible String Band nebo Dark Star Orchestra.\n\n"}
{"id": "725355", "url": "https://cs.wikipedia.org/wiki?curid=725355", "title": "Theodor Escherich", "text": "Theodor Escherich\n\nTheodor Escherich (29. října 1857, Ansbach, Německo – 15. února 1911, Vídeň, Rakousko) byl rakousko-německý lékař, biolog - bakteriolog a vysokoškolský pedagog.\n\nNarodil se jako mladší syn Ferdinanda Eschericha (Kreismedizinalrat ) a statističky Marie Sophie Frieder. \nPo ukončení jezuitské koleje započal akademickou dráhu na univerzitě v Kielu, pokračoval v Berlíně a následně ve Würzburgu, kde se věnoval především bakteriologii. Roku 1882 se stal prvním asistentem K. Ch. A. J. Gerhardta na interní klinice ve Wurzburgu. Právě doktor Gerhardt vzbudil v Escherichovi zájem o bakteriální onemocnění dětí. Roku 1884 byl poslán do Neapole, kde propukla epidemie cholery.\n\nO dva roky později roku 1886 publikoval dílo o vztahu střevních bakterií a výživě v době dětství s názvem \"Die Darmbakterien des Säuglings und ihre Beziehungen zur Physiologie der Verdauung\". Právě zde popsal časnou bakteriální kolonizaci střeva novorozence a jejího původce \"Bacterium coli commune\" (r. 1919 přejmenovanou na \"Escherichia coli\" po svém objeviteli).\n\nRoku 1890 se stal profesorem pediatrie ve Štýrském Hradci (studium tetanu u dětí). Významně ovlivnil pohled laické i odborné veřejnosti na hygienu a výživu dětí. Inicioval založení Společnosti pro péči o novorozence a v roce 1908 také Ústavu péče o matku a dítě. Zemřel v roce 1911 ve Vídni.\n\n"}
{"id": "725356", "url": "https://cs.wikipedia.org/wiki?curid=725356", "title": "Lisa Bonet", "text": "Lisa Bonet\n\nLisa Bonet (vlastním jménem Lisa Michelle Boney, * 16. listopadu 1967, San Francisco, Kalifornie, USA) je americká herečka, která je známá ze sitcomu \"The Cosby Show\" jako Denise Huxtable.\n\nNarodila se v roce 1967 do rodiny Allena a Arlene Boneyových. Allen je afroamerický operní zpěvák rodák z Texasu a Arlene, která je původem Židovka, se živila jako učitelka. \nVystudovala kalifornskou střední školu Reseda High School a Celluloid Actor's Studio, v oboru herectví.\n\n\n\n"}
{"id": "725362", "url": "https://cs.wikipedia.org/wiki?curid=725362", "title": "Okres Innsbruck-venkov", "text": "Okres Innsbruck-venkov\n\nOkres Innsbruck-venkov je okres v rakouské spolkové zemi Tyrolsko. Má rozlohu 1990,09 km² a žije zde 165 915 obyvatel (k 1. 1. 2011). Sídlem okresu je město Innsbruck. Okres se dále člení na 65 obcí (z toho jedno město a 7 městysů).\n"}
{"id": "725368", "url": "https://cs.wikipedia.org/wiki?curid=725368", "title": "Ning-te", "text": "Ning-te\n\nNing-te ( , pchin-jinem \"Níngdé\") je městská prefektura v Čínské lidové republice. Leží v provincii Fu-ťien, má rozlohu 13 452 čtverečních kilometrů a v roce 2010 zde žily skoro tři milióny lidí.\n\nNing-te hraničí na jihu s Fu-čou, na západě s Nan-pchingem, na sever s Wen-čou a provincií Če-ťiang a na východě s Tchajwanským průlivem a Východočínským mořem.\n\n"}
{"id": "725370", "url": "https://cs.wikipedia.org/wiki?curid=725370", "title": "Hubač", "text": "Hubač\n\nHubač je příjmení více osob:\n\n"}
{"id": "725373", "url": "https://cs.wikipedia.org/wiki?curid=725373", "title": "Baedeker", "text": "Baedeker\n\nBaedeker (plným názvem ) je německé nakladatelství, založené Karlem Baedekrem v roce 1827, které se proslavilo zejména publikací průvodců. Jeho vliv na tvorbu turistických průvodců a definování toho, jak má taková publikace vypadat, byl takový, že v řadě jazyků bylo užíváno slovo „\"bedekr\"“ jako synonymum pro turistického průvodce.\n\n"}
{"id": "725375", "url": "https://cs.wikipedia.org/wiki?curid=725375", "title": "Rybí zápasy", "text": "Rybí zápasy\n\nRybí zápasy či souboje jsou tradiční hazardní zábava, se kterou je možno se setkat v jihovýchodní Asii, zejména v Thajsku. Tam jsou pro tento účel šlechtěny bojovnice pestré, asi šest centimetrů velké pestře zbarvené rybky, jejichž samci se vyznačují vysokou teritorialitou a vzájemnou agresivitou. Na rybí souboje jsou často vsazeny vysoké finanční sázky. Svědectví o thajských rybích zápasech podal již český cestovatel Enrique Stanko Vráz, který také bojovnice dovezl roku 1897 do Čech:\n\n"}
{"id": "725378", "url": "https://cs.wikipedia.org/wiki?curid=725378", "title": "Zkušební doba", "text": "Zkušební doba\n\nZkušební doba je dohodnuté nebo jinak právně vymezené období, během něhož lze vypovědět sjednaný právní vztah nebo odejmout udělené povolení.\n\nV pracovním právu může být sjednána nejpozději v den vzniku pracovního poměru, tedy v den, který byl dohodnut jako den nástupu do práce. Je možné ji sjednat rovněž v souvislosti se jmenováním na vedoucí pracovní místo. Musí být dohodnuta písemně, jinak je neplatná. Nesmí být delší než tři měsíce od jeho vzniku, nemůže být dodatečně prodlužována, automaticky se však prodlužuje o dobu překážek v práci (pracovní neschopnost, mateřská dovolená apod.). Současně nesmí být sjednána delší zkušební doba, než je polovina sjednané doby trvání pracovního poměru.\n\nVe zkušební době může pracovní poměr písemně zrušit zaměstnavatel i zaměstnanec z jakéhokoliv důvodu i bez uvedení důvodu. Zaměstnavatel tak však nemůže učinit v době prvních 14 kalendářních dnů trvání pracovního poměru. V období od 1. ledna 2012 do 31. prosince 2013 tak nemohl učinit ani v době prvních 21 kalendářních dnů trvání dočasné pracovní neschopnosti (karantény) zaměstnance.\n"}
{"id": "725380", "url": "https://cs.wikipedia.org/wiki?curid=725380", "title": "Pchu-tchien", "text": "Pchu-tchien\n\nPchu-tchien ( , pchin-jinem \"Pútián\") je městská prefektura v Čínské lidové republice. Leží v provincii Fu-ťien, má rozlohu 4200 čtverečních kilometrů a v roce 2009 v ní žilo 2 860 tisíc obyvatel, především Chanů.\n\nPchu-tchien hraničí na severu s Fu-čou, na jihozápadě s Čchüan-čou a na východě s Tchajwanským průlivem. Nedaleko Pchu-tchienu leží ostrov Mej-čou.\n\n"}
{"id": "725383", "url": "https://cs.wikipedia.org/wiki?curid=725383", "title": "Moravský archeologický klub", "text": "Moravský archeologický klub\n\nMoravský archeologický klub byl klub badatelů, který byl založen za účelem sdružení a organizace všech moravských praktických amatérských archeologů. Založil jej v roce 1906 Innocenc Ladislav Červinka.\n\nUstavující schůze Moravského archeologického klubu byla svolána v Brně 23. prosince 1906 ustavujícím výborem ve složení: I. L. Červinka, F. Černý, A. Procházka, A. Gottwald a J. Stávek. Mezi zakládajícími členy byli též např. Jaroslav Palliardi, či Martin Kříž. Tiskovým orgánem Moravského archeologického klubu byl odborný a specializovaný časopis Pravěk.\n\nV roce 1911 vznikla v rámci Moravského archeologického klubu Archeologická komise, která měla za úkol koordinovat výkopy zejména venkovských amatérských archeologů. V roce 1913 byla založena též Komise pro historicko-archeologický výzkum Děvína.\n\nVýbor Moravského archeologického klubu se snažil prosazovat své zájmy v oblasti zákonodárství, týkající se péče o pravěké památky.\n\nDocházelo však k neshodám s Moravskou muzejní společností, resp. s Moravským zemským muzeem, týkajících se terénních výzkumů prováděných soukromníky a předávání nálezů muzeu. Rozpory ustaly až v roce 1918, kdy byl založen Státní archeologický ústav, a zejména poté, kdy předseda Moravského archeologického klubu se stal konzervátorem Státního archeologického ústavu a zaměstnancem muzea.\n\nPo první světové válce se Moravský archeologický klub věnoval především praktické archeologii a publikování výsledků výzkumů. Nechyběl také zájem o společenský život členů klubu. Na valné hromadě Moravského archeologického klubu 9. prosince 1934 byl předsedou zvolen ještě opět I. L. Červinka. Ve vedení klubu však stále narůstal vliv prof. Emanuela Šimka, I. L. Červinka se tudíž necítil v klubu příliš spokojen a na podzim roku 1935 rezignoval na předsednictví a z Moravského archeologického klubu vystoupil. 5. ledna 1936 pak byl valnou hromadou zvolen předsedou Moravského archeologického klubu prof. Emanuel Šimek.\n\nMoravský archeologický klub poté prakticky přesídlil na katedru Ústavu pro prehistorii a protohistorii, kde profesor Šimek působil. Hned následující rok byla v Brně uspořádána třídenní oslava 30. výročí vzniku Moravského archeologického klubu, zaměřená na dobu slovanskou a velkomoravskou. Při této příležitosti byl prof. Šimek jmenován čestným členem klubu.\n\nBěhem druhé světové války, po uzavření škol, kdy se profesor Šimek s rodinou odstěhoval do svého sídla na Šumavě, snažil se udržet při životě alespoň činnost Moravského archeologického klubu.\n"}
{"id": "725385", "url": "https://cs.wikipedia.org/wiki?curid=725385", "title": "Gašerbrum V", "text": "Gašerbrum V\n\nGašerbrum V je hora v masivu Gašerbrum v pohoří Karákóram. Leží v Pákistánu, kde patří do oblasti Gilgit - Baltistán. Nachází se jižně od vyššího Gašerbrumu IV. Samotný Gašerbrum V je vysoký 7147 metrů. \n\nDlouho zůstával bez výstupu na vrchol, až v červenci roku 2014 uspěla dvojice korejských horolezců Song Nak-čong a An Čchi Jong.\n"}
{"id": "725386", "url": "https://cs.wikipedia.org/wiki?curid=725386", "title": "Zlatoust", "text": "Zlatoust\n\nZlatoust je město v Ruské federaci v Čeljabinské oblasti. Počet obyvatel je 186 977 (2010).\n\nMěsto bylo založeno v roce 1754 současně se železárnami a pojmenováno na počest Svatého Jana Zlatoústého.\nV květnu 1918 se zde odehrálo jedno z prvních napadení legionářského štábního vlaku bolševiky. Po bitvě byl zákeřně zavražděn poručík Jan Zanáška, čekající na ošetření lékařem na místním nádraží \n\n"}
{"id": "725394", "url": "https://cs.wikipedia.org/wiki?curid=725394", "title": "Nečistá zvířata", "text": "Nečistá zvířata\n\n„Nečistá“ zvířata je termín, kterým se v judaismu a jiných náboženstvích označují zvířata, jejichž konzumace je tabu a někdy i explicitně zakázána.\n\nV hinduismu a džinismu koncept nečistých zvířat neexistuje, zato však tato náboženství hlásají, že každé stvoření má duši, tudíž nejedení zvířete je čistě z respektu.\n\nKoncept nečistých zvířat hraje velikou roli v judaismu, zejména pak v židovském zákoně, respektive v části kašrut, která specifikuje, co je a co není z jídla povolené. \n\nMezi savce, které je zakázáno konzumovat, patří myši a letouni. Přežvýkavci s rozdělenými kopyty, jako kráva, koza či ovce, jsou podle Tóry košer.\n\nNásledující zvířata jsou podle Tóry výslovně označena jako nečistá:\n\n"}
{"id": "725399", "url": "https://cs.wikipedia.org/wiki?curid=725399", "title": "Blesk.cz", "text": "Blesk.cz\n\nBlesk.cz je internetovou verzí deníku Blesk. Jedná se o rozsáhlý zpravodajsko společenský portál, který kombinuje základní informační nabídku z České republiky i ze světa se společenskými a sportovními tématy.\n\nBlesk.cz je jedním z největších webů v České republice, měsíčně jej navštěvuje více než 1,5 milionů čtenářů. Jeho provozovatelem je společnost Czech News Center a.s. Šéfredaktorem webu Blesk.cz je Radek Lain.\n\nHlavními rubrikami webu Blesk.cz jsou sekce Celebrity, Zprávy, iSport.cz a Blesk pro ženy. Web také vytváří tematické speciály k volbám či dalším společenským akcím a příležitostem.\n\nOd února 2015 vysílá Blesk.cz v rubrice Blesk TV hovory s prezidentem České republiky. Jedná se o půlhodinový živý rozhovor z Lán o aktuálních otázkách, který probíhá každé tři měsíce. Vznik pořadu inicioval David Vaníček, který se stal také jeho prvním moderátorem. Po jeho odchodu z redakce Blesk.cz převzala moderování pořadu Vera Renovica.\n\nSportovní rubrika webu Blesk.cz je od roku 2014 jediným českým webem, který vlastní práva k živému vysílání fotbalové HET ligy. Měsíčně dosahují přenosy a sestřihy z HET ligy na Blesk.cz téměř 1 milion zhlédnutí.\n\n"}
{"id": "725408", "url": "https://cs.wikipedia.org/wiki?curid=725408", "title": "Metra", "text": "Metra\n\nMetra nebo METRA může být:\n\n"}
{"id": "725411", "url": "https://cs.wikipedia.org/wiki?curid=725411", "title": "Paznehtníkovité", "text": "Paznehtníkovité\n\nPaznehtníkovité (\"Acanthaceae\") je velká čeleď vyšších dvouděložných rostlin z řádu hluchavkotvaré (\"Lamiales\"). Čeleď zahrnuje byliny i dřeviny se vstřícnými listy a dvoustranně souměrnými květy uspořádanými často v nápadných květenstvích. Paznehtníkovité jsou rozšířeny v tropech celého světa. Některé druhy se pěstují jako pokojové rostliny či letničky. Patří také k nápadným rostlinám ve sklenících botanických zahrad. V jižní Evropě je tato čeleď zastoupena několika druhy paznehtníku.\nPaznehtníkovité jsou jednoleté nebo vytrvalé byliny, polokeře a keře, řidčeji až 20 metrů vysoké stromy (\"Bravaisia\", \"Trichantera\") nebo liány (\"Thunbergia\", \"Mendoncia\"), výjimečně i vodní rostliny (některé druhy rodu \"Hygrophila\"). Rostliny jsou lysé nebo chlupaté jednoduchými nebo žlaznatými chlup. Mladé stonky jsou oblé nebo často čtyřhranné, většinou se ztlustlými uzlinami. Někdy jsou na rostlinách ostny vzniklé přeměnou listů. U většiny zástupců jsou v pokožce přítomny cystolity uhličitanu vápenatéhou některých podčeledí a rodů chybějí. Listy jsou jednoduché, vstřícné nebo řidčeji přeslenité, celistvé, přisedlé nebo řapíkaté, se zpeřenou žilnatinou a bez palistů. Čepel listů je celokrajná, výjimečně na okraji ostnitě zubatá.\n\nKvětenství jsou vrcholová nebo úžlabní, nejčastěji klasy, vrcholíky, hrozny nebo thyrsy. Květenství jsou často hustá, s nápadnými a někdy i barevnými listeny podpírajícími květy. Květy jsou pravidelné až dvoustranně souměrné, oboupohlavné, nezřídka velké a nápadné. Kalich je srostlý z 5 lístků, obvykle hluboce 4 nebo 5laločný, případně celokrajný nebo zubatý. Koruna je srostlá z 5 lístků, s válcovitou až nálevkovitou trubkou, u některých druhů otočená o 180 °. Ústí koruny je dvoupyské nebo pěticípé. Tyčinky jsou obvykle 2 nebo 4, přirostlé ke korunní trubce. Semeník je svrchní, srostlý ze 2 plodolistů, obvykle dvoupouzdrý, s jedinou nitkovitou čnělkou. Placentace je axilární nebo řidčeji parietální. V každém pouzdře jsou 2 až mnoho vajíček. Okolo báze semeníku je obvykle kruhovitý nektáriový disk. Plodem je pouzdrosečná tobolka nebo peckovice. Každé semeno je zpravidla podepřeno speciální kápovitou strukturou vzniklou z tkáně semeníku zvanou retinákulum nebo jakulátor, která při otevření tobolky vyvrhuje semena. Semena jsou zpravidla kulatá nebo zploštělá, lysá nebo chlupatá.\n\nKvěty paznehtníkovitých jsou opylovány nejčastěji včelami, motýly, netopýry a kolibříky.\n\nNejklasičtější zástupci paznehtníkovitých jsou keře s jasně zbarvenými květy produkujícími nektar, uspořádanými v hustých nápadných květenstvích. Každý den se rozvine jen 1 nebo 2 nové květy a květenství je tak opylováno postupně. Když blizna dozraje, nachází se přímo nad již puklými prašníky. V průběhu odpoledne se blizny květů stáčejí dolů k prašníkům a zajišťují tak samoopylení, pokud již nebyly předtím opyleny.\n\nSladkou šťávu vylučovanou červci sajícími na některých rostlinách vyhledávají mravenci, kteří posléze tyto rostliny chrání před býložravci.\n\nZe zralých tobolek jsou semena vystřelována až do vzdálenosti 5 metrů. Semena některých druhů jsou pokryta chlupy které za vlhka slizovatějí. Lepkavé plody se lepí na nohy ptáků a mohou být transportovány i na velké vzdálenosti, jak je tomu např. u druhu \"Dicliptera sexangularis\".\n\nČeleď zahrnuje asi 4000 druhů ve 229 rodech. Největší rody jsou justície (\"Justicia\", asi 600 druhů), barlerie (\"Barleria\", 300), strobilantes (\"Strobilanthes\", 250), ruélie (\"Ruellia\", 250), afelandra (\"Aphelandra\", 170), \"Staurogyne\" (140) a thunbergie (\"Thunbergia\", 90 druhů).\nVyskytuje se v tropech celého světa s četnými přesahy do teplých oblastí mírného pásu. Existuje celkem 5 hlavních center druhové diverzity: v Indomalajsii, v tropické Africe a na Madagaskaru, v Brazílii, v jihoamerických Andách a ve Střední Americe.\n\nPaznehtníkovité rostou na nejrůznějších stanovištích, v lesích i otevřené krajině, ponejvíce v nadmořské výšce do 3000 metrů. Paznehtník \"Acanthus illicifolius\" je jednou z charakteristických složek mangrovových porostů v tropech Starého světa.\n\nV květeně ČR není čeleď zastoupena. V jižní Evropě květeně rostou 3 druhy paznehtníku (\"Acanthus\"). Paznehtník měkký (\"Acanthus mollis\") roste téměř v celém Středomoří, paznehtník balkánský (\"A. balcanicus\") a paznehtník ostnitý (\"A. spinosus\") v jeho východní části.\n\nPříbuzenské vztahy paznehtníkovitých k ostatním čeledím řádu nejsou v současnosti úplně vyřešeny. Mezi blízce příbuzné čeledi náleží zejména sporýšovité (\"Verbenaceae\"), trubačovité (\"Bignoniaceae\") a bublinatkovité (\"Lentibulariaceae\").\n\nDo čeledi byl vřazen mangrovový rod kolíkovník (\"Avicennia\"), dříve řazený do čeledi krtičníkovité (\"Scrophulariaceae\"), případně do samostatné čeledi kolíkovníkovité (\"Avicenniaceae\"). Někdy byl také oddělován rod \"Thunbergia\" do samostatné čeledi.\n\nV současné taxonomii je čeleď paznehtníkovité dělena do 4 podčeledí:\n\nPaznehtníkovité jsou významné zejména jako okrasné rostliny. Některé druhy jsou používány jako léčivky nebo jako zdroj barviva.\n\nV tropických zemích mají paznehtníkovité využití především jako okrasné keře a liány a pěstuje se jich velké množství druhů. Mezi liány s velkými nápadnými květy patří především různé druhy thunbergií, zejména \"Thunbergia grandiflora\", \"Thunbergia mysorensis\" a \"Thunbergia coccinea\".\n\nV našich podmínkách se paznehtníkovité uplatní především jako pokojové rostliny. Mezi pokojovky s nápadnými květy náleží zejména tlustoklasec žlutý (\"Pachystachys lutea\") a \"Crossandra indibuliformis\", ozdobné listem jsou například druhy rodů fitónie (\"Fittonia\") a podrostovka (\"Hypoestes\").\n\nJako okrasná letnička je pod jménem černooká zuzana pěstován druh \"Thunbergia alata\".\n\nKořeny paznehtníku měkkého (\"Acanthus mollis\") jsou v některých zemích Evropy používány k léčení průjmů. Odvar z listů paznehtníku \"Acanthus ebracteatus\" je v Malajsii používán na kašel. Právenka \"Andrographis paniculata\" je velmi hořká vlivem obsahu glykosidů a je v jihovýchodní Asii velmi populární při zažívacích potížích a na posílení organismu. Ruélie \"Ruellia tuberosa\" je keř pocházející z tropické Ameriky, ale rostoucí zplaněle např. ve Vietnamu, kde je v tradiční medicíně ceněn jako 'ženšen jihu' na choroby ledvin a jako účinné tonikum.\n\nJustície \"Justicia spicigera\" známá jako 'mexické indigo' je zdrojem modrého barviva. Namodralý roztok získaný vylouhováním rozdrcených listů \"Justicia spicigera\" v horké vodě je ve Střední Americe používán k bělení prádla.\n\nListy paznehtníku \"Acanthus spinosus\" inspirovaly stylizované ornamenty používané ve starém Řecku i ve středověku a známé jako akanty.\n\n\"Acanthopale\",\n\"Acanthopsis\",\n\"Acanthostelma\",\n\"Acanthura\",\n\"Acanthus\",\n\"Achyrocalyx\",\n\"Aechmanthera\",\n\"Afrofittonia\",\n\"Ambongia\",\n\"Ancistranthus\",\n\"Andrographis\",\n\"Angkalanthus\",\n\"Anisacanthus\",\n\"Anisosepalum\",\n\"Anisotes\",\n\"Anomacanthus\",\n\"Anthacanthus\",\n\"Apassalus\",\n\"Aphanosperma\",\n\"Aphelandra\",\n\"Aphelandrella\",\n\"Ascotheca\",\n\"Asystasia\",\n\"Asystasiella\",\n\"Avicennia\",\n\"Ballochia\",\n\"Barleria\",\n\"Barleriola\",\n\"Benoicanthus\",\n\"Blechum\",\n\"Blepharis\",\n\"Borneacanthus\",\n\"Boutonia\",\n\"Brachystephanus\",\n\"Bravaisia\",\n\"Brillantaisia\",\n\"Brunoniella\",\n\"Buceragenia\",\n\"Calacanthus\",\n\"Calycacanthus\",\n\"Camarotea\",\n\"Carlowrightia\",\n\"Celerina\",\n\"Centrilla\",\n\"Cephalacanthus\",\n\"Chaetacanthus\",\n\"Chalarothyrsus\",\n\"Chamaeranthemum\",\n\"Chileranthemum\",\n\"Chlamydacanthus\",\n\"Chlamydocardia\",\n\"Chlamydostachya\",\n\"Chroesthes\",\n\"Clinacanthus\",\n\"Clistax\",\n\"Codonacanthus\",\n\"Conocalyx\",\n\"Cosmianthemum\",\n\"Crabbea\",\n\"Crossandra\",\n\"Crossandrella\",\n\"Cyclacanthus\",\n\"Cylindrosolenium\",\n\"Cyphacanthus\",\n\"Cystacanthus\",\n\"Danguya\",\n\"Dasytropis\",\n\"Dichazothece\",\n\"Dicladanthera\",\n\"Dicliptera\",\n\"Diotacanthus\",\n\"Dischistocalyx\",\n\"Dolichostachys\",\n\"Drejera\",\n\"Duosperma\",\n\"Dyschoriste\",\n\"Ecbolium\",\n\"Echinacanthus\",\n\"Elytraria\",\n\"Encephalosphaera\",\n\"Epiclastopelma\",\n\"Eranthemum\",\n\"Eremomastax\",\n\"Eusiphon\",\n\"Filetia\",\n\"Fittonia\",\n\"Forcipella\",\n\"Geissomeria\",\n\"Glossochilus\",\n\"Golaea\",\n\"Graphandra\",\n\"Graptophyllum\",\n\"Gymnostachyum\",\n\"Gynocraterium\",\n\"Gypsacanthus\",\n\"Habracanthus\",\n\"Haplanthodes\",\n\"Harpochilus\",\n\"Hemigraphis\",\n\"Henrya\",\n\"Herpetacanthus\",\n\"Heteradelphia\",\n\"Holographis\",\n\"Hoverdenia\",\n\"Hulemacanthus\",\n\"Hygrophila\",\n\"Hypoestes\",\n\"Indoneesiella\",\n\"Ionacanthus\",\n\"Isoglossa\",\n\"Isotheca\",\n\"Jadunia\",\n\"Juruasia\",\n\"Justicia\",\n\"Kalbreyeriella\",\n\"Kolobochilus\",\n\"Kosmosiphon\",\n\"Kudoacanthus\",\n\"Lankesteria\",\n\"Lasiocladus\",\n\"Leandriella\",\n\"Lepidagathis\",\n\"Leptosiphonium\",\n\"Leptostachya\",\n\"Linariantha\",\n\"Lindauea\",\n\"Lophostachys\",\n\"Louteridium\",\n\"Lychniothyrsus\",\n\"Mackaya\",\n\"Marcania\",\n\"Megalochlamys\",\n\"Megalostoma\",\n\"Megaskepasma\",\n\"Melittacanthus\",\n\"Mellera\",\n\"Mendoncia\",\n\"Metarungia\",\n\"Mexacanthus\",\n\"Meyenia\",\n\"Mimulopsis\",\n\"Mirandea\",\n\"Monechma\",\n\"Monothecium\",\n\"Morsacanthus\",\n\"Nelsonia\",\n\"Neohallia\",\n\"Neriacanthus\",\n\"Neuracanthus\",\n\"Odontonema\",\n\"Ophiorrhiziphyllon\",\n\"Oplonia\",\n\"Oreacanthus\",\n\"Orophochilus\",\n\"Pachystachys\",\n\"Pararuellia\",\n\"Pelecostemon\",\n\"Pentstemonacanthus\",\n\"Perenideboles\",\n\"Pericalypta\",\n\"Peristrophe\",\n\"Petalidium\",\n\"Phaulopsis\",\n\"Phialacanthus\",\n\"Phlogacanthus\",\n\"Physacanthus\",\n\"Podorungia\",\n\"Poikilacanthus\",\n\"Polylychnis\",\n\"Populina\",\n\"Pranceacanthus\",\n\"Pseuderanthemum\",\n\"Pseudocalyx\",\n\"Pseudodicliptera\",\n\"Pseudoruellia\",\n\"Psilanthele\",\n\"Ptyssiglottis\",\n\"Pulchranthus\",\n\"Razisea\",\n\"Rhinacanthus\",\n\"Rhombochlamys\",\n\"Ritonia\",\n\"Ruellia\",\n\"Ruelliopsis\",\n\"Rungia\",\n\"Ruspolia\",\n\"Ruttya\",\n\"Saintpauliopsis\",\n\"Salpixantha\",\n\"Samuelssonia\",\n\"Sanchezia\",\n\"Sapphoa\",\n\"Satanocrater\",\n\"Sautiera\",\n\"Schaueria\",\n\"Sciaphyllum\",\n\"Sclerochiton\",\n\"Sebastiano-Schaueria\",\n\"Siphonoglossa\",\n\"Spathacanthus\",\n\"Sphacanthus\",\n\"Sphinctacanthus\",\n\"Spirostigma\",\n\"Standleyacanthus\",\n\"Staurogyne\",\n\"Stenandriopsis\",\n\"Stenandrium\",\n\"Stenosiphonium\",\n\"Stenostephanus\",\n\"Stenothyrsus\",\n\"Streblacanthus\",\n\"Streptosiphon\",\n\"Strobilacanthus\",\n\"Strobilanthes\",\n\"Strobilanthopsis\",\n\"Styasasia\",\n\"Suessenguthia\",\n\"Tacoanthus\",\n\"Teliostachya\",\n\"Tessmanniacanthus\",\n\"Tetramerium\",\n\"Thunbergia\",\n\"Thysanostigma\",\n\"Tremacanthus\",\n\"Trichanthera\",\n\"Trichocalyx\",\n\"Trichosanchezia\",\n\"Vavara\",\n\"Vindasia\",\n\"Whitfieldia\",\n\"Xantheranthemum\",\n\"Xerothamnella\",\n\"Yeatesia\",\n\"Zygoruellia\"\n"}
{"id": "725412", "url": "https://cs.wikipedia.org/wiki?curid=725412", "title": "Nitrosvalová aplikace", "text": "Nitrosvalová aplikace\n\nNitrosvalová aplikace (nitrosvalová injekce, též intramuskulární aplikace/injekce, \"i.m.\") je aplikace látky – léku, vakcíny apod. – do svalu. Používá se hlavně pro vpravování látek v malém množství. Rychlost vstřebání látky ze svalu závisí na jejích vlastnostech; některé látky se vstřebávají rychle, jiné pozvolna. Nitrosvalové injekce se často aplikují do svalu deltového, do stehenních a hýžďových svalů.\n\nPři aplikaci do hýžďových svalů se injekce provádí do horního vnějšího kvadrantu hýždě, aby nedošlo k poškození sedacího nervu. Při častých nebo chybně prováděných injekcích se jako komplikace může objevit injekční fibróza.\n\nTrombocytopenie (nízký počet krevních destiček) a koagulopatie (krvácivost) jsou kontraindikací pro nitrosvalové injekce, protože mohou způsobovat hematomy.\n\nPokud se injekcí zavlečou do tkáně patogeny (při porušení zásad asepse), může se vytvořit infekční ložisko (absces).\n\nNitrosvalově se aplikují například tato léčiva:\n\nNitrosvalová aplikace se používá také pro některé vakcíny:\n\nDo svalu se podává také například plazma obohacená o krevní destičky.\n\nPři rekreačním užívání některých drog (např. ketaminu) se používají injekce do svalů.\n\n"}
{"id": "725418", "url": "https://cs.wikipedia.org/wiki?curid=725418", "title": "Antonín Železný", "text": "Antonín Železný\n\nIng. Antonín Železný (21. února 1903 Žihobce u Sušice – 28. září 1969 ) byl zakladatel firmy JIKOV, Velešín (dnes Jihostroj a.s., Velešín) a jeden z významných podnikatelů své doby. Zavedl mnohé nové myšlenky ve výrobě a prodeji svých výrobků, kterými dokázal vybudovat stabilní výrobní společnost na jihu Čech, úspěšně dodnes podnikající, kromě jiného v oboru českého leteckého průmyslu.\nAntonín Železný se narodil 21. února 1903 na Šumavě v Žihobcích u Sušice. Narodil se v rodině tesaře. Po ukončení obecné školy, a přestěhování do Prahy – Nuslí, ještě před začátkem první světové války byl jedenáctiletý Antonín Železný přijat na reálné gymnázium v Praze Vinohradech. Díky sociálním opatřením za Rakousko-Uherska byl na základě tzv. „vysvědčení nemajetnosti“, nejen osvobozen od školného, ale dostával zdarma i školní pomůcky a jednou ročně nové šaty. Další výhodou byly denně zdarma obědy v klášteře Milosrdných na Karlově náměstí, což byl „domov důchodců“ pro misionáře. Kromě toho si vydělával, jak bylo tehdy u chudých kluků obvyklé, roznášením uhlí, ministrováním na pohřbech apod. Studenti, kteří chodili na obědy k Milosrdným, měli za povinnost vždy jednu hodinu denně se zúčastnit některého ze seminářů, které vedli vysokoškolsky vzdělaní misionáři v důchodu. Mladý Antonín si vybral seminář z filozofie, kde byly jednotlivé filosofické směry podávány vždy z hlediska filosofa samého a tak se podrobně seznámil s díly všech význačných světových filozofů.\n\nPo maturitě využil svých znalostí francouzštiny a němčiny a pracoval rok jako překladatel na pražském celním ředitelství, aby si vydělal na další studium.\nNejdříve šel studovat techniku do Vídně, kde tehdy byla velká inflace, takže mladý student počítal s tím, že mu našetřené koruny nově vzniklé Československé republiky umožní přežít ve Vídni celá studia. Rakouská vláda ale asi po půl roce všechny zahraniční studenty vyhostila. Antonín Železný se musel přesměrovat. Měl několik známých a kamarádů, kteří studovali v Paříži. Rozhodl se zkusit štěstí tam. Kamarádi, tam již zaměstnaní, mu pomohli najít místo, aby si mohl při studiu i vydělávat. Nejdříve pracoval na noční směně ve slévárně u firmy Citroën, později umýval nádobí v nočních barech. Ve dne studoval. Začal na pařížské universitě, později si upřesnil specializaci na Vysoké škole aeronautiky École Polytechnique ď'Aéronautique, což byla v té době jediná vysoká škola na světě, kde bylo možno získat diplom v oboru leteckého inženýrství. Kromě jiných čechoslováků zde studoval i s Aloisem Vicherkem, pozdějším vysokým důstojníkem Československého letectva. Na vysoké škole aeronautiky promoval Antonín Železný v roce 1927.\n\nPo návratu do Československa směroval své aktivity na letecký obor. V rámci základní vojenské služby nastoupil na letecké učiliště v Olomouci, kde zároveň jako inženýr přednášel aerodynamiku a techniku letadel.\n\nZ osobního hlediska pro něj bylo jistě nezapomenutelným i období, kdy mu byla diagnostikována tuberkulóza. Byl léčen, a na doporučení lékařů opustil na čas Prahu. Nezvolil ale tehdy obvyklé Vysoké Tatry, ale svou rodnou Šumavu. Místo klidu na lůžku, se rozhodl pro aktivitu. Přijal práci v zemědělství u příbuzných. Tato osobitá léčba byla úspěšná.\n\nDalší jeho životní „zastávkou“ byla funkce vedoucího leteckého oddělení ve firmě Walter. Skutečnost, že se jeho bývalí spolužáci z pařížských studií, stali vysokými činiteli v letectvu a v leteckém průmyslu mnoha zemí, mu na tomto místě výrazně pomohla se zorientovat na trhu s leteckými výrobky, jakož i v leteckém průmyslu z pohledu výrobního.\n\nV této fázi je nutno nahlédnout do soukromého života Antonína Železného. Antonín Železný se totiž v roce 1931 oženil. Vzal si dceru Eduarda Štejnara, který byl spoluvlastníkem malé továrničky ve Velešíně, na výrobu stavebního a nábytkového kování, kde zaměstnával asi 50 dělníků. Eduard Štejnar o několik let později onemocněl a nabídl svému zeti Antonínu Železnému, aby se přestěhoval do Českých Budějovic a velešínskou továrnu převzal.\nAntonín Železný se rozhodl tento krok udělat. A tak v roce 1933 opustil Prahu, opustil své zaměstnání a své aktivity přesunul do Velešína, kde nastoupil do tchánovy továrny. A pustil se do práce. Nedlouho před svým odchodem obdržel finanční odměnu za vyřešení technického problému, který řešila automobilka Aero. Tyto peníze použil na částečné splacení dluhu, v němž se v té době velešínská továrna nacházela.\n\nIng. Železný výrobu kování ponechal, protože poskytovala zaměstnání mnoha nevyučeným pracovníkům, zejména ženám. Nově ale zavedl výrobu příslušenství pro letadla, hydrauliky a elektrických domácích spotřebičů. Postupně došlo ke vzniku společenství, které bylo zaregistrováno pod firemním označením Pomocný letecký průmysl, Ing. Antonín Železný (PLP). Díky vlastním patentům, schopným konstruktérům a vysoce kvalifikovaným dělníkům ve Velešíně firmu během pěti let rozšířil na asi 600 zaměstnanců, jejichž špičkové výrobky měly odbyt do mnoha zemí světa.\n\nTaké platové a sociální podmínky byly, postupně stále lepší a již před válkou značně nadprůměrné. V době, kdy Baťovy boty stály 29,- Kč a oběd v restauraci kolem 5,- Kč, byl plat učně v prvním roce 0,80 Kč na hodinu, učně ve třetím roce a nekvalifikované pracovnice při lehké práci 3,- Kč a dělníka po vyučení 6,- až 12,- Kč na hodinu. Bylo také zavedeno takové nemocenské připojištění, aby při delší a vážné nemoci bylo zákonné nemocenské pojištění dorovnáno do výše předchozího platu. Kromě toho byl vytvořen fond, doplňovaný z prostředků firmy a spravovaný závodní radou, ze kterého se poskytovaly mimořádné podpory nebo bezúročné půjčky. Tato opatření byla zrušena až po zestátnění v roce 1945.\n\nJak již název napovídá, významnou součástí výroby továrny byly drakové přístroje (ventily, kohouty, filtry) pro výrobu letadel. V letech 1937 a 1938 přicházely do velešínského závodu časté zakázky také z československého Ministerstva národní obrany.\n\nV roce 1938, kdy vrcholilo nebezpečí německého nacismu i pro Československo, Ing. Železný na příkaz Ministerstva národní obrany odstěhoval svou „válečnou“ výrobu z Velešína do Českých Budějovic, protože podle prvních návrhů na zabrání Sudet byla čára záboru ještě vedena severně od Velešína. Než se však mohla výroba v Českých Budějovicích obnovit přišel Mnichovský diktát, který upřesnil, že Velešín nebyl zařazen do \"Říše\", ale zůstal v okleštěném Československu v blízkosti hranice „Velkoněmecké Říše“. Inženýr Železný tedy mohl přestěhovat svůj závod zase zpět z Českých Budějovic do Velešína.\n\nV březnu 1939 československá vláda využila toho, že měl Ing. Železný z dob studií v Paříži bývalé spolužáky na vysokých místech francouzského ministerstva obrany, včetně tehdejšího ministra a vyslala ho do Paříže s pověřením prodat čs. dělostřelectvo a jiné zbraně Francouzské republice, aby nepadly do rukou Němcům. Francouzská vláda však stále odkládala rozhodnutí v této věci, až došlo 15. března k obsazení Čech a Moravy.\n\nPo návratu z Paříže se Ing. Železný jako důstojník v záloze zapojil do vojenského odboje. Jednou z jeho aktivit byla spolupráce a financování dopravy československých pilotů do zahraničí. Další aktivitou bylo, že jako člen představenstva Československých elektráren nechal ve vedení vysokého napětí zřídit po celém Protektorátu tajnou telefonní síť, která spojovala jednotlivé odbojové skupiny, a která nikdy nebyla nacisty odhalena. Jeden z koncových přístrojů byl také umístěn v bytě ve druhém patře tehdejší administrativní budovy velešínské továrny.\n\n15. března 1939, zanikla „Druhá československá republika“ a Hitler vytvořil Protektorát Čechy a Morava, kde Velešín tvořil hranici mezi Protektorátem a nacistickou Říší. Firma Ing. Železného, Pomocný letecký průmysl Velešín, byla společností s ručením omezeným. Vzhledem k legislativním změnám hrozilo zestátnění závodu do rukou nacistů, a proto byla firma prvého prosince 1940 změněna na akciovou společnost. Rodina Ing. Železného zde vlastnila 99,25 procenta akcií. Zbývající zlomek akcií vlastnilo několik vedoucích pracovníků podniku, mezi nimi i německý předseda dozorčí rady.\n\nVzhledem ke zkušenostem s leteckou výrobou zařadili nacisté továrnu Jikov, mezi strategické válečné závody. Do závodu byli dosazeni jako předseda dozorčí rady německý plukovník a jako technický dozor dva bývalí němečtí piloti.\nNastal prudký rozmach továrny, vystavěla se nová hala (dnešní nástrojárna), ale především byly ze Švýcarska koupeny špičkové přesné stroje, na kterých se vyrábělo vybavení pro německá letadla. Mimo jiné řadicí stříň pro letoun Ju 88 a karburátory SUM.\n\nV Jikovu se tajně vyráběl i automatický vyrovnávač tlaku pro nacistické řízené střely V-2, které bombardovaly Londýn. Tajné údaje posílal inženýr Železný do Anglie prostřednictvím vojenského odboje. Na žádost britské výzvědné služby, byl inženýr Železný dvakrát dokonce ve středisku Peenemünde, kde se tyto střely montovaly. Ke středisku jel vlakem, na nádraží jej převzali dva důstojníci SS, zavázali mu oči, odvezli jej autem na neznámé místo a teprve v kanceláři mu rozvázali oči a začalo odborně technické jednání se šéfem německého raketového výzkumu von Braunem. Při druhé návštěvě již nebyli tak bdělí a ostražití, takže inženýr Železný mohl alespoň zčásti splnit požadavky Britů.\n\nIng. Železný se snažil podporovat rodiny popravených, vězněných, nebo jinak pronásledovaných Čechů. Postupně se podařilo vyčlenit z firmy více než pět milionů korun, které tři spolehliví zaměstnanci posílali pod fingovanou adresou odesílatele z různých míst Protektorátu těmto rodinám. Až do konce války probíhaly tyto i jiné akce utajeně. Gestapo ani jeho němečtí i čeští agenti nepojali žádné podezření. Velký podíl na tomto úspěšném utajení měla vysoká disciplína účastníků odboje a snaha o důsledné dodržování pravidel konspirace.\nIng. Antonín Železný, který se angažoval v odboji, se v roce 1945 stal předsedou revolučního národního výboru ve Velešíně, takže výraznou měrou přispíval k organizaci poválečných aktivit. Úřad předsedy MNV Velešín vykonával až do 7. července 1946.\n\nV dubnu 1945 pověřil vojenský odboj Ing. Železného, aby uzavřel dohodu s generálem Meandrovem, velitelem druhé divize Vlasovců. Dohoda se týkala povstání na konci války, které bylo plánováno na 7. května 1945. V okolí Netřebic bylo Vlasovců v té době více než deset tisíc. Když v sobotu pátého května 1945 začalo Pražské povstání, tak Ing. Železný začal, ve shodě s dřívější dohodou, organizovat přesun jednotek Vlasovců na pomoc Praze. Tuto akci mu však za výrazného přispění jednoho z členů Josefa Smrkovského zakázala Česká národní rada.\n\nVelkým nebezpečím pro připravované protiněmecké povstání byla asi stovka německých učňů. Továrna byla za války nucena je přijmout do učení. Byli ubytováni v dřevěných barácích pod továrnou, (přibližně na místě dnešního velešínského hotelu). Nebezpečné bylo, že byli organizováni jako Hitlerovi mládežníci pod velením několika příslušníků SS a silně ozbrojeni. Ing. Železný jako předseda Revolučního národního výboru i jako jejich zaměstnavatel se za nimi vypravil na jednání. Vypravil se v doprovodu velešínského četníka, aby se vojáci SS mohli vzdát uniformě a ne civilistovi. V sobotu 5. května s nimi dohodnul, že budou přesunuti do Kaplice, která ještě patřila k Německu. Podmínkou však bylo, že se vzdají a složí zbraně. Obě strany z počátku dohodu dodržely. Příslušníci SS, když po přesunu zjistili, že v Kaplici je silný oddíl SS, vznesli stížnost, že s nimi bylo ze strany Čechů ve Velešíně špatně zacházeno. Velitel kaplického oddílu proto dal svým vojákům rozkaz táhnout ještě v sobotu 5. května večer do Velešína, postřílet muže a zapálit domy. Český železničář, umístěný na kaplickém nádraží jako pozorovatel, včas podal do Velešína zprávu, takže bylo možno požádat generála Meandrova o pomoc. Vlasovci uzavřeli v Netřebicích přístup do Velešína a tak postupující ozbrojené jednotky zastavili.\n\nDne 8. května 1945 byl v blízkosti Velešína zastaven vlak, deportující politické vězně do Německa. Skupina zaměstnanců Jikova, kteří byli již před povstáním organizováni do Národní Obranné Stráže, která měla krycí název Národní Odborový Sport, spolu s Vlasovci osvobodila téměř tři tisíce francouzských, holandských a dalších zajatců z koncentračních táborů. Zranění byli odváženi do českobudějovické nemocnice, ostatním bylo poskytnuto ubytování u místních lidí a celodenní stravování v jídelně velešínského podniku.\n\nIng. Železný připravoval už během války, samozřejmě v utajení, výrobní program závodu pro časy poválečné. Byla to především výroba skútrů, automobilových karburátorů, stabilních motorů a vstřikovacích soustav pro vznětové motory. Pro tuto výrobu bylo plánováno rozšíření továrny na dva a půl tisíce zaměstnanců. Aby měli tito zaměstnanci kde bydlet, bylo plánováno i sídliště rodinných domků podle vzoru Bati. Dále již za války začal Ing. Antonín Železný budovat v Kaplici závod na výrobu přesných obráběcích strojů a v Kraslicích vybudoval závod na výrobu hodinek, který byl po válce bez zákonného podkladu konfiskován a kompletně převezen do Sovětského svazu. Po zestátnění byla výroba skútrů, (mimochodem první na světě), vládou zakázána, aby netvořila konkurenci výrobě slovenského motocyklu Manet. Výroba karburátorů a stabilních motorů byla i se značkou Jikov převedena do Českých Budějovic, kde vytvořila základ podniku Motor. Výroba vstřikovacích zařízení byla převedena do Jihlavy, kde vytvořila základ podniku Motorpal.\n\nV roce 1946 došlo na základě Košického vládního programu a Benešových dekretů, konkrétně znárodňovacím dekretem 100/45 k zestátnění továrny. Toto zestátnění mělo být původně za úhradu, tato úhrada však nikdy vyplacena nebyla.\nStejně jako v období nacismu, tak ani za komunismu se Ing. Železný nevyhnul soudům. Množství nepotrestaných kolaborantů se po únoru 1948 dostalo do významných funkcí. Tak se například jeden z nich stal vedoucím odboru pro potírání kapitalistů na ministerstvu financí. Ing. Železný byl, tak jako mnozí jiní, obžalován a souzen. Popis jeho zločinu, na základě něhož byl Krajským finančním soudem odsouzen zněl takto: když podporoval rodiny po vězněných a zemřelých, věděl, že přijde měnová reforma a měl v úmyslu po měnové reformě peníze vymáhat zpět. Odsouzen byl k pokutě rovnající se přesně výši rodinného majetku.\n\nI přes tyto skutečnosti byl některými vysoce postavenými lidmi tehdejšího režimu považován za odborníka v řízení průmyslu a od roku 1945 byl poradcem ministrů průmyslu. Tato skutečnost mu umožňovala pokoušet se minimalizovat škody způsobované na národním hospodářství diletantskou socialistickou ekonomikou. Snažil se prosazovat výrobu automobilů včetně souvisejících odvětví, budování dálnic, servisů, apod. Neprosazoval začínat s výrobou lidových vozítek, ale výrobou běžných osobních automobilů. Toto působení se projevilo přípravou výroby Spartaků. V polovině padesátých let, když viděl stále větší marnost snah o ovlivnění, svou poradenskou činnost ukončil, úplně opustil oblast strojírenského průmyslu, a až do roku 1958, kdy odešel do důchodu, pracoval ve Státním nakladatelství technické literatury. V této době trpěl velmi vysokým krevním tlakem, proti kterému nebyly u nás tehdy léky. Ve svých šedesáti letech však tuto chorobu vyléčil manuální prací ve dvanáctihodinových směnách na svépomocné družstevní stavbě.\nNormalizace v plné síle se Ing. Antonín Železný nedožil. Zemřel na prasknutí aorty 28. září 1969.\n\n"}
{"id": "725419", "url": "https://cs.wikipedia.org/wiki?curid=725419", "title": "Petr Hořava", "text": "Petr Hořava\n\nPetr Hořava (* 22. červenec 1983, Česká republika) je český hokejista. Hraje na postu obránce. Momentálně (2018) hraje za tým Rytíři Kladno. Jeho otec je bývalý československý a český reprezentant Miloslav Hořava.\n\n\n"}
{"id": "725421", "url": "https://cs.wikipedia.org/wiki?curid=725421", "title": "Úprava obrazu", "text": "Úprava obrazu\n\nÚprava obrazu, editace obrazu (fotografie) zahrnuje procesy změny obrazu, ať už jde o digitální fotografii, tradiční klasickou fotografii nebo ilustraci. Tradiční klasické úpravy obrazu jsou známé jako retušování fotografií pomocí nástrojů jako je například fixírka nebo úprava ilustrací s tradičními uměleckými (výtvarnými) prostředky. Grafický software lze obecně rozdělit na editory vektorové grafiky, rastrové grafiky a 3D modeling. Jsou to základní nástroje, s jejichž pomocí uživatel může upravovat, měnit a zlepšovat obrázky. Mnoho programů pro úpravu obrázků se používá také na výtvarný rendering nebo vytváření počítačového umění.\n\nDále jsou uvedeny některé z nejčastěji používaných možností lepších počítačových grafických editorů. Tento seznam v žádném případě neobsahuje všechny možnosti. Existuje další nesčetné množství možností spojených s většinou těchto funkcí.\n\nDigitální editory umožňují obrázky ořezávat. Oříznutí vytvoří obrázek nový, odstraňuje okrajové části obrazu, zkvalitňuje rámování a kompozici, zvýrazňuje předměty nebo mění poměr stran. Nežádoucí části obrazu se zahodí. Ořez obrázku nemá vliv na rozlišení v oříznuté oblasti. Lepší výsledky jsou čím je vyšší rozlišení fotografie.\n\nHistogram je grafické znázornění distribuce dat pomocí sloupcového grafu se sloupci stejné šířky, vyjadřující šířku intervalů (tříd), přičemž výška sloupců vyjadřuje četnost sledované veličiny v daném intervalu. Je důležité zvolit správnou šířku intervalu, neboť nesprávná šířka intervalu může snížit informační hodnotu diagramu.\n\nV digitálním obraze rozeznáváme nejčastěji dva typy šumu:\n\nVětšina grafických editorů dokáže odstranit nežádoucí a rušivé prvky (nechtěné větve a podobně) pomocí nástroje \"klonování\". Odstranění těchto rušivých prvků zvyšuje pozornost diváka na hlavní prvek a zkvalitňuje kompozici.\n\nNěkteré editory umožňují selektivně změnit barvu konkrétní položky v obraze, pokud jsou vybrané položky v určité barevné škále.\n\nObrazové editory jsou schopné obraz otáčet v libovolném směru a o jakýkoli stupeň. Je možné tvořit zrcadlový obraz, obrázky mohou být převráceny horizontálně nebo svisle. I malá rotace v několika stupních často ovlivňuje úroveň horizontu, nebo správný vertikální směr (například budovy), nebo obojí. Otočení obrazu obvykle vyžaduje oříznutí kvůli odstranění prázdných okrajů obrazu.\n\nRestituce fotografie je úprava perspektivního zkreslení, kdy se sbíhají zpravidla svislé linie, které působí rušivě zejména na snímcích architektury.\n\nProfesionální fotografické přístroje umožňují korigovat perspektivní zkreslení pomocí speciálních naklápěcích a posuvných objektivů (objektivy \"tilt-shift\" nebo \"perspective control\") již při expozici snímku posunem optické osy objektivu vzhledem k ose filmu nebo snímače.\n\nU snímků pořízených běžnými fotografickými přístroji, které neumožňují korigovat perspektivní zkreslení, lze perspektivu do jisté míry upravit při zpracování. Restituce klasických fotografií, zhotovených v temné komoře, se provádí buď pravou nebo nepravou restitucí.\n\nRestituci digitálních fotografií je možné provádět softwarově grafickým editorem pomocí funkcí transformace nebo úpravy perspektivy.\nGrafické programy mohou být použity jak pro zostření nebo rozmazání snímků mnoha způsoby, například funkcí unsharp mask nebo dekonvolucí. Portréty často vypadají lépe, pokud jsou selektivně změkčené (zejména kůže a pozadí) - lépe vynikne hlavní objekt. Toho lze dosáhnout pomocí fotoaparátu s velkou clonou (malá hloubka ostrosti), nebo v obrazovém editoru tak, že se provede výběr a pak rozmazání (nepravá malá hloubka ostrosti). Softwarové zostření je extrémně jednoduchá funkce používaná při úpravě obrazů, ačkoli puristům se výsledek jeví jako nepřirozený.\n\nPříklad rozmazané fotografie restaurované pomocí Wienerovy dekonvoluce:\n\nDalší metoda na úpravu ostrosti je založená na Newtonově metodě tečen.\n\nObrázkové editory obsahují obvykle seznam speciálních efektů, které mohou vytvořit neobvyklé výsledky. Mohou vznikat různě zdeformované a zkreslené. Na obraz lze aplikovat desítky speciálních efektů, která zahrnuje různé formy zkreslení, umělecké efekty, geometrické transformace a textury nebo jejich kombinace.\nJe možné měnit barevnou hloubku snímku. Například převést barevný snímek na černobílý.\n\nOvládání velikosti a kvality tisku digitálních snímků vyžaduje pochopení počtu pixelů na palec (PPI), která je uložena v souboru obrázku a někdy slouží k ovládání velikosti vytištěného obrázku.\n\n\n"}
{"id": "725422", "url": "https://cs.wikipedia.org/wiki?curid=725422", "title": "Grand Prix Singapuru 2011", "text": "Grand Prix Singapuru 2011\n\nGrand Prix Singapuru 2011 (IV SingTel Singapore Grand Prix), 14. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 854. grand prix, se již počtvrté odehrála na okruhu v Singapuru.\n\n"}
{"id": "725423", "url": "https://cs.wikipedia.org/wiki?curid=725423", "title": "Grand Prix Japonska 2011", "text": "Grand Prix Japonska 2011\n\nGrand Prix Japonska 2011 (XXXVII Fuji Television Japanese Grand Prix), 15. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 855. grand prix se odehrála na okruhu Suzuka.\n\n"}
{"id": "725426", "url": "https://cs.wikipedia.org/wiki?curid=725426", "title": "Vanessa Angel", "text": "Vanessa Angel\n\nVanessa Madeline Angel (* 10. listopadu 1966 v Londýně v Anglii), nepřechýleně \"Angel\", je anglická modelka a herečka.\nSvojí první filmovou roli ztvárnila v americké komedii \"Špióni jako my\" v roce 1985.\n\nV roce 2000 hrála ve třech epizodách seriálu \"Hvězdná brána\". Hrála zde roli Anise, archeoložku Tok'rů, jejíž hostitelka se jmenuje Freya. Poprvé se objevila ve čtvrté sezóně v epizoda \"Odkaz Ataniků\". Dále se objevila ve dvou epizodách: \"Na rozcestí\" a \"Rozděl a panuj\".\n\nPůvodně také byla obsazena Robertem G. Tappertem do role Xeny, hlavní hrdinky seriálu , krátce před natáčením ovšem vážně onemocněla a proto nemohla odcestovat na Nový Zéland, kde celý seriál vznikl. Role poté byla přidělena novozélandské herečce Lucy Lawless.\n\n"}
{"id": "725435", "url": "https://cs.wikipedia.org/wiki?curid=725435", "title": "Dafnis a Chloé", "text": "Dafnis a Chloé\n\nDafnis a Chloé (asi 2. století, Ποιμενικων των περι Δάφνιs καὶ Χλόη Λεσβιακων λογου) je starověký milostný román z pastýřského prostředí, který napsal řecký spisovatel Longos. O autorovi a o vzniku románu není prakticky nic známo. To, že dílo pravděpodobně vzniklo ve 2. století, bylo určeno na základě jeho lingvistického rozboru.\n\nRomán se odehrává na ostrově Lesbos (ostrov je proto považován za autorovo rodiště nebo působiště), má čtyři knihy a podle autorova vyjádření byl napsán podle obrazu, který na ostrově nalezl. Je v něm vylíčen příběh odloženého syna bohatých rodičů Dafnise, kterého našli a vychovali pastýři. Podobný osud měla dívka Chloé. Oba mladí lidé pásli stáda koza ovcí, zamilovali se do sebe, za pomoci bohů i vlastním přičiněním překonali mnohé nástrahy osudu, našli své rodiče a nakonec se šťastně vzali. Dílo má silný erotický podtón zvláště v popisu změny jejich nevinné dětské lásky v lásku fyzickou a v líčení milostné neobratnosti obou hlavních postav.\nRomán byl velmi oblíben zejména v době renesance a rokoka a stal se námětem mnoha literárních, výtvarných i hudebních děl. Byl například modelem pro pastýřský román \"Aminta\" (1573) italského básníka Torquata Tassa nebo pro román \"Paul a Virgine\" (1787) od francouzského spisovatele Bernardina de Saint-Pierre. Jean Jacques Offenbach podle románu napsal roku 1860 jednoaktovou operetu a Maurice Ravel roku 1912 balet. Německý básník Johann Wolfgang Goethe označil Longovo dílo za \"\"poslední květ staré řecké literatury\"\".\n\n\n"}
{"id": "725438", "url": "https://cs.wikipedia.org/wiki?curid=725438", "title": "Meze interpretace", "text": "Meze interpretace\n\nMeze interpretace (italsky I limiti dell'interpretazione; vydáno 1990, do češtiny přeloženo 2004 je kniha italského spisovatele Umberta Eca. \n\nKniha se věnuje literární interpretaci v teoretické rovině. Eco zde shromáždil celkem patnáct svých dřívějších textů, které byly kritické k interpretaci z předchozích dob, především k faktu, že mnozí interpreti definovali tyto hranice různě, což vedlo nakonec k jejich rozvolnění. Knihu Eco doplnil kromě tohoto také i shrnutím dějin hermeneutické tradice (a to od starověké až po postmoderní) ať již v minulosti, tak v současnosti a doplnil je svojí vlastní reakcí.\n"}
{"id": "725447", "url": "https://cs.wikipedia.org/wiki?curid=725447", "title": "Výpověď", "text": "Výpověď\n\nVýpověď (někdy též vypovězení) může být:\n\n"}
{"id": "725450", "url": "https://cs.wikipedia.org/wiki?curid=725450", "title": "Nový historismus", "text": "Nový historismus\n\nNový historismus je literárně-teoretická škola; směr literární interpretace, založený na myšlenkách Michela Foucaulta a Haydena Whitea.\n\nObjevila se v 80. a rozšířila v 90. letech 20. století. Vymezuje se proti Nové kritice a dekonstrukci. Novohistorikové ovšem nezbudovali žádný teoretický systém, jejich cílem bylo vytvořit \"rozvolněný\" přístup, ve kterém by bylo možné spojit zprvu nespojitelné - řadu děl od sebe na první pohled tak vzdálených, že hledat mezi nimi souvislosti by dříve nikoho nenapadlo - a rozšířit tak pole každého, který se literární interpretaci věnuje ohromným způsobem.\n\nVýznamným představitelem a iniciátorem amerického nového historismu je Stephen Greenblatt s knihou \"Sebeutváření v renesanci\". Nový historismus se pokouší rozumět dílu přes jeho historický kontext, odchází od myšlenky detailního zkoumání textu tak, jak to činí Close reading, či Explication de texte. Nesnaží se však navázat na historismus jako takový; pracuje s pluralitou názorů a plně respektuje postmoderní prostředí. Odmítá proto hledání \"jedné velké pravdy\".\n"}
{"id": "725456", "url": "https://cs.wikipedia.org/wiki?curid=725456", "title": "Still Alive and Well", "text": "Still Alive and Well\n\nStill Alive and Well je studiové album Johnny Wintera. Album vyšlo v březnu 1973 u Columbia Records a produkoval ho Rick Derringer.\n\n"}
{"id": "725458", "url": "https://cs.wikipedia.org/wiki?curid=725458", "title": "Advokátka Věra", "text": "Advokátka Věra\n\nAdvokátka Věra je česká filmová komedie z roku 1937, kterou režíroval Martin Frič s Trudou Grosslichtovou a Oldřichem Novým v hlavní roli.\n\nMladá začínající právnička si chce otevřít svoji vlastní advokátní kancelář. Její tatínek s tím souhlasí a poskytne jí na provoz kanceláře peníze s podmínkou, že do roka se musí osamostatnit a stát se finančně nezávislou, jinak, že se provdá za toho, koho jí on sám určí.\n\nMladé advokátce se klienti nijak nehrnou a i těch několik, kteří k ní zabloudí, ona sama svojí nešikovností vyžene pryč. Asi po 10 měsících bez práce je jí přidělena obhajoba ex offo mladého muže jménem Petr Kučera, který byl nalezen spící v neznámém luxusním autě. Věra se s energií sobě vlastní pustí do jeho obhajoby a dosáhne jeho propuštění, na krátkou dobu jej zaměstná ve své kanceláři, Petr Kučera však brzy sám odejde, neboť nemá co na práci a odejde hrát společně s kumpány karty do jedné hospody. Věra jej tam ale vyhledá a společně s Petrovými kumpány se vloupají do neznámé neobývané luxusní vily, kde spolu chvíli klábosí a pojídají občerstvení. Nakonec utečou v domnění, že se blíží policie.\n\nRok uteče a Věra se zamiluje do \"pobudy\" Petra Kučery, ale musí dodržet otcovu podmínku, provdat se za toho, koho jí on sám určí. Film končí happyendem, neboť se ukáže, že její milý Petr Kučera je starší syn konzula Rabocha, tedy ten, kterého jí otec určil za muže.\n\nOldřich Nový zde zpívá známou filmovou píseň \"Na děvče mi nesahej\".\n\n\n"}
{"id": "725459", "url": "https://cs.wikipedia.org/wiki?curid=725459", "title": "Vodní nádrž Nitrianske Rudno", "text": "Vodní nádrž Nitrianske Rudno\n\nVodní nádrž Nitrianske Rudno je vodní nádrž na západním Slovensku v okrese Prievidza, na horním toku řeky Nitrica. Nachází se v Rudnianské kotlině nedaleko obce Nitrianske Rudno. Vodní nádrž byla postavena v roce 1951. Vodní plocha má rozlohu 0,96 km², max. délku 1,46 km, max. šířku 0,6 km, max. hloubku 13,5 m. Slouží hlavně na koupání, jachting, rybolov a vodní sporty. U nádrže se nachází restaurace, turistická ubytovna, chatová osada a autokemp.\n"}
{"id": "725460", "url": "https://cs.wikipedia.org/wiki?curid=725460", "title": "Roots (album, Johnny Winter)", "text": "Roots (album, Johnny Winter)\n\nRoots je studiové album amerického kytaristy a zpěváka Johnnyho Wintera. Album vyšlo 27. září 2011 u vydavatelství Megaforce Records. Na albu jsou klasické bluesové písně, napsané například Robertem Johnsonem, Muddy Waters a mnoha dalšími. Podílela se na něm řada hostů, jako například jeho bratr Edgar Winter, John Medeski nebo Warren Haynes.\n\n"}
{"id": "725462", "url": "https://cs.wikipedia.org/wiki?curid=725462", "title": "Zavíječ malý", "text": "Zavíječ malý\n\nZavíječ malý (\"Achroia grisella\" Fabricius, 1794), je motýl škodící ve včelařských provozech. Jeho výskyt není tak častý v porovnání s běžným motýlem příbuzného druhu zavíječem voskovým.\nDospělý jedinec je asi 8 mm dlouhý a v rozpětí křídel měří kolem 15 mm. Housenky zavíječe se živí voskem. Ve včelstvu jsou velmi nenápadné. Prožírají se středem vystavěného díla v místech kde se stýkají dna buněk plástu. Včelí larvy uhýbají ode dna buňky a tlačí se k otvoru. Napadené buňky zůstávají nezavíčkované nebo jejich víčka vyčnívají mírně nad povrch plochy plodu. Takto pozměněné buňky se vyskytují vedle sebe v rovných řádcích.\nNa rozdíl od zavíječe voskového housenky tohoto druhu napadají i uskladněný, vytavený vosk.\nNejúčinnějším opatřením ve včelařských provozech je udržování pořádku, chov silných včelstev a časté obměňování včelího díla. Skladové prostory v případě výskytu škůdce se ošetřují plynným oxidem siřičitým.\n"}
{"id": "725463", "url": "https://cs.wikipedia.org/wiki?curid=725463", "title": "G-Force (album)", "text": "G-Force (album)\n\nG-Force je studiové album Gary Moorea a skupiny G-Force, vydané v roce 1980.\n\n"}
{"id": "725467", "url": "https://cs.wikipedia.org/wiki?curid=725467", "title": "Třída Draken", "text": "Třída Draken\n\nTřída Draken byla třída dieselelektrických ponorek švédského námořnictva. Tvořilo ji celkem šest jednotek, které byly ve službě v letech 1961–1989. Ponorka \"Nordkaparen\" byla po vyřazení zachována jako muzejní loď. Je vystavena v areálu námořního muzea Maritiman v Göteborgu. Jsou to vůbec nejdelší postavené švédské ponorky.\n\nPonorky zkonstruovala švédská loděnice Kockums v Malmö. Jejich stavba byla schválena v letech 1956–1957. Celkem bylo postaveno šest jednotek této třídy. Čtyři postavila loděnice Kockums a dvě loděnice Karlskronavartet v  Karlskroně. Do služby vstoupily v letech 1961–1962.\n\nJednotky třídy \"Draken\":\nJednalo se o vylepšení předcházející třídy \"Hajen\". Lišily se vylepšeným tvarem trupu, pohonným systémem s jedním lodním šroubem, kormidly uspořádnými do tvaru X a o čtyři kusy zvětšenou zásobou torpéd. Od roku 1970 byly vybaveny radarem PS819. Výzbroj tvořily čtyři torpédomety ráže 533 mm pro které bylo neseno celkem 12 torpéd. Rezervní torpéda byla uložena v otočném revolverovém zásobníku. Alternativně mohly být neseny námořní miny. Pohonný systém tvořily dva diesely Pielstick o výkonu 1600 hp a dva elektromotory ASEA o výkonu 2280 hp, pohánějící jeden pětilistý lodní šroub. Záďová kormidla byla uspořádána do tvaru kříže. Nejvyšší rychlost dosahovala 17 uzlů na hladině a 22 uzlů pod hladinou. Operační hloubka ponoru byla 150 metrů.\n\n"}
{"id": "725470", "url": "https://cs.wikipedia.org/wiki?curid=725470", "title": "Grand Guignol (album)", "text": "Grand Guignol (album)\n\nGrand Guignol je druhé studiové album skupiny Naked City, vydané v roce 1992. Album produkoval John Zorn a vyšlo u Avant Records.\n\n"}
{"id": "725471", "url": "https://cs.wikipedia.org/wiki?curid=725471", "title": "Seznam největších veřejných zakázek v Česku", "text": "Seznam největších veřejných zakázek v Česku\n\nTento seznam obsahuje nejdražší veřejné zakázky v historii samostatné České republiky. Seznam je řazen dle vysoutěžené (či předpokládané) ceny zakázky.\n\n\n"}
{"id": "725482", "url": "https://cs.wikipedia.org/wiki?curid=725482", "title": "Kovbojové a vetřelci", "text": "Kovbojové a vetřelci\n\nKovbojové a vetřelci je americký film z roku 2011. Režie filmu se ujal Jon Favreau. Hlavním hrdinou filmu je Daniel Craig v roli Jakea Lonergana.\n\nV roce 1873 se v poušti probudí muž, který si nic nepamatuje. Na ruce má ale zajímavý náramek. Ve městě šerif Taggart zjistí, že je to Jake Lonergane a zatkne ho kvůli vyloupení dostavníku a také kvůli vraždě, v hospodě nastane potyčka mezi Jakem a Taggartovými muži, kterou Jake vyhrává, ale žena jménem Ella Swenson ho omráčí a Jakea zavřou do dostavníku. Poté přijíždí do města major Woodrow Dolarhyde, ten chce Jakea vzít s sebou, ale v tom do města přilétá několik vesmírných lodí, ty začnou ničit město a unáší s sebou jeho obyvatele. Jakeovi se podaří dostat z dostavníku a sestřelí jednu loď s pomocí náramku. Ella, Dolarhyde a několik dalších chlapů z města se vydávají na cestu za vetřelci. Poté se k nim přidává Jake a malý chlapec jménem Emmett, který je vnuk Taggarta. Během noci je napadne jeden z vetřelců a napadne Emmetta, Jake však vetřelce zraní a ten uteče. Další ráno se vydávají po stopách vetřelce. Jake objeví svůj starý gang a chce, aby se k nim připojil. Gang však má už nového velitele a neuposlechne ho, protože chce přepadnout dostavník. Během cesty Jakea a Ellu napadne jedna loď a ta unese Ellu. Jake však skočí na kabinu pilota a Ellu zachrání. Myslí si, že vetřelec zemřel, avšak ten vyleze a Ellu zabije. Jake ho následně zničí náramkem. V noci skupinu přepadnou indiáni a z ohně, který rozdělají, se navrátí zase živá Ella. Vysvětlí jim, že není člověk a že její planetu tito vetřelci zničili. Indiáni potom Jakeovi pomocí kouzel zase navrátí paměť a on si vzpomene, že se dostal z lodi vetřelců, kde ho chtěli vetřelci zkoumat. Další den se s nimi indiáni spojí, ale Jake odchází pryč. Dolarhyde a indiáni objeví obrovskou loď vetřelců, která těží zlato. Jake se vrací, ale není sám, vrací se se svým starým gangem. Začne velká bitva s vetřelci. Ella se musí s Jakem dostat do lodi, aby ji mohla zničit. V lodi najdou všechny lidi, které vetřelci unesli, pomůžou jim a ukážou jim cestu ven. Uvnitř lodi se Ella musí rozloučit s Jakem a ten se musí dostat ven. Napadnou ho vetřelci, ale Dolarhyde mu pomůže. Poté se dostanou ven z lodi a ta ve vzduchu exploduje, bitva skončila. Ve městě Dolarhyde poděkuje Jakeovi a ten odjíždí ven z města.\n\nBěhem premiérového víkendu se zdálo, že by filmu mohli konkurovat Šmoulové. Šmoulové nakonec prohráli a vydělali 35,6 milionů, zatímco Kovbojové a vetřelci vydělali 36,4 milionů. Celosvětově Kovbojové a vetřelci vydělali 174 milionů.\n"}
{"id": "725484", "url": "https://cs.wikipedia.org/wiki?curid=725484", "title": "Císařovna Sissi (film)", "text": "Císařovna Sissi (film)\n\nCísařovna Sissi, alternativně i Císařovna Sisi, je dvoudílný koprodukční televizní film z roku 2009 televizních společností ZDF (Německo/Bavorsko), Rai Uno (Itálie) a ORF (Rakousko) pojednávající o životě předposlední rakouské císařovny a české královny Alžběty Bavorské přibližně v letech 1853 až 1867, tedy od okamžiku jejího zasnoubení s císařem Františkem Josefem I. až po Rakousko-uherské vyrovnání.\n\nJde o volné přepracování všech základních historických námětů, nacházejících se ve známé rakouské filmové trilogii z poloviny 50. let režiséra Ernsta Marischky s Romy Schneiderovou v hlavní roli, (snímky \"Sissi\", \"Sissi, mladá císařovna\", \"Sissi, osudová léta císařovny\") v podstatně realističtějším a pravdivějším historickém dobovém kontextu.\n\nŽánrově se jedná o životopisné romanticko-historické drama.\n\nHlavní postavu císařovny Alžběty, zvané Sissi, zde ztvárnila italská herečka Cristiana Capotondi.\n\n\n\nFilm byl s českým dabingem v roce 2011 vydán i na DVD.\n\n"}
{"id": "725489", "url": "https://cs.wikipedia.org/wiki?curid=725489", "title": "Sýkorův ledovec", "text": "Sýkorův ledovec\n\nSýkorův ledovec, norsky \"Sykorabreen\", polsky \"Lodowiec Sikory\", rusky \"Сикора (ледник)\", ukrajinsky \"Сикора (льодовик)\", je ledovec na východním pobřeží země Sørkapp, která leží na jihu ostrova Západní Špicberk v souostroví Špicberky, patřícímu Norsku. Má délku 6,7 km a byl pojmenován v r. 1901 po ruském a českém astronomovi Josefu Sýkorovi (*1870, †1944), který se zúčastnil rusko-švédské stupňové expedice na Špicberky (1899/1900).\n\n\n"}
{"id": "725491", "url": "https://cs.wikipedia.org/wiki?curid=725491", "title": "Bad Radkersburg", "text": "Bad Radkersburg\n\nBad Radkersburg je město v rakouské spolkové zemi Štýrsko v okrese Südoststeiermark, při hranicích se Slovinskem. Žije zde obyvatel.\n\nPřední historik Přemyslovské doby prof. Josef Žemlička spojuje ve své práci \"Přemysl Otakar II. král na rozhraní věků\" (str. 170) založení města s tímto velkým českým králem i když s otazníkem: \" \"Ryzích Otakarových fundací třetí čtvrtiny 13. století není mnoho (myšleno v Rakousku). Mezi nimi Bruck an der Mur... K dalším Otakarovým městům patří Leoben, Marchegg a s otazníkem Radkersburg.\"\"\n\n\n\n"}
{"id": "725492", "url": "https://cs.wikipedia.org/wiki?curid=725492", "title": "Zbyněk Hampl", "text": "Zbyněk Hampl\n\nZbyněk Hampl (* 22. března 1988, Přerov, Česká republika) je český hokejista. Hraje na postu útočníka. Momentálně (2011) hraje za tým HC Oceláři Třinec.\n\n\n"}
{"id": "725494", "url": "https://cs.wikipedia.org/wiki?curid=725494", "title": "They Only Come Out at Night", "text": "They Only Come Out at Night\n\nThey Only Come Out at Night je čtvrté studiové album skupiny The Edgar Winter Group. Album obsahuje i dva hity, „Frankenstein“ (#1 Pop Singles) a „Free Ride“ (#14 Pop Singles). Album produkoval Rick Derringer a vyšlo u Epic Records.\n\n"}
{"id": "725500", "url": "https://cs.wikipedia.org/wiki?curid=725500", "title": "Odstupné", "text": "Odstupné\n\nOdstupné je peněžité plnění, jehož zaplacením dojde ke zrušení uzavřeného závazku. Zvláštní význam má odstupné v pracovněprávní oblasti, kde jde o jistou kompenzaci při rozvázání pracovního poměru.\n\nV případě obecného odstoupení od smlouvy vždy platí, že je třeba odstupné sjednat předem, jinak ke zrušení závazku nedojde. Ani poskytnutí odstupného navíc nemůže znamenat zrušení smlouvy, pokud tato již byla alespoň částečně splněna.\n\nZaměstnavatel je povinen odstupné ze zákonem stanovených důvodů při rozvázání pracovního poměru poskytnout. Vyplácí se pak v nejbližším výplatním termínu po skončení pracovního poměru, ledaže se zaměstnanec a zaměstnavatel dohodnou na termínu jiném. Bude-li ale zaměstnanec pro zaměstnavatele dále před uplynutím doby určené podle počtu násobků průměrných výdělků, z nichž byla odvozena výše odstupného, pracovat, ať už v pracovním poměru, nebo na základě dohody o pracovní činnosti, je povinen poměrnou část odstupného vrátit.\n\nJestliže dojde k výpovědi či k dohodě o rozvázání pracovního poměru z důvodu rušení zaměstnavatele nebo jeho části, přemístění jeho sídla mimo dosah zaměstnance nebo pokud se daný zaměstnanec stane nadbytečným, případně jestliže zaměstnanec platně pracovní poměr okamžitě zrušil, poskytuje se (ve znění novely zákoníku práce účinné od 1. ledna 2012) odstupné ve výši nejméně:\nJestliže je ale pracovní poměr ukončen na základě lékařského posudku z důvodu pracovního úrazu, nemoci z povolání nebo ozáření, je odstupné stanoveno už ve výši nejméně dvanáctinásobku průměrného výdělku (nicméně jestliže se zaměstnavatel platně a zcela zprostí své odpovědnosti, odstupné zaměstnanci nenáleží).\n\n"}
{"id": "725502", "url": "https://cs.wikipedia.org/wiki?curid=725502", "title": "Jerry Leiber a Mike Stoller", "text": "Jerry Leiber a Mike Stoller\n\nJerome „Jerry“ Leiber (25. dubna 1933 – 22. srpna 2011) a Mike Stoller (* 13. března 1933) bylo americké hudební duo. Společně napsali mnoho písní pro Elvise Presleyho (například „Hound Dog“ a „Jailhouse Rock“). V roce 1985 byli uvedeni do Songwriters Hall of Fame a v roce 1987 do Rock and Roll Hall of Fame.\n"}
{"id": "725505", "url": "https://cs.wikipedia.org/wiki?curid=725505", "title": "Rostislav Marosz", "text": "Rostislav Marosz\n\nRostislav Marosz (* 23. února 1991, Třinec, Česká republika) je český hokejista. Hraje na postu útočníka.\n\nStatistiky Rostislava Marosze\n\n"}
{"id": "725506", "url": "https://cs.wikipedia.org/wiki?curid=725506", "title": "Konkurenční doložka", "text": "Konkurenční doložka\n\nKonkurenční doložka v pracovním právu je smluvním ujednáním mezi zaměstnavatelem a zaměstnancem, které omezuje výdělečné činnosti zaměstnance po skončení zaměstnání, maximálně však na dobu jednoho roku. Může se vztahovat pouze k pracovní činnosti, která by byla shodná s předmětem činnosti zaměstnavatele nebo která by vůči němu měla konkurenční povahu. Součástí konkurenční doložky je závazek zaměstnavatele, že poskytne zaměstnanci přiměřené peněžité vyrovnání. Předmětem závazku je ochrana předmětu činnosti zaměstnavatele (know-how) pro dobu po skončení pracovního vztahu zaměstnance.\n\nVedle konkurenční doložky v pracovním právu se předpokládá i existence konkurenční doložky v právu obchodním, která má jisté odlišnosti. Jejím specifickým typem pak je výslovně upravená konkurenční doložka mezi obchodním zástupcem a zastoupeným.\n\nV českém prostředí bylo konkurenční jednání upraveno zákonem již od poloviny 19. století, zákonná úprava konkurenčního jednání zaměstnance po skončení pracovního poměru však přišla až se zákonem č. 20/1910 ř. z., o obchodních pomocnících. Tento zákon byl inspirován německou právní úpravou a později byl skrze tzv. recepční normu přejat do právního řádu první republiky.\n\nObdobná úprava se nacházela i v zákoně o soukromých zaměstnancích z r. 1934, kde se hovořilo o „soutěžní doložce“. Mohla být sjednána jen u zaměstnanců, kteří měli „možnosti nahlédnouti do výrobních nebo obchodních tajemství zaměstnavatelových“ a kteří dosahovali určitého výdělku.\n\nZákon o soukromých zaměstnancích byl účinný až do poloviny 60. let 20. století, ustanovení o soutěžní doložce však v období komunismu prakticky neměla smysl. Zákoník práce z r. 1965 podobnou úpravu vůbec neobsahoval. V 90. letech byla možnost sjednání konkurenční doložky spornou otázkou.\n\nZákonem byla konkurenční doložka upravena až v r. 2000, kdy byla novelou přidána do § 23 zákoníku práce. Později se přesunula do § 23a, ze kterého vychází i úprava konkurenční doložky v zákoníku práce z r. 2006.\n\nKonkurenční doložka může být sjednána přímo v pracovní smlouvě nebo i mimo ni. Nezbytnou podmínkou je, aby byla sjednána v písemné podobně, jinak je neplatná. Dále zákon vyžaduje, aby součástí dohody bylo i poskytnutí přiměřeného peněžitého vyrovnání ze strany zaměstnavatele, a to nejméně ve výši jedné poloviny průměrného měsíčního výdělku za každý měsíc, kdy je zaměstnanec konkurenční doložkou omezen. Konkurenční doložka v pracovním právu nesmí být sjednána na dobu delší než jeden rok.\n\nSjednat konkurenční doložku lze jen za předpokladu, že to je možné od zaměstnance spravedlivě požadovat s ohledem na povahu informací, poznatků, znalostí pracovních a technologických postupů, které získal v zaměstnání u zaměstnavatele. Dále je podmínkou, aby využití těchto informací, poznatků a znalostí při další výdělečné činnosti zaměstnance mohlo původnímu zaměstnavateli závažným způsobem ztížit jeho činnost.\n\nČinnost, jejíž výkon zaměstnancem je po skončení pracovního poměru omezen, musí být činností výdělečnou. To ovšem neznamená, že by muselo jít výhradně o pracovní poměr. Výdělečnou činnost může představovat i dohoda o provedení práce, podnikání na základě živnostenského listu, výdělek podle občanského zákoníku apod.\n\nPro případ porušení povinností plynoucích zaměstnanci z konkurenční doložky je možné sjednat smluvní pokutu. Ta musí být přiměřená povaze a významu stanovených podmínek, tedy i výši peněžitého vyrovnání, které poskytuje zaměstnavatel. Jestliže bývalý zaměstnanec poruší svou povinnost podle konkurenční doložky a zaplatí smluvní pokutu, jeho závazek tím zaniká. Tím se toto pojetí smluvní pokuty liší od pojetí obecné smluvní pokuty podle občanského zákoníku, podle kterého by původní závazek zaplacením smluvní pokuty nezanikal.\n\nJe čistě na vůli smluvních stran (zaměstnance a zaměstnavatele), zda konkurenční doložku sjednají či nikoli. Konkurenční doložku však není možné použít na pedagogické pracovníky škol a školských zařízení zřizovaných Ministerstvem školství, mládeže a tělovýchovy, krajem, obcí a dobrovolným svazkem obcí, jehož předmětem činnosti jsou úkoly v oblasti školství, a na pedagogické pracovníky v zařízeních sociálních služeb.\n\nPoruší-li bývalý zaměstnanec svou povinnost a bude vykonávat výdělečnou činnost, která je podle konkurenční doložky zakázána, může se jeho bývalý zaměstnavatel domáhat upuštění od této činnosti. Tohoto svého práva se může domáhat i soudní cestou. Je-li stanovena smluvní pokuta, může se zaměstnavatel domáhat jejího zaplacení. V případě státních zaměstnanců je tato částka stanovena jako dvojnásobek poměrné části peněžitého vyrovnání, která se určí počtem dnů od počátku porušení zákazu konkurence do konce jeho trvání.\n\nZaměstnavatel může od konkurenční doložky odstoupit pouze po dobu trvání pracovního poměru zaměstnance. Odstoupení znamená zánik závazku od samého počátku, hledí se na něj, jako by nikdy nevznikl. Zaměstnanec může konkurenční doložku vypovědět, a následně provozovat činnosti, kterou mu zakazovala, jestliže mu zaměstnavatel nevyplatil peněžité vyrovnání. Nicméně konkurenční doložka zaniká až začátkem následujícího měsíce.\n\nZákon o státní službě sjednání konkurenční doložky v případě státních zaměstnanců nevylučuje, hovoří o ní jako o zákazu konkurence. Oproti obecné úpravě v zákoníku práce obsahuje určité odlišnosti. Například peněžité vyrovnání, které stát v případě sjednání zákazu konkurence vyplácí některým bývalým zaměstnancům, není stanoveno v minimální výši jedné poloviny průměrného výdělku, ale paušálně jako celý průměrný výdělek.\n\nAčkoli je konkurenční doložka typická pro právo pracovní, může se vyskytovat i v oblasti obchodního práva. V té nejde o pracovněprávní vztah a ustanovení zákoníku práce se neuplatní.\n\nPodle občanského zákoníku může být ujednáno, že obchodní zástupce po zániku obchodního zastoupení nesmí vykonávat činnost, která by měla soutěžní povahu ve vztahu k podnikání zastoupeného. Toto omezení se vztahuje na určené území nebo vůči určenému okruhu osob na tomto území a nezáleží na tom, zda obchodní zástupce bude činnost vykonávat na vlastní či cizí účet.\n\nZákon zde vychází ze staré úpravy v obchodním zákoníku. Konkurenční doložka podle občanského zákoníku je limitována, na rozdíl od zákoníku práce, na dva roky. Je-li tato doba překročena, je konkurenční doložka neplatná a neplatnost by se vztahovala na celou konkurenční doložku. Zásadním rozdílem je také to, že součástí závazku nemusí být peněžité vyrovnání. Na druhou stranu zákon výslovně dává možnost soudu konkurenční doložku omezit v případě, že do práv obchodního zástupce zasahuje ve zbytečné míře. Půjde o případy, kdy konkurenční doložka, zejména svou délkou zákazu konkurence, by byla nepřiměřená a neodpovídala by pravidlům poctivého obchodního styku.\n\nV oblasti hospodářské soutěže občanský zákoník stanoví jistá omezení pro podobu konkurenční doložky. Dotčena je konkurenční doložka obecně, tedy ve smyslu jakéhokoli ujednání, které druhé smluvní straně zakazuje soutěžní činnost na určitém území, vůči určitému okruhu činnosti a okruhu osob. Nejde tedy pouze o konkurenční doložku v obchodním zastoupení.\n\nZákon zakazuje ujednání konkurenční doložky na dobu neurčitou či více než pět let. Navíc nesmí být konkurenční doložka ujednána v míře, která by zavázanou stranu zbytečně omezovala. Poruší-li se tento zákaz, může soud na návrh dotčené strany konkurenční doložku omezit, zrušit, nebo prohlásit za neplatnou.\n\n"}
{"id": "725507", "url": "https://cs.wikipedia.org/wiki?curid=725507", "title": "Quattro (skladatelská skupina)", "text": "Quattro (skladatelská skupina)\n\nSkladatelská skupina Quattro vznikla v roce 1996 a svůj umělecký program stavěla na přesvědčení, že současná klasická hudba může naléhavým a citově bohatým hudebním jazykem oslovit i současné posluchače. Skupinu tvořili skladatelé Sylvie Bodorová, Otmar Mácha, Luboš Fišer a Zdeněk Lukáš.\n\nMyšlenka na vznik této skladatelské skupiny se objevila poprvé v roce 1995 z popudu dvou dlouholetých a blízkých přátel - Otmara Máchy a Luboše Fišera. Další osobou, kterou tito dva skladatelé oslovili a přizvali ke spolupráci, se stala Sylvie Bodorová, která v té době učila v USA na Universitě v Cincinnati v Ohiu. Sylvie Bodorová ani chvíli nezaváhala a nabídku přijala, jelikož si obou svých kolegů nesmírně vážila (s hudbou Luboše Fišera dokonce seznamovala i své studenty v USA). Dalším přizvaným členem skupiny se stal Zdeněk Lukáš.\n\nK první schůzce všech členů došlo v roce 1996, kdy se vzájemně dohodli, že do příštího setkání si každý připraví návrh názvu skupiny. Na další schůzku dorazili mezi prvními Luboš Fišer a Sylvie Bodorová a oba měli v rukou schovaný papírek s názvem skupiny. Na obou papírcích byl totožný název: \"Quattro\". Tím bylo o názvu rozhodnuto.\n\nV roce 2003 založil současný umělecký šéf a dirigent Marek Štilec Komorní orchestr Quattro, který nese své jméno na počest skladatelské skupiny \"Quattro\". Tato skupina (v té době už bez Luboše Fišera, který zemřel v roce 1999) se rozhodla tomuto mladému hudebnímu tělesu propůjčit svůj název.\n"}
{"id": "725510", "url": "https://cs.wikipedia.org/wiki?curid=725510", "title": "Musgraveovo pohoří", "text": "Musgraveovo pohoří\n\nMusgraveovo pohoří () je pohoří ve střední Austrálii. Rozkládá se po obou stranách hranice Jižní Austrálie a Severního teritoria a dále se rozšiřuje směrem do Západní Austrálie. Nejvyšší horou je \"Mount Woodroffe\" s výškou 1 435 metrů.\n\nJižně od pohoří leží Velká Viktoriina poušť, západně Gibsonova poušť a na severu MacDonnellovo pohoří. Musgraveovo pohoří má délku 210 kilometrů a mnoho vrcholů, které mají výšku vyšší než 1 100 metrů.\n\nPohoří je tvořeno žulami, rulami a diority. Vegetaci tvoří především houštiny blahovičníků, žlutokapů a různých trav rodu Spinifex.\n"}
{"id": "725512", "url": "https://cs.wikipedia.org/wiki?curid=725512", "title": "Rupununi", "text": "Rupununi\n\nRupununi je savana ve státě Guyana nacházející se mezi řekou Rupununi a brazilskou hranicí, v regionu s názvem Upper Takutu-Upper Essequibo. Po jejích okrajích se nachází Kanuku Mountains.\n\nSavana se hemží životem, vyskytuje se v ní velký počet druhů ptáků. Jsou domovem jaguára a harpyje. Během května a června dochází k častým záplavám. \n\nPo celé savaně se hojně vyskytují indiánské vesnice stejně jako mnoho rančů, kde pracují \"vaqueros\" (kovbojové), mnozí z nich jsou potomci skotských přistěhovalců, kteří do Guyany přišli v 19. století. Nejvýznamnějším městem je Lethem, nacházející se za řekou Takutu River, na hranici s Brazílii. Kvůli odlehlosti savany od zbytku Guyany probíhá obchod hlavně s Brazílií a tak většina obyvatelstva umí trochu portugalsky.\n\nV roce 1969 došlo k ozbrojenému povstání, pro které se vžil název Rupununi Uprising. Několik rančerů vyzbrojených automatickými puškami přepadlo policejní stanice. Rebelie během několika dní utichla.\n"}
{"id": "725521", "url": "https://cs.wikipedia.org/wiki?curid=725521", "title": "Zvláštní administrativní oblasti v Čínské lidové republice", "text": "Zvláštní administrativní oblasti v Čínské lidové republice\n\nZvláštní administrativní oblast ( v českém přepisu \"tche-pie-sing-čeng-čchü\", pchin-jinem tèbiéxíngzhèngqū, znaky zjednodušené , tradiční ) je správní jednotka v Čínské lidové republice (ČLR). V systému členění Čínské lidové republiky patří mezi správní jednotky první (neboli provinční) úrovně, vedle provincií, autonomních oblastí a přímo spravovaných měst. V Čínské lidové republice existují dvě zvláštní administrativní oblasti – Hongkong a Macao. Hongkong byl připojen k ČLR se statusem zvláštní administrativní oblasti roku 1997, Macao o dva roky později. \n\nDisponují velmi vysokou autonomií. Jejich existenci umožnila ústava Čínské lidové republiky z roku 1982 v článku 31. Čínský parlament tak, v duchu hesla „jedna země, dva systémy“, připravoval znovupřipojení Hongkongu (tehdy britské kolonie) a Macaa (portugalské kolonie) k Číně. Oběma teritoriím bylo zaručeno setrvání jejich ekonomického a právního systému. Základem právního systému oblastí je u obou jejich „Základní zákon“, přijatý Všečínským shromážděním lidových zástupců po obnovení suverenity ČLR nad Hongkongem a Macaem.\n\nZvláštní administrativní oblasti řeší všechny otázky samostatně, kromě oblasti obrany a zahraniční politiky. Mají soudní systém nezávislý na soudech ČLR. \n\nV oblasti zahraničních vztahů jednají samostatně v otázkách vízové povinnosti, právní pomoci, letectví, vydávání, dohod o dvojím zdanění a dalších. V diplomatických jednáních jich se týkajících mohou mít své zástupce mezi členy delegace ČLR. Samostatně se účastní mezinárodních sportovních soutěží.\n\nV oblastech jsou umístěny posádky čínské Lidové osvobozenecké armády. Armáda ČLR je zodpovědná za obranu oblastí, nevměšuje se do jejich vnitřních záležitostí. Vlády oblastí ji mohou povolat na pomoc v případě potřeby (např. přírodních katastrof).\n\nPostup použitý při začlenění obou oblastí do ČLR navrhuje vláda ČLR i pro budoucí připojení Čínské republiky na Tchaj-wanu.\n"}
{"id": "725523", "url": "https://cs.wikipedia.org/wiki?curid=725523", "title": "Sventevith (Storming Near the Baltic)", "text": "Sventevith (Storming Near the Baltic)\n\nSventevith (Storming Near the Baltic) je debutové studiové album skupiny Behemoth vydané v roce 1995 vydavatelstvím Pagan Records. Album bylo nahráno v prosinci 1994 v Warrior Studio ve spolupráci s Krzysztofem „Kris“ Maszotem.\n\n"}
{"id": "725524", "url": "https://cs.wikipedia.org/wiki?curid=725524", "title": "ATP World Tour 2011", "text": "ATP World Tour 2011\n\nATP World Tour 2011 představoval elitní tenisový okruh pro profesionály, hraný v sezóně 2011, jenž organizovala Asociace profesionálních tenistů.\n\nOkruh zahrnoval turnaje Grand Slamu – organizované Mezinárodní tenisovou federací (ITF), události kategorií ATP World Tour Masters 1000, ATP World Tour 500, ATP World Tour 250 , závěrečný Turnaj mistrů, dále pak týmové soutěže pořádané ITF – Světový pohár družstev, Davisův pohár a také Hopmanův pohár, z něhož si hráči nepřipsali do žebříčku žádné body.\n\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –D/–Q/–Č/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\n\n"}
{"id": "725526", "url": "https://cs.wikipedia.org/wiki?curid=725526", "title": "Přímo spravovaná města Čínské lidové republiky", "text": "Přímo spravovaná města Čínské lidové republiky\n\nPřímo spravované město (: český přepis \"č’-sia-š’\", pchin-jin zhíxiáshì, znaky 直辖市) je správní jednotka v Čínské lidové republice. V systému členění Čínské lidové republiky patří mezi správní jednotky první (neboli provinční) úrovně, vedle provincií, autonomních oblastí a zvláštních správních oblastí. Status měst přímo spravovaných centrální vládou mají největší čínská města.\n\nV současnosti existují v Čínské lidové republice čtyři přímo spravovaná města:\n\nPřímo spravovaná města byla v Čínské lidové republice ustavena při jejím vzniku roku 1949. Zprvu jich bylo dvanáct – An-šan, Čchung-čching, Fu-šun, Kanton, Nanking, Peking, Pen-si, Si-an, Tchien-ťin, Šanghaj, Šen-jang a Wu-chan, roku 1950 k nim přibylo ještě Lü-ta. \n\nRoku 1952 status přímo řízeného města ztratil Nanking. Roku 1953 se jejich počet zvýšil o Čchang-čchun a Charbin. Od roku 1954 zůstaly pouze tři – Peking, Šanghaj a Tchien-ťin. Tchien-ťin status přímo řízeného města ztratil roku 1958 a znovu získal po devíti letech. Od roku 1997 je čtvrtým přímo řízeným městem Čchung-čching.\n"}
{"id": "725528", "url": "https://cs.wikipedia.org/wiki?curid=725528", "title": "Jim Mullen", "text": "Jim Mullen\n\nJim Mullen (* 26. listopadu 1945 Glasgow, Skotsko) je britský jazzový kytarista hrající charakteristickým stylem, jakým před ním hrál Wes Montgomery, který hrál melodii palcem a nikoli trsátkem.\n\nHrál se skupinou Oblivion Express Briana Augera, objevil se na prvních třech albech této skupiny společně s budoucím bubeníkem skupiny Average White Band, Robbie MacIntoshem, Mullen se pak připojil ke skupině Kokomo a později s Average White Band jezdil po turné.\n\n\n"}
{"id": "725532", "url": "https://cs.wikipedia.org/wiki?curid=725532", "title": "Freak folk", "text": "Freak folk\n\nFreak folk je podžánr folkové hudby. Freak folk vychází z tradiční lidové hudby a používá zejména akustické hudební nástroje. Mezi freak folkové hudebníky patří například The Holy Modal Rounders, The Incredible String Band nebo The Fugs.\n"}
{"id": "725533", "url": "https://cs.wikipedia.org/wiki?curid=725533", "title": "Plaňkové pohoří", "text": "Plaňkové pohoří\n\nPlaňkové pohoří, anglicky Picket Range, je malé, extrémně drsné pohoří, které je částí Severních Kaskád v severozápadní části amerického státu Washington. Je deset kilometrů dlouhé a celé se nachází v národním parku Severní Kaskády. Jižně od něj protéká řeka Skagit, na západě se nachází hory Mount Baker a Mount Shuksan, zatímco na východě se rozkládá Rossovo jezero. Nejméně 21 vrcholků z pohoří dosahuje výšky 2 300 metrů nad mořem.\n\nPohoří bylo zmapováno ve dvacátých letech minulého století Lagem Wernstedtem ze Správy lesů Spojených států amerických, který jej pojmenoval po podobě k plaňkovému plotu, nikoli po Georgi Pickettovi. Wernstedt pravděpodobně pokřtil i největší vrcholky pohoří, včetně Mount Challenger, Mount Fury, Mount Terror a Mount Phantom. Jejich jména se v mapách poprvé objevila v roce 1931.\n\nV pohoří se nachází několik turistických stezek a jakýkoli výlet do něj má silně divoký charakter. Na velké množství vrcholků se dá vylézt po namáhavém skalním výstupu. Hory se skládají z biotitové ruly, která byla vytvořena před asi sto miliony lety metamorfózou usazených a vulkanických hornin.\n"}
{"id": "725535", "url": "https://cs.wikipedia.org/wiki?curid=725535", "title": "Avantgardní hudba", "text": "Avantgardní hudba\n\nAvantgardní hudba je termín používaný k charakterizování hudby, která předběhla svou dobu nebo obsahuje inovativní prvky. Podobné žánry jsou například experimentální hudba a free jazz. Mezi avantgardní hudebníky patří například John Zorn nebo Lou Reed.\n"}
{"id": "725546", "url": "https://cs.wikipedia.org/wiki?curid=725546", "title": "Chablis", "text": "Chablis\n\nChablis je francouzská obec v departementu Yonne, v regionu Burgundsko-Franche-Comté. V roce 2008 zde žilo 2 427 obyvatel. Je centrem kantonu Chablis. Leží na řece Serein.\n\nV okolí obce Chablis se nachází známá vinařská oblast, ve které se pěstují vína se stejnojmenným označením Chablis.\n\n\n"}
{"id": "725551", "url": "https://cs.wikipedia.org/wiki?curid=725551", "title": "EO", "text": "EO\n\nSpojení písmen E a O může mít různé významy:\nEo může být:\n\n"}
{"id": "725552", "url": "https://cs.wikipedia.org/wiki?curid=725552", "title": "Třída Hobart", "text": "Třída Hobart\n\nTřída Hobart je lodní třída univerzálních torpédoborců australského námořnictva. Plavidla budou sloužit zejména pro zajištění prostorové protivzdušné obrany v okruhu 150 km. Austrálie objednala stavbu celkem tří jednotek, s jejichž dodáním se počítá v letech 2017–2020. Ve službě nahradí fregaty třídy \"Adelaide\".\n\nProjekt stavby tří jednotek této třídy realizuje konsorcium Air Warfare Destroyers Alliance (AWD) v rámci australského obranného programu SEA 4000 v hodnotě 8 miliard dolarů. Ten je reakcí na zaostávání australských lodí v protivzdušné obraně – raketové torpédoborce třídy \"Perth\" byly vyřazeny, fregaty třídy \"Adelaide\" zastarávají a omezené možnosti třídy \"Anzac\" má teprve napravit modernizační program testovaný na fregatě \"Perth\". Třída \"Hobart\" proto má mít schopnost zajišťovat prostorovou protivzdušnou obranu.\n\nPožadavky na celý projekt byly vypsány v roce 2003. Zareagovaly na ně americké loděnice Gibbs & Cox s modifikací torpédoborců třídy \"Arleigh Burke\" a španělská Navantia s úpravou platformy F100 (třída \"Álvaro de Bazán\") označenou F105. V lednu 2006 bylo oznámeno, že torpédoborce ponesou tradiční jména \"Hobart\" (39), \"Brisbane\" (41) a \"Sydney\" (42). V roce 2007 byl jako vítězný vybrán projekt Navantie.\n\nPlavidla mají modulární konstrukci. Jednotlivé části staví loděnice ASC (dříve Australian Submarine Corporation) v Osborne, BAE Systems v Melbourne a FORGACS Group v Newcastlu. Finální kompletace a instalace vybavení proběhne v loděnici ASC. V současnosti jsou vyráběny různé moduly pro všechny tři jednotky.\n\nTorpédoborce třídy \"Hobart\" mají vstoupit do služby v letech 2014, 2016 a 2017. Podíl australského průmyslu na celém programu je odhadován na 55%.\n\nKýl prototypové jednotky HMAS \"Hobart\" byl založen v září 2012 v loděnici v australském Adelaide. V červnu 2013 byly do Austrálie dodány poslední stavební bloky plavidla.\n\nProgram stavby třídy \"Hobart\" konsorciem AWD se do roku 2014 dostal do 15–21 skluzu a o 300 milionů překročil stanovený rozpočet ve výši 8,45 miliardy australských dolarů, což není konečné číslo. Způsobila to jak nezkušenost australských loděnic, tak špatná koordinace s loděnicí Navantia, která například dodala chybné plány.\n\nPrototypový torpédoborec \"Hobart\" zahájil dne 13. září 2016 námořní zkoušky. Zkoušky plavidlo úspěšně dokončilo 6. března 2017. Do služby bylo přijato 23. září 2017.\n\nJednotky třídy \"Hobart\":\n\nPlavidla jako první australské válečné lodě ponesou zbraňový systém Aegis úrovně Baseline 7.1 a radar AN/SPY-1D(V). Budou vybavena trupovým a vlečným sonarem. V dělové věži na přídi bude jeden 127mm kanón BAE Systems Mk 45 Mod 4 o délce hlavně 62 ráží. Za dělovou věží se bude nacházet 48násobné vertikální odpalovací zařízení Mk 41. Do něj půjde uložit protiletadlové řízené střely typů Standard SM-2 Block IIIB, Standard SM-6 a ESSM. Ve středu trupu budou umístěny dva čtyřnásobné kontejnery protilodních střel RGM-84 Harpoon. K obraně proti potilodním střelám lodě ponesou jeden 20mm systém Phalanx Block 1B a australský vrhač klamných cílů Nulka. Torpédoborce dále ponesou dva dvojhlavňové 324mm torpédomety Mk32 Mod9 pro lehká protiponorková torpéda MU90. Plavidla budou vybavena přistávací plochou a hangárem pro uskladnění jednoho protiponorkového vrtulníku či bezpilotních prostředků.\n\nPohonný systém bude koncepce CODAG. Tvoří ho dvě plynové turbíny General Electric LM2500 a dva diesely. Nejvyšší rychlost přesáhne 28 uzlů.\n\n"}
{"id": "725559", "url": "https://cs.wikipedia.org/wiki?curid=725559", "title": "Héliodóros", "text": "Héliodóros\n\nHéliodóros, řecky Ἡλιόδωρος, (nejspíše 3. století) byl starověký řecký spisovatel, autor milostného dobrodružného románu \"Aithiopské příběhy Theagena a Charikelie\", zkráceně \"Aithiopika\" (Αἰθιοπικά).\n\nPocházel z rodiny kněží boha Hélia z Emesy ve Foiníkii (dnes Homs v západní Sýrii). Jinak se o jeho životě ví velmi málo, tvrzení, že šlo o křesťanského biskupa Héliodóra z města Trikala v Thesálii je vysoce nepravděpodobné.\n\nVe svém románu líčí Héliodóros v deseti knihách strastiplné příběhy dívky Charikleie, odložené dcery aithiopského krále Hydaspa a jeho ženy Persiny (příčinou odložení bylo to, že dcera se narodila celá bílá, ačkoliv oba rodiče byli tmavé pleti a Persina měla obavu z manželovy žárlivosti). V Delfách Charikleia poznala o hrách mladíka Theagena, když mu předávala cenu za vítězství. Oba se do sebe zamilovali a Theagen jí v noci unesl. Po mnohém bloudění, útrapách a nebezpečích se Charikleia shledala konečně se svými rodiči, byla od nich poznána a Theagenovi zasnoubena.\n\nPřestože román obsahuje tradiční pseudohistorické, dobrodružné a milostné příhody, patří pro svou virtuózní vypravěčskou techniku a pro řadou napínavých scén a neočekávaných zvratů k nejlepším a k nejvýznamnějším starořeckým románům. Rovněž v něm hraje velkou roli kult boha Hélia a projevuje se v něm vliv novoplatonismusu. Byl proto velmi oblíben nejen v pozdní antice, ale také v období renesance.\n\n\n"}
{"id": "725561", "url": "https://cs.wikipedia.org/wiki?curid=725561", "title": "Go to Heaven", "text": "Go to Heaven\n\nGo to Heaven je jedenácté studiové album skupiny Grateful Dead. Albumm poprvé vyšlo v roce 1980 u Arista Records a později, v roce 2006, u Rhino Records. Album produkoval Gary Lyons.\n\n"}
{"id": "725563", "url": "https://cs.wikipedia.org/wiki?curid=725563", "title": "Jasenina (potok)", "text": "Jasenina (potok)\n\nJasenina je 9,9 km dlouhý potok na Horní Nitře v severozápadní části okresu Prievidza. Je to levostranný přítok Nitrice.\n\nProtéká Strážovskými vrchy, pramení v podcelku Zliechovská hornatina, na jihovýchodním úpatí vrchu Strážov (1213 m n. m.) v nadmořské výšce okolo 700 m.\n\nNejprve teče jihozápadním směrem, stáčí se na jihovýchod, z pravé strany přibírá dva krátké přítoky, zleva přítok od Ubočky a postupně se stáčí na jih a jihozápad. Zprava přibírá přítok od Vysoké, zleva z Kohútovy doliny a protéká obcí Gápel. Dále přibírá dva levostranné přítoky od osady Cobrial a přítok ze Zliechovské doliny. Následuje pravostranný přítok od Suchého vrchu, levostranný od Čavojského vrchu a zprava přítok ze Slávikovy doliny. Jasenina se poté stáčí na jih, výrazně se vlní, zleva přibírá ještě tři přítoky: od Čavojského vrchu, potok Šindeliarska a přítok od Temešské skály. Před ústím se rozvětvuje na dvě ramena a u osady Klin, na katastrálním území obce Temeš, ústí v nadmořské výšce 385 m do Nitrice.\n"}
{"id": "725565", "url": "https://cs.wikipedia.org/wiki?curid=725565", "title": "Vince Welnick", "text": "Vince Welnick\n\nVince Welnick (21. února 1951, Phoenix, Arizona, USA - 2. června 2006, Sonoma County, Kalifornie, USA) byl americký klávesista. Byl členem skupin The Tubes a později, v letech 1990–1995, Grateful Dead.\n\n"}
{"id": "725566", "url": "https://cs.wikipedia.org/wiki?curid=725566", "title": "Arrondissement Auxerre", "text": "Arrondissement Auxerre\n\nArrondissement Auxerre je francouzský arrondissement ležící v departementu Yonne v regionu Burgundsko. Člení se dále na 22 kantonů a 197 obcí. Sídlem správy je město Auxerre.\n"}
{"id": "725568", "url": "https://cs.wikipedia.org/wiki?curid=725568", "title": "Gápel", "text": "Gápel\n\nGápel (něm. \"Gabel\") je osada založená v 18. století, od roku 1960 část obce Valaská Belá, před rokem 1960 (kromě let 1873-1882) součást obce Zliechov.\n\nV minulosti se proslavila zejména sklářskou výrobou. Za poslední 100 let se počet obyvatel radikálně snížil poté, co v roce 1956 došlo v místní sklárně k ukončení výroby a její provoz byl přesunut do Valaské Belé.\n"}
{"id": "725569", "url": "https://cs.wikipedia.org/wiki?curid=725569", "title": "Ringo Starr &amp; His All-Starr Band", "text": "Ringo Starr &amp; His All-Starr Band\n\nRingo Starr & His All Starr Band je anglická rocková superskupina. Jedná se o doprovodnou skupinu Ringo Starra, dřívějšího člena skupiny The Beatles. Skupina vznikla v roce 1989 a původní složení bylo: Ringo Starr (bicí, zpěv), Joe Walsh (kytara, piáno, zpěv), Nils Lofgren (kytara, akordeon, zpěv), Dr. John (klávesy, zpěv), Billy Preston (klávesy, zpěv), Rick Danko (baskytara, zpěv), Levon Helm (bicí, zpěv), Jim Keltner (bicí) a Clarence Clemons (saxofon, tamburína, zpěv).\n\n"}
{"id": "725571", "url": "https://cs.wikipedia.org/wiki?curid=725571", "title": "Historic Dead", "text": "Historic Dead\n\nHistoric Dead je koncertní album skupiny Grateful Dead. Záznam alba byl pořízen v Avalon Ballroom v San Franciscu na podzim roku 1966 a album vyšlo v roce 1971. Skupina v té době hrála převážně převzaté písně.\n\n"}
{"id": "725572", "url": "https://cs.wikipedia.org/wiki?curid=725572", "title": "Kanton Chablis", "text": "Kanton Chablis\n\nKanton Chablis je francouzský kanton v departementu Yonne v regionu Burgundsko-Franche-Comté. Jeho střediskem je obec Chablis. Skládá se z 62 obcí. Před reformou kantonů 2014 ho tvořilo 11 obcí.\n\nod roku 2015:\n\n\npřed rokem 2015:\n"}
{"id": "725573", "url": "https://cs.wikipedia.org/wiki?curid=725573", "title": "Újezdní úřad", "text": "Újezdní úřad\n\nÚjezdní úřad je správní úřad, který vykonává státní správu určitého vojenského újezdu, a současně je vojenským orgánem, který plní úkoly při zajišťování obrany státu. Podřízen je Ministerstvu obrany a v jeho čele stojí přednosta, kterým je voják z povolání.\n\nZ vojenského hlediska koordinuje vojenské využití území újezdu, zabezpečuje podmínky pro výcvik ozbrojených sil a rozhoduje o možnosti vstupu a pobytu fyzických osob. Povolení ke vstupu může kdykoli odejmout, a to i bez udání důvodů. Povolení k pobytu vydává těm občanům, kteří mají na jeho území své bydliště a může jim ho odejmout pouze z důvodů obecného zájmu nebo vyžaduje-li to bezpečnost a ochrana zdraví obyvatel újezdu. \n\nZ hlediska civilních obyvatel vojenského újezdu se pak stará o hospodářský, sociální a kulturní rozvoj území újezdu, ochranu a tvorbu zdravého životního prostředí a uspokojuje potřeby obyvatel újezdu, které by jinak zabezpečovala obec (např. v oblasti státní správy, školství, sociální péče, zdravotnictví, dopravy, odpadů nebo veřejného pořádku). K zabezpečování těchto záležitostí může zřídit občanské aktivy, kam své zástupce vyšle shromáždění obyvatel újezdu, ale které budou jen jeho poradními orgány.\n\n"}
