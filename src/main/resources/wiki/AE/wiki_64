{"id": "688607", "url": "https://cs.wikipedia.org/wiki?curid=688607", "title": "Hedy", "text": "Hedy\n\nHedy (Op. 43) je opera (zpěvohra) o čtyřech jednáních českého skladatele Zdeňka Fibicha na libreto české překladatelky a kritičky Anežky Schulzové. Poprvé byla provedena dne 12. února 1896 v Národním divadle v Praze.\n\nOperu \"Hedy\" napsal Zdeněk Fibich v letech 1894–95, v době nejintenzivněji prožívaného milostného vztahu s Anežkou Schulzovou. Jedná se o první operu složenou přímo na její libreto, následovaly obě poslední Fibichovy opery \"Šárka\" (1897) a \"Pád Arkuna\" (1900). Spolu se \"Šárkou\" a dřívější \"Bouří\" tvoří tzv. „lyrickou“ nebo též „erotickou trilogii“ a podle fibichovského badatele J. Jiránka v \"Hedy\" se jedná o „nejerotičtější dramatické dílo“ Fibichovo vůbec. Námětově zde skladatel pokračoval ve svém zpracovávání námětů ze světové literatury spíše než lokálních českých témat. Po Friedrichu Schillerovi, antickém dramatu a Williamu Shakespearovi se obrátil ke známému eposu lorda Byrona \"Don Juan\". Anežka Schulzová vypracovala libreto z epizody obsažené ve 2. až 4. zpěvu eposu. Děj je řídký a okruh jednajících postav je omezený, to však právě Fibichovi vyhovovalo. Hotová opera byla ihned přijata k provozování Národním divadlem.\n\nHlavním tématem opery je láska, od svého vzniku po tragický konec. Hlavní hudební motiv lásky prostupuje celým dílem od předehry až po scénu Hediny smrti. Na rozdíl od předcházející \"Bouře\" však již nejde jen o „roztouženou a snivou pohádku“, ale milostný cit je zachycen i ve svém temném, vášnivém a nakonec zoufalém aspektu. Mottem díla je „jen láska je smyslem života, kdo ztratil lásku, ztratil život“. Z Fibichova díla tak nejvíce odráží dobovou atmosféru zjitřené dekadentní citovosti, melancholie „fin de siècle“. Na druhé straně není \"Hedy\" tak přímočaře tragická jako \"Nevěsta messinská\" nebo \"Hippodamie\". Celé druhé dějství je v podstatě lyrickým dialogem Hedy a Juana (podle J. Bartoše do něj „jest vtěsnáno všecko citové bohatství autorovo“), značná část třetího dějství se nese ve znamení štěstí a radosti, naopak poslední dějství se spíše než dramatickou tragičností vyznačuje baladickou melancholií.\n\nDíky hlavnímu tématu milostného příběhu a situací připomínajících Wagnerovu operu, jakož i celkově wagnerovskému hudebnímu jazyku, byla \"Hedy\" označována za „českého Tristana“. Současně jsou však přítomny prvky opery italské a francouzské: Každá ze tří hlavních postav má rozlehlou árii (Hedy v I. dějství, Juan ve II. dějství a Lambro ve III. dějství), na románské vlivy ukazuje i významná účast sboru a zejména rozsáhlý balet na počátku III. dějství, ve Fibichově dramatickém díle zcela ojedinělý. Tyto prvky, které jsou v rozporu s wagnerovskou estetikou hudebního dramatu, přinesly opeře řadu dlouhotrvajících kritických výtek. Podle Anny Hostomské je zde „mnoho konvence i dekorativních prvků, ne vždy sourodých“ a pěvecké partie jsou „sice virtuosní a duchaplné, nikoli však pevně skloubené“, celému dílu pak chybí nadosobní tematika, „síla úderné ideje“. Rovněž Ladislav Šíp považuje \"Hedy\" ve Fibichově díle za „krok zpět“, kdy „skladatel už obecenstvo nevede, ale přizpůsobuje se jeho vkusu“, zejména „jakoby přilepený“ balet a „zastaralou“ árii Lambra považuje za zápory opery a k milostným scénám podotýká, že „přemíra lyrismu, byť vyzpívaného krásnými melodiemi, působí v Hedy monotónně a jednostrunně“.\n\nStejně jako v ostatních operách pracuje Fibich i v \"Hedy\" s wagnerovskou metodou příznačných motivů, avšak jejich úloha je zde poměrně nejméně významná. Ústřední motiv lásky se střetává zejména s divokým motivem Lambrovým, ostatní motivy jsou podružné a omezené na určité situace. Jednotlivé motivy nejsou kombinovány a proplétány jako u Wagnera, ale gradačně rozvíjeny do širokých dramatických ploch. Přes výraznou přítomnost sólových i orchestrálních čísel je základem hudebního rámce opery dramatický dialog. Přestože přístup ke zpívanému textu je zde – na rozdíl od třeba \"Nevěsty messinské\" – založen na nadvládě hudby nad slovy (podle Ladislava Šípa „hudba zcela pohltila text“), je hudební deklamace i zde Fibichovou silnou stránkou a obdivoval ji i Leoš Janáček („není tu soběstačnosti hudební, ale je tu pravdivost divoké melodie mluvy“).\n\nV rámci Fibichových děl vznikala \"Hedy\" současně s první řadou cyklu drobných klavírních skladeb \"Nálad, dojmů a upomínek\". Mnohé hudební motivy opery jsou převzaty z těchto náčrtů. Tak třeba již hlavní milostný motiv vychází z Dojmů č. 123 a 124, motiv Lambertovy krutosti vychází z Nálady č. 20 (Žárlivost), ale i například motiv rybářská písně je převzat z Upomínky č. 165 „Jak Anežka jela na parníku“. Celkovým duchem je opera nejblíže spřízněna s tzv. \"Novelou\", psanou v srpnu 1895. Naopak společná práce skladatele a libretistky na \"Hedy\" je zpětně reflektována v některých „upomínkách“ klavírního cyklu.\n\nPremiéra opery v pražském Národní divadlo (12. února 1896) byla velmi úspěšná u obecenstva i kritiky. Působila svým exotismem i poměrně tradiční strukturou se řadou pěvecky vdečných čísel. Konalo se 12 představení, záhy ji však z repertoáru vytlačila Fibichova následující opera \"Šárka\" (1897), stejně jako dříve \"Hedy\" vytlačila předcházející \"Bouři\".\n\nZa Fibichova života již uvedena nebyla, v následujících letech byla zato dávána poměrně často: Národní divadlo ji uvedlo opět o fibichovských výročích v letech 1905, 1915 a 1925 a v roce 1938, v Brně byla nastudována v letech 1909, 1919, 1926, v Ostravě roku 1922, v Olomouci roku 1937 atd. Po II. světové válce však z repertoáru zmizela ve prospěch zejména stylově velmi příbuzné \"Šárky\". Poslední nastudování se datují z pražského Národního divadla roku 1949, ze Slezského oblastního divadla Z. Nejedlého roku 1950 a konečně z Divadla Oldřicha Stibora Olomouc roku 1966.\n\nNa jiné než české scény \"Hedy\" nepronikla, přestože Fibich k ní sám pořídil německý překlad s výhledem na zahraniční uplatnění a jeho přátelé usilovali o zprostředkování inscenace této opery v německém Halle.\n\nSkalnaté pobřeží mořské. Lambro, vůdce pirátů a pán ostrova, rozloučí se se svou dcerou, Hedy, přísně přikáže jí, aby žádného cizince nepřijímala na ostrov, a s družinou vydá se na moře na lup. Po odjezdu jeho vlny mořské na osamělý ostrov vyvrhnou k smrti vysíleného Dona Juana, jehož loď i mužstvo bouře byla zachvátila. Hedy najde sličného cizince na pobřeží, soucitem jata přes zákaz otcův poskytne mu pomoci a ukryje ho v skalní jeskyni u moře.\n\nSluj skalní. Juan již tři neděle mešká ve svém úkrytu, kde Hedy, provázena družkou svou, Zoe, ho navštěvuje. Za tu dobu vzplanuli k sobě horoucí láskou, jejíž blaho však kaleno obavami a úzkostí před návratem otcovým. Tu ve chvíli, kdy Hedy právě mešká u Juana a vzpomíná nebezpečí, jež jim hrozí, Zoe přichvátá se zprávou, že celá loď pirátská podlehla nepřátelské přesile, Lambro pak že zahynul ve vlnách i s mužstvem svým. V Hedy zápasí bol nad ztrátou otce se štěstím, že tím zachráněn jí Juan, až láska zvítězí a milenci s vědomím, že blahu jejich již nehrozí zmar, klesají si do náruče.\n\nZahrada u domu Lambrova, kde vystrojeny skvělé hody na oslavu svatby Hedy, jež uvedla Juana do domu rodného jako svého chotě a pána ostrova. Lid veselí se a připíjí novému pánu, jenž mír přinesl jejich ostrovu. Radost svou a vděčnost, že mír zavítal v žití jejich, až posud vyplněné jen zápasy a bojem, znázorňují provedením tančené pantomimy, jež líčí, jak Láska přichází mezi divoké piráty a s družkami svými je učí pracím míru, vinařství, lovu, rybolovu a rolnictví. Ovšem ozývají se též nespokojené hlasy, toužící po někdejším volném, nevázaném životě lupičském, ale ty umlčeny vždy nadšenými přípitky a veselím ostatního lidu. Tu náhle, mezi hodováním lidu, nikým nepoznán objeví se Lambro. Zpráva o jeho smrti byla klamná; po krutých strastech a nebezpečích přece vyvezl životem a vrátil se domů. Dává poznati se dceři i lidu a nedbaje zoufalství dcery a proseb lidu, jenž opět podrobuje se jeho moci, káže Juana spoutat a odvésti.\n\nScéna jako v jednání prvním. Ráno. Na moři z dáli zaznívá teskná píseň mladého rybáře (\"Z moře chladné větry dují\"). U břehu kotví loď, jež má odvésti Juana do otroctví. Hedy přichází s Zoe, jež své paní sděluje, že zmizela všeliká naděje na zachránění chotě jejího, poněvadž nikdo z lidu nemá odvahy opříti se vůli Lambrově. Přicházejí piráti vedouce spoutaného Juana, za nimi Lambro. Hedy ještě naposledy snaží se obměkčiti otce, ale vše marno. Lambro dává Juana odvléci na loď a odvésti do otroctví. Hedy v zoufalství protkne si srdce dýkou a umírá.\n\nNahrávka celé opery dosud nebyla pořízena. V archivu Českého rozhlasu jsou nahrávky některých úryvků z opery: duet Hedy a Juana z II. dějství v podání Jaroslavy Procházkové a Beno Blachuta (1952), píseň mladého rybáře ze 4. dějství v podání Věry Krilové (1952), árie Juana z 2. dějství v podání Beno Blachuta (1958), árie Lambra z 3. dějství v podání Zdeňka Otavy (1967) a Antonína Švorce (1974), mečový tanec z 3. dějství (1974, dir. František Vajnar). Z těchto nahrávek vyšla árie Juana a duet Juana a Hedy na CD „Česká romantická opera“ (CR0782-2), kterou vydal Radioservis, a.s., roku 2015.\n\nÁrii Lambra z 3. jednání „Jsem-li hříčkou v moci pekla“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\n\n"}
{"id": "688609", "url": "https://cs.wikipedia.org/wiki?curid=688609", "title": "Promovaný právník", "text": "Promovaný právník\n\nPromovaný právník či promovaná právnička (ve zkratce prom. práv.) bylo profesní označení absolventů československých právnických fakult mezi lety 1953 až 1966. \n\nPo komunistickém převratu v Československu byly novým vysokoškolským zákonem do budoucna zrušeny všechny akademické tituly, tedy i tradiční titul doktora práv (JUDr.). Zachován byl sice právníkům, kteří jej získali před tím, ale ti, co absolvovali v akademickém roce 1952/1953 a později, už byli označováni jen svou profesní kvalifikací (obdobně např. přišli o akademický titul MUDr. také noví absolventi lékařských fakult, takže se mohli označovat pouze jako „promovaní lékaři“). Návrat k akademickému titulu doktora práv znamenal až další zákon o vysokých školách z roku 1966, dosavadní absolventi práv potom navíc mohli vykonat rigorózní zkoušku a tento titul také získat, jinak jim ale označení promovaný právník zůstalo. Až po roce 1990 mohli začít užívat titul Mgr. bez dalšího, protože tento titul jim přiznal nový zákon o vysokých školách. Příslušná univerzita jim pouze vydala osvědčení.\n"}
{"id": "688611", "url": "https://cs.wikipedia.org/wiki?curid=688611", "title": "Al ha-mišmar", "text": "Al ha-mišmar\n\nAl ha-mišmar ( , doslova \"Na stráži\") byl hebrejský psaný deník vycházející v mandátní Palestině a v Izraeli v letech 1943-1995.\n\nJeho první číslo vyšlo 30. července 1943, tehdy ještě pod jménem Mišmar. Za vznikem deníku stála strana Mapam a hnutí ha-Šomer ha-ca'ir. Mezi pracovníky deníku patřili mnozí pozdější významní izraelští politici jako Moše Sne, který v letech 1948-1953 působil jako zástupce šéfredaktora. Mezi zakladatele patřil i Eli'ezer Peri. Působil tu Jisra'el Beer nebo Jehuda Dranicki. Deník měl i svou arabskojazyčnou mutaci, která vycházela pod názvem \"al-Mersad\". Na jejím vydávání se podílel například poslanec Mapam Mohamed Vatad.\n\nKoncem 20. století postupně deník setrvale ztrácel čtenáře a klesal mu náklad. V tomto sdílel podobný osud jako deník Davar. V roce 1995 al ha-Mišmar zanikl. Poslední číslo vyšlo 31. března 1995.\n\n"}
{"id": "688613", "url": "https://cs.wikipedia.org/wiki?curid=688613", "title": "Dubreuillosaurus", "text": "Dubreuillosaurus\n\nDubreuillosaurus byl rod středně velkého až velkého teropodního dinosaurus z čeledi Megalosauridae a podčeledi Afrovenatorinae. Formálně byl popsán roku 2002. Blízce příbuzným rodem byl například \"Magnosaurus\" a \"Afrovenator\".\n\nTento poměrně velký teropod žil v období střední jury na území dnešní Francie. Podle většiny odhadů byl dlouhý asi 5 až 7,6  metru a vážil zhruba 250 kilogramů (v případě menšího mláděte). Lebka byla relativně dlouhá a nízká, pravděpodobně bez výrazných excesivních struktur typu rohů a jiných výrůstků. Přední končetiny byly relativně dlouhé a silné.\n\n\n"}
{"id": "688614", "url": "https://cs.wikipedia.org/wiki?curid=688614", "title": "TFIIH", "text": "TFIIH\n\nTFIIH je obecný transkripční faktor RNA polymerázy II. Je významnou složkou tzv. preiniciačního komplexu (PIC) a různé jeho podjednotky se podílí na spuštění transkripce protein-kódujících genů u jaderných organismů a zároveň hraje roli v tzv. excizní opravě DNA. Tato dvojí funkce transkripčního faktoru IIH je dávána do souvislosti s pozorováním, že v často přepisovaných oblastech genomu dochází k rychlejší opravě DNA.\n\nTranskripční faktor IIH se skládá z 9 (podle novějších pramenů z 10) podjednotek. K těm nejvýznamnějším patří helikázy XPB a XPD, které jsou schopné za spotřeby ATP rozvíjet dvoušroubovici DNA v okolí TATA boxu, což je nezbytné pro start transkripce. XPD je 5’-3’ helikáza, XPB má 3'-5' helikázovou aktivitu. Další důležitou podjednotkou je cyklin-dependentní kináza CDK7, která je schopná (za účasti dalších proteinů) fosforylovat C-terminální doménu (CTD) RNA polymerázy II a tím podněcuje přechod z iniciační do elongační fáze transkripce. Řada podjednotek má význam v regulaci buněčného cyklu. Celý TFIIH se napojuje na velký komplex proteinů na začátku genů, tzv. preiniciační komplex. Připojení TFIIH je posledním krokem sestavování tohoto preiniciačního komplexu.\n\nDůležitost TFIIH pro opravu DNA dokazují choroby, které způsobuje mutace některých podjednotek tohoto transkripčního faktoru – zejména xeroderma pigmentosum a Cockayneův syndrom. Tyto nemoci jsou provázeny vysokou citlivostí na světlo, neboť UV záření u takto nemocných poškozuje pokožkové buňky.\n"}
{"id": "688616", "url": "https://cs.wikipedia.org/wiki?curid=688616", "title": "Bobby Carpenter", "text": "Bobby Carpenter\n\nRobert E. Carpenter, Jr (* 13. července 1963 v Beverly, Massachusetts) je bývalý americký hokejový útočník a trenér.\n\nJe otcem americké hokejové reprezentantky v kategorii dívek do 18 let, účastnice třech Mistrovství světa ve své věkové kategorii (v roce 2010 stříbrná, v 2011 zlatá a v roce 2012 na šampionátu hraném v Přerově a Zlíně již minimálně stříbrná) Alexandry Carpenterové, která rovněž patří k nejlepším střelkyním a nejproduktívnějším hráčkam těchto šampionátu. V roce 2011 stanula na prvním místě v kanadském bodování a se spoluhráčkou Laylou Marvinovou se dělila o titul nejlepší střelkyně šampionátu.\n\nV roce 1981 byl draftován 1. kole, celkově 3., týmem Washington Capitals, kdy ještě působil v týmu St. John's Pioneers. Byl první americký hokejista, který se narodil v USA a objevil se na obálce Sports Illustrated. Během sezóny 1984/85 v Capitals měl druhou nejlepší statistiku v týmu, když vstřelil 53 gólů a 42 asistencí a byl první americkým rozeným hráčem, který zaznamenal 50 gólu v jedné sezóně. Poté byl pozván hrát v roce 1985 v NHL All-Star Game a také se účastnil v roce 1984 v Kanadském poháru jako člen národního týmu USA.\n\nV polovině sezóny 1986/87 byl kvůli konfliktů s hlavním trenér Bryanem Murrayem byl vyměněn společně s druhým kolem draftu 1989 (Jason Prosofsky) do týmu New York Rangers v za Boba Crawforda, Mike Ridleyho a Kelly Millera. V Rangers odehrál sotva 28 zápasů v základní části, když byl opět vyměněn do týmu Los Angeles Kings za Marcela Dionna. Poté co dokončil sezonu 1986/87 kdy se s Kings neprobojovali do druhého kola Stanley Cupu, se později připojil k národnímu týmu USA v mistrovství světa v Moskvě. S národním týmem nakonec obsadili sedmé místo.\n\n23. ledna 1989 byl vyměněn do týmu Boston Bruins za Jaye Millera, a o rok později v Brunis pomohl se dostat až do finále Stanley Cupu, kdy podlehli týmu Edmonton Oilers 1:4 na zápasy. V jeho časů strávených v Bruins hrával více obranném nebo ve středním pásmu více, než bylo plánováno.\n\n30. června 1992 podepsal smlouvu s Capitals kde strávil jednu sezónu. Svoji poslední smlouvu podepsal 30. září 1993 s týmem New Jersey Devils, kde odehrál posledních šest sezón své kariéry v NHL. S Devils pomohla vyhrát svůj první Stanley Cup v sezóně 1994/95 i když byl tento ročník zkrácen na 48 zápasů oproti minulého ročníku kdy se hrálo 84 zápasů v základní části. 19. srpna 1999 oficiálně ukončil hráčskou kariéru.\n\nVe svoji poslední sezóně 1998/99 kdy hrál v Devils současně byl i asistent trenéra na farmě Devils v Albany River Rats. Po ukončení hráčské kariéry pokračoval v trenérské práci v Albany River Rats a později se stal i asistent hlavního trenéra v Devils a pomohl k zisku Stanley Cupu v sezóně 1999/2000. V trénování zůstal v Devils až do sezóny 2003/04.\n\n\n\n"}
{"id": "688618", "url": "https://cs.wikipedia.org/wiki?curid=688618", "title": "Kol ha-am", "text": "Kol ha-am\n\nKol ha-am ( קול העם, doslova \"Hlas národa\") byl hebrejský psaný deník vycházející v mandátní Palestině a v Izraeli v letech 1947-1975.\n\nZa vznikem deníku stála komunistická strana Maki. Ta do té doby vydávala pouze stranický týdeník. Od roku 1947 byla šéfredaktorkou listu izraelská komunistická politička Ester Vilenska. Strana vydávala i arabskojazyčný list al-Ittihad. List Kol ha-am zanikl v roce 1975.\n\n"}
{"id": "688622", "url": "https://cs.wikipedia.org/wiki?curid=688622", "title": "Pavel Boček (historik)", "text": "Pavel Boček (historik)\n\nPavel Boček (* 31. července 1955 Nové Město na Moravě) je český historik specializující se na středověké dějiny východní Evropy a církevní dějiny v Rusku.\n\n\n"}
{"id": "688625", "url": "https://cs.wikipedia.org/wiki?curid=688625", "title": "Májové zákony", "text": "Májové zákony\n\nJako májové zákony se označuje několik skupin zákonů:\n\n"}
{"id": "688626", "url": "https://cs.wikipedia.org/wiki?curid=688626", "title": "Bellinghamské mezinárodní letiště", "text": "Bellinghamské mezinárodní letiště\n\nBellinghamské mezinárodní letiště (\"Bellingham International Airport\") je civilní letiště, které leží pět kilometrů severozápadně od města Bellingham v americkém státě Washington. Má pouze jednu ranvej a díky své blízkosti k Britské Kolumbii působí také jako odlehčení pro mezinárodní letiště Vancouver. Na webových stránkách společnosti Allegiant Air je dokonce označováno jako Bellingham/Vancouver.\n\nLetiště momentálně prochází renovací, konkrétně jeho osobní terminál, jehož velikost bude zvětšena z 2 500 m² na 7 900 m². První fáze renovace skončila při dokončení nového prostoru bran a odstranění dočasných mobilních čekáren. V prostoru bran se nachází pět bran, kavárna, občerstvení a restaurace, jejíž konstrukce však stále probíhá. Ve druhé fázi bude přidán kolotoč pro odbavování zavazadel, zvětšeny pokladny a bezpečnostní prostory. Druhá fáze bude dokončena v roce 2013. Původně měla být expanze dokončena v roce 2018 a její urychlení přineslo zvýšení ceny, která je pokryta většími poplatky cestujících a větším parkovným.\n\nV roce 1936 zakoupil okres Whatcom 81 hektarů půdy pro stavbu letiště, na kterém měly být původně tři ranveje, ale téměř čtyři roky trvalo, než byla dokončena první ranvej. Letiště se stalo dočasným hraničním přechodem, ale pomalá stavba ho nechávala v nejistém stavu. United Airlines sem chtěly létat pouze když bude letiště dost bezpečné pro jejich letadla a udrží si svůj status hraničního přechodu. Okamžitě po dokončení byl postaven terminál, navržený F. Stanleym Piperem, a letiště bylo otevřeno v roce 1940 s více než pěti sty zaměstnanci.\n\nVe stejném roce ale letiště přebral technický sbor americké armády, který zde postavil další dvě ranveje, hangáry a bydliště. Ihned po útoku na Pearl Harbor začalo používat letiště 4. letectvo Spojených států amerických k obraně pobřeží Pacifiku. Poté ho letectvo využívalo k přepravě letadel přes Aljašku do Sovětského svazu.\n\nLetectvo opustilo letiště v roce 1946 a předalo ho administraci válečných majetků, která ho vrátila okresu Whatcom a do konce čtyřicátých letech ho přestavěla na civilní letiště. Momentálně už je v provozu jen ta nejdelší ranvej, jelikož ty zbylé dvě úhlopříčné ranveje zchátraly a jejich východní konce jsou používány jako pojezdové dráhy.\n\nV devadesátých letech minulého století bylo zakoupeno několik pozemků za účelem rozšíření ranveje, jelikož se předpokládalo, že letiště Sea-Tac nedostane třetí ranvej. Letiště pak postihla velká rychlost obratu.\n\nV roce 2007 bylo letiště domovem krátkodobé aerolinky Western, které brzy zkrachovaly, a také sem létala ohijská společnost Skybus Airlines, která také příliš dlouho nevydržela. V březnu 2008 zde ale zřídila svou šestou základnu společnost Allegiant Air, která má v Bellinghamu čtyři letadla McDonnell Douglas MD-80 a jako část své expanze v budoucnu přidá páté.\n\nJelikož většina pasažérů, kteří cestují na letiště, je kanadská, tak se v roce 2010 rozhodla Britská Kolumbie zrušit přistávací poplatky a palivové daně.\n\nV září 2010 byla dokončena 26 milionů dolarů drahá obnova ranveje, která umožňuje přistání letadel až do velikosti Boeingu 757. Projekt byl proveden v očekávání nového spojení mezi Bellinghamem a Havajskými ostrovy, na kterém chce společnost Allegiant Air provozovat právě Boeingy 757.\n\n\n"}
{"id": "688635", "url": "https://cs.wikipedia.org/wiki?curid=688635", "title": "Bílá noc (kulturní událost)", "text": "Bílá noc (kulturní událost)\n\nBílá noc je každoroční kulturní událost pořádaná během noci v mnoha zemích Evropy i jinde ve světě. Obvykle nabízí bezplatné vstupy do muzeí a jiných kulturních institucí ať veřejné nebo soukromé a používá tyto lokality pro výstavy nebo umělecké performance. Hlavní zásady jsou již mnoho let, zejména v severských zemích. Nicméně ve své současné podobě byl tento koncept představen poprvé v Paříži v roce 2002 a od té doby se rozšířila do mnoha dalších měst jako Řím, Montreal, Toronto, Brusel, Madrid, Lima nebo Leeds. Svou náplní částečně odpovídá Muzejní noci nebo Noci kostelů v německy mluvících zemích.\n\nNěkterá města používají původní francouzský termín \"Nuit Blanche\" (což v přeneseném slova smyslu znamená i \"probdělá noc\") nebo \"Nuits blanches\" (tj. Bílé noci) v případě, že událost trvá déle než jednu noc. Jinde se používají odpovídající názvy ve vlastním jazyce: \"White Nights\" anglicky, \"Notte Bianca\" italsky, \"Noche en Blanco\" španělsky, \"Noaptea alba\" rumunsky, \"Balta Nakta\" lotyšsky, \"Biela noc\" slovensky. Jinde si organizátoři vymysleli své vlastní názvy jako \"Lejl Imdawwal\" (Osvětlená noc) v maltštině, \"Virada Cultural\" (Kulturní obrat) v portugalštině, \"Taiteiden yö\" (Noc umění) ve finštině nebo \"Kulturnatten\" (Noc kultury) v dánštině.\n\nV Nantes v letech 1990-1995 probíhal festival \"Allumées\", kdy se během říjnového týdne konaly různé kulturní akce na neobvyklých místech. V roce 1997 proběhla v Berlíně první \"Muzejní noc\".\n\nPrvní Bílá noc se uskutečnila v Paříži v roce 2002, kde ji prosadil starosta Bertrand Delanoë. Hlavní principy festivalu byly následující: odehrává se v noci ze soboty na neděli až do časných ranních hodin a představuje umění v místech, která nejsou veřejnosti běžně přístupná nebo jejichž prvotní funkce není umělecká. Festival se každoročně opakuje ve stejnou dobu s jiným programem.\n\nOd té doby se akce rozšířila z Paříže i do dalších měst. V roce 2003 se v Římě v polovině září uskutečnila první \"Notte Bianca\". V roce 2005 se podobné akce konaly rovněž v dalších italských městech jako Neapol, Janov, Turín, Reggio de Calabria a Catanzaro a v anglickém Leedsu se konala první \"Light Night\".\n\nV roce 2003 Montreal hostil první Bílou noc v Severní Americe inspirovanou Paříží. O rok později uspořádalo Bílou noc i Toronto. Podobná akce se konala i ve Vallettě na Maltě.\n\nV roce 2007 se konala obdobná akce v Chicagu v květnu pod názvem \"Looptopia\". V roce 2008 se v polovině května v Limě konala \"Noche en Blanco\". Podobný festival uspořádal i Soul v srpnu a Santa Monica 19. července, ve Francii pak město Mety. V roce 2009 několik britských měst uspořádalo festival \"Light Night\". Dne 2. října 2010 byla uspořádána první Bílá noc v Košicích na Slovensku.\n\nRozpočet pro rok 2007 činil zhruba 1,65 miliónu €, z čehož 1,15 miliónu zaplatilo město Paříž a 500 000 € činila podpora soukromých partnerů. Akci navštívily 2 milióny návštěvníků.\n\nOd roku 2004 má během akce linka 14 pařížského metra celonoční provoz a také autobusové linky noctilien mají zvláštní jízdní řády.\n\nBílé noci se neobešly bez incidentů. V roce 2002 při prvním ročníku byl starosta Bertrand Delanoë napaden a pobodán útočníkem. V roce 2007 skupina pěti lidí vylomila dveře v muzeu Orsay a způsobila škodu, zejména na plátně \"Most u Argenteuil\" Clauda Moneta.\n\n"}
{"id": "688636", "url": "https://cs.wikipedia.org/wiki?curid=688636", "title": "Jonas Brothers Live in Concert", "text": "Jonas Brothers Live in Concert\n\nJonas Brothers Live In Concert je sedmé koncertní turné Jonas Brothers.\n\nZatímco se oznámil vedlejší projekt Nicka Jonase - \"Nick Jonas and the Administration\", bratři oznámili, že plánují světové turné, které se uskuteční v létě roku 2010.\nDne 27. dubna 2010 Jonas Brothers a Demi Lovato oficiálně oznámili Jonas Brothers World Tour 2010 prostřednictvím svých oficiálních internetových stránek a Myspace stránek. Turné budou uvádět Jonas Brothers a Demi Lovato jako speciální host i jakož jejich kamarádka a obsazení z Camp Rock filmů. Turné bude kombinovat písně obou hudebních umělců a písně z filmů Camp Rock. Také se očekávalo, že popová skupina Savvy vystoupí jako předskokan na vybraných termínech. Seznam písniček od Jonas Brothers bude obsahovat i skladby z jejich seriálu na Disney Channel, Jonas L.A..\nTurné začalo 7. srpna 2010 v Illinois. Mělo původně začít 27. července 2010 v texaském Dallasu, ale bylo přesunuto, v důsledku změn v jejich plánu. Ačkoli mají být pro Evropu ještě konkrétní data oznámena, navštíví turné Londýn, Manchester, Glasgow, Birmingham, Liverpool, dále Irsko, Belgii, Francii, Německo, Rakousko, Švýcarsko, Itálii a Španělsko. Na vystoupeních v Austrálii, Asii, a Dubaji se také pracuje.\nNa rozdíl od předchozího turné má Jonas Brothers Live In Concert jednoduchý, ale komplexní jevištní design. Jeviště se skládá z několika pohyblivých obrazovek, které ukazují různé věci, zatímco Jonas Brothers hrají své písně. Tento koncert se nehraje pořád dokola, hraje se většinou v amfiteátrech po celé zemi a na celém světě.\nJiž druhý rok v řadě, se Jonas Brothers rozhodli uspořádat několik softballových her svého týmu \"Road Dogs\" po celou dobu turné. Hry budou součástí \"X the TXT\" kampaně, která přináší povědomí o nebezpečí používání mobilních telefonů během jízdy. Kevin Jonas řekl MTV \"Jsme součástí X the Text kampaně s naším sponzorem Allstate, což je úžasná věc. Tolik dospívajících řidičů a dospělých řidičů má nehodu kvůli SMS za jízdy, a to je taková skvělá věc, přinášet jim o tomto povědomí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nDne 28. srpna 2010 Nick zpívá \"Rose Garden\" na turné v Atlantic City. 29. srpna 2010 Nick hrál \"Stay\" na turné během koncertu ve Virginia Beach. 18. září Nick zpívá dvě písně: \"Who I Am\" a \"Last Time Around\" během koncertu v Mountain View, Kalifornii.\n22. srpna 2010 Jonas Brothers provedli změnu svého nastavení vzhledem k nepříznivému počasí a potřeba uspěchat vystoupení tak vedla k tomu, že se nezpívala píseň \"Drive My Car\" na jejich vystoupení ve Wantagh, New Yorku.\nDne 5. září 2010 Demi Lovato vystupovala s více sólovými písněmi kvůli absenci obsazení z Camp Rocku. Vystupovala např. s: \"Solo\", \"Every Time You Lie\", \"Stop The World\" a novou verzí \"Catch Me\".\nDne 30. října 2010 Demi Lovato opustila turné ze zdravotních důvodů.\n\nPoznámka: Některé z těchto turné byly zrušeny a změněny. Turné začalo 6. srpna 2010, o dva týdny později, než bylo plánováno, což umožnilo Nicku Jonasovi hrát v londýnském West Endu, jako Marius v Les Misérables. Vystoupení 8. září 2010 v Tampě na Floridě bylo zrušeno kvůli povodním z přívalových srážek v 1-800-ASK-GARY amfiteátru. Vystoupení nejsou přeložena.\n\n"}
{"id": "688637", "url": "https://cs.wikipedia.org/wiki?curid=688637", "title": "Módní blog", "text": "Módní blog\n\nMódní blog je blog, který se věnuje módnímu průmyslu, oblékání a osobnímu stylu.\n\nMódní blog může pokrývat mnoho témat, jako jsou konkrétní druhy oblečení a doplňků, trendy v různých módních odvětvích (haute couture, prêt-à-porter, atd.), oblečení celebrit a trendy v pouliční módě. Módní blogy se věnují módě ve všech jejích úrovních od největších značek a jmen až po nejmenší neznámé návrháře.\n\nMnoho módních blogů lze označit i jako nákupní blogy, jejichž obsahem jsou především rady při nakupování oblečení s mnoha osobními doporučeními od blogerů ke svým čtenářům. Takovéto blogy se často svým obsahem podobají módním časopisům. Někteří obchodníci v módním průmyslu sami začali psát takovéto blogy, aby tak podpořili prodej svého zboží.\n\nBlogy, které se jen příležitostně věnují módě, nejsou považovány za čistě módní blogy, ačkoliv jsou tak někdy svými autory tak nazývány.\n\nMóda je miliardový průmysl, který má značný vliv na způsob jakým se běžní lidé sami oblékají. Vzhledem k tomu, že móda je postavená na následování trendů a že módní blogy poskytují nový způsob jak sledovat trendy, je jasné, že módní blogy mají významný vliv a dlouhotrvající vliv na módní průmysl.\n\n\n"}
{"id": "688638", "url": "https://cs.wikipedia.org/wiki?curid=688638", "title": "Cherut (noviny)", "text": "Cherut (noviny)\n\nCherut ( חרות, doslova \"Svoboda\") byl název několika hebrejsky psaných periodik vycházejících v osmanské Palestině, v mandátní Palestině a v Izraeli ve 20. století.\n\nV roce 1909 začal v Jeruzalémě vycházet týdeník Cherut, jehož vydavatelem byl Chajim Ben Atar. List byl tiskovou platformou místní sefardské komunity. V roce 1912 se stal deníkem. Během první světové války zůstal kvůli tureckým represím nakonec jediným hebrejským periodikem v tehdejší osmanské Palestině. Mezi hlavní postavy tohoto deníku patřil Avraham Elmalich, pozdější izraelský politik. \n\nRoku 1942 začala organizace Irgun vydávat vlastní list nazvaný Cherut. Šlo o nevelký občasník rozesílaný poštou zájemcům, popřípadě vylepovaný na veřejná prostranství. Byl ostře protibritsky zaměřený. Jeho vydávání trvalo až do roku 1948, kdy Irgun jako samostatná politická a vojenská síla zanikl.\n\nDalší deník jménem Cherut byl založen roku 1948. Za jeho vznikem stála strana Cherut. Roku 1965, kdy se sloučila strana Cherut s Liberální stranou, byl i deník Cherut sloučen se stranickým listem Liberálů do nového deníku ha-Jom, který ale o čtyři roky později zanikl.\n\n"}
{"id": "688642", "url": "https://cs.wikipedia.org/wiki?curid=688642", "title": "Štěrbovka sněžná", "text": "Štěrbovka sněžná\n\nŠtěrbovka sněžná, lat. \"Andreaea nivalis\" je druh vysokohorského mechu.\n\nRoste v hustých, někdy rozsáhlých, hnědozelených, červenohnědých až černých porostech. Lodyžky dosahují délky až 10 cm. Bývají hustě olistěné, lístky jsou srpovité až jednostranné, zvláště na vrcholu lodyžky. Okraj listu je rovný, jemně a nepravidelně zoubkatý, čepel jednovrstevná, oboustranně papilnatá. Žebro je žlutavé nebo oranžové, po celé délce zhruba stejně silné, končí se špičkou. Perichetiální lístky jsou o málo větší než lodyžní. Jedná se o vrcholoplodý mech. Tobolky se otevírají po straně 4-6 podélnými rýhami. Řadíme ji mezi rostliny dvoudomé.\n\nVyskytuje se na silikátových skalách v niválních pramenných nivách, na okrajích pramenných kotlin s vysokou a dlouho ležící sněhovou pokrývkou.\n\nRoste ve velehorách v Evropě a na západě Severní Ameriky, pod 1600 m n. m. ji lze nalézt jen stěží.\n\n"}
{"id": "688644", "url": "https://cs.wikipedia.org/wiki?curid=688644", "title": "Ha-Kol", "text": "Ha-Kol\n\nha-Kol (: הקול, doslova \"Hlas\") byl hebrejský psaný deník vycházející v Izraeli od roku 1948.\n\nByl založen roku 1948. Za vznikem deníku stála ultraortodoxní náboženská strana Agudat Jisra'el. Podle jiného zdroje byl deník provozován stranou Po'alej Agudat Jisra'el. Ta tehdy v souladu s dobovým trendem v Izraeli, kde každá politická formace provozovala svůj stranický list, vydávala dva deníky. V Jeruzalémě ha-Kol, v Tel Avivu Še'arim. Ha-Kol zanikl, ještě dle stavu k roku 1964 ale byl vydáván. \n"}
{"id": "688651", "url": "https://cs.wikipedia.org/wiki?curid=688651", "title": "Odliv mozků", "text": "Odliv mozků\n\nOdliv mozků (anglicky ) nebo formálně odliv lidského kapitálu (anglicky \"human capital flight\") je fráze označující jednosměrnou migraci inteligence, tj. vysoce vzdělaných a kvalifikovaných lidí. Hlavními důvody pro tento typ emigrace jsou nedostatek pracovních příležitostí, vidina lepších životních podmínek a vyšší kvality života, či politická situace daného státu. Termínem „Odliv mozků“ neoznačujeme pouze migraci mezistátní, ale také vnitrostátní, například z vesnic do měst, nebo i mezi městy. Zvláštní skupinou mezi migranty jsou vědci a akademici, pro které je hlavním důvodem k migraci především kvalita jednotlivých výzkumných pracovišť a jejich týmů.\n\nTermín odliv mozků vznikl po druhé světové válce v roce 1950 v Anglii jako označení pro emigraci vědců a technicky vzdělaných lidí z poválečné Evropy (především z Velké Británie) do Severní Ameriky za podstatně lepšími pracovními i životními podmínkami. Později docházelo k odlivu mozků především ze zemí třetího světa a z bývalého východního bloku socialistických zemí (mezi které patřilo i bývalé Československo).\n\nOdliv mozků má především negativní dopady na zemi poskytující vzdělání těmto migrantům. Mezi tyto dopady patří například „nerovnováha v systému“, která způsobuje značný nedostatek odborníků v daném odvětví. Jako další negativní dopad můžeme uvést depopulaci dané země. Z těchto důvodů je vyvíjena ustavičná snaha o návrat inteligence.\n\nOdliv mozků však může přinést i určitá pozitiva. V některých případech dlouhodobí emigranti komunikují se zemí původu. „Tato kvalifikovaná diaspora se může stát významným zprostředkovatelem výsledků zahraničního výzkumu a multiplikátorem výzkumu domácího.“\n\nOpakem odlivu mozků je termín příliv mozků (anglicky \"brain gain\"), tj. přiliv lidského kapitálu. Ten má na rozdíl od odlivu především pozitivní dopady, jak pro danou zemi, tak i pro dotyčnou osobu. Emigranti v zahraničí získají odborný růst (například znalost světových jazyků), rozvoj osobnosti, vyšší sebevědomí, lepší následné uplatnění a vytvoření zahraničních kontaktů. Cílová země emigrantů získá dodatečnou pracovní sílu, zaměstnáním zahraničních pracovníků sníží náklady na produkci a umožní větší specializaci domácího obyvatelstva. Podle některých kritiků ovšem intenzivní příliv mozků ze zahraničí oslabuje motivaci domácích studentů a způsobuje závislost na vzdělaných imigrantech. Také se může stát, že domácí obyvatelstvo bude na trhu práce soupeřit s migranty, kteří jsou ochotni pracovat za nižší mzdu.\n\nMá-li migrace obousměrný charakter (anglicky \"brain exchange\"), dochází kromě odlivu domácích odborníků do zahraničí zároveň k přílivu zahraničních profesionálů, takže zisky a ztráty se víceméně vyrovnávají. Jedná-li se o migraci dočasnou (anglicky \"brain circulation\"), vzdělaní lidé ze země odejdou, nicméně se po čase vrátí navíc s novými zkušenostmi či vzděláním.\n\nNejvětší vlna emigrace vědců zasáhla Československo v letech 1948–1989, především z politických důvodů. Během této doby emigrovalo zhruba 560 tisíc osob. Další hromadná emigrace nastala po listopadu 1989 po pádu komunistického režimu, kdy do ciziny odešlo přes 200 000 Čechů. V současné době ve světě žije zhruba 2,2 milionu lidí s českým původem.\n\nJedním z hlavních problémů odlivu mozků z České republiky můžeme najít především v oblasti zdravotnictví. Lékařský personál často emigruje směrem na Západ, především do Německa za vidinou vyššího platového ohodnocení a v ČR pak není dostatek kvalifikovaných a zkušených lékařů. Ačkoli se od roku 2000 rozdíly v úrovni výdělků kontinuálně snižují, zůstává výdělek v zahraničí značnou motivací. Odliv mozků z ČR je mírněn příchodem kvalifikovaných pracovníků z jiných zemí. V roce 2019 tak v Česku pracovalo přes 3 200 lékařů ze zahraničí, převážně ze Slovenska a Ukrajiny.\n\nZamezit migraci vysoce kvalifikovaných odborníků ze země a zvýšit šanci na jejich návrat lze buď zlepšením návratových pracovních podmínek, nebo je přesvědčit, že o ně je velký zájem. Například je pravidelně informovat o nabídce pracovních míst v ČR, o novinkách ve vědě a výzkumu, změnách důležitých zákonů a o legislativních možnostech podnikání. „Při nemožnosti dosažení srovnatelných výdělků se zahraničím je třeba se zaměřit alespoň na srovnatelnou úroveň podmínek práce.“\n\nPůvodně zamýšlená délka pobytu se pohybovala v rozmezí 3 až 5 let, zatímco průměrná doba činila 12 let. V Rakousku jsou významné rozdíly v pracovních podmínkách. Mezí výhody patří: vyšší úroveň příjmu, výhodnější sociální zabezpečení, výhody placených přesčasů, delší dovolená, klouzavá pracovní doba, vyšší úroveň firemní kultury, lepší vybavení rakouských zdravotnických zařízení, lepší pečovatelské služby, méně administrativní práce pro lékaře. Nevýhody naopak jsou vyšší pracovní zátěž a ztížené možnosti pracovního uplatnění v případě ztráty pracovního místa.\n\nFrancie má čtvrtou nejpočetnější českou diasporu v Evropě a osmou největší na světě. Pravděpodobně nejpřitažlivější region z hlediska studijních a pracovních příležitostí je okolí Paříže.\n\nO úplném návratu uvažuje zhruba třetina mladých. Důvodem pro návrat jsou převážně rodinné důvody, společenské a kulturní souznění a snaha uplatnit znalosti a zkušenosti získané v zahraničí v České republice. Motivace osob, jež návrat nezvažují, jsou například profesní nebo rodinné závazky v zahraničí a nespokojenost s českou politickou situací.\n\n"}
{"id": "688654", "url": "https://cs.wikipedia.org/wiki?curid=688654", "title": "Ha-Modia", "text": "Ha-Modia\n\nHa-Modia (: , doslova \"Zpravodaj\") je hebrejsky psaný deník vycházející v Izraeli od roku 1950.\n\nByl založen roku 1950. Za jeho vznikem stála Agudat Jisra'el, světová organizace ultraortodoxního náboženského hnutí, která působila jako politická síla i v Izraeli. Podle údajů k roku 1995 patřil list k menším periodikům s celkovým nákladem pod 5000 výtisků.\n\nHebrejská verze deníku ha-Modia navázala na starší tradici tohoto listu. Ten vycházel již počátkem 20. století ve východní Evropě v jazyce jidiš. Na jeho vzniku se podílely četné rabínské autority jako například Chajim Ozer Grodzinski. Cílem listu napojeného od počátku na kruhy Agudat Jisra'el bylo čelit asimilaci a sekularizaci mezi Židy. V roce 1998 byla spuštěna anglická verze ha-Modia (Hamodia) pro potřeby židovských komunit v Evropě a USA. List si rychle získal popularitu a 15. prosince 2003 se z něj stal deník. Roku 2008 přibyla verze ve francouzštině. \n\n"}
{"id": "688657", "url": "https://cs.wikipedia.org/wiki?curid=688657", "title": "TATA box", "text": "TATA box\n\nTATA box (též Hognessův box na počest D. Hognesse) je sedminukleotidová sekvence DNA, která se nachází na začátku (v promotorové oblasti) mnoha (u člověka asi u 24%) protein-kódujících genů u jaderných organismů. Konsensuální sekvence TATA boxu zní TATAAAA, je tedy podobná Pribnowově sekvenci v promotoru bakterií. TATA box se nachází cca 25-30 párů bází od počátku transkripce.\n\nTATA box je místo vazby tzv. TATA vazebného proteinu. Ten je součástí transkripčních faktorů, které vytváří preiniciační komplex a umožňují spuštění transkripce genu.\n"}
{"id": "688664", "url": "https://cs.wikipedia.org/wiki?curid=688664", "title": "Dvouhrotec tuhý", "text": "Dvouhrotec tuhý\n\nDvouhrotec tuhý, též sobík tuhý, je druh mechu.\n\nLodyžka je asi 5 cm vysoká, porosty polštářovité, žlutozelené až tmavozelené, nepatrně plstnaté. Lístky jsou velmi lámavé, ztuha přímé, z kopinaté báze vytažené ve žlábkovitě vydutou špičku.\n\nPodobný je \"D. viride\", má však čepel ze dvou vrstev buněk a za sucha kadeřavé listy. Dále ho můžeme zaměnit s \"Orthodicranum flagellare\".\n\nVyskytuje se na borce a trouchnivém dřevě.\n\nOd nižších poloh střední Evropy až do subalpínských poloh Alp (evropsko-severoamerický druh).\n\n"}
{"id": "688665", "url": "https://cs.wikipedia.org/wiki?curid=688665", "title": "Jan Merell", "text": "Jan Merell\n\nJan Merell (10. května 1904 Praha – 22. září 1986 Praha) byl český římskokatolický teolog, kněz, novozákonní biblista, profesor a dlouholetý děkan Římskokatolické cyrilometodějské bohoslovecké fakultě v Praze se sídlem v Litoměřicích. Celosvětově se proslavil znovuobjevením papyru P4 s rozsáhlými zlomky textu Lukášova evangelia.\n\nStředoškolské vzdělání získal na arcibiskupském gymnáziu v Praze, kde v roce 1923 maturoval.\nV letech 1923 až 1927 vystudoval teologii na Katolické teologické fakultě Univerzity Karlovy v Praze a po svém kněžském svěcení v roce 1927 působil v duchovní správě (od září 1927 do srpna 1929 byl kaplanem ve Stříbře a od září 1929 v Praze na Smíchově). Na bohoslovecké fakultě Karlovy univerzity získal doktorát teologie po obhájení disertační práce s názvem \"Bolest v Písmě sv. Starého a Nového zákona\" a 28. června 1933 byl promován. Od 1. října 1933 se na téže fakultě stal suplentem biblického studia Nového zákona. 1. prosince 1934 byl jmenován asistentem, jeho jmenování bylo pak opakovaně obnovováno.\nOd roku 1934 ve svých studiích pokračoval, nejprve na Papežském biblickém institutu (Pontificium Institutum Biblicum) v Římě do roku 1936, poté na pařížské Sorbonně - \"Faculté des Lettres (Université de Paris)\" a \"École pratique des Hautes Études v Paříži\" v letech 1936–1937, kde znovuobjevil papyrus z počátku 2. století označovaný jako P4, popsaný částí textu evangelia podle sv. Lukáše; tento nález publikoval v roce 1938. Studoval rovněž v Cambridgi a belgické Lovani.\n\nOd 1. října 1937 byl jako asistent pověřen na bohoslovecké fakultě Karlovy univerzity suplováním přednášek Nového zákona. Dne 24. března 1939 se habilitoval pro obor novozákonního studia (soukromý docent), po předložení spisu s názvem \"Papyry a kritika novozákonního textu\". Od 17. listopadu 1939 do 30. září 1942 byl dán na dovolenou a k 30. září 1942 bylo jeho působení na bohoslovecké fakultě Karlovy univerzity ukončeno, vzhledem k násilnému uzavření českých vysokých škol okupačními úřady. V roce 1942–1943 přes zákaz přednášel na Arcidiecézním bohosloveckém učilišti pražském. Nacistická moc jeho počínání hodnostila jako sabotáž říšských předpisů, za což byl 14. srpna 1943 zatčen a uvězněn v terezínské Malé pevnosti a později převezen do koncentračního tábora v Dachau, kde byl až do 29. dubna 1945.\n\nPo skončení druhé světové války byl od 1. června 1945 jmenován asistentem na bohoslovecké fakultě Karlovy univerzity a pověřen suplováním přednášek Nového zákona. Dne 14. listopadu 1946 byl jmenován tamtéž mimořádným profesorem biblického studia Nového zákona a vyšší exegeze, s účinností od 1. října 1945. Dne 15. února 1949 byl navržen na řádného profesora téhož oboru, ke jmenování však nedošlo. V roce 1950 přešel na pražskou cyrilometodějskou bohosloveckou fakultu, od roku 1953 přestěhovanou do Litoměřic. 2. října 1950 byl na této fakultě jmenován profesorem pro obor Nového zákona (s účinností od 1. září 1950) a zároveň vedoucím katedry biblických oborů. 17. října 1950 byl jmenován proděkanem pro roky 1950–1952, následně 26. června 1952 i pro roky 1952–1954. Dne 1. listopadu 1954 byl jmenován děkanem, jmenování pak bylo opakováno až do 31. srpna 1974. K témuž dni byl odvolán z funkce vedoucího katedry biblických oborů a jeho působení bylo ukončeno odchodem do důchodu. Od 15. září 1974 do 30. června 1975 přednášel v rámci tzv. čestného roku.\n\nSe svou zkušeností z období druhé světové války se ve funkci děkana CMBF snažil nedopustit, aby se stalo něco podobného, a v rámci možností hájil autonomii fakulty proti dobovým tlakům. Byl autorem řady publikací z oblasti teologie, poradcem československých účastníků druhého vatikánského koncilu a také proboštem Kolegiátní kapituly Všech svatých na Hradě pražském. Zemřel 22. září 1986 v Praze.\n\n\n\n\n"}
{"id": "688666", "url": "https://cs.wikipedia.org/wiki?curid=688666", "title": "Kroucenec širolistý", "text": "Kroucenec širolistý\n\nKroucenec širolistý, též křivenec širolistý, je druh mechu.\n\nLodyžka je až 1 cm vysoká, lístky jsou za vlhka přímé, za sucha na vrcholu rostliny stočené, jazykovité, vyduté a zašpičatělé. Čepel i žebro jsou papilnaté, papily většinou mají tvar písmene C. Štět je žlutý, tobolka válcovitá a přímá, čepička kápovitá.\n\nExistuje 5 podobných druhů, z nichž \"D. wilczekii\" nemá peristom a \"D. laurerii\" a \"D. cernuus\" mají lístky na okraji lemované.\n\nNa otevřených místech povrchu vápnitých půd, na stromové hranici a nad ní.\n\nVysoké polohy Bavorského lesa a Alp.\n\nKremer, B., Muhle,H. Lišejníky, mechorosty, kapraďorosty. 1.vyd. Praha : Ikar, 1998. ISBN 80-7202-356-X\n"}
{"id": "688667", "url": "https://cs.wikipedia.org/wiki?curid=688667", "title": "Motovilicha", "text": "Motovilicha\n\nMotovilicha (Мотови́лиха) je bývalé ruské město na Urale, dnes východní předměstí Permi pod názvem \"Motovilichinský rajón\". Proslavily je Motovilichinské závody, jeden z nejdůležitějších strojírenských podniků v Rusku.\n\nV roce 1736 založil historik a politik Vasilij Tatiščev továrnu na zpracování mědi na soutoku řek Kama a Motovilicha (její název pochází z permjackého výrazu \"motovilja\" - nezamrzající). Postupně se z ní stalo důležité centrum zbrojního průmyslu. Okolí se zalidňovalo a patřilo k nejvyspělejším částem carského impéria, v roce 1886 se stala Motovilicha první elektrifikovanou obcí na Urale. Zároveň sílilo dělnické hnutí, v roce 1905 zde bylo jedno z center revoluce. V roce 1926 byla Motovilicha povýšena na město, v roce 1931 byla přejmenována na Molotovo (podle Vjačeslava Molotova) a v roce 1938 připojena k městu Perm (město).\n\nV roce 2010 měla Motovilicha kolem 180 086 obyvatel, starostou je Sergej Malcev. Rajón se vyznačuje velkým procentem lesních ploch. Hlavním zaměstnavatelem je otevřená akciová společnost Motovilichinské závody, vyrábějící převážně kulomety a raketomety, dále např. jeřáby, závaží nebo zařízení pro těžbu ropy. Za první světové války pocházela z Motovilichy pětina ruských zbraní, za druhé světové války dokonce čtvrtina. První výstřel na německém území padl v roce 1944 z houfnice ML-20 vyrobené právě v Motoviliše.\n\nNedaleko Motovilichy byl údajně v létě 1918 zastřelen bolševiky bratr posledního ruského cara Michail Alexandrovič.\n\n"}
{"id": "688668", "url": "https://cs.wikipedia.org/wiki?curid=688668", "title": "Ropovod Mosul-Haifa", "text": "Ropovod Mosul-Haifa\n\nRopovod Mosul-Haifa byl ropovod pro transport ropy z ropných polí v severoiráckém Kirkúku přes Jordánsko do severoizraelské Haify, který byl v provozu v letech 1935 až 1948. Ropovod byl dlouhý 942 kilometrů, jeho průměr byl 8 palců a trvalo deset dnů, než byla ropa přepravena z jednoho konce do druhého. V Haifě byla ropa následně zpracovaná v místních rafinériích, uložena do tanků, které byly naloženy do tankerů a přepraveny do Evropy.\n\nRopovod byl vybudován v roce 1935 v době, kdy byla většina území Blízkého východu pod britskou správou. Ve stejné době byl paralelně budován ropovod vedoucí z Kirkúku do Tripolisu v Libanonu. Jak ropovod, tak haifské rafinerie byly vybudovány Brity v přípravě na očekávanou válku a během druhé světové války nakonec skutečně poskytly britské a americké armádě ve Středozemí potřebné palivo.\n\nRopovod byl častým cílem útoků arabských gangů během arabského povstání a jeho ochranu měly na starost společné britsko-židovské zvláštní noční čety, vedené kapitánem Orde Wingatem. Později byl ropovod cílem útoků Irgunu.\n\nV roce 1948 byl provoz ropovodu ukončen po vypuknutí izraelské války za nezávislost, kdy Irák přerušil dodávky ropy.\n"}
{"id": "688671", "url": "https://cs.wikipedia.org/wiki?curid=688671", "title": "Kdo pozoruje pozorovatele?", "text": "Kdo pozoruje pozorovatele?\n\n„Kdo pozoruje pozorovatele?“, v originále „Who Watches the Watchers?“, je v pořadí čtvrtá epizoda třetí sezóny seriálu \"\". Točí se okolo problematiky Základní směrnice.\n\nUSS Enterprise D dorazí k planetě Mintaka III, aby doplnila zásoby a pomohla s opravami na stanovišti Federace, které má za úkol studovat kulturní vývoj Mintakanů – protovulkánské rasy na úrovni doby bronzové. Nehoda však způsobí, že holografická kamufláž této malé stanice se vytratí a spatří ji Mintakan jménem Liko. Vydá se směrem ke stanovišti a je zasažen elektrickým výbojem. Doktorka Crusherová jej transportuje na Enterprise za účelem léčby, ačkoliv to má za následek porušení Základní směrnice. Je vyléčen a po vymazání vzpomínek na tuto událost vrácen na planetu. Posádka jej dále sleduje, a zjistí, že výmaz paměti nefungoval tak, jak by měl. Liko si pamatuje na Picarda, a přesvědčil ostatní Mintakany, že kapitán Picard je jejich bůh.\n\nRiker navrhne, že se společně s poradkyní Troi přestrojí za Mintakany a pokusí se rozptýlit mýtus o Picardovi, stejně jako najít pohřešovaného člena stanoviště, který po nehodě někam zmizel. Podaří se jim chybějícího průzkumníka najít, ale jsou chyceni Likem a dalšími Mintakany. Zatímco Rikerovi se podaří se zraněným členem uprchnout, Troi hlídají. Picard je nucen podniknout kroky k nápravě situace bez dalšího porušování Základní směrnice. Transportuje Nurii, vůdkyni vesnice, kde drží Troi, na Enterprise, a pokusí se jí ukázat, že on ani zbytek posádky nejsou žádní nesmrtelní bohové. Dokazuje to tím, že jí nechá být svědkem smrti člena posádky na ošetřovně. Pak se s ní vrací na povrch, kde zrovna zuří bouře, kterou Liko považuje za projev hněvu Picarda. Nuria se mu snaží vysvětlit pravdu, ale on si trvá na svém a myslí si, že Picard je nesmrtelný. A aby o tom všechny přesvědčil, namíří na něj luk a šíp. Picard řekne, že pokud je to jediný důkaz, který bude Liko akceptovat, tak ať tedy vystřelí. On tedy skutečně vystřelí, ale jeho dcera jej popostrčí, takže Picard je jen zraněn. Nuria ukáže Likovi Picardovu krev, a on s ostatními uzná, že není bůh. Picard a Troi se vrátí na Enterprise, a když je vyléčen, vrátí se ještě jednou naposledy na planetu. Tam vysvětlí Mintakanům, že stanoviště Federace bude odstraněno, aby se mohli vyvíjet podle svého. Než odejde, Nuria mu věnuje jako dárek šerpu.\n\n"}
{"id": "688678", "url": "https://cs.wikipedia.org/wiki?curid=688678", "title": "Borough Park (Brooklyn)", "text": "Borough Park (Brooklyn)\n\nBorough Park (obvykle místními vyslovováno jako Boro Park) je čtvrť v jihozápadní části obvodu Brooklyn ve městě New York. Borough Park je domovem jedné z největších komunit ortodoxních Židů mimo Izrael a jedné z největších ve Spojených státech ve které žije mnoho navzájem ideologicky soupeřících izolovaných náboženských obcí. Borough Park zažívá prudký populační růst, jelikož průměrný počet dětí v charedi rodinách je 6,7. Jedná se o socio-ekonomicky rozdílnou oblast, pohromadě zde žijí, chodí do stejných škol a synagog bohatí i příslušníci pracující třídy a chudí. Jeho střed leží mezi 11. a 18. avenue a 40. a 60. ulicí. Borough Park spadá pod 66. policejní okrsek NYPD.\n\nČtvrť prošla v posledních desetiletích mnoha změnami. Demograficky se vyvinula ze čtvrti plné Italů, Irů a Židů moderně ortodoxního zaměření do místa většinově osídleného chasidskými rodinami.\nVe studii sčítacího úřadu z roku 2000 se odhadovalo, že v Borough Parku žije 76 600 Židů. Od té doby se Borough Park výrazně rozrostl a vysloužil si díky své vysoké porodnosti přezdívku hlavní město baby boomu. Ve čtvrti bylo roku 2004 zaznamenáno 4523 porodů, nejvíce v celém městě. Další brooklynská čtvrť, která se svou mírou porodnosti nejvíce blížila Borough Parku byl Williamsburg, domov mnoho členů chasidské dynastie Satmar, s 3839 narozeními. Míra porodnosti, jež činí 24,4 nově narozených na 1000 obyvatel, se promítla do celkového růstu čtvrti.\nChasidské rodiny často vyžadují větší domy, což stimulovalo budování a renovaci nemovitostí v celé čtvrti. Silná většina nových projektů zahrnuje větší ložnice a kuchyně. Od roku 1990 vydalo bytové oddělení pro Borough Park více stavebních povolení, než pro jakoukoli jinou obytnou část Brooklynu. Vítanou pomoc při rozvoji také představoval zákon z roku 1992, který ustanovuje Borough Park jako speciální zónu, kde obyvatelé můžou zastavět až dvě třetiny svých pozemků. Tím byla rozloha ovšem rozloha zadních dvorků ohromně zmenšena.\nSpousta porodů se odehrává v Maimonides Medical Center, prominentní nemocnici v Borough Parku. \"The Maimonides Infants & Children’s Hospital of Brooklyn\" je plně akreditována jako „dětská nemocnice uvnitř nemocnice“ a je jednou z pouhých tří zařízení tohoto typu v New Yorku. V této nemocnice je také provedeno více porodů, než v jakékoli jiné ve státě New York.\nMístní obchody a podniky v současnosti velice prosperují. Nákupní oblast na 13. avenue dlouhá zhruba 1,5 km je obsypána výlohami obchodů zásobujících židovské domácnosti. Hodně chasidů je k těmto podnikům loajální a přicházejí sem ze všech částí města, ostatních států a dokonce i ze zahraničí, aby nakoupili tamní košer předměty. Obecně tyto podniky profitovali z rostoucí židovské populace, zvyšující se hustotě osídlení a podnikavým využitím internetu.\nKomunita dosáhla celosvětového uznání, zejména mezi izraelskými imigranty a turisty. Roku 1999 byl postaven na 13. avenue košer hotel „The Avenue Plaza Hotel“, první hotel otevřený ve čtvrti za více jak celou poslední dekádu. Je populární atrakcí pro návštěvníky New Yorku a jako jeden z mála je schopen vyhovět potřebám chasidů.\n\nPrakticky všichni školáci narození do chasidských rodin v Borough Parku navštěvují místní ješivy (chlapci) a školy typu beis ja’akov (dívky). Z toho důvodu se populace žáků na \"Montauk Intermediate School\" zmenšila. Školní oddělení města New York doufalo využít výhodu prázdného místa a vybudovat malou školu, zvanou \"Kingsborough Early College School\". Chasidská obec nebyla potěšena vyhlídkou na stavbu nové školy, jelikož se obávali, že s sebou přinese „špatné živly“ (spoře oděné dívky) a protestovali proti rozhodnutí. Komunitní školský výbor vyslyšel stížnosti a rozhodl proti výstavbě školy.\nZ tohoto odlivu studentů vyšly základní školy se smíšenými důsledky. Například Joyce Purnicková z New York Times napsala v roce 2004, že „…veřejné školy v Borough Parku, jsou naplněné jen z 89 %, protože mnoho dětí chodí do ješivy. Žáků ve třídách je málo, chodby jsou tiché a ředitel a jeho zástupce znají každého žáka jménem.“ Následně také vzrostlo procento dětí umících číst na nebo nad úroveň ročníku ze 40 % v roce 1998, na 55 % v roce 2004.\n\nChasidská obec si vytvořila síť samostatných dobrovolnických organizací z místních obyvatelů, kteří se starají o naléhavé případy ve čtvrti. Hatzolah je dobrovolnická záchranná služba složená ze zdravotních techniků a zdravotníků. Shomrim/BSSP je občanská hlídka schválená oddělením newyorské policie pro obecní záležitosti. Odpovídají na telefonáty související s bezpečností a které se týkají této oblasti a pomáhají NYPD s hledáním pohřešovaných osob. Chasidská obec si byla schopna vybudovat blízké, i když často křehké, vztahy s místní autoritami.\n\nBorough Park je domovem mnoha chasidských skupin, z nichž největší je Bobovská dynastie. Mimo jiné tu ale také žijí ostatní chasidské dynastie: Belz, Ger, Satmar, Stolin, Vizhnitz, Munkacs, Spinka, Klausenburg, Skver a Puppa, dále také menšina nechasidských charedim, takzvaní litvakové (litevští Židé) a ještě menší počet moderně ortodoxních Židů.\nV Brooklynu se asi 37 % Židů označuje za ortodoxní a Borough Park je často prohlašován za srdce, nebo domov newyorské ortodoxní židovské populace. Čtvrť se stala ve velkém měřítku ortodoxní až v posledních 40 letech proměnou, kterou někteří nazývají „z předměstí na štetl“.\nBěhem raných let 20. století byla židovská populace v Borough Parku a i v Brooklynu mnohem nakloněná k volbě liberálů, než dnes. Avšak spousta těchhle starousedlíků se nakonec přestěhovala na předměstí, či do jiných částí města, místo nichž se do čtvrti přistěhovali mnohem konzervativnější chasidé (hodně z nich přeživší holokaustu a imigranti z východní Evropy). To mělo za následek, že převažující většina chasidů v Borough Parku a Brooklynu zavedla tradičnější životní styl Židů. Studie UJA Federation-New York z roku 2002 odhalila, že pouhé 2 % Židů z Borough Parku bylo reformních a téměř tři čtvrtiny ortodoxní.\nChasidské obyvatelstvo pečlivě žije svůj život podle halachy a šulchan aruchu. V sobotu je Šabat, den odpočinku, jenž je přísně dodržován většinou členů komunity. V některých oblastech se v pátek před západem slunce rozezní sirény, aby oznamovali začátek šabatu.\nKulturně i nábožensky je čtvrť považována za jednu z nejvíce ortodoxních na světě. „Mnoho rodin nevlastní televizi ani se nechodí dívat na filmy. Děti navštěvují ješivy místo veřejných škol. Dospívající dívky neodcházejí z domu, dokud se nepřesvědčí, že jejich kolena a lokty jsou zakrytá. Jak na svatbách, tak na pohřbech sedí ženy a muži odděleni a vyhýbají se tělesnému kontaktu, jak je to vyžadováno náboženským právem.“\nVětšina obchodů prodává a připravuje jenom jídlo vzniklé pod dohledem rabína.V jednu chvíli vznikla veliká kontroverze týkající se eruvu, z důvodu odlišné interpretace aplikace náboženského práva. Eruv byl vybudován v letech 1999–2000 a zahrnuje do sebe okolo 225 bloků. Jeho použití je stále předmětem diskuse.\nBorough Park je základnou pro velkou chasidskou dynastii Boboverů, čítající několik tisíc rodin (přesná čísla jsou neznámá) Je jednou z největších brooklynských chasidských komunit a má stoupence v Kanadě, Anglii, Belgii a Izraeli.\nV roce 2005 zemřel boboverský rebbe Naftali Zvi Halberstam a nastal rozkol, kdy jeho zeť Mordechai Dovid Unger je rabínem v hlavní synagoze na 48. ulici a bratr Ben Zion Aryeh Leibish Halberstam je rabínem v dočasné synagoze na 45. ulici.\n\n"}
{"id": "688685", "url": "https://cs.wikipedia.org/wiki?curid=688685", "title": "Vláda Karla von Auersperga", "text": "Vláda Karla von Auersperga\n\nVláda Karla von Auersperga byla vláda Předlitavska, existující od 30. prosince 1867 do 31. ledna 1870. Karel Vilém Auersperg ji sestavil krátce po vydání prosincové ústavy, sám ji však vedl pouze do 24. září 1868, kdy podal demisi na protest vůči tomu, že ministr zahraničí Ferdinand von Beust se za jeho zády setkal s představiteli českých liberálů, aby s nimi jednal o vstupu do českého zemského sněmu a říšské rady. Vládě pak provizorně více než rok předsedal Eduard Taaffe, otázka postupu vůči českým liberálům však vládu štěpila dále. Zatímco ministři Taaffe a Berger mínili, že by vláda s českou opozicí měla vyjednávat, Herbst, Hasner a Plener prosazovali „kontumační teorii“, podle níž se mělo počkat, až se Češi unaví. Zastánci této teorie nakonec získali ve vládě navrch, Taaffe odstoupil a krátkou dobu pak ministrům předsedal Ignaz von Plener. Novou vládu pak na přelomu ledna a února 1870 sestavil Leopold Hasner.\n"}
{"id": "688687", "url": "https://cs.wikipedia.org/wiki?curid=688687", "title": "Jananas", "text": "Jananas\n\nJananas je česká folková skupina, sama svůj styl označuje jako hardcore-folk.\n\nSkupina vznikla v roce 2005. První nahrávky vydala vlastním nákladem v letech 2006 a 2008, v roce 2010 pak vydala první profesionální album Jananas u vydavatelství Indies Scope Records. To bylo kritiky velmi pozitivně přijato. V roce 2009 získala skupina cenu Krtek, za album Jananas byla nominována na cenu Anděl v kategorii \"folk & country\". Koncertuje samostatně a také na různých hudebních festivalech, např. Zahrada, Sázavafest, Prázdniny v Telči či Mezi ploty.\n\nSkupinu tvoří zpěvačka Jana Infeldová, kytarista Jan Vávra, baskytarista Jaromír Fulnek a bubeník Jan \"Chilli\" Chalupa. Texty píše většinou Jana Infeldová, hudbu pak většinou skládá Jan Vávra.\n\n\n"}
{"id": "688689", "url": "https://cs.wikipedia.org/wiki?curid=688689", "title": "Muzeum zemědělské techniky Čáslav", "text": "Muzeum zemědělské techniky Čáslav\n\nMuzeum zemědělské techniky v Čáslavi je pobočkou-depozitářem Národního zemědělského muzea v Praze.\nSpecializuje se na historii a vývoj zemědělské techniky a mechanizace. Návštěvník může v prostorách muzea spatřit velikou sbírku historických traktorů, kombajnů, mlátiček obilí, stabilních motorů, oradel, lokomobil a jiné zemědělské mechanizace.Tato sbírka je jednou z největších sbírek podobné techniky v Evropě.\n\nMuzeum zemědělské techniky se nachází v přímé blízkosti obchvatu Čáslavi, asi hodinu cesty od Prahy.\n\nMuzeum se nachází v bývalých prostorách armádního autoparku.\n\nKaždý rok se první víkend v červnu koná hojně navštěvovaná akce Pradědečkův traktor. Provozuschopné exponáty jsou vytaženy a předváděny návštěvníkům v chodu.\n\n\n"}
{"id": "688698", "url": "https://cs.wikipedia.org/wiki?curid=688698", "title": "Mrhal", "text": "Mrhal\n\nMrhal je rybník v katastrálních územích obcí Hlincová Hora a Jivno. Nachází se na Rudolfovském potoce. Rybník má rybochovný význam, zároveň patří mezi nejpůvabnější sportovně-rekreační lokality v okolí Českých Budějovic. Jsou zde ideální podmínky pro rybolov.\n\nRybník Mrhal je průtočný rybník, který má dva přítoky − ze severovýchodu do něj přitéká Rudolfovský potok a vytváří Jivenskou zátoku a z jihu přitéká bezejmenný potok protékající rybníky Čekal, Bendík, Nosovský, Bahnitý a Hluboký a na Mrhalu vytváří Hlincohorskou zátoku. Délka vzdutí vodní hladiny je cca 530 m. Hloubka rybníka dosahuje u paty hráze až 15 m. Mohutná hráz je součástí západního břehu, má délku 250 m a v základu měří 17 m. Výpusť z Mrhalu je na severním konci hráze a vytéká jí Rudolfovský potok, který pod Mrhalem vytváří několikametrový vodopád.\n\nDnešní rybník Mrhal byl založen roku 1555 (podle Jiřího Křivánka roku 1550) jako zdroj vody pro pohon důlních a čerpacích strojů v Rudolfovském rudném revíru. Rybniční hráz (její současná výška je 17 m) tehdy stavěli Vlaši. Rybník byl nazván \"Mörderteich\", neboť krátce po dostavbě došlo na hrázi k vraždě sedláka. České jméno bylo původně Mrdal, teprve od 19. století Mrhal. S úpadkem těžby v 17. století byl rybník poškozen a přestal sloužit svému účelu. O jeho obnově bylo uvažováno již roku 1733, ale oprava rybniční hráze a celková obnova Mrhalu byla uskutečněna až roku 1771 na náklady města České Budějovice. Vzhledem ke své nadmořské výšce cca 510 m n. m. byl po obnově využíván k napájení vodních náhonů těžních strojů nejen v Rudolfově, ale díky důmyslné síti stok i v Dobré Vodě u Českých Budějovic. Rybník byl 3. května 1958 vyhlášen kulturní památkou. V roce 1961 byl rybník naposledy vypuštěn. Od roku 1996 je rybník ve vlastnictví Rybolov CB, s.r.o. a slouží ke koupání a rybaření jako soukromý revír.\n\nFirma Vodní díla – TBD a.s, která je pověřena výkonem technicko−bezpečnostního dohledu nad vodními díly, provedla dne 2. června 2017 pravidelnou pololetní prohlídku na rybníce, při níž zjistila průsak hráze. K průsaku docházelo u paty hráze, v místě potrubí původní spodní výpusti (v současnosti nefunkční), průsakové množství bylo odhadnuto na 0,5 l/s, prosakující voda byla bez zákalu a výnosu materiálu. Tím byl dosažen I. stupeň povodňové aktivity z hlediska zvláštních povodní (povodně z technického důvodu). Obce Jivno a Hlincová Hora neprodleně provedly úplnou uzavírku komunikace na hrázi rybníka, aby nedocházelo k zatížení a otřesům hráze. Podle majitele Martina Šťastného dochází k propouštění vody po celou dobu, co rybník s rodinou koupili. Majitel hráz zpevnil navezenými kameny a podle odboru životního prostředí v Českých Budějovicích se situace stabilizovala, průsak byl menší a čirý. Při přípravách na rekonstrukci hráze byly pokáceny stromy na hrázi, podle sdružení Jihočeské matky mezi nimi byly i letité duby. Práce na opravě spodní výpusti rybníka Mrhal byly zahájeny v týdnu od 24. 9. 2018. Rybník byl vypuštěn po 57 letech.\n\nPři vypouštění rybníka kvůli opravě spodní výpusti v září 2018 se ukázalo, že Mrhal je biotopem silné populace čtyř druhů vodních mlžů − velevrub malířský (kriticky ohrožený druh), škeble rybničná (silně ohrožený druh), škeble říční a velevrub nadmutý. Celkový počet všech mlžů na rybníce byl odhadnut přibližně na 100 000 jedinců, což podle Odboru životního prostředí, zemědělství a lesnictví KÚ Jihočeského kraje nebylo na rybnících zaznamenáno už přibližně 50 let. Je to způsobeno kombinací několika faktorů − rybník se dlouhodobě nevypouštěl a má dobrou kvalitu vody díky příznivému složení rybí obsádky a díky absenci zdrojů živinové zátěže v povodí. Většina populace mlžů byla po čtyřech dnech intenzivního sběru vysbírána a přesunuta do nových lokalit, částečně také do hlubších partií rybníka. Na rybníce se vyskytuje také silná populace raka říčního – ten byl z důvodu možného ohrožení račím morem ponechán na místě, pouze přesunut mimo provádění stavebních prací.\n\nNa rybářském revíru Mrhal je možno chytat tyto ryby: amur, bolen, candát, cejn, jeseter, kapr, karas, mník, okoun, pstruh duhový, štika, sumec, tolstolobik, úhoř.\n"}
{"id": "688703", "url": "https://cs.wikipedia.org/wiki?curid=688703", "title": "Jet Lowe", "text": "Jet Lowe\n\nJohn T. „Jet“ Lowe je americký fotograf se specializací na architekturu. Pro organizace U. S. National Park Service a Historic American Buildings Survey pořídil mnoho fotografií, které jsou public domain. Pracuje pro společnost Historic American Engineering Record (HAER) jako šéf fotografického oddělení. V roce 1986 byla publikována jeho knížka s názvem \"Industrial Eye: Photographs by Jet Lowe from the Historic American Engineering Record\" nakladatelstvím Preservation Press.\n\nPři své práci používá velký formát k záznamu snímků významných a často ohrožených amerických průmyslových areálů pro program HAER instituce National Park Service. Tyto snímky spolu s rozsáhlou architektonickou historií a výkresy představují archiv průmyslových areálů. Dokumenty projektu jsou umístěny v knihovně Library of Congress a mnoho z nich je k dispozici on-line na internetových stránkách.\n\nV roce 2001 Lowe pořídil rekonstrukci slavného obrazu Charlese Sheelera z roku 1927, na kterém se kříží dva pásové dopravníky ve firmě Ford River Rouge Complex.\n\n\n"}
{"id": "688704", "url": "https://cs.wikipedia.org/wiki?curid=688704", "title": "Vláda Leopolda Hasnera", "text": "Vláda Leopolda Hasnera\n\nVláda Leopolda Hasnera byla vláda Předlitavska, úřadující od 1. února do 12. dubna 1870. Po pádu vlády sestavené Karlem von Auerspergem sestavil tuto novou vládu Leopold Hasner von Artha. Stejně jako jeho předchůdci ani Hasner nedokázal český zemský sněm přimět k vyslání zástupců na říšskou radu a 31. března 1870 navíc poslaneckou sněmovnu opustili polští poslanci, takže sněmovna nemohla přijímat ústavní změny. Vláda proto podala 4. dubna 1870 demisi, přičemž ministři spravovali své resorty ještě několik dní do jmenování kabinetu Alfreda von Potockého.\n"}
{"id": "688716", "url": "https://cs.wikipedia.org/wiki?curid=688716", "title": "Balkánský expres", "text": "Balkánský expres\n\nBalkánský expres (turecky \"Balkan Ekspresi\") je expresní vlakový spoj mezi Istanbulem a Bělehradem. Projíždí městy Edirne, Plovdiv a Sofie. Mezi Dimitrovgradem a Istanbulem se spojuje s Bosporským expresem. Vzdálenost Bělehrad – Istanbul překonává za 24 hodin (v opačném směru méně). Jezdí od roku 1971. \n"}
{"id": "688719", "url": "https://cs.wikipedia.org/wiki?curid=688719", "title": "Bosporský expres", "text": "Bosporský expres\n\nBosporský expres (turecky \"Bosfor Ekspresi\") je expresní vlakový spoj mezi Istanbulem a Bukureští. Projíždí městy Edirne, Dimitrovgrad a Ruse. Mezi Dimitrovgradem a Istanbulem se spojuje s Balkánským expresem. Průměrný čas k překonání vzdálenosti Istanbul - Bukurešť je 13 hodin 29 minut. Jezdí od roku 1971.\n"}
{"id": "688720", "url": "https://cs.wikipedia.org/wiki?curid=688720", "title": "Vláda Alfreda von Potockého", "text": "Vláda Alfreda von Potockého\n\nVláda Alfreda von Potockého byla vláda Předlitavska, úřadující od 12. dubna 1870 do 6. února 1871. Po neúspěchu Hasnerova kabinetu v otázce účasti českých a polských poslanců na říšské radě sestavil novou vládu Alfred Potocki, který sice vyjednával s českými aristokraty, staročechy i mladočechy, tato jednání ovšem nepřinesla žádný reálný výsledek. Když Český zemský sněm několikrát odmítl říšskou radu obeslat, vypsala Potockého vláda v Čechách přímé volby (bez prostřednictví zemského sněmu) do říšské rady, zvolených 36 českých státoprávníků ovšem odmítlo do říšské rady vstoupit, učinilo tak pouze 27 německých liberálů. Tento neúspěch vedl Potockého k podání demise, císař jej ovšem několikrát odmítl a přijal jeho demisi až 4. února 1871. O dva dny později císař jmenoval vládu Karla von Hohenwarta.\n"}
{"id": "688723", "url": "https://cs.wikipedia.org/wiki?curid=688723", "title": "Květen 2011", "text": "Květen 2011\n\n"}
{"id": "688728", "url": "https://cs.wikipedia.org/wiki?curid=688728", "title": "Bohumír Halouzka", "text": "Bohumír Halouzka\n\nBohumír Halouzka (8. listopadu 1892 Olešnička \"část\" Štěpánova nad Svratkou – 8. května 1983 Praha) byl český varhaník, hudební skladatel a pedagog.\n\nJiž v dětství projevil mimořádné hudební nadání. Odešel studovat do Vídně. Na vídeňské Akademii (dnešní Universität für Musik und darstellende Kunst Wien) byl žákem Josefa Bohuslava Foerstera a Franze Schrekera. Po absolvování školy zůstal ve Vídni, stal se varhaníkem českého kostela, učil hudbu a vedl česká pěvecká sdružení.\n\nPo první světové válce a vzniku Československa se vrátil do vlasti a působil jako ředitel kůru, sbormistr pěveckého spolku Puchmír a učitel hudby v Týně nad Vltavou. V roce 1924 přesídlil do Tábora, kde pokračoval v pedagogické činnosti, byl sbormistrem místního Hlaholu a varhaníkem v děkanském kostele Proměnění Páně na hoře Tábor. Zde setrval až do skončení druhé světové války.\n\nPo osvobození se stal ředitelem hudební školy a učitelem zpěvu v Ústí nad Labem. Od roku 1949 žil v Praze. Dále pokračoval v pedagogické činnosti a pořádal varhanní koncerty.\n\nJako skladatel byl velmi plodný, avšak většina jeho děl zůstala v rukopisech. S ohledem na své zaměření je velká část jeho tvorby věnována chrámové hudbě a varhanám. Komponoval však také písně, sbory a klavírní skladby.\n\n\n\n\n\n"}
{"id": "688729", "url": "https://cs.wikipedia.org/wiki?curid=688729", "title": "Roman Kukleta", "text": "Roman Kukleta\n\nRoman Kukleta (22. prosince 1964 Brno – 26. října 2011 tamtéž) byl československý fotbalový útočník a reprezentant moravské národnosti.\n\nTřikrát se stal mistrem republiky, roku 1989, 1990 a 1991, vždy se Spartou Praha. V sezóně 1990/91 se stal nejlepším střelcem československé ligy se 17 brankami. Za gól nůžkami vstřelený na podzim 1986 v druholigovém zápase Zbrojovky Brno proti JZD Slušovice, obdržel roku 1986 \"Křišťálovou kopačku\" za televizní gól roku.\n\n26. října 2011 Roman Kukleta náhle zemřel ve věku 46 let na selhání orgánů.\n\nZačínal v domovských Řícmanicích, od žákovského věku byl v Zetoru Brno, kde debutoval mezi muži ve třetí nejvyšší soutěži v sezoně 1980/81. Poté přestoupil do Zbrojovky Brno, kde se stal v sezoně 1982/83 dorosteneckým mistrem Československa a ve stejné sezoně zažil i svůj prvoligový debut. V sezoně 1986/87 se stal nejlepším střelcem 2. nejvyšší soutěže se 32 brankami ve 28 zápasech. V posledním kole tohoto ročníku se zaskvěl dokonce 6 brankami do sítě nebohé Mladé Boleslavi, jíž Zbrojovka na stadionu Za Lužánkami přibalila na cestu domů hrozivých 9:0. V sezonách 1985/86, 1986/87 a 1987/88 byl nejlepším střelcem Zbrojovky.\n\nV československé lize odehrál 111 zápasů a vstřelil 50 branek, v české lize 41 utkání a připsal si 8 přesných tref. Ligu prvně okusil již na jaře 1983 ve Zbrojovce Brno. Stabilněji ji začal hrát až na vojně v RH Cheb v ročníku 1984/85, kdy také zaznamenal svůj první prvoligový gól. Po vojně se vrátil do Zbrojovky, která však tehdy byla druholigová. Do 1. ligy se vrátil až po přestupu do Sparty, kde působil v letech 1988–1991. Za Spartu nastupoval i v Poháru mistrů evropských zemí a zahrál si s ní i nultý ročník Ligy mistrů, celkem v jejím dresu odehrál 12 zápasů a vstřelil 2 branky (první z nich hned při svém debutu v evropských pohárech v domácím utkání Sparty Praha proti Steauě Bukurešť v PMEZ 1988/89, druhý v nultém ročníku Ligy mistrů 1991/92 z pokutového kopu do sítě Olympique Marseille na jeho hřišti). Po třech úspěšných sezónách, kdy byl Roman dvakrát nejlepším střelcem Sparty (1989/90, 1990/91), odešel do druholigového španělského klubu Betis Sevilla, tehdy vedeného Jozefem Jarabinským, kde působil v letech 1991–1993. Pak se vrátil do Brna, s nímž hrál první ligu až do roku 1996. V sezóně 1994/1995 se podařilo uhrát Brnu s Kukletou v sestavě 3. místo v lize pod trenérem Petrem Uličným. V dresu Zbrojovky Brno odehrál 3 zápasy a vstřelil jednu branku (bulharskému Etaru Veliko Tarnovo na jeho hřišti) v Poháru Intertoto 1995.\n\nPoté působil v klubech z nižších soutěží v Děčíně (jaro 1996), Zemanu Brno (1996–2000), Brně-Komárově (2000–2001), Mutěnicích (2001–2002), Bavorech (2002–2003), Velkém Meziříčí (2003–2004), Hodoníně (2004–2007) a Jaroslavicích (2007–2009). Na závěr se vrátil do Řícmanic, ale s aktivním hraním byl nucen se rozloučit během podzimu 2009 pro chronické problémy s patou.\n\nZa československou reprezentaci odehrál v roce 1991 celkem 4 zápasy, ve kterých se sice gólově neprosadil, ale všechny byly vítězné:\n\nV národním dresu měl smůlu na zranění. \n\nVěnoval se taktéž trénování. Začínal jako hrající trenér Bavor, ve stejné roli působil i ve Velkém Meziříčí a Hodoníně. V období 2007–2009 vedl TJ Tatran Kohoutovice v I. B třídě, v sezoně 2009/10 pak SK Slavkov u Brna v I. A třídě. Od podzimu 2010 vedl slavkovský starší dorost. Trénoval rovněž SK Újezd u Brna v I. B třídě Jihomoravského kraje.\n\n\n"}
{"id": "688734", "url": "https://cs.wikipedia.org/wiki?curid=688734", "title": "Karakalpakská autonomní sovětská socialistická republika", "text": "Karakalpakská autonomní sovětská socialistická republika\n\nKarakalpakská autonomní sovětská socialistická republika ( , uzbecky: \"Қорақалпоғистон Автоном Совет Социалистлик Республикаси\", karakalpacky: \"Қарақалпақстан Автономиялы Совет Социалистлик Республикасы\") byla autonomní republika Uzbecké sovětské socialistické republiky v Sovětském svazu existující v letech 1932 až 1991. Hlavním městem byl Nukus. Republika měla zhruba 1 400 000 obyvatel, převážně uzbecké, karakalpakské a kazašské národnosti.\n\n16. února 1925 byla oficiálně vyhlášena Karakalpakská autonomní oblast v rámci Kazašské autonomní sovětské socialistické republiky. Roku 1930 byla autonomní oblast z Kazašské ASSR vyčleněna a podřízena přímo Ruské sovětské federativní socialistické republice. 20. července 1932 se autonomní oblast reorganizovala na autonomní sovětskou socialistickou republiku. Na konci roku 1936 byla Karakalpakská ASSR převedena ze sovětského Ruska pod správu Uzbecké sovětské socialistické republiky. V roce 1991 prošla republika reorganizací a vznikla z ní autonomní Republika Karakalpakstán v rámci nezávislého Uzbekistánu.\n"}
{"id": "688736", "url": "https://cs.wikipedia.org/wiki?curid=688736", "title": "Jakubec", "text": "Jakubec\n\nExistuje více nositelů českého příjmení Jakubec/Jakubcová:\n\n"}
{"id": "688740", "url": "https://cs.wikipedia.org/wiki?curid=688740", "title": "Miroslav Wiecek", "text": "Miroslav Wiecek\n\nMiroslav Wiecek (4. listopadu 1931 – 12. červenec 1997), v dobovém tisku uváděný také jako Věncek (fonetický přepis polského příjmení Więcek), byl český fotbalista, československý reprezentant. \n\nZa československou reprezentaci odehrál 1 zápas (přátelské utkání s Maďarskem v roce 1953). I přes skromnou reprezentační bilanci patřil k nejlepším střelcům v československé lize, čtyřikrát se stal králem ligových střelců (1952, 1956, 1958, 1959), drží v tom rekord spolu s Jozefem Adamcem. V lize nastřílel celkem 174 branek, všechny za Baník Ostrava, a je tak členem Klubu ligových kanonýrů. V Baníku hrál v letech 1942–1964. Odehrál za něj 325 ligových utkání a patří tak k největším legendám klubu. Kariéru končil v TJ VŽKG Ostrava (1964–1966) a Tatře Kopřivnice (1966–1967).\n\n"}
{"id": "688746", "url": "https://cs.wikipedia.org/wiki?curid=688746", "title": "Leopold Hasner von Artha", "text": "Leopold Hasner von Artha\n\nLeopold Hasner von Artha (15. března 1818 Praha – 5. června 1891 Bad Ischl) byl rakousko-uherský, respektive předlitavský právník a politik, v letech 1867–1870 ministr kultu a vyučování Předlitavska, pak v roce 1870 krátce předseda vlády Předlitavska (vláda Leopolda Hasnera).\n\nV mládí studoval na Karlo-Ferdinandově univerzitě v Praze filozofii a od roku 1836 i právo. V roce 1842 získal titul doktora práv. Do roku 1848 pak pracoval jako justiční úředník. V letech 1848-1849 působil jako redaktor listu \"Prager Zeitung\". Roku 1849 nastoupil jako pedagog na pražskou univerzitu. Vyučoval zde právní filozofii a od roku 1851 až do roku 1863 i národohospodářství.\n\nOd počátku 60. let se angažoval v politice. Roku 1861 se stal poslancem Českého zemského sněmu a skrz něj byl zvolen v 1861 i za poslance Říšské rady (za městskou kurii v Čechách, obvod Praha-Staré Město). Poslancem Říšské rady se stal i v následujícím funkčním období od roku 1867. Již 17. května 1867 se ale vzdal mandátu, protože byl povolán do Panské sněmovny. Na Říšské radě patřil ke stoupencům liberální Ústavní strany a zastáncům centralizovaného demokratického rakouského státu.\n\nV roce 1863 se stal prezidentem školské rady při státním ministerstvu, ovšem z tohoto postu odstoupil v roce 1865. Věnoval se pak nadále akademické práci, vyučoval národohospodářství na Vídeňské univerzitě, kde v ročníku 1867/1868 působil i jako její rektor.\nJeho politická kariéra vyvrcholila v roce 1867, kdy se za vlády Karla von Auersperga stal ministrem kultu a vyučování Předlitavska. Funkci zastával od 30. prosince 1867 do 1. února 1870, aby následně krátce nastoupil na pozici předsedy vlády Předlitavska (vláda Leopolda Hasnera). Předsedou vlády byl jen několik týdnů, od 1. února 1870 do 12. dubna 1870. Jako ministr se podílel na definici vztahu církve a škol, rozvoji sítě základních škol a zasadil se o zřízení lékařské fakulty na univerzitě v Innsbrucku. Z postu ministra přešel do čela vlády v době vyhroceného pnutí mezi stoupenci liberalistického centralismu a konzervativního federalismu. Nepodařilo se mu ale pro svůj kabinet dojednat trvalejší podporu a podal demisi.\n\nI po odchodu z vládních funkcí byl ale nadále, až do konce 80. let 19. století, aktivní při jednání Panské sněmovny.\n\nJeho bratrem byl oční lékař, profesor na pražské univerzitě a politik Josef Hasner von Artha.\n\n"}
{"id": "688748", "url": "https://cs.wikipedia.org/wiki?curid=688748", "title": "Georgij Petrovič Fedotov", "text": "Georgij Petrovič Fedotov\n\nGeorgij Petrovič Fedotov ( ; 13. října (1. října podle juliánského kalendáře) 1886 Saratov – 1. září 1951 New York) byl ruský náboženský myslitel, filosof, historik a publicista.\n\nNarodil se v Saratově v rodině úředníka. Učil se na voroněžském gymnáziu, kam se jeho rodiče přestěhovali. V letech 1904–1905 studoval Petrohradský technologický institut. V roce 1905 byl uvězněn za účast v sociálně-demokratickém kroužku a poslán do vyhnanství do Německa. Zde navštěvoval přednášky na univerzitě v Jeně. Po návratu do Ruska pokračoval ve studiu na fakultě historie Petrohradské univerzity, kde byl žákem významného medievisty I. M. Grevse. Po ukončení studia zde na katedře středověku působil jako soukromý docent, pracoval též v sekci umění petrohradské Veřejné knihovny.\nDalší vývoj jeho osobnosti zásadně ovlivnili tři z jeho petrohradských učitelů – medievista I. M. Grevs (1860–1941), církevní historik A. V. Kartašov (1875–1960) a myslitel A. Mejer (1876–1939). Ačkoliv nepřestával být přesvědčeným sociálním demokratem, myšlením se postupně více a více klonil na stranu křesťanství. Názorový vývoj G. P. Fedotova tak prodělal obdobný oblouk, který je znám z biografií ostatních velkých osobností tzv. ruské nábožensko-filosofické renesance (S. N. Bulgakova, N. Berďajeva, autorů okruhu almanachu Věchi aj.), totiž, schematicky řečeno, od socialismu (komunismu) přes utopismus až k „idealismu“.\n\nV roce 1924 se vrátil do Saratova, kde přednášel dějiny středověku na místní univerzitě. Publikoval řadu studií o evropském středověku, a také monografii o francouzském teologovi 12. století Petru Abélardovi (\"Абеляр\"). Jeho práce o Dante Alighierim byla zakázána sovětskou cenzurou.\n\nV roce 1925 Fedotov vycestoval oficiálně ze SSSR do Německa a odtud se již nevrátil. Následně odjel do Francie, kde byl v letech 1926–1940 profesorem v Pravoslavném teologickém institutu sv. Sergeje. Založil a v letech 1931–1939 vedl časopis \"Новый град\". V pařížském období publikoval knihy: \"Филипп Митрополит Московский\" (1928), \"Святые Древней Руси\" (1931), \"Стихи духовные\" (1935).\n\nPo vypuknutí války a okupaci Francie Fedotov odešel do Spojených států amerických, kde se stal od roku 1943 profesorem v Pravoslavném teologickém semináři sv. Vladimíra (Свято-Владимирская духовная семинария, Saint Vladimir’s Orthodox Theological Seminary). Zde vydal dvousvazkovou monografii \"The Russian Religious Mind\" a pokračoval také ve své publicistické činnosti.\n\nMůžeme si vybrat: buď setrváme na vnějškově přesvědčivém, „přirozeně-vědeckém“ hledisku, a to nás dovede k pesimistickému závěru, že země, život, člověk, kultura a svoboda jsou natolik nicotné, že o nich není ani důležité hovořit. Vznikly během náhodné hry živlů na jedné z částeček prachu všehomíra a jsou odsouzeny ke zmizení beze stopy v kosmické noci.\n\nNebo musíme změnit všechny parametry našeho hodnocení a vycházet nikoliv z množství, ale z kvality. Člověk, jeho duch a jeho kultura se poté stávají vyvrcholením a cílem stvoření. Všechny nesčíslné galaxie existují proto, aby nám dokázali zázrak – svobodné a moudré lidské stvoření je předurčeno královskému panování nad Vesmírem.(ze stati „Zrození svobody“)\n\n"}
{"id": "688749", "url": "https://cs.wikipedia.org/wiki?curid=688749", "title": "Lusse", "text": "Lusse\n\nLusse je francouzská obec v departementu Vosges, v regionu Grand Est.\n\nObcí protéká říčka Le Bleu.\n\nObec byla založena mnichy ze Sain-Dié pod názvem Lucila. Během obou světových válek byla okupována. Na území obce se nacházení důkazy o dávné těžbě zlata.\n\n\n\"Počet obyvatel\"\n\nKromě hřebčína a pily se v blízkosti nachází tunel Maurice-Lemaire, původně železniční tunel, od roku 1976 silniční, který v délce 6,8 km protíná pohoří Vogézy.\n\n"}
{"id": "688751", "url": "https://cs.wikipedia.org/wiki?curid=688751", "title": "Tagaložská Wikipedie", "text": "Tagaložská Wikipedie\n\nTagaložská Wikipedie je jazyková verze Wikipedie v jazyce tagalog, užívaném na Filipínách. V jazycích používaných na Filipínách existuje Wikipedie ještě v sedmi dalších verzích. Verze v jazyce tagalog je z nich druhá nejobsáhlejší po jazyce waray-waray. Byla založena v prosinci 2003. V lednu 2020 obsahovala přes 76 000 článků a pracovalo pro ni 12 správců. Registrováno bylo přes 103 000 uživatelů, z nichž bylo asi 110 aktivních. V počtu článků byla 75. největší Wikipedie.\n\n"}
{"id": "688763", "url": "https://cs.wikipedia.org/wiki?curid=688763", "title": "Rudolf Kučera (fotbalista)", "text": "Rudolf Kučera (fotbalista)\n\nRudolf Kučera (* 23. ledna 1940, Spytihněv) je bývalý český fotbalista, útočník, československý reprezentant. Roku 2007 získal Cenu Václava Jíry.\n\nZa československou reprezentaci odehrál 7 zápasů a vstřelil v nich 3 góly. Byl považován za jeden z největších talentů české kopané všech dob, jeho kariéru však předčasně ukončilo vážné zranění (22. listopadu 1963 ho – možná úmyslně – udeřil loktem do hlavy obránce Górniku Zabrze Oślizło). Patřil ke slavné generaci Dukly Praha 60. let, s Duklou získal čtyři mistrovské tituly (1961, 1962, 1963, 1964) a jeden Československý pohár (1961). Jako sedmnáctiletý po výkonech v druholigovém Gottwaldově dostal pozvánku do juniorské reprezentace. Do Dukly přestoupil v roce 1959. V československé lize nastoupil k 121 utkáním a vstřelil 44 branek. V roce 1961 se stal se 17 góly nejlepším střelcem ligy (spolu s Ladislavem Pavlovičem). V témže roce se stal nejlepším střelcem Amerického poháru. K prvnímu zápasu v reprezentaci nastoupil v utkání kvalifikace na MS 1962 proti Irsku. V Poháru mistrů evropských zemí nastoupil ve 14 utkáních a dal 10 gólů.\n\nSpisovatel Ota Pavel Kučeru učinil hrdinou své povídky Haló, taxi. V povídce přijede do Prahy americký turista a nadšeně vypráví taxikáři o zázračném \"Rudi Kucerovi\", kterého před pár lety obdivoval při Americkém poháru. Ten Dukla v 60. letech čtyřikrát vyhrála. V závěru se čtenář – na rozdíl od turisty – dozvídá, že oním taxikářem je sám Rudolf Kučera, po předčasném konci kariéry se totiž taxislužbou Kučera opravdu živil. Povídka vyšla v souboru \"Syn celerového krále\".\n\n\n"}
{"id": "688765", "url": "https://cs.wikipedia.org/wiki?curid=688765", "title": "Babák", "text": "Babák\n\nBabák může znamenat:\n\n\n\n"}
{"id": "688767", "url": "https://cs.wikipedia.org/wiki?curid=688767", "title": "Bubák", "text": "Bubák\n\nBubák může být:\n\n\n"}
{"id": "688769", "url": "https://cs.wikipedia.org/wiki?curid=688769", "title": "Levellers", "text": "Levellers\n\nLevellers může odkazovat k:\n"}
{"id": "688772", "url": "https://cs.wikipedia.org/wiki?curid=688772", "title": "Walter Serner", "text": "Walter Serner\n\nWalter Serner (15. ledna 1889 Karlovy Vary – pravděpodobně 23. srpna 1942 les u Biķernieki), byl český, německy píšící, spisovatel, kritik, organizátor, dobrodruh, spoluzakladatel hnutí Dada.\n\nNarodil se roku 1889 v Karlových Varech jako Walter Eduard Seligmann v zámožné židovské rodině. Otec spolu se svým bratrem vlastnili místní německé noviny Karlsbader Zeitung. Středoškolská studia prožíval v Karlových Varech, maturoval na Gymnáziu v Kadani. Poté vystřídal několik vysokých škol, roku 1913 se stal doktorem práv. V roce 1915 se přesunul do Curychu, zde spolupracoval s časopisem \"Mistral\". Spřátelil se s malířem Christianem Schadem, společně vydávali měsíčník \"Sirius\" (v letech 1915-1916 vyšlo celkem 8 čísel). Koncem roku 1917 se dostal do okruhu curyšských dadaistů, v roce 1918 napsal manifest \"Letzte Lockerung\" (Nejzazší uvolnění), připravil jediné číslo časopisu \"Das Hirngeschwür (Mozkový nádor)\" a podílel se s Tristanem Tzarou a Ottou Flakem na vydání jiného časopisu o jediném čísle: \"Der Zeltweg\". Je uváděn jako režisér pozdního curyšského dadavečeru. V prosinci 1919 pořádal v Ženevě „první světový kongres dadaistů“.\n\nV říjnu 1920 přijel do Paříže a seznámil se s tamějšími dadaisty. Společně s Hansem Arpem psal básně, předzvěst surrealistických pokusů. Arp ho později charakterizoval jako „dobrodružnou postavu, autora detektivek, mondénního tanečníka, kožního specialistu a lupiče-džentlmena“. Po odchodu z Paříže, rozkmotřen s Tzarou a jinými, je trvale na nepřehledných cestách Evropou. Pokoušel se o drama, hlavně však psal a vydával kriminální povídky, které byly pozoruhodné zvláště jazykově. Od roku 1929 se častěji objevoval v Praze a v Karlových Varech. Německu se s nástupem nacismu vyhýbal. V roce 1933 tam byly úředně zabaveny čtyři jeho knihy jako „braková literatura ohrožující veřejnou mravnost“. V roce 1935 už veškeré jeho knihy figurovaly na pověstném seznamu „zvrhlé literatury“. Roku 1938 se oženil, manželé bydleli v Praze a sháněli dokumenty pro „vystěhování do Šanghaje“. K tomu však nedošlo. 10. srpna 1942 byl deportován transportem Ba do Terezína, dne 20. srpna 1942 byl dále deportován transportem Bb, směřujícím do Rigy. Po nástupu do transportu jeho stopa mizí.\n\n"}
{"id": "688784", "url": "https://cs.wikipedia.org/wiki?curid=688784", "title": "Vláda Karla von Hohenwarta", "text": "Vláda Karla von Hohenwarta\n\nVláda Karla von Hohenwarta byla předlitavská vláda, úřadující od 6. února do 30. října 1871. Vládu sestavil Karl Sigmund von Hohenwart poté, co vláda Alfreda von Potockého neuspěla ve snaze přesvědčit české liberály ke vstupu do říšské rady. Hohenwartova vláda dokázala s českými liberály vyjednat dohodu v podobě fundamentálních článků, císař ji však na podnět ministra zahraničí Ferdinanda von Beusta odmítl. Kvůli tomuto rozhodnutí pak český zemský sněm opět odmítl obeslat poslaneckou sněmovnu říšské rady a Hohenwart podal 27. října demisi. Novou vládu Ludwiga von Holzgethana císař jmenoval 30. října 1871.\n"}
{"id": "688787", "url": "https://cs.wikipedia.org/wiki?curid=688787", "title": "Janez Janžekovič", "text": "Janez Janžekovič\n\nJanez Janžekovič (4. března 1901, Zagojiči – 9. března 1988, Lublaň) byl slovinský římskokatolický kněz, teolog a filosof.\n\nV letech 1933-1941 přednášel filosofii na Visoki bogoslovni šoli v Mariboru.\n"}
{"id": "688789", "url": "https://cs.wikipedia.org/wiki?curid=688789", "title": "Stanislav Štrunc", "text": "Stanislav Štrunc\n\nStanislav Štrunc (30. října 1942, Skvrňany u Plzně – 8. listopadu 2001, Plzeň) byl český fotbalista a československý reprezentant.\n\nPatří k legendám plzeňské kopané, a proto také dorostenecký turnaj v Plzni nese jeho jméno: \"Memoriál Stanislava Štrunce\". Manželka Věra, roz. Linhartová, (* 1. března 1946 v Plzni), volejbalistka, juniorská reprezentantka ČSSR se ziskem dvou medailí na MEJ, v letech 1966 – 1969 členka ženské reprezentace ČSSR s účastí na ME 1967 (bronzová medaile) a OH 1968 (6. místo). Syn Stanislav (roč. 1969), ligový tenista RH Praha, dnes tenisový trenér v Norimberku, dcera Michaela (roč. 1979).\n\nFotbal začal hrát ve 13 letech v žácích Spartaku Plzeň a překvapivě v brance, díky své rychlosti a dravosti se však následně začal uplatňovat na postu útočníka.\nCelý život se vracel do plzeňské Škodovky (dnes Viktorie), působil v ní v letech 1955–1957, 1959–1965 a nakonec ještě 1972–1977. V letech 1965–1972 hrál za Duklu Praha. Kariéru zakončil v nižších soutěžích, hrál za Lachemu Kaznějov (1977–1979), zde již jako hrající trenér, a za Potraviny Plzeň (1979).\n\nV československé lize nastoupil k 329 utkáním a vstřelil 100 branek (65 za Duklu, 35 za Škodu Plzeň). 99. gól vstřelil v březnu 1976 v utkání s VSS Košice, na jubilejní stý gól čekal déle než rok. Mnoho příležitostí už nedostával, na čas dokonce zmizel z prvoligového výběru. Ale nakonec se vrátil a 28. května 1977 v utkání proti Interu Bratislava se dočkal vstupu do Klubu ligových kanonýrů. Tímto zápasem zároveň ukončil působení ve vrcholové kopané.\n\nVyznačoval se dostatkem fyzické kondice, na svou dlouhou postavu neuvěřitelnou rychlostí, nikdy neměl problémy s technikou, byl velmi dobrý střelec.\n\nZa československou reprezentaci odehrál 3 zápasy bez střeleckého úspěchu – debutoval v červnu 1966 proti Brazílii na slavném stadionu Maracaná před bezmála 90 tisíci diváky a po čtyřleté pauze, v roce 1970, se objevil ještě ve 2 domácích zápasech proti Finsku a Polsku. V „béčku“ národního mužstva hrál také třikrát a dal za něj tři góly, šestkrát hrál v olympijském celku, v juniorském národním mužstvu nastoupil šestkrát a dal dvě branky.\n\nByl členem olympijského výběru ČSSR na olympijských hrách roku 1968 v Mexiku.\n\nNejvětších úspěchů dosáhl v dresu Dukly Praha, s níž získal jeden mistrovský titul (1966) a dvakrát Československý pohár (1966, 1969). Člen Klubu ligových kanonýrů.\n\n\n"}
{"id": "688792", "url": "https://cs.wikipedia.org/wiki?curid=688792", "title": "Jan Gehl", "text": "Jan Gehl\n\nJan Gehl (* 17. září 1936 Kodaň) je dánský architekt.\n\nVěnuje se zlepšování kvality života ve městech a úpravou prostor pro pěší a cyklisty. V češtině vyšly tři jeho knihy:\"Život mezi budovami - Užívání veřejných prostor (2000),\" \"Nové městské prostory (2002)\" a \"Města pro lidi (2012).\"\n\n"}
{"id": "688798", "url": "https://cs.wikipedia.org/wiki?curid=688798", "title": "Vláda Ludwiga von Holzgethana", "text": "Vláda Ludwiga von Holzgethana\n\nVláda Ludwiga von Holzgethana byla předlitavská vláda, úřadující od 30. října do 25. listopadu 1871. Vedl ji Ludwig von Holzgethan a měla překlenout období od demise kabinetu Karla von Hohenwarta do doby, než Adolf von Auersperg sestaví vládu, jež by měla v říšské radě podporu.\n"}
{"id": "688808", "url": "https://cs.wikipedia.org/wiki?curid=688808", "title": "SuperHeavy", "text": "SuperHeavy\n\nSuper Heavy je britsko-americká rocková superskupina, založená v roce 2011. Členové skupiny jsou zpěvák The Rolling Stones Mick Jagger, Dave Stewart, zpěvačka Joss Stone, syn Boba Marleyho Damian Marley a A.R. Rahman.\n\n\n"}
{"id": "688809", "url": "https://cs.wikipedia.org/wiki?curid=688809", "title": "Rudolf Kučera", "text": "Rudolf Kučera\n\nJméno a příjmení Rudolf Kučera nosí více osobností:\n\n\n"}
{"id": "688810", "url": "https://cs.wikipedia.org/wiki?curid=688810", "title": "Model Kübler-Rossové", "text": "Model Kübler-Rossové\n\nModel Küblerové-Rossové, známý též jako pět fází smutku či pět fází umírání, byl poprvé jako psychologická příprava na umírání uveden v roce 1969 americkou psycholožkou Elisabeth Kübler-Rossovou v její knize \"On Death and Dying\". Součástí knihy byl model s názvem \"Proces vyrovnání se s umíráním\", založený na jejím výzkumu a rozhovorech s 500 umírajícími pacienty. Popisuje pět oddělených fází v rámci procesu, při kterém se lidé vyrovnávají se smutkem a tragédií, zejména pak v případě diagnózy smrtelného onemocnění či v případě mimořádné ztráty. Mimo to její kniha přinesla do obecného povědomí citlivost, se kterou je třeba zacházet s osobami, vypořádávajícími se se smrtelnou nemocí.\n\nKübler-Rossová dodává, že je důležité si uvědomit, že tyto fáze nemusí proběhnout kompletně či chronologicky. Ne každý, kdo zažívá situaci ohrožující lidský život či zásadně měnící lidský život, pociťuje všech pět reakcí, a rovněž ne každý, kdo je zažívá, je musí bezpodmínečně prožívat v daném pořadí. Reakce na nemoc, smrt či ztrátu jsou stejně jedinečné jako osoba, která je zažívá. Některé z fází tak nemusejí nastat, jiné mohou být prožity v jiném pořadí, a někteří lidé prožívají některé fáze neustále dokola.\n\nJednotlivé fáze, známé v angličtině pod zkratkou \"DABDA\" (ze slov Denial\" – popírání/šok, Anger\" – hněv/agrese, Bargaining\" – smlouvání, Depression\" – deprese a \"Acceptance\" – smíření) zahrnují:\n\n\nKübler-Rossová původně aplikovala tyto fáze pouze u lidí trpících smrtelnou nemocí, později však i na jakýkoli druh tragické osobní ztráty (práce, příjmu, svobody). Mohou sem spadat i významné životní událostí jako smrt blízkého, rozvod, drogová závislost, vypuknutí nemoci či chronické nemoci, diagnóza neplodnosti a jiné události.\n\nPodle ní tyto fáze nemusejí nezbytně nastávat ve výše uvedeném pořadí a nemusejí být ani všechny prožity, avšak vždy dotyčný zažije nejméně dvě z nich. Často též dotyčný může fáze zažít jako na tzv. „horské dráze“, což je střídání dvou nebo více fází, během nichž se dotyčný několikrát k jedné či více z nich navrací.\nExistují však jedinci, kteří bojují se smrtí až do úplného konce. Někteří psychologové věří, že čím urputněji dotyčný bojuje se smrtí, tím spíše zůstane ve fázi popírání. V takovém případě je možné, že nemocný člověk bude umírat méně důstojně. Podle jiných psychologů je nekonfrontování smrti pro některé lidi více adaptivní. Ti, kteří během procházení jednotlivými fázemi pociťují problémy, by měli zvážit vyhledání odborné pomoci či podpůrných skupin.\n\nPodle rozsáhlé práce George Bonanna nemá model fází smutku žádný vědecký základ. V roce 2000 až 2003 probíhala studie pozůstalých osob vedená Yale University, v jejímž rámci se podařilo získat nálezy, které byly v souladu s pětistupňovou teorií, ale i nálezy, které byly s touto teorií v rozporu. Bylo též publikováno několik odborných článků kritizujících výzkum fází smutku a argumentujících proti této teorii.\n\n\n"}
{"id": "688820", "url": "https://cs.wikipedia.org/wiki?curid=688820", "title": "Fluorid stříbrný", "text": "Fluorid stříbrný\n\nFluorid stříbrný (AgF) je chemická sloučenina, jeden z halogenidů stříbra. Je jediným halogenidem stříbra, který je rozpustný ve vodě. Na vzduchu postupně černá, protože se redukuje na stříbro.\n\nTato sloučenina se vyrábí reakcí uhličitanu stříbrného a kyseliny fluorovodíkové:\n\nAgCO + 2 HF → 2 AgF + HO + CO.\n\nNejčastěji se fluorid stříbrný používá v organické syntéze jako fluorační činidlo, například reaguje s perfluoralkeny rozpuštěnými v acetonitrilu za vzniku perfluoroalkylderivátů stříbra:\n\nRCF=CF + AgF → RCF(CF)Ag.\n\nTaké se z něj vyrábějí ostatní halogenidy stříbra:\n\nHX + AgF → AgX + HF, kde X je atom halogenu.\n"}
{"id": "688821", "url": "https://cs.wikipedia.org/wiki?curid=688821", "title": "Alias", "text": "Alias\n\nAlias je latinské slovo znamenající „jinak, jinak zvaný, vlastně“. Další významy použití: \n\n"}
{"id": "688822", "url": "https://cs.wikipedia.org/wiki?curid=688822", "title": "Vláda Adolfa von Auersperga", "text": "Vláda Adolfa von Auersperga\n\nVláda Adolfa von Auersperga byla předlitavská vláda, úřadující od 25. listopadu 1871 do 15. února 1879. Adolf Daniel kníže z Auerspergu se musel nejdříve vypořádat s problémem, jež byl doposud příčinou pádu všech dosavadních předlitevských vlád: říšská rada měla představovat jeden z hlavních integračních prvků Předlitavska, některé zemské sněmy (zejména český) však do ní odmítal posílat své zástupce. Auersperg se rozhodl problém vyřešit nikoli vyjednáváním s českými státoprávníky, nýbrž uspokojením polských požadavků udělením autonomie Haliči a zavedením přímých voleb do poslanecké sněmovny říšské rady, čímž říšskou radu zbavil závislosti na zemských sněmech.\n\nAuerspergova vláda pak již nepadla kvůli sporům o říšskou radu, ani kvůli hospodářské krizi, která vypukla roku 1873, nýbrž kvůli „východní otázce“ (resp. neshodám ohledně připojení Bosny a Hercegoviny k Rakousku-Uhersku) a kvůli rakousko-uherskému hospodářskému vyrovnání. Slábnoucí podpora v parlamentu nakonec Auersperga dovedla k podání demise, kterou císař František Josef I. sice 4. října 1878 přijal, pověřil však Auersperga k dalšímu úřadování, dokud nebude jmenována nová vláda. Auerspergův kabinet proto svou činnost vykonával až do 15. února 1879, kdy jej vystřídala vláda Karla von Stremayra.\n"}
{"id": "688827", "url": "https://cs.wikipedia.org/wiki?curid=688827", "title": "Colroy-la-Grande", "text": "Colroy-la-Grande\n\nColroy-la-Grande je francouzská obec v departementu Vosges, v regionu Grand Est.\n\nObcí protéká říčka Fave. K obci opatří dvě samoty: Houssot a Neuveville.\n\nZelená barva a dva jehličnaté stromy ukazují na velkou zalesněnou plochu na území obce; včela na rozšířené včelařství.\n\n\n\"Počet obyvatel\"\n"}
{"id": "688830", "url": "https://cs.wikipedia.org/wiki?curid=688830", "title": "Wolfram von Richthofen", "text": "Wolfram von Richthofen\n\nGenerál polní maršál Wolfram svobodný pán von Richthofen (10. října 1895, Gut Barzdorf, Slezsko – 12. července 1945, Bad Ischl, Rakousko) byl německý letec za první a druhé světové války a polní maršál. Byl také vzdáleným příbuzným Lothara von Richthofen a Manfreda von Richthofen, který byl nejlepším německým leteckým esem první světové války.\n\nRoku 1913 vstoupil do německé armády a sloužil v jezdectvu a během první světové války bojoval na východní a západní frontě. Roku 1918 byl přeřazen k německému letectvu, kde během necelých šesti měsíců sestřelil 8 letadel. Roku 1923 vstoupil do Reichswehru a o deset let později - roku 1933 vstoupil i do Luftwaffe. Roku 1936 odletěl s Legií Condor do Španělska. Tam sloužil jako náčelník štábu Huga Sperrleho. Z této funkce byl také přímo odpovědný za bombardování města Guernica, které se odehrálo 26. dubna 1937. V listopadu 1938 byl povýšen - stal se generálmajorem. O rok později byl ze Španělska stažen a od 19. července 1939 začal velet VIII. Fliegerkorpsu se kterým se podílel na bombardování Varšavy. Této jednotce velel až do roku předposledního dne června 1942. Při západním tažení podporoval jednotky Ewalda von Kleist a armádu Waltera von Reichenau. Roku 1940 získal vyznamenání - Rytířský kříž Železného kříže. Se svým sborem se také roku 1940 zúčastnil Bitvy o Británii. Roku 1941 podporoval německou armádu při řeckém tažení za což po dobytí Kréty obdržel pro svůj kříž dubové ratolesti. O dva roky později - 12. června 1943 začal velet italské 2. letecké armádě, které velel až do 27. září 1944, kdy byl poslán podporovat Skupině armád Jih do Ruska. Roku 1943 byl povýšen do nejvyšší možné hodnosti - stal se generálem polním maršálem (nejmladší ve své době). Roku 1944 přestal být v aktivní službě a byl přeřazen do zálohy, protože byl u něj objeven mozkový nádor.\n\nRoku 1945 zemřel v americkém zajateckém táboře v Bad Ischlu v Rakousku na mrtvici.\n\n\n"}
{"id": "688832", "url": "https://cs.wikipedia.org/wiki?curid=688832", "title": "HTML5 mikrodata", "text": "HTML5 mikrodata\n\nHTML5 mikrodata je HTML5 specifikace skupiny WHATWG, která zavádí sémantiku v rámci stávajícího obsahu webových stránek.\n\nMikrodata používají podpůrné slovníky pro popis položek a dvojice název–hodnota k přiřazení hodnoty a její vlastnosti. Pomáhají tak vyhledávačům a webovým prohlížečům lépe pochopit, jaké informace jsou obsaženy na webové stránce, a poskytnout lepší výsledky vyhledávání, v případě prohlížečů pak větší uživatelský komfort. Mikrodata doplní základní prvky HTML o značky, které jsou strojově čitelné, takže je mohou vyhledávače nebo webové prohlížeče extrahovat a zpracovat. Podobnou technologií jsou například komplexní RDFa nebo jednoduché mikroformáty.\n\n\n"}
{"id": "688833", "url": "https://cs.wikipedia.org/wiki?curid=688833", "title": "Sárská univerzita", "text": "Sárská univerzita\n\nSárská univerzita je jedinou univerzitou Sárska, nejmenší německé spolkové země. Její sídlo se nachází v zemském hlavním městě Saarbrückenu a blízkém Homburku. Univerzita byla založena v roce 1948 s francouzskou podporou v tehdy politicky autonomním a ekonomicky s Francií provázaném Sársku. Její původ vychází především z \"Institut d’Études Supérieures de Hombourg\", který byl založen v roce 1947 v Homburgu jakožto institut přidružený k Univerzitě v Nancy. Díky dvojjazyčnosti profesorského sboru čerpá univerzita jak z německých tak i francouzských vzdělávacích tradic a má od začátku mezinárodní profil, který byl podtržen jejím označením za \"\"evropskou univerzitu\"\" v roce 1950 a zřízením \"Europa-Institutu\" jakožto \"koruny a symbolu\" v roce 1951.\n\nUniverzita se skládá z 8 fakult:\n\nV okolí Sárské univerzity se nachází mnoho výzkumných center, včetně:\n\n\n"}
{"id": "688835", "url": "https://cs.wikipedia.org/wiki?curid=688835", "title": "Seznam reprezentantů Československa ve fotbale", "text": "Seznam reprezentantů Československa ve fotbale\n\nToto je seznam fotbalistů kteří reprezentovali Československo v letech 1920-1939 a 1945-1993.\n\n\n\n\n\n\n\n\n\n\n\n\n\n\n\n\n\n\n\n"}
{"id": "688836", "url": "https://cs.wikipedia.org/wiki?curid=688836", "title": "La Codosera", "text": "La Codosera\n\nLa Codosera je španělská obec situovaná v provincii Badajoz (autonomní společenství Extremadura).\n\nObec sousedí na západě s Portugalskem. Patří do okresu Tierra de Badajoz a soudního okresu Badajoz. Od města Badajoz je vzdálená 58 km.\n\nV roce 1834 se obec stává součástí soudního okresu Badajoz. V roce 1842 čítala obec 187 usedlostí a 690 obyvatel.\n"}
{"id": "688837", "url": "https://cs.wikipedia.org/wiki?curid=688837", "title": "Montego Bay", "text": "Montego Bay\n\nMontego Bay je hlavním městem farnosti St. James Parish, rozlohou druhým největším městem na Jamajce a třetím podle počtu obyvatel (po Kingstonu a Spanish Townu).\n\nJe to klasická turistická destinace s duty free nákupní zónou, terminálem výletních plaveb a plážemi. Za městem se zvedají pitoreskní nízké hory.\n\nKdyž ostrov poprvé navštívil Cristoforo Colombo v roce 1494, pojmenoval záliv \"Golfo de Buen Tiempo\" ('Záliv dobrého počasí'). Věří se, že název „Montego Bay“ pochází ze zkomolení španělského slova \"manteca\" („slanina“), zřejmě proto, že během období španělské nadvlády tu byl přístav, z něhož bylo exportováno hovězí, kůže a špek. Jamaika byla kolonií Španělska od roku 1511 do roku 1655, kdy karibská expedice vyslaná Cromwellem, tzv. \"Západní plán\", vytlačila Španěly z ostrova.\n\nBěhem epochy otrokářství, zhruba od poloviny 17. století do roku 1834, a dále až do 20. století, fungovalo město prvotně jako cukrový přístav. Poslední velké ostrovní povstání otroků, tzv. \"Vánoční rebelie\" nebo Válka baptistů (1831–1832) probíhala v oblasti v okolí Montego Bay; vůdce revolty, Samuel Sharpe, zde byl pověšen roku 1832. V roce 1975 byl Sharpe prohlášen národním hrdinou Jamaiky a hlavní náměstí v Montego Bay bylo pojmenováno na jeho počest.\n\nV roce 1980 bylo Montego Bay prohlášeno velkoměstem (aktem parlamentu), ale to neznamenalo, že by získalo nějakou formu autonomie a stále zůstává integrální součástí farnosti St. James Parish.\n"}
{"id": "688839", "url": "https://cs.wikipedia.org/wiki?curid=688839", "title": "RDFa", "text": "RDFa\n\nRDFa (Resource Description Framework in attributes), česky systém popisu zdrojů v atributech, je technologie pro přenos strukturovaných informací uvnitř webových stránek. RDFa je jeden ze způsobů zápisu (\"serializace\") datového formátu Resource Description Framework (RDF). K přenosu dat v RDF používá atributy XHTML nebo HTML elementů webové stránky. Rozšiřuje způsoby použití atributů přítomných ve specifikaci (X)HTML (např. rel nebo href) a zavádí nové atributy (např. content).\n"}
{"id": "688840", "url": "https://cs.wikipedia.org/wiki?curid=688840", "title": "Balmoral", "text": "Balmoral\n\nBalmoral je velký zámek nacházející se v oblasti skotského Aberdeenshire, známý také jako Royal Deeside.\n\nMajetek zakoupil manžel královny Viktorie princ Albert a dodnes slouží jako letní královský byt britské královské rodiny, pravidelně v něm pobývá královna Alžběta II. se svým manželem vévodou z Edinburghu.\n\nBalmoral si jako své domovské sídlo vybudoval sir William Drummond již v roce 1390. Již dříve však toto místo spadalo do majetku krále Roberta II., který zde měl zřízen malý lovecký zámeček a lovecký revír. Po siru Drummondovi bylo sídlo v 15. století prodáno Alexanderovi Gordonovi, synovi 2. hraběte z Huntly. Majetek zůstal v držení jeho rodiny až do roku 1662, kdy hrad zakoupil Farquarson z Inverey. Jeho rodina pak obdržela titul “hrabě z Balmoralu” a ten jim zůstal až do dalšího prodeje tohoto majetku v roce 1798 druhému hraběti John Duffovi z Fifea.\nV roce 1822 v době korunovace krále Jiřího IV. se pak toto panství stalo součástí korunovačních slavností. V roce 1830 přešel hrad do dlouhodobého pronájmu sira Roberta Gordona (zemřel v roce 1847), v roce 1848 byl majetek pronajat a posléze i v roce 1852 odprodán manželkou vévody z Fifea princi Albertovi, manželovi královny Viktorie. Majetek, kromě samotného areálu zámku, zahrnuje také více jak 20 000 hektarů (200 km čtverečních) okolních pozemků, které jsou lesnicky a zemědělsky obhospodařovány, kromě jiného slouží i pro chov poníků.\n\nV letech 1853 až 1856 pak zde probíhala přestavba a rozšíření někdejšího hradu na reprezentativní letní královské sídlo, základní kámen k této přestavbě je dodnes veřejně přístupný, byl položen dne 28. září 1853. Zámek s pozemky se od té doby nachází v majetku britských králů, v době kdy abdikoval král Eduard VIII. patřil zámek do jeho soukromého majetku a jeho následovník král Jiří VI. byl donucen zámek od svého bratra zpětně odkoupit.\n\nBalmoral je dnes znám především jako královská rezidence, kdy zde každý rok v létě pobývá britská královna Alžběta II. se svým chotěm vévodou z Edinburghu.\n\nZámek Balmoral slouží, mimo jiné, také jako neoficiální válečný úkryt pro britskou královskou rodinu zejména z toho důvodu, že\nzámek ve Windsoru se nachází poblíž mezinárodního letiště Londýn Heathrow.\n\nExistují i spekulace o tom, zda zámek neslouží britské královské rodině jako protiatomový kryt.\n\n\n"}
{"id": "688843", "url": "https://cs.wikipedia.org/wiki?curid=688843", "title": "Vévoda (rozcestník)", "text": "Vévoda (rozcestník)\n\nVévoda může označovat:\n\n"}
{"id": "688844", "url": "https://cs.wikipedia.org/wiki?curid=688844", "title": "Hotblok", "text": "Hotblok\n\nHotblok je zdící prvek (cihla), vytvořen je z umělého kameniva – keramzitu. Vyrábí se formováním keramzitu s cementovým mlékem do pravidelných kvádrů. Hotblok je stavební prefabrikát určený pro výstavbu domů a budov v nízkoenergetickém až pasívním provedení. Keramzitové bloky bez izolace ke zdění obvodového i nenosného příčkového zdiva vyrábí i vlastní výrobce keramzitu Lias Vintířov. Ten patří sice nyní do koncernu Lias, ale umělé kamenivo v Čechách vyrábí již mnoho let – konkrétně od roku 1964.\n\nNa výrobu bloků se užívá léty ověřený keramzitový materiál, jako cihla - také z hlíny. Blok se vyrábí na velkokapacitních linkách do forem. Polystyrenová vložka se zaformuje do keramzitového betonu a nechá vytvrdnout, následně se zabrousí. Blok je hotovým výrobkem, nezalévá se betonem, z toho plyne suchý proces výstavby.\n\nHotblok získává své vlastnosti právě díky použitému keramzitu a izolaci uvnitř hmoty. Tepelný odpor zdivo drží a tento se nesnižuje jako u zateplených zdí. Rekuperace je možná, není nutná, použije se pouze pro pasivní provedení ve třídě \"A\" energetické náročnosti budovy. Dle platných norem je možné do třídy A budovu zatřídit právě jen za užití technických zařízení (tepelné čerpadlo, rekuperace vzduchu či odpadních vod atp.). Blok je UV stabilní, nikde v bloku nekondenzuje vlhkost jako u zateplené zdi. Blok se užívá ke zdění obvodového tepelně izolačního zdiva za použití malty, lepidla nebo pěny. Systém Hotblok bez problému překračuje platné i doporučené hodnoty tepelné normy ČR a EU. Zeď se nezatepluje a má přitom tepelný odpor R>7,2. To je hodnota, které ve většině případů nedosahují ani zateplené zdi v běžném provozu. V běžném provozu proto, že obýváním člověk produkuje vlhkost, ta se rovnoměrně šíří a v závislosti na teplotách a tlacích se dostává do zdiv. Čím je daný typ zdiva pohltivější pro vlhkost, tím více tato \"uložená\" vlhkost snižuje schopnost zdiv tepelně izolovat - tedy klesá tepelný odpor (R) a roste jeho převrácená hodnota U (U=1/R).\n\nTa je pro tento druh výrobku nadstandardní, po dvou hodinách požáru v peci zkušebního ústavu Pavus, byla teplota zdi ze strany komory pece 1200 °C. Z druhé strany, tedy zvenku bylo na povrchu 60 °C a při zkoušce se zachovalo se přes 85% polystyrenu uvnitř.\n\nŽivotnost není omezena, naopak dlouhá léta mohou být na dešti, slunci a mrazu bez jediné úhony. Keramzit je desítky let používaný materiál. U venkovního zateplení novostavby je životnost cca 25 let. Životnost venkovního zateplovacího systému se výrazně zkrátí při krupobití a napadení hmyzem, či ptáky.\nHotblok je evropský patentovaný systém pro moderní stavění. Blok z keramzitu je vyplněn polystyrénovými vložkami, tak, že žebra propojují vnější a vnitřní plochy bloku. Je prodyšný pro vodní páry (díky žebrům), nenasákavý (díky keramzitu) - při bydlení nedrží vnitřní vlhkost.\nRozměry Hotbloku jsou 420×600×240mm. Šíře zdi je tedy 420mm bez omítek. Tepelný odpor R>6.66m2.K/W, U=0,15W/m2.K - opět bez omítek a jako zeď pak až R=7,2 / U=0,139. Rozměry Hotbloku35 jsou 350×600×240mm. Šíře zdi je tedy 350mm bez omítek. Tepelný odpor R>5,0m2.K/W, U=0,20W/m2.K - opět bez omítek a jako zeď pak až R=5,60 / U=0,178. \nS omítkami stoupnou hodnoty R až o 0,43. Přičemž je možné užít keramzitovou tepelnou omítku. \nS VC omítkou stoupne R o 0.04. \nS lehkou omítkou stoupne R o 0,30 (vnitřní 15 mm λ=0,25 W/m.K, vnější 25 mm λ=0,10 W/m.K).\nS tepelně izolační keramzitovou omítkou pak R stoupne až o 0,43 (vnitřní 15 mm λ=0,25 W/m.K, vnější 30 mm λ=0,07 W/m.K) \nNa vysvětlenou: Tepelný odpor R = d / λ (m2.K.W-1) d – tloušťka materiálu (m) λ – Součinitel tepelné vodivosti materiálu. Součinitel prostupu tepla U=1/R. \nPro zeď jako celek (bloky zazděné) platí U= 1/(R + Ri + Re).\nPro účely stanovení tepelného toku norma ČSN 73 0540 stanoví Ri = 0,13 m2K/W a Re = 0,04 m2K/W. R a U slouží pro výpočet toku tepla stěnou. Tyto hodnoty odporů při přestupu tepla závisí na rychlosti proudění vzduchu a teplotách vzduchu.\nZnáme-li povrchové teploty stěny na vnitřní straně θi,p (°C) a venkovní straně θe,p (°C), je hustota (intenzita) tepelného toku stěnou rovna Φ = (θi,p − θe,p)/R a známe-li vnitřní a venkovní teplotu vzduchu θi (°C) a θe (°C), je hustota tepelného toku stěnou přibližně rovna Φ = U/(θi − θe). \n\nTa se nejčastěji provádí omítkou, stěrkou lepidlem s armovací mřížkou, obkladem deskami na sucho apod. Do bloků lze bez problému přímo bez použití hmoždinek zašroubovat vruty. Pokud se nepoužije silikonová omítka, zachová si zeď vynikající hodnoty faktoru difuzního odporu (zeď \"dýchá\" - je propustná pro vodní páry, které vznikají při bydlení - dýchání, vaření). Mnoho stavebních materiálů má schopnost zadržovat vlhkost (navlhat) při bydlení a pak hodnoty R klesnou až o 45%. Pokud například cihelná hmota má odpor R=4,2, při užívání klesne její odpor i na 2,31. To u hotbloků neplatí, neboť vnitřní izolace není vystavena navlhání pod tlakem a v běžném tlaku je nenasákavá. Další výhodou izolace uvnitř je nemožnost \"zatečení\" studeného vzduchu do hmoty zdiva při narušení povrchu (např. při prostupu zdiva trubkou do dutých materiálů reálně fouká, to samé se běžně děje u zateplení). Je nezbytné pamatovat na to, že konstrukce domů se po dokončení dotvarovává (hýbe) mnoho let a to, co je celistvé po dokončení, po letech již není. To je případ založení zateplovacích systémů, pod něž u paty fouká velmi často. Je proto chybné zateplovat novostavbu.\nSvépomocná výstavba z Hotbloku je bezproblémová a běžně používaná. Stavbu obvodového zdiva domu zvládne kdokoli. Blok ani zdivo nemá naprosto žádné tepelné mosty. \n\nHotblok je atestován jako pasivní a získal CERTIFIKÁT PASÍVNÍHO DOMU. Certifikoval: Passivhaus Institut Darmstadt.\nZařazení do pasivního standardu je dokladem naprosto minimálních nákladů na provoz a bydlení. \n\n\n\n\n"}
{"id": "688848", "url": "https://cs.wikipedia.org/wiki?curid=688848", "title": "Europa-Institut", "text": "Europa-Institut\n\nEuropa-Institut (\"Evropský Institut\") byl založen při Sárské univerzitě v roce 1951, dlouho před uzavřením Římských smluv, a je tak druhou nejstarší institucí zaměřenou na Evropskou integraci (po College of Europe, Bruggy, Belgie). Od té doby institut absolvovalo více než 5000 studentů z více než 40 zemí světa. Europa-Institut se zaměřuje na Právo Evropské unie a mezinárodní právo s možností specializace ve vybraných studijních celcích.\n\nEuropa-Institut byl založen jakožto „koruna a symbol\" Sárské univerzity, která sama vznikla spojením německých a francouzských vzdělávacích tradic. Univerzita byla založena pod záštitou Univerzity v Nancy a mezi svými prvními studenty měla osobnosti jako například jednoho ze zakladatelů Evropské unie Roberta Schumana.\n\nEuropa-Institut se zaměřil na proces Evropské integrace od samotného počátku, nabízejíc vzdělávání nezávisle na Sárské univerzitě. Mezi prvními vyučujícími byl například francouzský politik, akademik a průkopník Evropské integrace André Philip.\n\nNa začátku studijní program obsahoval téměř všechny \"Evropské obory\". V letech 1951 a 1952 bylo studium zaměřeno především na literární komparatistiku, filosofii, historii a muzikologii. Právo a ekonomie hrály pouze vedlejší roli.\n\nPostupná integrace Evropských společenství ovlivnila změnu vzdělávacího programu tak, že postupně více odrážel právní, ekonomický a politický charakter Společenství.\n\nVýznam Institutu rostl také s vývojem evropské integrace. Strukturální změny roku 1953 přinesly založení katedry diplomacie. Cílem této katedry bylo vzdělávat studenty se zájmem o kariéru v diplomacii nebo ve veřejném sektoru tehdy semi-autonomního Sárského regionu. Současně vzrostla výuka práva, ekonomie, kultury a došlo také k založení nezávislých jazykových kateder.\n\nKdyž se Sársko stalo součástí Spolkové republiky Německa v roce 1957, Sárská univerzita převzala německý vzdělávací systém. Europa-Institut, který byl doposud institucí především kulturních a literárních studií byl v roce 1957 přeměněn na evropský výzkumný institut, jehož hlavní zaměření tkvělo v právu a ekonomii.\n\nV polovině šedesátých let byly programy Institutu sloučeny a vznikl jediný integrovaný kurz. Zaměřen byl hlavně na otázky Evropské integrace a související nástroje a metody. Jádrem programu se staly právně zaměřené kurzy, které doplňovaly kurzy historie, politiky a ekonomie.\n\nV roce 1980 byl ustaven postgraduální LL.M. program \"European Integration\" (\"Evropská integrace\").\n\nV roce 1990 byl ustaven postgraduální MBA program \"European Management\" (\"Evropský management\").\n\nV současnosti je Europa-Institut modelovým programem Evropských studií a jako takový je aktivně podporován Evropskou komisí, Spolkovým ministerstvem zahraničí, Spolkovým ministerstvem vzdělávání a nadací \"Stifterverband für die Deutsche Wissenschaft\". Každoročně se o 75 míst uchází přibližně 500 zájemců.\n\nMagisterský studijní program European Integration (Evropská integrace) je dvanáctiměsíčním prezenčním LL.M. studiem zaměřeným na hmotné, institucionální a procedurální evropské a mezinárodní právo. Pro úspěšné ukončení programu musí student získat 60 kreditů. Studium se skládá z 2 semestrů (celkem 9 měsíců, 45 kreditů) a diplomové práce (obvykle 3 měsíce, 15 kreditů).\n\nProgram nabízí následující specializace:\n\nPro získání specializace musí studenti absolvovat povinné předměty daného celku a současně také alespoň 12 kreditů daného celku; na magisterském diplomu jsou pak označeny maximálně dvě dosažené specializace. Institut stejně jako univerzita používá francouzské hodnocení (0-9 neuspěl, 10-20 uspěl). Studenti s průměrem vyšším než 15 mají právo být přijati k doktorskému studiu.\n\nV roce 2011 bylo zápisné €4,000 (€2,000 za semestr).\n\nMBA program European Management (Evropský management) je zaměřen na evropský trh. Kromě znalosti angličtiny a ukončeného pregraduálního studia o nejméně 240 kreditech jsou pro přijetí nutné také alespoň 2 roky odpovídající pracovní praxe.\n\nProgram se zaměřuje především na tři aspekty: lidi (jejich potřeby & kultury), trhy a etiku (odpovědnost vůči prostředí a zaměstnancům). Skládá se z 15 studijních jednotek (9 měsíců, 45 kreditů) a diplomové práce (obvykle 3 měsíce a 15 kreditů). Kromě toho je také možnost distančního studia, které může trvat až 4 roky. Takto prodloužené studium umožňuje absolvování 15 studijních jednotek při práci, přičemž doba na sepsání diplomové práce je prodloužena na 6 měsíců.\n\nV roce 2011 činilo zápisné €12,000 pro standardní dobu studia, €14,500 pro prodlouženou dobu studia.\n\nKnihovna Institutu byla založena v roce 1951 stejně jako EI samotný. Nachází se v ní více než 60,000 svazků, 150 periodik a 40 knih s volnými listy.\n\nOd roku 1972 se v knihovně Europa-Institutu nachází jedno z 52 Evropských dokumentačních center v Německu a z 600 celosvětově. Cílem centra je zpřístupnit (jak v rámci univerzity tak i navenek) informace o Evropské unii a podpořit výzkum a vzdělávání evropských integračních procesů.\n\nOd roku 1998 publikuje Europa-Institut svůj vlastní akademický žurnál ZEuS (Zeitschrift für europarechtliche Studien, \"Časopis pro evropskoprávní studia\"). Vychází čtvrtletně a věnuje se otázkám evropské integrace, evropského a mezinárodního práva, ale také mezinárodních aspektů ústavního práva, evropské mediální právo, evropskou ochranu lidských práv, stejně jako na evropské a mezinárodní ekonomické právo. Příspěvky jsou psány především německy, anglicky, francouzsky a španělsky.\n\n\n"}
{"id": "688849", "url": "https://cs.wikipedia.org/wiki?curid=688849", "title": "Tobias Enström", "text": "Tobias Enström\n\nUlf Tobias Enström (* 5. listopadu 1984, Örnsköldsvik, Švédsko) je švédský hokejový obránce hrající v týmu Winnipeg Jets v severoamerické lize NHL.\n\nVyrůstal v Nordingře, kde hrál za tým Höga Kusten Hockey. Po přijetí na střední školu v Örnsköldsviku začal hrát za dorost týmu MODO Hockey, ze kterého se postupem času vypracoval do juniorského týmu a poté i do nejvyšší švédské soutěže Elitserien. Pochází z hokejové rodiny. Jeho bratři Thomas a Tommy hrají v lize HockeyAllsvenskan a sestra Tina získala s ženskou reprezentací Švédska na Mistrovství světa v roce 2007 bronzovou medaili. Enström byl po úspěšné nováčkovské sezóně v Elitserien zvolen nováčkem roku a posléze byl vybrán v draftu NHL 2003 na celkově 239. místě týmem Atlanta Thrashers. V sezóně 2006–07 se stal s MODO mistrem Švédska a v playoff byl nejlepším nahrávačem ligy.\n\nV polovině května 2007 podepsal s Atlantou Thrashers dvouletou smlouvu a počínaje sezónou 2007–08 odehrál ve třech sezónách po sobě všech 82 zápasů základní části NHL. Během sezóny 2010–11 si 22. ledna 2011 zlomil prst při blokování střely v zápase proti New Yorku Rangers a musel vynechat 6 zápasů, čímž přerušil sérii 296 sehraných zápasů v řadě. Svůj první gól v NHL vstřelil 23. října 2007 brankáři Vesovi Toskalovi z Toronta Maple Leafs. V roce 2011 byl vybrán do svého prvního utkání hvězd NHL společně se svým týmovým kolegou Dustinem Byfuglienem. Enström se stal prvním obráncem Thrashers na NHL All-Star Game od roku 2000, kdy byl nominován Petr Buzek. V současné době v týmu zastává funkci asistenta kapitána.\n\n\n\n"}
{"id": "688854", "url": "https://cs.wikipedia.org/wiki?curid=688854", "title": "Ignác Händl", "text": "Ignác Händl\n\nIgnác Händl (2. srpna 1889 Čáslav – 17. března 1954 Praha) byl český varhaník a hudební skladatel.\n\nAbsolvoval na Pražské konzervatoři hru na varhany v roce 1909 a stal se varhaníkem v Čáslavi. Řídil orchestr Východočeského divadla. Po vzniku Československa v roce 1918 odešel do Prahy, kde působil nejprve jako varhaník v kostele sv. Jindřicha a od roku 1919 až do své smrti, jako ředitel kůru v chrámu sv. Cyrila a Metoděje v Karlíně. Vynikal jako varhanní improvizátor.\n\nByl autorem více než stovky, převážně chrámových skladeb. Psal však také klavírní skladby, písně a smíšené sbory i taneční skladby.\n\n\n"}
{"id": "688866", "url": "https://cs.wikipedia.org/wiki?curid=688866", "title": "Petre Dumitrescu", "text": "Petre Dumitrescu\n\nGenerálplukovník Petre Dumitrescu (18. února 1882, Dobridor – 15. ledna 1950, Bukurešť) byl nejúspěšnějším rumunským generálem druhé světové války a velitel Rumunské první a třetí armády.\n\nNarodil se v městečku Dobridor v Rumunsku. Roku 1901 vstoupil do „\"Vojenské školy pro dělostřelectvo a inženýrství\"“ („\"Scoala Militara de Ofiteri de Artilerie si Geniu\"“). Tu absolvoval roku 1903 v hodnosti podporučíka. Roku 1906 byl povýšen do hodnosti kapitána. Roku 1913 byl přijat do vojenské akademie v Bukurešti („\"Scoala Superioara de Razboi\"“). V první světové válce (1916) se stal majorem. Po první světové válce byl vojenským přidělencem v Paříži a poté v Bruselu.\n\n25. března 1941 se stal velitelem Rumunské třetí armády se kterou bojoval po boku Skupiny armád B nacistického Německa proti Sovětskému svazu.\n\n15. května 1946 byl obviněn soudem z válečných zločinů, musel být ale propuštěn pro nedostatek důkazů. Zemřel ve svém domě na začátku roku 1950 a vyhnul se tím sovětským vězením.\n\n"}
{"id": "688867", "url": "https://cs.wikipedia.org/wiki?curid=688867", "title": "Patina", "text": "Patina\n\nPatina (ital., z lat. \"patena\", miska) označuje změněný povrch kovových i jiných předmětů, způsobený dlouhodobým vystavením vlivu ovzduší, vody a podobně, anebo jen dlouhodobým užíváním. Na ozdobných a uměleckých předmětech z mědi, bronzu nebo stříbra se vytváří i uměle tzv. patinováním.\n\nV užším slova smyslu je patina zelenavý povrch, který vzniká působením různých kyselin a oxidantů na měděných a bronzových předmětech, například na sochách. Jde o směs hydroxidu, chloridu a uhličitanu mědi, která povrch kovu zároveň chemicky pasivuje a chrání před další korozí. Známými příklady přirozené patiny jsou bronzové antické sochy, čínské a japonské bronzy, měděné střechy kostelů nebo Socha svobody v New Yorku.\n\nPěkná patina je velmi působivá, může zvýrazňovat plastičnost předmětu, a často se proto vytváří uměle, chemickým mořením ozdobných a uměleckých předmětů v různých roztocích, například sirných jater (sulfidu a sulfátu draselného). Čínské a japonské bronzy se patinovaly na hnědo nebo na černo, podobně jako bronzy renesanční. V současnosti lze měděné a bronzové povrchy patinovat na mnoho různých barev, což se často využívá v moderní architektuře (obklady budov) i v sochařství.\n\nPatinu na povrchu stříbrných předmětů tvoří černý sulfid stříbrný. Reliéfní stříbrné šperky se často patinují, například sirnými játry, aby se zvýraznil jejich povrch. U filigránových šperků je patinování pravidlem.\n\nTaké u jiných starožitných předmětů, například u soch, obrazů, nábytku nebo šperků dochází časem ke změnám na povrchu, které svědčí o jejich stáří a opotřebení užíváním. Proto se moderní restaurátoři snaží tuto patinu nepoškodit, což je často velmi obtížný úkol.\n\n\n"}
{"id": "688869", "url": "https://cs.wikipedia.org/wiki?curid=688869", "title": "Seznam skladeb Zdeňka Fibicha", "text": "Seznam skladeb Zdeňka Fibicha\n\nToto je seznam skladeb Zdeňka Fibicha uspořádaný pole žánru, čísla H., opusového čísla, data kompozice a názvu. Čísla H. jsou uvedena podle publikace \"Zdeněk Fibich: Tematický katalog\" Vladimíra Hudce (Praha, 2001).\n\n"}
{"id": "688871", "url": "https://cs.wikipedia.org/wiki?curid=688871", "title": "If (hudební skupina)", "text": "If (hudební skupina)\n\nIf byla anglická jazz rocková skupina, založená v roce 1969. Ze všech členů skupiny je nejznámější Geoff Whitehorn, člen Procol Harum.\n\n"}
{"id": "688872", "url": "https://cs.wikipedia.org/wiki?curid=688872", "title": "Hornické muzeum Krásno", "text": "Hornické muzeum Krásno\n\nHornické muzeum Krásno se nalézá ve městě Krásno v okrese Sokolov v Karlovarském kraji. Muzeum je z větší části umístěno v areálu bývalého dolu Vilém, od roku 1995 památkově chráněného jako kulturní památka České republiky. Zabývá se historií hornictví na Sokolovsku a je pobočkou Muzea Sokolov.\n\nHornická činnost na území dnešního okresu Sokolov má více než tisíciletou tradici. První věrohodnou zmínkou je zpráva arabského obchodníka cínem Ibrahima ibn Jákuba z roku 965. Existují i hmotné důkazy. Při archeologickém průzkumu sokolovského zámku byly v základech kruhové blatné tvrze, která se nacházela na místě dnešního zámku, nalezeny greiseny pocházející z hlubších partií Hubského pně v Krásně. Archeologové tyto základy je zařadili do 2. poloviny 13. století. Podle mineralogických a chemických rozborů musely tyto materiály pocházet z hloubek minimálně okolo 80 - 100 metrů, což dokazuje existenci omezené, ale již hlubinné těžby. Povrchová těžba do těchto hloubek nepřipadá v předmětném období do úvahy. Stálost chemického složení zkoumaných vzorků pak dokazuje, že se nejedná o náhodné kusy, ale o materiál získaný ve větším množství z určité konkrétní části ložiska.\nHornictví na Sokolovsku prošlo dvěma hlavními etapami. Období od 10. století až do 19. století patřilo těžbě rud v oblasti Slavkovského lesa a Krušných hor, kterou poté vystřídalo nejdříve hlubinné a v polovině 19. století povrchové dobývání hnědého uhlí v Sokolovské pánvi.\n\nRýžováním byl cín získáván jednoznačně již v 10. století a pravděpodobně i předtím. Rozvoj klasické hornické činnosti formou dobývání z primárních cínových ložisek začal ve větším rozsahu až v polovině 14. století. \nO rozvoj hornické činnosti v oblasti Krásna a Horního Slavkova se zasloužili Pluhové z Rabštejna. První výsadu vážení cínu získalo Krásno roku 1355. Předpokládá se však, že první vlnu osídlení Horního Slavkova a Krásna způsobil nález stříbrných rud mezi Horním Slavkovem a obcí Kfely. Přitom Hubský peň byl nejspíše objeven při dobývání stříbrných rud. Toto tvrzení podporuje vydání dvou vrchnostenských báňských řádů, prvního pro stříbrné doly 18. října 1507 a teprve druhého pro doly cínové 26. prosince 1509. Vrchol hornické činnosti nastal v polovině 16. století. V 17. století nastal pozvolný úpadek dolování, který vyvrcholil třicetiletou válkou v letech 1618 až 1648. Po jejím ukončení se těžily cínové rudy ještě dále, ale těžba již nikdy nedosáhla takového významu a rozsahu jako v 16. století. Z té doby se dochovalo ve Slavkovském lese několik významných báňských památek, využívaných v období historické báňské činnosti při těžbě a zpracování cínové rudy. Mezi nejvýznamnější umělá vodní díla patří Puškařovská stoka vybudovaná v letech 1512 až 1514, zejména však mimořádné technické dílo Dlouhá stoka, dokončené v roce 1536 a od roku 2014 chráněné jako Národní kulturní památka. Součástí Dlouhé stoky jsou retenční rybníky s přibližným objemem vody 630.000 m vody, která umožňovala provozování báňských děl na hlavních cínových ložiskách ve Slavkovském lese.\nDalší památkou je zachovalý středověký hlubinný Důl Jeroným v zaniklém královském městě Čistá. Důl je od roku 2008 národní kulturní památkou.. Připomínkou zašlé slávy je i vstupní portál Pluhovy dědičné štola, která je technickou kulturní památkou. \n\nÚpadek těžby stříbra a cínu nastal během 17. století a v 19. století těžba prakticky zanikla. K pokusům o obnovení hornické činnosti došlo na počátku 20. století. Nejdříve to bylo během první světové války, kdy přešly doly pod vojenskou správu a následně byly prováděny velkorysé přípravy na rozšíření provozu a vyhloubena nová jáma Vilém, dnes součást areálu Hornického muzea. Po skončení války však poptávka po cínu klesla a již v roce 1921 byly doly uzavřeny. Situace se opakovala na prahu druhé světové války. Po připojení oblasti k Německé říši v říjnu 1938 se opět objevily úvahy o obnovení těžby strategického cínu a wolframu. Proto báňské společnosti zahájily v roce 1940 za vydatné pomoci státních subvencí průzkumné práce s následnou těžbou. K úpravě vytěžené rudy sloužila od roku 1944 na svou dobu velmi moderní úpravna v areálu pozdějšího provozu dolu Stannum, kam byla vytěžená ruda dopravována lanovkou. Počátek novodobé historie celého ložiska Krásno je datován novou velkorysou otvírkou zahájenou v roce 1955. Otvírkové práce pokračovaly v průběhu 50. let a těžba byla zahájena v roce 1966. Do roku 1970 byla ruda ze Schnödova pně těžena na povrch jámou Vilém a do úpravny dopravována lanovkou, která později shořela. Od roku 1971 byla těžba pomocí přesýpacích komínů převedena na 4. patro Hubského pně a na povrch odtěžována přes novou hlavní jámu Huber. V letech 1971-1984 se zde budovala nová těžební a zpracovatelská kapacita závodu Stannum. Těžba byla velice nákladná a neobešla se bez velkých dotací, proto byl v roce 1991 ukončen provoz na dole Stannum a na všech jeho pomocných provozech.\nTěžba rud se odehrávala na jiných místech dnešního okresu Sokolov. Na panství Hartenberg (Hřebeny) se dobývala olověná ruda. Největší rozvoj zde byl ve druhé polovině 15. století a v první polovině 16. století. Těžba dosáhla takového významu, že Šlikové udělili 1. června roku 1481 hornické osadě Krajková městská privilegia. Rovněž sousední Oloví získávalo postupně různé výsady a 25. července 1580 bylo povýšeno Rudolfem II. na svobodné horní město. Vrchol těžby olověných rud přilákal v 16. století mnoho horníků. Olovo bylo dováženo již od roku 1516 do Jáchymova, kde se používalo při tavbě a vycezování stříbra. Těžba pokračovala ještě v 18. a v 19. století, ale její význam již poklesnul. Dobývání rud probíhalo i v okolí Kraslic. První zmínka o dobývání měděných, cínových a olověných rud na Kraslicku pochází z roku 1412. V roce 1530 obdrželo město Kraslice privilegium k dobývání mědi, cínu, olova a jiných kovů. V roce 1541 byly Kraslice povýšeny na svobodné horní město Kraslice se dočkaly svého vrchnostenského horního řádu pro měděné doly teprve v roce 1601. \n\nDobývání cínu probíhala i v okolí města Přebuz. Dolování mělo s ohledem na množství odvalů značný rozsah. Na staré hornické mapě je zakresleno 45 těžených žil. Pro kontrolu báňského podnikání zřídili Šlikové roku 1556 v Přebuzi horní úřad. V době třicetileté války (1618–1648) docházelo k pozvolnému úpadku dolů. Oživení nastalo až koncem 17. století. Právě v období 1698 až 1760 dosáhla prosperita dolů největšího rozkvětu. V 19. století byly podnikány marné pokusy o obnovení těžby.\nHornická činnost menšího rozsahu, těžba železných rud, probíhala v okolí Rotavy a Šindelové. Železnorudné hornictví zde však nenabylo většího významu.\n\nKrátkou dobu trvání měla těžba uranu v okolí Horního Slavkova. Těžba však vzhledem k malým zásobám byla pouze krátkodobou záležitostí, ovšem velmi intenzivní. O tom svědčí vyhloubení 21 těžních jam a desítek štol. Po ukončení těžby v první polovině 60. let dvacátého století zůstalo zejména v Horním Slavkově a jeho okolí velké množství hald a odvalů hlušiny. Těžba měla destruktivní vliv na krajinu, znamenala nepříznivý zásah do hydrogeologických poměrů, zanikly některé rybníky a potoky. Povrchové vody byly kontaminovány vyvěrajícími důlními vodami. Město Horní Slavkov patří mezi nejpoddolovanější města v Česku. Devadesát procent tohoto poddolování pochází z 50. let 20. století, tedy z doby těžby uranu.\nUhelnému hornictví předcházelo dobývání kyzů, z nichž se vyráběla síra, skalice a kamenec. Zpracování probíhalo v minerálních závodech. Tyto minerální závody byly většinou vytápěny dřevem nebo dřevěným uhlím. Uhlí se tehdy ještě rozdělovalo na dřevěné, vyráběné v milířích a kamenné, dobývané ze země. Nejstarší zmínka o dobývání uhlí na Sokolovsku pochází z roku 1642. Propůjčka uhelného dolu u města Lokte je zaznamenaná v kronice Horního Slavkova. Horníci pracovali v létě na polích, v zimě dobývali voskové uhlí, a z něj vyráběli louče ke svícení. Když s postupem do větších hloubek již nezvládali pomocí vrátku vytahovat vodu z dolu, požádali o zapůjčení zkušeného horníka z Mostecka, aby jim poradil a pomohl. Nebylo jim však vyhověno, proto povolali hormistra rudných dolů. Ten vyhotovil 18. dubna roku 1788 mapu dolu a okolí, do které zakreslil první uhelnou dědičnou štolu v regionu a nazval ji Svatá Anna. Ta měla důl dostatečně odvodnit. S její ražbou se začalo v roce 1789 a svému účelu slouží dosud. V horní knize falknovského panství je zápis z 25. srpna 1760, v němž se povoluje správci minerálního závodu dobývání uhlí a minerálů u obce Královské Poříčí. Počet dolů vzrůstal zejména v Sokolově a jeho okolí. Přímo na území dnešního Sokolova se nacházely dva hlubinné doly Anna a Max. Poslední hlubinný důl v revíru, důl Marie v Královském Poříčí, ukončil těžbu v roce 1991. Dnes posledním těžařem na ložisku je společnost Sokolovská uhelná. Předpokládá se, že těžba uhlí na Sokolovsku zanikne kolem roku 2040.\n\nExpozice muzea je umístěna v budově úpravny cínových rud z 19. století, v šachetních objektech dolu Vilém, který ukončil těžbu v roce 1991, a na volném prostranství u dolu. Objekt úpravny cínových rud sloužil v minulosti pro řadu účelů. Kromě úpravny v něm byla textilní továrna, tělocvična a jídelna rudných dolů. Vlastní důl Vilém ukončil těžbu v roce 1991. V objektu bývalé úpravny dominuje 54 tun vážící parní těžní stroj z roku 1897, převezený do areálu muzea v roce 1994 ze zlikvidovaného dolu Marie v Královském Poříčí. Těžní stroj vyrobila roku 1897 v Praze firma „Böhmisch Mährische Maschinen Fabrik“ (Českomoravské strojírny) s typovým označením 872 a v témže roce byl osazen a uveden do provozu. Jedná se o parní těžní stroj ležatý, dvojčitý, s nautilovým rozvodem páry poháněným vahadly. Stroj byl v plném provozním zatížení po celou dobu své instalace na dole, tedy po dobu 98 let. V roce 1997 uplynulo 100 let od jeho výroby. Kromě jedné větší opravy, která byla provedena v padesátých letech 20. století, nebyl po celou dobu svého provozu více opravován. Prakticky všechny součásti stroje, až na drobné výjimky, jsou původní a stále ještě schopné další funkce v plném rozsahu. Z provozu byl parní těžní stroj definitivně odstaven na přelomu let 1993 až 1994 a následně byly zahájeny demontážní a likvidační práce na celém těžebním komplexu a povrchovém areálu dolu Marie. Na základě dohody zúčastněné strany rozhodly o jeho přemístění do objektu muzea. Těžní stroj se stal součástí nově budované hornické expozice, která byla slavnostně zpřístupněna veřejnosti dne 5. září 1998 u příležitosti druhého setkání hornických měst a obcí České republiky.\nV budově bývalé úpravy je expozice věnována rudnému hornictví, v patře na ochozu jsou ukázky místních minerálů. Část expozice přibližuje historii hornického města Krásno a postavu jeho asi nejznámějšího krásenského rodáka, výtvarníka Willybalda Russe.\n\nExpozici nacházející se na druhé straně silnice je rozdělena do několika částí. V budově bývalých dílen je výstava věnovaná raně novověkému hornictví (období 16. století) názorně doplněná modely i důlní chodby. V celém areálu jsou pod širým nebem vystaveny důlní vozy a lokomotivy o rozchodu 900 mm používané v povrchových lomech a důlní vozíky o rozchodu 600 a 450 mm používané v dolech hlubinných. Expozice důlních vozíků pokračuje i v přízemí budovy těžní věže, kde je například vystaven vozík - toaleta. V budově bývalé trafostanice je umístěna galerie obrazů s hornickou tematikou. Součástí areálu je také funkční důlní dráha.\n\nJiž krátce po předání areálu dolu Vilém hornickému muzeu se uvažovalo o vybudování předváděcí úzkorozchodné dráhy na rozchod 600 mm, na které by mohli návštěvníci vidět, jak vypadala důlní doprava hlubinných dolů. Bohužel již nebylo možno získat potřebné kolejové mechanismy a vozíky ze zrušeného krásenského závodu Stannum, protože byly po zastavení provozu rozřezány do šrotu. Pomohlo však, že v devadesátých letech 20. století byla rušena řada hlubinných důlních provozů v Česku, odkud se podařilo potřebná vozidla získat. Z důlních provozů Rudných dolů Jeseník byly v roce 2000 dovezeny dvě motorové dieselové lokomotivy BND 30, vyrobené roku 1973 Turčianskými strojírnami Martin v závodě Hliník nad Hronom. Dále pak dva osobní vagony pro mužstvo typu DM 12, vyrobené v Mostárně Frýdek-Místek a několik jednotných důlních vozů typu JDV, vše určené do šrotu. Vozy na rozchodu 450 mm a potřebné kolejivo byly získány v roce 2004 z dolu Jan Šverma v Žacléři, rovněž určené do šrotu. Další důlní vozy byly získány ze zrušeného dolu Krimich v Tlučné u Plzně. Společně s dopravními prostředky o rozchodu 900 mm z vyuhlených sokolovských lomů Medard a Libík tak vznikla kolekce nejvýznamnějších úzkorozchodných lokomotiv a vozů, používaných v dolech po druhé světové válce. Mezi nejzajímavější exponáty patří parní lokomotiva typu ČKD 900BS200, elektrická lokomotiva ZVIL 17E3 a dieselová lokomotiva T29.043. Za úspěšnou záchranu vozidel rozchodu 900 mm byla sokolovskému muzeu v soutěži vyhlašované MK ČR a AMG udělena 2. cena za rok 2004 v národní soutěži muzeí \"Gloria musaealis\".\n\n\n\n"}
{"id": "688883", "url": "https://cs.wikipedia.org/wiki?curid=688883", "title": "Constantin Constantinescu-Claps", "text": "Constantin Constantinescu-Claps\n\nConstantin Constantinescu-Claps (20. února 1884, Beceni - 15. ledna 1961, Bacău) byl rumunský generál a politický vězeň komunistického režimu. \n\nMezi lety 1903-1905 studoval \"Vojenskou školu dělostřelectva a vojenského inženýrství\" („\"Școala de ofițeri de artilerie și geniu\"“), poté v letech 1919-1920 vojenskou akademii („\"Școala Superioară de Război\"“). Zatčen byl roku 1949 a byl obviněn z kolaborace. V letech 1951 až 1954 byl vězněn, ale až roku 1954 byl odsouzen. Roku 1955 mu však byl trest prominut.\n"}
{"id": "688892", "url": "https://cs.wikipedia.org/wiki?curid=688892", "title": "Gottfried Daniel Wunschwitz", "text": "Gottfried Daniel Wunschwitz\n\nGottfried Daniel Wunschwitz, též Bohumír Daniel z Vunšvic (24. března 1678 Praha – 25. června 1741 tamtéž) byl šlechtic z rodu Wunschwitzů (Vunšviců) původem z Míšně, významný rodopisný sběratel a bibliofil. \n\nNarodil se jako nejstarší ze synů, advokáta a krajského hejtmana v Plzni, barona Matyáše Bohumíra Wunschwitze (1632–1695), který proslul jako svatojánský ctitel. \n\nHospodařil na zděděném panství Poběžovice, ke kterému v roce 1713 přikoupil statky Dolejší Krušec a Rapotice od tchána své první manželky Marie Františky (1695–1720) Jana Jiřího Schumanna. Wunschwitz byl dvakrát ženatý, dospělosti se dožili čtyři jeho dcery a dva synové z prvního manželství Jan Antonín (1710–1749), který vydal tiskem otcovo genealogické a heraldické dílo, a Jan Prokop (1719–1759), rada komorního soudu, jimiž rod vymřel po meči.\n\nWunschwitz velkou část svého života soustředil na sbírání, ať už se jednalo o mince a grafiky, kteréžto sbírky jsou dnes prakticky neznámé, a nebo o sbírky heraldické a genealogické, které odkázal stavům a dodnes patří Wunschitzova genealogická a heraldická sbírka k nejdůležitějším svého druhu chovaných v Národním archivu.\n\n"}
{"id": "688913", "url": "https://cs.wikipedia.org/wiki?curid=688913", "title": "Ryan Kesler", "text": "Ryan Kesler\n\nRyan James Kesler (* 31. srpna 1984, Livonia, Michigan, USA) je americký hokejový útočník hrající v týmu Anaheim Ducks v severoamerické lize NHL.\n\nV červnu 2000 byl vybrán v draftu OHL týmem Brampton Battalion, ale rozhodl se do Kanady neodejít a hrál v Americkém rozvojovém programu poblíž domova. Ve 131 zápasech si připsal 99 kanadských bodů. Poté odešel hrát univerzitní ligu Central Collegiate Hockey Association za Ohio State University a v sezóně 2002-03 byl jmenován do All-Rookie Týmu soutěže. V draftu NHL 2003 byl vybrán na celkově 23. místě týmem Vancouver Canucks a pouhé dva měsíce poté s ním podepsal nováčkovskou smlouvu na tři roky za 825 000 USD (asi 17 000 000 Kč). Svojí profesionální kariéru začal v nižší severoamerické lize American Hockey League za tým Manitoba Moose, což byl farmářský tým Vancouveru Canucks. V NHL debutoval 24. listopadu 2003 v zápase proti Torontu Maple Leafs. Během celé sezóny se střídavě stěhoval mezi Vancouverem a jeho farmářským týmem Manitobou. Vzhledem k tomu, že sezóna 2004-05 byla v NHL zrušena, tak strávil celou sezónu v Manitobě a v polovině sezóny hrál na AHL All-Star Classic a po sezóně byl vyhlášen nejužitečnějším hráčem týmu. Před sezónou 2006-07 se stal omezeně volným hráčem a Philadelphia Flyers mu nabídli smlouvu, kterou Canucks přeplatili a s Keslerem podepsali jednoletou smlouvu. Po 48 zápasech sezóny 2006-07 se zranil a vrátil se až před playoff, ale v zápase s Dallasem Stars si při blokování střely zlomil prst a musel vynechat zbytek sezóny. V květnu 2007 s Canucks prodloužil smlouvu o další tři roky.\n\n\n\n"}
{"id": "688917", "url": "https://cs.wikipedia.org/wiki?curid=688917", "title": "Ľubomír Luhový", "text": "Ľubomír Luhový\n\nĽubomír Luhový (* 31. březen 1967, Bratislava) je bývalý slovenský fotbalový útočník, československý a slovenský reprezentant, později fotbalový trenér. Jeho bratrem je Milan Luhový.\nČlenem prestižního Klubu ligových kanonýrů se stal po změně pravidel klubu v listopadu 2016.\n\nSvou vrcholovou kariéru začal v Púchově. Československou první ligu hrál za Inter Bratislava a Duklu Banská Bystrica a v této éře vstřelil 45 ligových branek, přičemž v roce 1990 se stal králem ligových střelců. Ve slovenské lize hrál za Inter, Spartak Trnava a Artmedii Petržalka, zaznamenal zde 62 ligových branek a i v samostatné slovenské soutěži se stal jednou nejlepším střelcem ligy – v sezóně 1997/98 nastřílel v dresu Trnavy celkem 17 branek. Působil také v zahraničí (FC Martigues, Urawa Red Diamonds, Grazer AK). Hráčskou kariéru ukončil v roce 2000 v Artmedii Petržalka.\n\nV československé reprezentaci odehrál 2 zápasy, 4. dubna 1990 v přátelském zápase proti Egyptu, druhý a poslední zápas v kvalifikaci na MS 1994 proti Walesu 28. dubna 1993. S bratrem se na hřišti v reprezentačním dresu nepotkal. V reprezentaci samostatného Slovenska odehrál 9 zápasů, branku nevstřelil.\n\nPo skončení hráčské kariéry se částečně hledal, působil jako spolukomentátor v televizi, glosátor v novinách. Trenérskou kariéru začal v roce 2006 jako trenér Iskry Petržalky, v roce 2009 působil v Moldavě, od začátku roku 2010 působil v Interu Bratislava v páté lize. V říjnu 2010 podepsal smlouvu s FK Fotbal Třinec, kde působil jako sportovní manažer a trenér.\n\nPo angažmá v Třinci přijal nabídku Győrga Csőrgő a stal se trenérem slovenského týmu OFC Russel Gabčíkovo.\n\n"}
{"id": "688919", "url": "https://cs.wikipedia.org/wiki?curid=688919", "title": "Mercedes-Benz 107", "text": "Mercedes-Benz 107\n\nMercedes-Benz řady 107 (R107 a C107) se vyráběl v letech 1971–1989. Byla to druhá nejdéle vyráběná řada německé automobilky Mercedes-Benz po terénním voze Mercedes-Benz třídy G. Vozy se prodávaly pod modelovým označením SL (R107) and SLC (C107). Model R107 nahradil v roce 1972 Mercedes-Benz W113 třídy SL a roku 1989 byl sám nahrazen vozem Mercedes-Benz R129 třídy SL. Model SLC nahradil v roce 1971 Mercedes-Benz W111 a roku 1981 jej nahradil Mercedes-Benz W126 (C126) kupé třídy S.\n\n1968 - První prototyp vyjel k testům.\n\n1970, listopad - Rozběh výroby pilotní série R107, úvodní model 350SL.\n\n1971, červen - Rozběhnutí výroby předsérie C107.\n\n1971, duben - Rozběhnutí výroby hlavní série R107.\n\n1973, březen - Americký model 350SL 4,5 přeznačen na 450SL. Výkon redukován na 195 koní.\n\n1975, květen - Představen model 450SLC 5,0. Sloužil jako testovací automobil pro novou generaci V8 motorů s hliníkovým blokem. Nejen pro vysokou maximální rychlost doplňoval odtokovou hranu zavazadelníku plastový spoiler. S výkonem 240 koní tvořil vrchol motorové palety.\n\n1980, únor - Nabíhá výroba nové \"hliníkové\" generace motorů M116 a M117, modely 350 a 450 SL / SLC nahrazují 380 a 500 SL / SLC.\n\n1980, září - Končí produkce řady kupé C107, modely SLC budou nahrazeny řadou odvozenou od sedanů W126.\n\n1985, květen Obměna motorové palety:-\n\n1989 - Po 18 letech končí výroba řady R107. Nahradí ji mnohem větší a sportovnější R129.\n"}
{"id": "688946", "url": "https://cs.wikipedia.org/wiki?curid=688946", "title": "Crying Song", "text": "Crying Song\n\n„Crying Song“ je třetí skladba anglické rockové skupiny Pink Floyd, která byla nahrána v březnu roku 1969 a vydána 27. července téhož roku na jejich soundtrackovém albu Soundtrack from the Film More. Skladbu napsal baskytarista a tehdejší frontman skupiny Roger Waters. Skladba nebyla nikdy hraná na koncertech.\n\n"}
{"id": "688948", "url": "https://cs.wikipedia.org/wiki?curid=688948", "title": "Patentové zatížení automobilových NiMH baterií", "text": "Patentové zatížení automobilových NiMH baterií\n\nPatentové zatížení velkých automobilových NiMH baterií je právní zatížení na začátku devadesátých let a na přelomu tisíciletí v obchodování s bateriemi technologie Ni-MH (NiMH) za účelem soukromého zájmu. Technologie NiMH baterií je důležitá pro rozvoj baterií elektrických vozidel (BEV nebo EV), plug-in hybridních elektrických vozidel (PHEV) a hybridních elektrických vozidel (HEV).\n\nModerní niklo-metal-hybridové (NiMH) baterie pro elektrická vozidla byla vynalezena Masakiho Oshitanim z GS Yuasa Corporation a Stanfordem Ovshinkym, zakladatelem Ovonics Battery Company. Současným trendem v odvětví je vývoj litium-iontové (Li-Ion) technologie, která má nahradit NiMH v elektrických vozidlech. Někteří výrobci tvrdí, že NiMH baterie jsou důležité pro komerční využití plug-in hybridních elektrických vozidel (PHEV) s baterií a elektrických vozidel (BEV), protože Li-Ion technologie je, navzdory své obrovské energii a specifickému výkonu, neúměrně drahá a relativně neodzkoušená, pokud jde o dlouhodobou spolehlivost.\n"}
{"id": "688949", "url": "https://cs.wikipedia.org/wiki?curid=688949", "title": "Up the Khyber", "text": "Up the Khyber\n\n„Up the Khyber“ je instrumentální skladba anglické rockové skupiny Pink Floyd. Vyšla jako čtvrtá v pořadí na jejich albu Soundtrack from the Film More, které vyšlo 27. července 1969. Skladbu napsali bubeník Nick Mason a klávesista Rick Wright.\n\n"}
{"id": "688952", "url": "https://cs.wikipedia.org/wiki?curid=688952", "title": "Brussels Open", "text": "Brussels Open\n\nBrussels Open, neoficiálně známý také jako \"Open de Bruxelles\", je tenisový turnaj ženského okruhu WTA pořádaný v belgickém hlavním městě Bruselu. Premiérový ročník proběhl v květnu 2011.\n\nJedná se o první ženský profesionální turnaj v tomto městě vůbec. Hraje se venku na antukových dvorcích tenisového oddílu Royal Primerose Tennis Club.\n\nAktuálními vítězkami jsou:\n\n"}
{"id": "688956", "url": "https://cs.wikipedia.org/wiki?curid=688956", "title": "Dogs", "text": "Dogs\n\n„Dogs“; původně jako „You Gotta Be Crazy“ je druhá skladba z alba Animals z roku 1977 od anglické progresivně rockové skupiny Pink Floyd. Hudbu napsal kytarista David Gilmour a texty baskytarista Roger Waters. Se svou stopáží 17 minut se jedná o nejdelší skladbu na albu Animals.\n\n"}
{"id": "688961", "url": "https://cs.wikipedia.org/wiki?curid=688961", "title": "Nadace Heinricha Bölla", "text": "Nadace Heinricha Bölla\n\nNadace Heinricha Bölla (Heinrich-Böll-Stiftung e. V.) je německá nadace propojená s politickou stranou německých zelených Bündnis 90/Die Grünen. Její ústředí je v Berlíně. Je pojmenována po německém spisovateli Heinrichu Böllovi.\n\nV dnešní podobě byla založena v roce 1997 propojením tří menších nadací Buntstift se sídlem Göttingenu, Frauen-Anstiftung z Hamburku a Heinrich-Böll-Stiftung z Kolína nad Rýnem. Nadace podporuje politické vzdělávání jak na území Německa, tak mimo něj se zaměřením na zelenou politiku. Také se zabývá podporou vědy, výzkumu, umění a kultury a mezikulturní spolupráce. V rámci nadace působí také Zelená akademie a Feministický institut.\n\nNadace působí ve Spojených státech amerických, na arabském Blízkém východě, v Afghánistánu, Bosně a Hercegovině, Brazílii, Kambodži, Chorvatsku, Česku, Salvadoru, Gruzii, Indii, Izraeli, Keni, Libanonu, Mexiku, Nigérii, Pákistánu, Polsku, Rusku, Srbsku, Thajsku, Turecku a má také kanceláře v sídle Evropské unie v Bruselu.\n\nV Česku má nadace svou kancelář a úzce spolupracuje mj. se Stranou zelených.\n\nV roce 2005 nadace pracovala s rozpočtem ve výši 36 milionů eur.\n\n\n"}
{"id": "688962", "url": "https://cs.wikipedia.org/wiki?curid=688962", "title": "Brussels Open 2011", "text": "Brussels Open 2011\n\nTenisový turnaj na okruhu WTA Brussels Open 2011 se konal ve dnech 14. – 21. května v Bruselu, hlavním městě Belgie venku na antukových dvorcích oddílu Royal Primerose Tennis Club. Turnaj byl součástí kategorie \"Premier\", odměny činily 618 000 dolarů.\n\nDvě nejvýše nasazené hráčky měly volný los do druhého kola.\n\n\n"}
{"id": "688964", "url": "https://cs.wikipedia.org/wiki?curid=688964", "title": "Přiměřený zisk", "text": "Přiměřený zisk\n\nPřiměřený zisk je v souvislosti se silniční veřejnou linkovou dopravou v Česku definován ve vyhlášce č. 50/1998 Sb., o prokazatelné ztrátě ve veřejné linkové dopravě, která provádí zákon o silniční dopravě č. 111/1994 Sb. Je to částka, která po zdanění a po minimálním přídělu do povinných fondů nepřekračuje 1/8 ceny autobusů používaných zpravidla pro veřejnou linkovou osobní dopravu zajišťující dopravní obslužnost plněním závazku veřejné služby, snížená o částku celkových skutečných účetních odpisů těchto autobusů, a částka vynaložená na investice související s provozováním veřejné linkové osobní dopravy, pokud s těmito investicemi vyjádřil pro účely jejich zahrnutí do výpočtu prokazatelné ztráty souhlas příslušný dopravní úřad.\n\n"}
{"id": "688967", "url": "https://cs.wikipedia.org/wiki?curid=688967", "title": "Protesty ve Španělsku 2011", "text": "Protesty ve Španělsku 2011\n\nŠpanělské protesty, nazývané někdy Španělská revoluce nebo hnutí M-15 jsou sérií demonstrací probíhajících ve Španělsku. Hnutí demonstrací vzniklo s pomocí Internetu a sociálních sítí, stojí za ním občanská iniciativa Democracia real YA (Skutečná demokracie HNED) a více než dvě stě malých sdružení. Demonstrace začaly 15. května a rozšířily se do 58 španělských měst.\n\nDemonstrace začaly 15. května, jako protesty proti vládě dvou politických stran (lidové a socialistické), politické korupci, špatnému volebnímu systému a narustajícímu vlivu Evropské unie. Demonstranti požadují také právo na bydlení, práci, kulturu, péči o zdraví, vzdělání, možnost politické participace, svobodu pro osobní rozvoj a základní životní potřeby.\n\nProtestující požadují změnu ve španělské politice, necítí se zastupováni žádnou politickou stranou ani uspokojeni opatřeními schválenými politiky. Španělská média spojila protesty s ekonomickou krizí, nezaměstnaností, protesty na Blízkém východě a severní Africe, Řecku, Portugalsku a Islandu. \n\nProtesty probíhaly mimo jiné v termínu voleb do zastupitelstva konaných 22. května.\n\n"}
{"id": "688968", "url": "https://cs.wikipedia.org/wiki?curid=688968", "title": "Ryan O'Reilly", "text": "Ryan O'Reilly\n\nRyan O'Reilly (* 7. února 1991, Clinton, Ontario, Kanada) je kanadský hokejový útočník hrající v týmu St. Louis Blues v severoamerické lize NHL.\n\nO'Reilly začínal s hokejem poblíž svého rodného města ve Varně, v kanadském Ontariu, kde hrál za Seaforth Stars v lize Ontario Minor Hockey Association. Poté hrál v letech 2005-2006 za Huron-Perth Lakers v dorostenecké lize Minor Hockey Alliance a poté hrál za Toronto Junior Canadiens v lize Greater Toronto Hockey League.\n\nV roce 2007 byl vybrán v draftu OHL na prvním místě týmem Erie Otters. Ve své nováčkovské sezóně v OHL 2007-08 si připsal v 61 zápasech 52 kanadských bodů a byl zvolen nejlepším klubovým nováčkem roku. V následující sezóně si připsal 66 bodů v 68 zápasech a svou všestrannost dokázal tím, že byl nejvylučovanějším hráčem západní konference.\n\nV draftu NHL 2009 byl vybrán jako 33. celkově týmem Colorado Avalanche a překvapivě za Avalanche nastoupil už v prvním zápase sezóny 2009-10 a stal se nejmladším hokejistou, který kdy za Colorado nastoupil. 1. dubna 2009 si v zápase proti San Jose Sharks připsal svůj první kanadský bod v NHL a první gól vstřelil 15. října 2009 brankáři Carey Priceovi z Montrealu Canadiens. 19. října 2009 vedení Avalanche oznámilo, že O'Reilly a jeho spoluhráč Matt Duchene zůstanou v klubu po celou sezónu. V říjnu vedl kanadské bodování nováčků, později se ale v žebříčku propadl. O'Reilly se postupem času projevil jako defenzivní útočník a vedl týmový žebříček nejvytíženějších hráčů v oslabení. 2. února 2010 vstřelil proti Columbusu Blue Jackets v jednom zápase dva góly v oslabení, což se mu povedlo jako prvnímu hráči v klubové historii. Svou nováčkovskou sezónu dokončil s 26 body na kontě, kterých dosáhl v 81 zápasech.\n\n\n\n"}
{"id": "688971", "url": "https://cs.wikipedia.org/wiki?curid=688971", "title": "Cracovia", "text": "Cracovia\n\nCracovia je název polského města Krakov v latině. Zároveň se jedná o název několika sportovních klubů z tohoto města:\n\nDalší významy:\n"}
{"id": "688973", "url": "https://cs.wikipedia.org/wiki?curid=688973", "title": "Vláda Karla von Stremayra", "text": "Vláda Karla von Stremayra\n\nVláda Karla von Stremayra byla předlitavská vláda, úřadující od 18. února do 12. srpna 1879. Kabinet, který vystřídal vládu Adolfa von Auersperga, sice sestavil Karl von Stremayr, klíčovou roli však v něm hrál ministr vnitra Eduard von Taaffe, který si po volbách do Říšské rady na jaře 1879 dokázal získat podporu konzervativních proudů v parlamentů (mj. české státoprávní i ústavověrné šlechty), až nakonec sestavil svou vlastní vládu.\n"}
{"id": "688975", "url": "https://cs.wikipedia.org/wiki?curid=688975", "title": "Battle", "text": "Battle\n\nBattle je anglický výraz pro bitvu a dále:\n\n\n\n\n\n\n"}
{"id": "688976", "url": "https://cs.wikipedia.org/wiki?curid=688976", "title": "Dopravní obslužnost", "text": "Dopravní obslužnost\n\nPodle zákona č. 194/2010 Sb. o veřejných službách v přepravě cestujících a o změně dalších zákonů se dopravní obslužností rozumí zabezpečení dopravy po všechny dny v týdnu především do škol a školských zařízení, k orgánům veřejné moci, do zaměstnání, do zdravotnických zařízení poskytujících základní zdravotní péči a k uspokojení kulturních, rekreačních a společenských potřeb, včetně dopravy zpět, přispívající k trvale udržitelnému rozvoji územního obvodu.\n\nZákladní dopravní obsluha území veřejnou dopravou se považuje za součást základních sociálních práv občana EU. Rozsah sítě a přepravní možností linkové autobusové dopravy i železniční osobní dopravy jsou zásadně ovlivněny finančními možnostmi veřejných rozpočtů.\n"}
{"id": "688978", "url": "https://cs.wikipedia.org/wiki?curid=688978", "title": "Mistrovství světa juniorů v ledním hokeji 1993", "text": "Mistrovství světa juniorů v ledním hokeji 1993\n\nMistrovství světa juniorů v ledním hokeji 1993 se konalo 26. prosince 1992 až 4. ledna 1993 ve švédských městech Gävle, Falun, Uppsala a Bollnäs.\n\nMužstvo SNS bylo nově nahrazeno v elitní skupině Ruskem.\n\n26.12.1992\nKanada - USA 3:0\nRusko - Japonsko 16:0\nFinsko - ČSFR 5:2\nŠvédsko - Německo 4:2\n27.12.1992\nKanada - Švédsko 5:4\nRusko - Německo 4:0\nFinsko - Japonsko 7:0\nČSFR - USA 6:5\n29.12.1992\nKanada - Rusko 9:1\nFinsko - Německo 11:0\nUSA - Japonsko 12:2\nŠvédsko - ČSFR 7:2\n30.12.1992\nKanada - Finsko 3:2\nČSFR - Rusko 1:1\nŠvédsko - Japonsko 20:1 (Forsbergových deset bodů za tři góly a sedm asistencí je dodnes rekordem v rámci jednoho utkání MSJ)\nUSA - Německo 4:3\nNa přelomu roku byla rozdělena Československá federativní republika, mužstvo Československa dokončilo turnaj pod hlavičkou nově vzniklých států\n1.1.1993\nKanada - Německo 5:2\nČesko a Slovensko - Japonsko 14:2\nFinsko - Rusko 1:1\nŠvédsko - USA 4:2\n2.1.1993\nKanada - Japonsko 8:1\nŠvédsko - Finsko 9:2\nČesko a Slovensko - Německo 6:3\nUSA- Rusko 4:2\n4.1.1993\nČesko a Slovensko - Kanada 7:4\nNěmecko - Japonsko 6:3\nŠvédsko - Rusko 5:1\nUSA - Finsko 5:3\n\n Kanada\n\nBrankáři: Manny Legace, Philippe De Rouville\nObránci: Mike Rathje, Chris Pronger, Jason Smith, Brent Tully, Darcy Werenka, Adrian Aucoin, Joël Bouchard\nÚtočníci: Martin Lapointe, Paul Kariya, Martin Gendron, Jeff Shantz, Tyler Wright, Jason Dawe, Alexandre Daigle, Ralph Intranuovo, Jeff Bes, Nathan LaFayette, Chris Gratton, Rob Niedermayer, Dean McAmmond.\n\nBrankáři: Petter Rönnquist, Johan Månsson\nObránci: Edvin Frylén, Niclas Hävelid, Johan Tornberg, Hans Jonsson, Kenny Jönsson, Daniel Glimmenvall, Mikael Magnusson\nÚtočníci: Andreas Johansson, Mats Lindgren, Andreas Salomonsson, Niklas Sundblad, Magnus Wernblom, Reine Rauhala, Peter Forsberg, Markus Näslund, Mikael Håkanson, Clas Eriksson, Roger Rosén, Fredrik Bremberg, Niklas Sundström.\n\nBrankáři: Pavel Maláč, Igor Murín\nObránci: Jan Vopat, Pavel Rajnoha, Pavel Kowalczyk, Stanislav Neckář, Radim Bičánek, Václav Burda, Zdeněk Toužimský, František Kaberle\nÚtočníci: David Výborný, Pavol Demitra, Michal Černý, Petr Ton, Kamil Koláček, Patrik Krišák, Richard Kapuš, Tomáš Němčický, Roman Kaděra, Ondřej Steiner, Miroslav Škovíra, Tomáš Klimt.\n\nBrankáři: Jeff Callinan, Jim Carey\nObránci: Adam Bartell, Brent Bilodeau, Dan Brierley, Liam Garvey, Todd Hall, Brian Rafalski, Mark Strober, David Wilkie\nÚtočníci: Jim Campbell, Adam Deadmarsh, John Emmons, Chris Ferraro, Peter Ferraro, Brady Kramer, Todd Marchant, Pat Mikesch, Pat Peake, Mike Pomichter, Brian Rolston, Ryan Sittler.\n\nBrankáři: Markus Hätinen, Ilpo Kauhanen\nObránci: Jarkko Glad, Tuomas Grönman, Janne Grönvall, Sami Helenius, Tom Koivisto, Jani Nikko, Jukka Ollila, Kimmo Timonen\nÚtočníci: Timo Hirvonen, Sami Kapanen, Jussi Kiuru, Saku Koivu, Antti Laaksonen, Jere Lehtinen, Mikko Luovi, Ville Peltonen, Kimmo Rintanen, Pasi Saarela, Kalle Sahlstedt, Jonni Vauhkonen.\n\nBrankáři: Nikolaj Chabibulin, Alexej Poljakov\nObránci: Nikolaj Culigin, Vladimir Čebaturkin, Igor Ivanov, Andrej Jachanov, Maxim Galanov, Sergej Gončar, Artur Oktjabrev, Nikolaj Sjomin, Stanislav Šalnov\nÚtočníci: Igor Alexandrov, Oleg Bělov, Sergej Brylin, Alexandr Čerbajev, Pavel Efstigněv, Alexej Jašin, Alexandr Guljavcev, Sergej Klimovič, Viktor Kozlov, Sergej Marčkov, Vadim Šarifjanov, Vitalij Tomilin.\n\nBrankáři: Marc Petkhe, Marc Seliger\nObránci: Rafael Jedamzik, Mirko Lüdemann, Michael Maass, Jochen Molling, Mathias Mossebach, Michael Schmitz, Heiko Smazal, Norbert Zabel\nÚtočníci: Fabian Brännström, James Dreseler, Sven Felski, Andre Grein, Robert Hock, Markus Kempf, Thomas Knobloch, Mike Losch, Stefan Mann, Moritz Schmidt, Alexander Serikow, Ralf Stärk.\n\nBrankáři: Tomohiro Baba, Keniči Hirajiwa\nObránci: Jutaka Ebata, Akihito Isodžima, Jutaka Kawaguči, Hironori Kwašima, Hirojuki Miura, Juiči Sasaki, Taidži Susumago\nÚtočníci: Šiniči Ibataši, Akita Ihara, Širo Išiguro, Gen Išioka, Juji Jizuka, Naoto Ono, Tsusumi Otomo, Mitsujaki Nitta, Hidejuki Sano, Džunži Sakata, Daisuke Sasoja, Hideji Tsučida, Šindžiro Tsudži.\n\nŠampionát B skupiny se odehrál v Lillehammeru a v Hamaru v Norsku, postup na MSJ 1994 si vybojovali Švýcaři, naopak sestoupili Nizozenci.\n\n1. Švýcarsko\n2. Norsko\n3. Itálie\n4. Rakousko\n5. Francie\n6. Polsko\n7. Rumunsko\n8. Nizozemsko\n\nPřed samotným šampionátem C skupiny se odehrála kvalifikace v Rize v Lotyšsku a v Minsku v Bělorusku. V té startovalo devět mužstev - premiérově šest postsovětských zemí a dva státy oddělené od Jugoslávie. Spolu s nimi i Řecko, které již v minulosti startovalo v C skupině.\n\nFinále (Riga, Lotyšsko)\n\nLotyšsko - Ukrajina 1:2\n\nŠampionát C skupiny se odehrál v Odense v Dánsku, postup do B skupiny MSJ 1994 si vybojovali Ukrajinci.\n\n1. Ukrajina\n2. Dánsko\n3. Maďarsko\n4. Bulharsko\n5. Velká Británie\n6. KLDR\n7. Španělsko\n8. Jižní Korea\n"}
{"id": "688980", "url": "https://cs.wikipedia.org/wiki?curid=688980", "title": "NiceLand", "text": "NiceLand\n\nNiceLand je česká hudební skupina, která byla založena v roce 2006 v Praze. Hudební styl skupiny je v duchu britského soundu s prvky folku, popu i rocku. V současnosti zasahuje i do žánrů ambient a electro. Hlas frontmana Michala Motyčky dodává písním emotivní nádech.\n\nSkupina na sebe upozornila v roce 2007 v autorské soutěži hudebních talentů \"Coca Cola Popstar\", ve které zvítězil tehdy ještě jako sólový interpret Michal Motyčka. O rok později natočili první album \"Little Black Book\" v produkci \"Yardy Helešice\" (ex-\"Support Lesbiens\", dvojnásobný držitel cen České hudební akademie). Nahrávka kombinující britský sound s prvky folku, popu i rocku doplněná o hlas jim tehdy vynesla třikrát cenu \"Objev roku\" (TV Óčko, anketa Žebřík, Musicserver.cz), a několik dalších nominací na řadu cen, mnoho týdnů v předních hitparádách a redakce Musicserver.cz píseň \"Come on\" označila za nejlepší skladbu roku. Druhý singl \"Lost in Encrytion\" bodující sedm týdnů v hitparádě rádia Expres zazněl ve filmu Ocas ještěrky, pro který skupina nahrála ještě jednu skladbu s názvem \"Where a Light Comes From\". Ta vyšla i na kompilaci \"Dej si bacha!\" vydané v rámci benefičního projektu \" Art for Life\" zaměřeného na boj proti HIV a AIDS. Od roku 2008 skupina hraje v této sestavě: frontman Michal Motyčka, kytarista Tomáš Koula (ex-The Bliss, producent Prague Conspiracy, Pipes and Pints aj.) baskytarista Přemek Černík (promotér - Mighty Sounds, Sonisphere,) a bubeník Michal Budinský (ex-The Bliss, freelance fotograf/střihač/kameraman). V říjnu roku 2010 vydali v pořadí druhou desku s názvem \"God Has Her Ways\". Na albu tentokrát spolupracovali všichni členové, novinka je tedy zásadním žánrovým odklonem od desky \"Little Black Book\" a charakterově se podstatně liší. Kromě kytarových skladeb se deska dostala i do ambientu a electro. \n\nNové album produkoval bývalý člen hudební skupiny \"Sunshine Amák Golden\" a kromě něho se na desce produkčně podíleli také zpěvák \"Sunshine - Kay Buriánek\" a kytarista \"The Prostitutes - Martin Přikryl\". Ve skladbě \"'Laugh All You Want\" hostoval frontman skupiny \"Sunflower Caravan - Andy Čermák\", který je zároveň spoluautorem. Do dvou písní nahráli smyčce i členové \"České filharmonie\". Novinku vydala skupina na vlastní náklady, s distribuční podporou vydavatelství \"Championship Music\".\n\nJako první singl byla vybrána píseň \"I Won´t Give In\", která v hudební anketě Žebřík 2010 získala druhé místo v kategorii \"Skladba roku\". Klip k songu \"Sleep At Night\", jenž se natáčel v Los Angeles pod dohledem americké režisérky \"Niko Sonnberger\", bodoval pět týdnů v hitparádě \" Medúza\" a vysloužil si tak postup do \"Zlaté Medúzy\". \n\nSkupina objíždí přední České festivaly, ze kterých natáčí materiál pro další videoklip ke skladbě We Know Better (viz ocenění).\n\nV lednu 2012 oznamují členové Tomáš Koula a Michal Budinský odchod ze sestavy a zbývající členové hledají nové spoluhráče k přípravě třetího alba.\n\n\n\n\n"}
{"id": "688988", "url": "https://cs.wikipedia.org/wiki?curid=688988", "title": "Drusus mladší", "text": "Drusus mladší\n\nDrusus Julius Caesar (rodným jménem \"Nero Claudius Drusus\"; kolem 13 př. n. l. – 14. září 23), známý rovněž jako Drusus mladší, byl jediný syn římského císaře Tiberia a jeho první manželky Vipsanie Agrippiny. Po smrti svého bratrance a adoptovaného bratra Germanika v roce 19 se stal potenciálním nástupcem svého otce na císařském trůnu, což bylo formálně stvrzeno udělením tribunské moci v roce 22.\n\nNarodil se patrně 7. října roku 13 př. n. l., přičemž obdržel jméno po bratrovi svého otce Tiberia, slavném vojevůdci Neronovi Claudiovi Drusovi. Oba jeho prarodiče z otcovy strany pocházeli ze starobylého republikánského rodu Claudiů. Drusův děd Tiberius Claudius Nero náležel mezi stoupence Julia Caesara, nicméně po jeho zavraždění se přiklonil k republikánům. Jeho babička Livie Drusilla se po rozvodu s Neronem provdala za pozdějšího prvního římského císaře Augusta. Drusova matka Vipsanie Agrippina byla dcerou Augustova předního vojevůdce a spojence Marka Vipsania Agrippy.\n\nV době Tiberiova návratu z Rhodu oblékl Drusus mužskou togu. V roce 4 se oženil se svojí sestřenicí Livillou, která posléze přivedla na svět jejich dceru Julii. Drusovu veřejnou dráhu ovlivnila Augustova adopce jeho otce, k níž došlo v témže roce. V důsledku tohoto aktu se stal Augustovým vnukem a nadále nesl jméno Drusus Julius Caesar. Tiberius musel ještě předtím adoptovat bratrova syna Germanika, jehož měl na základě Augustových instrukcí upřednostnit v případě nástupnictví před Drusem. Poté, co Tiberius úspěšně zdolal povstání v Panonii a Ilýrii, směl Drusus zasedat v senátu a v roce 11 zastával úřad quaestora. Dva roky nato Augustus urychlil jeho politický vzestup předběžným příslibem konzulátu, ačkoli neabsolvoval praeturu. Když Augustus v srpnu roku 14 zemřel, pronesl Drusus během pohřbu oslavnou řeč na zesnulého císaře. Tiberius ho zanedlouho vyslal do Panonie, aby zpacifikoval tamější neklidné legie. Jeho doprovod sestával z početného oddílu pretoriánské gardy, jemuž velel pretoriánský prefekt Lucius Aelius Seianus. Drusovi se podařilo vzpouru brzy potlačit vlivem nastalého zatmění měsíce a uplatněním rázných a tvrdých opatření vůči jejím původcům, jež nechal popravit. Následně se vydal zpět do Říma, kde v dalším roce vykonal svůj první konzulát.\n\nRoku 17 se Tiberius rozhodl odvrátit Drusa od požitků a rozmařilosti v hlavním městě a určil ho za velitele v Ilýrii, aby tam slovy Tacita „zvykal vojenské službě.“ Podobně jako Tiberius projevoval i Drusus silnou náklonnost k vínu, avšak na rozdíl od svého otce nacházel zalíbení rovněž v gladiátorských zápasech a divadelních představeních. Jeho kariéra v armádě začala poněkud opožděně, což mohlo souviset s jeho zřejmě nepříliš pevným zdravím. V Ilýrii navštívil Drusa jeho adoptovaný bratr Germanicus, s nímž ho pojil velmi přátelský vztah, nijak nezkalený intrikami jejich příbuzných ani soupeřením manželek. Někdy v této době se v Germánii střetli markomanský král Marobud, někdejší nepřítel Římanů, jehož si Tiberius kdysi zamýšlel podrobit, a Arminius, náčelník Cherusků a vítěz v bitvě v Teutoburském lese. Marobud v boji s Arminiem podlehl a požádal Římany o pomoc. Drusus ho ale odmítl podpořit a naopak svými zásahy přispěl k úplnému zhroucení Marobudovy moci. Poraženému králi nezbylo než se vydat pod ochranu Tiberia, jenž mu poskytl azyl v Ravenně. Pravděpodobně na jaře 19 senát odhlasoval Drusovi za tento diplomatický úspěch ovaci (\"ovatio\") a na jeho počest byl postaven vítězný oblouk.\n\nKe konci téhož roku se v Drusově životě přihodily dvě zásadní rodinné události: jeho bratr Germanicus v Sýrii nenadále zemřel a Drusova choť Livilla porodila dvojčata pojmenovaná Tiberius Gemellus a Germanicus Gemellus. Vrátil se proto do Itálie a tam se připojil ke smutečnímu průvodu nesoucímu bratrovo tělo do Říma. Germanikovým úmrtím následnictví fakticky přešlo na Drusa, neboť žádný z Germanikových synů nebyl dosud dostatečně starý na to, aby se v případě Tiberiova skonu mohl ujmout vlády. Drusovým eventuálním nástupem na trůn by nezanikl nárok Germanikových potomků, z nichž nejstarší měl přijít na řadu po svém strýci. Třebaže Drusus měl vlastní syny, takovému postupu by se patrně nijak neprotivil, jelikož ke svým synovcům zaujímal příznivý postoj. Vzhledem k možnému poměru Livilly a Seiana vyvstaly navíc později určité pochybnosti o Drusově otcovství dvojčat.\n\nV prvních třech měsících roku 21 působil Drusus podruhé jako konzul, přičemž jeho kolegou v úřadu byl jeho otec. Tiberius opustil Řím a vydal se do Kampánie, takže řízení státu ponechal zcela v rukou Drusa. Ten se sice na rozdíl od svého mimořádně populárního bratra netěšil valné oblibě lidu, každopádně za svého druhého konzulátu prokázal politický talent. Ve stejném roce Drusus vážně onemocněl, načež měl jistý římský jezdec, odměněný dříve za žalozpěv na Germanikovu smrt, sepsat obdobně laděnou báseň věnovanou císařovu synovi. Autor veršů byl vzápětí senátem odsouzen k trestu smrti, což je vnímáno jako jeden z dokladů Drusovy krutosti. V roce 22 Tiberius přednesl senátu dopisem svoji žádost, aby Drusovi byla přiznána tribunská pravomoc (\"tribunitia potestas\"), tvořící jeden ze stěžejních atributů císařské moci. Senátoři vyhověli císařovu přání za nesmírných projevů patolízalství a jeden z nich dokonce neúspěšně navrhl, aby příslušné usnesení bylo v radnici vyryto zlatými písmeny. Drusus, pobývající mezitím se svým otcem v Kampánii, vyvolal nevoli tím, že se o tuto poctu neucházel osobně.\n\nAčkoli Drusus dosáhl formálního uznání pozice následníka trůnu, jeho vliv se nevyrovnal rostoucí moci pretoriánského prefekta Seiana, s nímž Tiberius zacházel jako se svým nejbližším spolupracovníkem. Přirozeně vznětlivý a impulzivní Drusus se těžko smiřoval se soupeřem a svoji zášť k Seianovi nijak nezastíral. Při jednom incidentu nedokázal potlačit hněv a udeřil prefekta do tváře. Svým násilnickým počínáním si prý vysloužil přezdívku Castor, odkazující na tehdejšího proslulého gladiátora. Tiberius, unavený stářím a znechucený politickými poměry, stále více ztrácel zájem o veřejné záležitosti, z čehož někteří dnešní historikové vyvozují, že snad uvažoval o úplném odchodu do ústraní a přenechání vlády synovi. Seianus se mohl oprávněně strachovat nejen o svoji kariéru, nýbrž i o svůj osud, pokud by se Drusus stal císařem. Prefektovy obavy však pominuly Drusovou smrtí 14. září 23.\n\nAntické prameny se shodují, že Drusovu záhubu přivodily úklady jeho manželky Livilly a jejího milence Seiana, kteří ho měli nechat otrávit. Do spiknutí měl být zasvěcen také Eudemus, lékař Livilly, zatímco Seianem vybraný jed podal Drusovi jeho ochutnávač, eunuch Lygdus. V říjnu 31 odeslala Seianova zapuzená manželka Apicata krátce před svojí sebevraždou Tiberiovi dopis, v němž vylíčila okolnosti údajného Drusova zavraždění. Vznesená obvinění následně na mučidlech potvrdili Eudemus a Lygdus. Současní badatelé předkládají ovšem řadu argumentů, jimiž silně zpochybňují toto objasnění Drusova úmrtí. Za jeho příčinu byl až do roku 31 považován Drusův špatný zdravotní stav a nestřídmost. Do té doby neexistovalo nejmenší podezření, že by podlehl jedu. Nadto Seianus a Livilla by stěží ponechali svědky svého zločinu naživu. Drusus zřejmě zemřel přirozeným způsobem, historikové přesto připouštějí, že příroda nejspíše pouze předešla Seiana.\n\n\n"}
{"id": "688989", "url": "https://cs.wikipedia.org/wiki?curid=688989", "title": "Russi", "text": "Russi\n\nRussi je italské město, které leží v provincii Ravenna, v oblasti Emilia-Romagna. Nachází se asi 13 km od Ravenny.\n\n"}
{"id": "688990", "url": "https://cs.wikipedia.org/wiki?curid=688990", "title": "Kapsářství", "text": "Kapsářství\n\nKapsářství (též kapesní krádeže) je druh krádeže, při níž jsou oběti odcizeny peníze či jiné cennosti, aniž to dotyčná osoba v daný okamžik zpozoruje. Tento akt vyžaduje značnou zlodějovu zručnost a schopnost odvést pozornost okrádaného jiným směrem. Zloděj specializující se na tento druh krádeží se nazývá kapsář. Kapsáři pracují samostatně, nebo ve skupinkách, v nichž má každý člen svůj přesně určený úkol. Krádeže se dějí jak na veřejných prostranstvích: v metru, autobusech, obchodech, parcích, ulici aj., tak v soukromí.\n\nKdysi bylo v Anglii kapsářství těžkým hrdelním zločinem. Trestalo se veřejným oběšením, a zatímco byli provinilci věšeni, jiní kapsáři se proplétali davem a vybírali lidem kapsy. Postupem času se kapsářství dostalo dále do Evropy, kde se ještě víc rozvíjelo. Objevily se nové finty, triky atd.\n\nNejznámějším způsobem je asi vražení či šťouchnutí do vybrané osoby, přičemž jí zloděj vybere kapsy, načež se omluví a rychle zmizí.\n\nJiná možnost vyžaduje spolupráci parťáka. Jeden z kapsářů pak chodí po městě s křídou a značkuje jí chodce na záda nenápadným pruhem. Tato značka se nachází buď na levé, nebo pravé straně zad – podle toho, kde má oběť uloženu peněženku, případně mobil atd. Poté se do akce zapojí druhá osoba a s jistotou vybírá kapsy obětí, do nichž předtím vrazila, aby odvedla jejich pozornost.\n\n"}
{"id": "688994", "url": "https://cs.wikipedia.org/wiki?curid=688994", "title": "Oskar Osala", "text": "Oskar Osala\n\nOskar Osala (* 26. prosince 1987 ve Vaase) je finský hokejový útočník.\n\nSvou hokejovou kariéru začal v rodném městě v týmu Vaasan Sport, s kterým hrál v letech 2003–2005 v Mestis, druhé nejvyšší finské lize. Poté odešel do zámoří hrát dva roky v Mississauga IceDogs v kanadské juniorské lize Ontario Hockey League. Během tohoto období byl v roce 2006 draftován ve 4. kole celkově 97., týmem Washington Capitals. Na závěr ročníku 2006/07 se vrátil zpět do Finska, kde odehrál dvě utkání ve finské reprezentaci do 20 let v lize Mestis. V následující sezóně zůstal ve Finsku, kde se dohodl na spolupráci s týmem Espoo Blues ve finské nejvyšší soutěži SM-liiga. S týmem nakonec skončil na druhém místě a stal se nejlepším nováčkem SM-liigy a získal Cenu Jarmo Wasamy.\n\nV sezoně 2008/09 opět odešel do zámoří hrát v American Hockey League za tým Hershey Bears, tj. farmářský tým Washington Capitals, kteří si jej vybrali z draftu. S Bears vyhrál Calderův pohár na konci sezóny 2008/2009. Na tomto úspěchu se podílel 47 body, včetně 29 vstřelených gólů za 97 odehraných zápasů. Ve stejné sezóně debutoval v NHL za Capitals, za který odehrál dva zápasy v National Hockey League. Sezónu 2009/10 začal s Hershey Bears, než byl krátce před termínem ukončení výměn v NHL (3. března 2010) společně s Brianem Pothierem vyměněn do týmu Carolina Hurricanes za Joe Corva. Do konce sezóny hrával na farmě Hurricanes v Albany River Rats a v sezóně stihl odehrát jeden zápas za Hurricanes. Celou sezónu 2010/11 hrával na nové farmě Hurricanes, v Charlotte Checkers.\n\n25. května 2011 se dohodl na roční smlouvě s týmem CHK Neftěchimik Nižněkamsk, který působí v KHL.\n\n\n\n\n"}
{"id": "689001", "url": "https://cs.wikipedia.org/wiki?curid=689001", "title": "Mistrovství světa v ledním hokeji žen do 18 let 2010", "text": "Mistrovství světa v ledním hokeji žen do 18 let 2010\n\nMistrovství světa v ledním hokeji žen do 18 let 2010 se konalo od 27. března do 3. dubna 2010 v USA ve městě Chicago.\n\n8 účastníků turnaje bylo rozděleno do dvou základních skupin, kde se střetli systémem každý s každým. První týmy obou skupin postupovaly přímo do semifinále playoff. Celky na druhých a třetích místech postupovaly do čtvrtfinále. Poslední týmy obou skupin hrály sérii o udržení na dva vítězné zápasy.\n\n\n\n\" sestoupilo do 1. divize na Mistrovství světa v ledním hokeji žen do 18 let 2011.\"\n\n\" postoupilo mezi elitu na Mistrovství světa v ledním hokeji žen do 18 let 2011\"\n"}
{"id": "689006", "url": "https://cs.wikipedia.org/wiki?curid=689006", "title": "Šafrán bělokvětý", "text": "Šafrán bělokvětý\n\nŠafrán bělokvětý (\"Crocus albiflorus\"; syn. \"Crocus vernus\" subsp. \"albiflorus\") je vytrvalá bylina z čeledi kosatcovité. Rostlina dosahuje výšky asi 15 cm. V půdě je kulovitá hlíza, ze které vyrůstají dva až čtyři listy, které mají čárkovitý tvar a jsou 3 mm široké. Listy se utvářejí brzy po vykvetení. Květy jsou bílé, fialové nebo světlefialově pruhované. Plodem je tobolka.\n\nŠafrán bělokvětý roste na vlhčích horských pastvinách a loukách. Vyžaduje hlinité až jílovité půdy, které jsou bohaté na humus. Na lokalitách se tento druh vyskytuje ve velkých skupinách. Nejvíce je rozšířen v Alpách a jejich předhůří, ale je rozšířen v horských oblastech od Balkánu po Pyreneje. V České republice je původní pouze v oblasti Šumavy a Novohradských hor, na dalších lokalitách je nepůvodní, ale časem již zdomácnělý. Tento druh šafránu je zařazen mezi kriticky ohrožené druhy naší květeny.\n\nOchraně šafránu bělokvětého jsou v ČR mj. věnovány přírodní památky:\n\n\n"}
{"id": "689007", "url": "https://cs.wikipedia.org/wiki?curid=689007", "title": "Kaprun", "text": "Kaprun\n\nKaprun je obec v Rakousku ležící ve spolkové zemi Salcbursko v okrese Zell am See. Jde o známé středisko zimních sportů a turistiky.\n\nNachází se v údolí řeky Salzach na severním okraji Vysokých Taur. Část jejího katastru spadá do Národního parku Vysoké Taury. Jižně od obce se vypínají mohutné štíty Kitzsteinhornu (3203 m) a Grosses Wiesbachhornu (3570 m).\n\nPrvní písemná zmínka o obci pochází z roku 931, je uváděn jako \"Chataprunnin\" v Codexu Odalberti. Nad obcí byl ve 12. století vybudován hrad. Jinak se po staletí Kaprun vyvíjel jako horská vesnice. Během druhé světové války začala být nad vesnicí budována přečerpávací vodní elektrárna. Pracovali na ní totálně nasazení z Belgie a dalších okupovaných území. Dokončena byla až po válce, její dostavba (jedna z přehrad) byla financována z Marshallova plánu. V druhé polovině 20. století je rozvoj obce spojen zejména s rychle se rostoucím turistickým ruchem. Poté co byla v roce 1965 otevřena lanovka k ledovci na severních svazích Kitzsteinhornu, stal se prvním rakouským ledovcovým lyžařským střediskem. Pozemní lanová dráha byla otevřena v roce 1974. Lanovka se v roce 2000 stala dějištěm požáru při němž zahynulo 152 lidí.\n\n\n\n"}
{"id": "689009", "url": "https://cs.wikipedia.org/wiki?curid=689009", "title": "Sinan Erdem Dome", "text": "Sinan Erdem Dome\n\nSinan Erdem Dome, Sinan Erdem Olimpik Spor Salonu, dříve známý jako Ataköy Dome, je víceúčelová aréna v evropské části tureckého Istanbulu, otevřená 23. dubna 2010. Kapacita činí 22 500 míst pro koncerty a 16 000 míst pro basketbal. To z ní k roku 2010 činilo největší krytou arénu v Turecku a třetí největší v Evropě, nikoli však pro košíkovou. Název získala po Sinanu Erdemovi, který byl od roku 1989 až do své smrti předsedou tureckého Národního olympijského výboru.\n\nV roce 2010 aréna hostila Mistrovství světa v basketbalu. Roku 2012 uspořádala Halové mistrovství světa v atletice a Mistrovství světa v plavání v krátkém bazénu.\n\nV letech 2011, 2012 a 2013 dóm hostil jednu ze dvou závěrečných událostí profesionální tenisové sezóny žen – Turnaj mistryň, pro nejlepších osm hráček a čtyři páry světa.\n\nV roce 2017 hostila jako jedna ze čtyř arén v Evropě Mistrovství Evropy v basketbalu mužů.\n\nBasketbalové kluby Fenerbahçe Ülker a Efes Pilsen S.K. od sezóny 2010–2011 hrají v aréně domácí zápasy turecké basketbalové ligy a EuroLeague. Dříve nastupovaly v Abdi İpekçi Areně.\n\n"}
{"id": "689015", "url": "https://cs.wikipedia.org/wiki?curid=689015", "title": "Maximální ideál (teorie okruhů)", "text": "Maximální ideál (teorie okruhů)\n\nMaximální ideál je v algebře takový ideál, který je v daném okruhu mezi vlastními ideály maximální vzhledem k inkluzi. Jinými slovy, \"I\" je maximální ideál okruhu \"R\", pokud \"I\" je vlastní ideál a pro každý ideál \"J\"⊇\"I\" platí, že buď \"J\" = \"I\", nebo \"J\"=\"R\".\n\n\n"}
{"id": "689017", "url": "https://cs.wikipedia.org/wiki?curid=689017", "title": "Agostiniho reakce", "text": "Agostiniho reakce\n\nAgostiniho reakce je název zjednodušeného vyšetření na přítomnost glukózy v lidské moči. \n\nTato metoda se skládá z přípravy roztoku chloridu sodného a oxidu draselného, k němuž se přidá moč vyšetřované osoby. Pokud je v moči přítomna glukóza, roztok se zabarví červeně.\n"}
{"id": "689020", "url": "https://cs.wikipedia.org/wiki?curid=689020", "title": "Strážce moře", "text": "Strážce moře\n\nStrážce moře (v anglickém originále seaQuest DSV) je americký televizní sci-fi televizní seriál, který vytvořil Rockne S. O'Bannon. Premiérově jej uvedla televizní společnost NBC mezi roky 1993 a 1996. V poslední sezóně byl seriál přejmenován na seaQuest 2032. Odehrává se v blízké budoucnosti a mísí velké drama s realistickým pojetím sci-fi.\n\nKapitána supermoderní ponorky seaQuest DSV 4600 Nathana Bridgera ztvárnil Roy Scheider. Roli mladého teenagera a počítačového génia Lucase Wolenczaka hrál Jonathan Brandis. Stephanie Beacham zpodobnila šéflékařku a vedoucí vědecké sekce Kristinu Westphalen.\n\nRoy Schneider se postaral o mluvené intro, které pak zaznívalo během počátečních titulků epizod první sezóny:\n\nO tento projekt projevil zájem také Steven Spielberg a první dvě sezóny působil jako jeden z vedoucích producentů.\n\nNatáčení první sezóny bylo poznamenáno spory mezi producenty, personálními změnami před i za kamerou a dokonce i zemětřesením. Druhá sezóna znamenala změny v obsazení, jakož i spory mezi herci a producenty, zatímco třetí sezóna přinesla změnu hlavního herce a názvu. Jak postupně docházelo k poklesu popularity seriálu, bylo v polovině třetí sezóny rozhodnuto o jeho ukončení.\n"}
{"id": "689027", "url": "https://cs.wikipedia.org/wiki?curid=689027", "title": "Mezinárodní sportovní arbitráž", "text": "Mezinárodní sportovní arbitráž\n\nMezinárodní sportovní arbitráž (: , : ) je mezinárodní arbitrážní orgán určený k řešení sportovních sporů. Sídlí v Lausanne, jeho jednacími místy jsou také New York a Sydney, dočasné jednací síně se budují v pořadatelských městech olympijských her.\n\nVznik orgánu inicioval v roce 1984 tehdejší předseda Mezinárodního olympijského výboru (MOV) Juan Antonio Samaranch jako orgán k řešení sporů vzniklých v průběhu olympijských her.\n\nV roce 1994 na základě soudního rozhodnutí švýcarského soudu, který konstatoval, že Mezinárodní sportovní arbitráž je skutečně arbitrážním soudem, ale upozornil na jeho silné vazby na MOV, byla struktura Mezinárodní sportovní arbitráže zreformována.\n\nSpory se před Mezinárodní sportovní arbitráž dostávají v případě, že strany sporu mají doložku o postoupení sporů k arbitráži. V současné době uznávají Mezinárodní sportovní arbitráž MOV a většina mezinárodních sportovních federací a národních olympijských výborů. Přistoupením ke kodexu Světové antidopingové agentury zároveň sportovní federace uznávají Mezinárodní sportovní arbitráž jako orgán pro řešení dopingových provinění.\n\n"}
{"id": "689029", "url": "https://cs.wikipedia.org/wiki?curid=689029", "title": "Michail Chodorkovskij", "text": "Michail Chodorkovskij\n\nMichail Borisovič Chodorkovskij, (* 26. června 1963 Moskva, Sovětský svaz) je ruský podnikatel a manažer. Patřil do sféry tzv. oligarchů. Byl jednou z nejvýraznějších postav ruského hospodářství 90. let a angažoval se též v politice. Od roku 2003 byl nejprve vyšetřován a později odsouzen kvůli hospodářským trestným činům, své tresty označuje za politicky motivované. Podle rozhodnutí Evropského soudu pro lidská práva z července 2013 nebyl proces vedený proti němu politický, i když byla porušena jeho práva na spravedlivý proces a práva na respektování soukromého a rodinného života.\n\nZ vězení byl propuštěn 20. prosince 2013, kdy mu ruský prezident Vladimir Putin udělil milost. Při započtení času, který Chodorkovskij strávil ve vazební věznici, měl být z výkonu téměř jedenáctiletého trestu propuštěn až 25. října 2014.\n\nNarodil se v Moskvě, oba rodiče byli chemičtí inženýři a pracovali celý život v moskevském podniku \"Kalibr\" vyrábějícím přesnou měřicí techniku. Otec byl Žid a matka ortodoxní křesťanka. Do roku 1971 bydlela rodina v komunálním bytě, pak získala samostatný byt. Chemii začal studovat v roce 1981 na Mendělejově chemickotechnickém institutu v Moskvě a během studia pracoval současně jako člen brigády Komsomolu v jednom z moskevských bytových podniků. Vysokou školu ukončil jako inženýr v roce 1986.\n\nVystudoval chemické inženýrství, za studií na vysoké škole si začal budovat kariéru v Komsomolu. Za perestrojky začal soukromě podnikat, otevřel kavárnu, později založil pobočku Střediska vědecko-technické tvořivosti mládeže (NTTM), které obchodovalo s výpočetní technikou a jiným zbožím. Na rozdíl od běžných organizací a řadových občanů smělo legálně nakupovat zahraniční měnu a to za oficiální, nikoliv tržní kurs.\n\nV roce 1986 založil Menatep a roku 1989 založil stejnojmennou banku. Stále ještě existoval Sovětský svaz, přesto se mu podařilo zajistit, aby jeho soukromá banka získala do správy prostředky fondů pro oběti jaderné havárie v Černobylu. Menatep byl také pověřen převést na zahraniční měnu rubly z účtů KSSS, většina se dodnes nenašla.\n\nV roce 1993 byl jmenován náměstkem ministra ropného průmyslu a energetiky.\n\nV 90. letech 20. století se stal jednou z nejvýznamnějších osobností ekonomické sféry Ruska. Od roku 1997 byl výkonným ředitelem společnosti Jukos.\n\nChodorkovského podnikání provázejí podivné skutečnosti. Vedoucí bezpečnostní služby jeho firmy Menatep, bývalý agent KGB Alexej Pičugin byl odsouzen na doživotí za organizování řady vražd, konkrétně Valentiny Kornějevové (21.1.1998), která odmítala bance prodat svoji nemovitost, Vladimira Petuchova, starostu Něftějugansku, který zahájil hladovku na protest proti působení firmy Jukos (která např. neodváděla daně). Dalším zavražděným byl řidič Nikolaj Fedotov, který přišel o život díky opakovanému pokusu zavraždit E.Rybina, který se s firmou Jukos soudil o řádově 100 miliónů $.\nVěnoval se také dobročinným aktivitám, od financování vzdělávacích aktivit, archeologických vykopávek, kulturních výměn, letních táborů a škol až po podporu rozvoje demokracie. V roce 2003 také sponzoroval několik politických stran, které se zúčastnily voleb do Státní dumy.\n\nK Chodorkovského zaměstnancům překvapivě patřila i řada vlivných lidí na Západě. např. bývalý britský ministr zahraničí Dawid Owen či bývalý ministr hospodářství Otto Lambsdorff (FDP) v Německu.\n\nDne 25. října 2003 byl zadržen na letišti v Novosibirsku. Krátce nato tehdejší vláda premiéra Vladimira Putina rozhodla o zmrazení účtů Jukosu kvůli podezření z daňových úniků. Jeho zadržení způsobilo prudký pád akcií Jukosu a celého akciového trhu v Rusku, moskevská burza byla kvůli tomu na hodinu uzavřena, aby zabránila panickému výprodeji cenných papírů. Rovněž byly zmrazeny jeho podíly v Jukosu. Později se ukázalo, že je již před zadržením prodal americkému obchodníkovi. V čele Jukosu byl nahrazen Američanem ruského původu Simonem Kukesem.\n\nDne 31. května 2005 jej soud uznal vinným z podvodů a odsouzen k devíti letům vězení. Po odvolání byl trest o rok zkrácen.\n\nV roce 2006 magazín Forbes konstatoval, že se jeho majetek ztenčil na zlomek předchozí hodnoty, přesto ale stále měl \"„něco méně než 500 milionů dolarů“\".\n\nOd března 2009 do prosince 2010 proběhl další soudní proces, v němž byl společně s dalším někdejším manažerem Platonem Lebeděvem obviněn ze zpronevěry a praní špinavých peněz. Soudce ho opět uznal vinným a odsoudil ho k 14 letům vězení se započtením let odpykaným od prvního procesu.\n\nVe své závěrečné řeči mimo jiné řekl: \"„Byrokratický a právní donucovací systém může vše, co chce. Neexistuje právo na soukromé vlastnictví. Osoba, která se dostane do sporu se systémem, nemá žádná práva.“\"\n\nDne 14. února 2011 asistentka soudce Viktora Danilkina, který jej odsoudil, prohlásila, že sám Danilkin rozsudek nepsal a že ho vynesl proti své vůli. Podle ní byl rozsudek doručen od vyšší instance, Moskevského městského soudu. Soudce Danilkin označil toto vyjádření za pomluvu.\n\nPrůběh soudních procesů napadl u Evropského soudu pro lidská práva, ten ale rozhodl, že Chodorkovskij nedokázal prokázat, že jeho stíhání bylo politicky motivováno. Přiznal mu ale odškodnění za dílčí vážná pochybení ruské strany ohledně jeho práv ve vazbě a vězení.\n\nPodpořila jej řada nezávislých skupin, například výbor pro lidská práva rady Evropského parlamentního shromáždění,\n\nDne 28. února 2010 zveřejnil v listu The New York Times článek, ve kterém konstatoval, že Rusko musí udělat historické rozhodnutí a buď se vrátit na cestu, na které bylo v posledních letech, anebo zaniknout. V březnu 2010 v dalším článku v ruských novinách Nězavisimaja gazeta kritizoval mocenskou kliku v ruské justici.\nPochybnosti nad průběhem soudního procesu vyjádřili americký prezident Barack Obama, americké ministerstvo zahraničí, německá kancléřka Angela Merkelová nebo britský ministr zahraničí William Hague.\n\nV květnu 2011 lidskoprávní organizace Amnesty International jeho i Lebeděva prohlásila za vězně svědomí.\n\nV prosinci 2013 byl po 10 letech z vězení Putinovým výnosem propuštěn a odcestoval do Berlína. Zde požádal o vízum do Švýcarska, kde žije jeho žena a tři děti.\n\n"}
{"id": "689030", "url": "https://cs.wikipedia.org/wiki?curid=689030", "title": "Michele Scarponi", "text": "Michele Scarponi\n\nMichele Scarponi (25. září 1979 Jesi – 22. dubna 2017 Filottrano) byl italský silniční cyklista.\n\nV roce 2004 se Scarponi stal celkovým vítězem Závodu míru.\n\nV letech 2006 až 2007 byl Scarponi vyšetřován kvůli dopingu v tzv. Operaci Puerto. 8. května 2007 přiznal, že byl součástí Puertova dopingového programu a byl předběžně suspendován spolu s Ivanem Bassem.\n\nDefinitivní trest mu vypršel v roce 2008. Tehdy se dohodl se stájí Diquigiovanni-Androni a v jejích barvách vyhrál v závod Tirreno-Adriatico 2009, vyhrál dvě etapy na Giru d'Italia 2009 a obsadil čtvrté místo v celkové klasifikaci na Giru d'Italia 2010 (vyhrál 19. etapu).\n\nV roce 2011 se stal jezdcem stáje Lampre, pro kterou v tom roce vyhrál závod Kolem Trentina a obsadil na Giru druhé místo, po diskvalifikaci Alberta Contadora kvůli dopingu, získal dodatečně titul vítěze Giro d'Italia 2011.\n\n22. dubna 2017 zemřel při dopravní nehodě během tréninku poblíž italského města Filottrano. Den před svou smrtí obsadil konečné čtvrté místo na etapovém závodě Kolem Alp v oblasti Trenta, když vyhrál jeho úvodní etapu.\n\n"}
{"id": "689033", "url": "https://cs.wikipedia.org/wiki?curid=689033", "title": "Breathe", "text": "Breathe\n\n„Breathe“ (také jako „Breathe in the Air“) je druhá skladba z alba \"The Dark Side of the Moon\" anglické progresivně rockové skupiny Pink Floyd z roku 1973. Hudbu složili kytarista David Gilmour a klávesista Rick Wright, texty napsal baskytarista Roger Waters.\n\n"}
{"id": "689034", "url": "https://cs.wikipedia.org/wiki?curid=689034", "title": "Rudolfovský rudní revír", "text": "Rudolfovský rudní revír\n\nRudolfovský rudní revír je bývalá oblast těžby stříbra v pruhu asi 13 km dlouhém a kolem 1 km širokém na západním svahu Lišovského prahu, východně od Českých Budějovic.\n\nRevír se táhne od Velechvína na severu přes Jelmo, Libníč, Hůry, Adamov, Rudolfov, Hlincovou Horu, Dubičné, Dobrou Vodu a Doubravici k Vidovu na jihu.\n\nRoku 1385 vydal král Václav IV. povolení Václavu Klaricovi z významné českobudějovické patricijské rodiny, že smí se svými kverky (členy důlního těžařstva) po dva roky prodávat stříbrnou rudu z dolu \"Monstrance\" na královských horách u Českých Budějovic. Byla zmiňována ves \"Vesce\". První osamocená zpráva o dolování u dnešního Rudolfova tedy pochází již z tohoto roku, skutečná těžba v rudolfovském revíru však začala probíhat od roku 1544. V roce 1547 zde byl ustanoven hormistr. Do roku 1547 zde bylo založeno přes 20 cechů (šachet), zejm. \"Boží vůle\" \"(\"původně \"Monstrance),\" \"Tři králové\", \"Orel\" a \"Abrahám\", některé z nich sahaly do hloubek kolem 300 m. Druhá polovina 16. století byla nejvýznamnějším obdobím v celé historii revíru, neboť doly v té době přinášely značné zisky. Dolování ze začátku provozovala většinou drobná těžařstva zámožnějších měšťanů. V roce 1570 voda zatopila hlavní báňská díla v Rudolfově a Adamově až do výšky 120 m a vlastní těžba se přesunula na sever do okolí Libníče.\n\nVznikly dva nové revíry - libničský a jelemský. V roce 1581 bylo iniciativiou Jana Hölzla ze Sternsteinu.založeno tzv. adamovské těžařstvo za účasti Viléma z Rožmberku, Petra Voka z Rožmberku, Kinského ze Vchynic, Adama II. z Hradce, Jana Albrechta ze Sprinzensteinu, Jaroslava Libštejnského z Kolovrat, nizozemského hejtmana a řady jiných. Horní podnikání podporoval zejm. Adam II. z Hradce, po kterém byl pojmenován dnešní Adamov. Uvedené těžařstvo vytěžilo v letech 1588-1596 10 000 hřiven stříbra. Po velkém zatopení dolů u Libniče v roce 1593 doly už jen živořily a pět let nato těžba u Libniče zcela ustala. \n\nKdyž v roce 1611 Petr Vok zemřel, činnost v rudolfovských dolech téměř utichla. V témže roce zanikla i českobudějovická mincovna, která po celou dobu své činnosti zpracovávala výhradně stříbro z rudolfovských dolů, z něhož razila především tolary a jejich části.\n\nV červnu 1619 do nechráněného Rudolfova vtrhl prapor městské obrany z Českých Budějovic a císařské vojsko zpustošilo sousední Adamov a okolní vesnice. V Rudolfově z 250 tehdejších domů zůstalo stát jen kolem 40. V prosinci 1620 císař Ferdinand II. převedl město Rudolfov včetně privilegií svobodného horního města do majetku královského města České Budějovice. Českobudějovičtí provozovali důlní činnost jen pro udržení nemalých finančních úlev (nemuseli odvádět daň z vaření piva a z prodeje vína, město mělo také právně zajištěnu bezplatnou dodávku dolového dříví z hlubockých lesů) a rozsah prací na dolech byl nepatrný. Očekávané oživení nepřineslo ani propojení Eliášovy dědičné štoly se šachtou sv. Floriána v roce 1725. K výraznějšímu oživení důlní činnosti došlo v roce 1767, kdy byla část podílů převedena na stát, ovšem v březnu 1783 byly práce na obnově starých dolů předčasně ukončeny. V dalších letech pokračovalo dolování jen v nepatrném rozsahu. Poslední vlastník důlních podílů ing. Rudolf Hausser v roce 1928 definitivně uzavřel těžní jámu a pozemky příslušející k cechu sv. Eliáše rozparceloval.\n\nS historií rudolfovského hornického revíru seznamuje návštěvníky 5 km dlouhá naučná stezka \"Cesta kolem hornického města\". Na trase stezky je 13 zastavení s informačními panely.\n\n"}
{"id": "689038", "url": "https://cs.wikipedia.org/wiki?curid=689038", "title": "Zpětnovazební učení", "text": "Zpětnovazební učení\n\nZpětnovazební učení je způsob učení se pomocí zpětné vazby. Po celý svůj život dostáváme ze svého okolí nepřetržitě zpětnou vazbu. Často ji ale sami neregistrujeme a naše budoucí chování pak není ovlivněno, protože jsme mezi své zkušenosti a znalosti nepřidali informace získané zpětnou vazbou. Kritickým faktorem zpětnovazebního učení je tedy uvědomění zpětné vazby. V praxi se k tomu využívá často lektor, který nám zpětnou vazbu pomůže identifikovat,nebo nám ji podá.\n\n\n\nInspirováno behavioristy psychologie. Zpětnovazební (zesilující) učení je oblast informatiky tykající se chování agentů. Agenti jsou umísťování do nějakého prostředí a jejich cílem je naučit se chovat tak, aby bylo dosaženo maximálního užitku. U řady komplexních prostředí je to jediný efektivní způsob, jak navrhovat agenty a jejich funkce. Díky své obecnosti je zohledňován v mnoha dalších oborech, jako je například teorie řízení, operační výzkum, teorie informace, simulačně založené optimalizace, statistiky a genetické algoritmy. Operační výzkum a kontrola literatury jsou oblasti, kde metody zpětnovazebního učení se odrážejí především v dynamickém programování. Zpětnovazební učení je tak jedním ze základních východisek umělé inteligence. V operativním výzkumu a řízení existují oblasti jejichž zkoumání se nazývá aproximační dynamické programování a jež přináší problém výzkumu v teorii optimálního řízení. Většina existujících studií se zabývá existencí optimálních řešení a jejich charakterizace ale již se nezabývá zpětnovazebním učením nebo jejich aproximačních aspektů. V ekonomice a teorii her je zpětnovazební učení často spojováno s vysvětlením na základě rovnováhy omezené racionality. Ve strojovém učení je prostředí obvykle formulována jako Markovův rozhodovací proces a mnoho algoritmů zpětnovazebního učení se díky této souvislosti vztahuje k technikám dynamického programování.\n\nModel zpětnovazebního učení se většinou skládá:\n\n\nPravidla jsou často stochastická. Pozorování často zahrnují bezprostřední odměna spojenou s posledním přechodem z jednoho stavu do druhého. V závislosti na možnosti zkoumání aktuálního stavu životního prostředí někdy případě hovoříme o \"plné pozorovatelnosti\", zatímco v druhém případě hovoříme o \"částečné pozorovatelnosti\". Soubor akcí které má agent k dispozici může být omezen omezena (např., nemůže utratit více peněz, než má).\n\nSe svým prostředím reaguje agent v diskrétním čase. A v každém kroku formula_3získá agent informace o prostředí či situaci formula_4,které často obsahují hodnotu užitku.formula_5. \nNásledně provede volbu akce formula_6 z množiny přípustných akcí a po jejím provedení je tato akce zaslána do prostředí. Prostředí se tak dostává do nového stavu formula_7 s užitkem formula_8 spojeným s \"přechodem\" formula_9. Cílem zpětnovazebního učení agentů je získat co největší užitek. \n\nSíla zpětnovazebního učení je dána především díky použití vzorků k optimalizaci výkonu a aproximaci chování ve velkých prostředích. Díky těmto dvěma klíčovými vlastnostem, může být zpětnovazební učení použito ve velkých prostředích za některý z následujících situací:\nPrvní dva z těchto případů, je možné považovat za problémy při plánování. Nicméně podle metodiky zpětnovazebního učení metodiky mohou být převedeny do problémů strojového učení. Poslední zmíněný případ by mohl být považován za skutečný problém při učení.\n\nNeberou v úvahu pozorovatelnost prostředí a to i v případě,kdy byl stav pozorovatelný. Problémem zůstává na základě minulých zkušeností zjistit, jaké akce jsou dobré.\nMezi nejznámější algoritmy patří:\n\nZpětnovazební učení je také jedním ze základních stavebních kamenů umělé inteligence. Při zpětnovazebném učení agentů dva základní přístupy. Prvním je pasivní učení a druhým aktivní.\n\nJe takové učení, kde je pevně dána strategie a učení je založeno na užitku z dosahovaných stavů a vykonaných akcí. Při procesu učení je tady cílem ohodnotit kvalitu zvolené strategie na základě očekávaného užitku. Protože však ale agent nezná přechodový model a ani užitkovou funkci, snaží se procházet prostředím za použití dané strategie a v každém stavu pak získá ocenění stavu formou vlastního vjemu.\nZaložen na principu (reward-to-go). Pro stavy v každém vzorku vypočte ocenění stavů cesty od počátku do cíle. Protože jeden stav se může vyskytovat ve více vzorcích, ohodnotíme stav tak uděláme průměr ocenění cest. V podstatě se jedná o učení s učitelem, kdy vstupem jsou všechny stavy a výstupem je očekávaný užitek. Hlavním problémem je, že stavy oceňujeme jako kdyby byly nezávislé, ale mezi stavy je vztah daný Bellmanovými rovnicemi.\nπ(s) = R(s) + γ Σ P(s‘|s, π (s)) U π(s‘)\nV přímém modelu pak prohledáváme zbytečně velký prostor hypotéz (i ty hypotézy, které nesplňují Bellmanovy rovnice) a tím je dosaženo pomalejší konvergence k optimální strategii.\n\nZaloženo na tom, že oproti přímému modelu bere navíc v úvahu Bellmanovy rovnice. Užitek se z Bellmanových rovnic dopočítává například iterací hodnot nebo strategií.\n\nPřístup založený na úpravě hodnot stavů. Místo učení se přechodové tabulky, přímo provádíme úpravy užitku jednotlivých stavů tak, aby odpovídal Bellmanovým rovnicím.\n\nAdaptivní dynamické programování i temporální diference provádějí lokální změny tak, aby užitek daného stavu odpovídal užitku okolních stavů.\nHlavní rozdíly jsou následující:\n\nTemporální diference:\nAdaptivní dynamické programování:\n\nPři výše zmíněném pasivním učení je předem dána strategie určující chování agenta. U aktivního učení se agent učí (učí se strategii) co má dělat a zkoumá k tomu prostředí. Aktivní agent se sám rozhoduje, jaké akce provede (a tím určuje i strategii). \n\nHladový agent\n\nRozšířením pasivního agenta adaptivního dynamického programování o model přechodů dostaneme tzv. hladového agenta. Protože užitek je definován optimální strategií danou dle Bellmanových rovnic\n\nUπ(s) = R(s) + γ max Σs‘ P(s‘|s, a) Uπ(s‘)\n\nnásledně pak můžeme přímo použít ve funkci výpočtu užitku v adaptivního dynamického programování.\nObecně tak v každém kroku agent provádí následující:\n\nTo že není jisté zda agent nalezne optimální strategii je dáno následujícími vlastnostmi:\n\n\nAspekty průzkumu prostředí\n\nQ-učení je technika zpětnovazebního učení založená na užitkové funkci pro nějakou akci, která dává očekávaný užitek provedení dané akce v daném stavu a pro pevné dané politiky. Jednou ze silných stránek Q-učení je schopnost porovnat očekávaný užitek z dostupných akcí bez nutnosti znalosti modelu prostředí. Varianta tzv. zpožděné Q-learning dosahuje mnohem lepších výsledků, a tím se ukazuje jako vhodné učení pro markovské rozhodovací procesy.\nModel problému je dán stavy \"S\" a souborem akcí za daného stavu \"A\". Provedením akce formula_10, může agent přecházet z jednoho stavu do jiného. Každý stav poskytuje agentovi užitek (celé nebo přirozené číslo). Cílem agenta je maximalizovat jeho celkový užitek tak že, se učí, která akce je optimální pro daný stav.\n\nAlgoritmus tedy nutně obsahuje funkci, která vypočítá užitek z kombinace stav a akce:\n\n\nPřed začátkem učení \"Q\" vrací konstantní hodnotu. V každém kroku algoritmu je agentovi dána nová hodnota, vypočtená ze všech kombinací stavů \"s\" z množiny \"S\" a akcí \"a\" z množiny akcí \"A\". Jádrem algoritmu jsou pak staré hodnoty opravovány na základě nových informací.\n\n\nKde \"formula_13\" je užitek objevený ve stavu formula_7. Koeficient formula_15 (formula_16) je rychlost učení, často je stejná pro všechny kombinace anebo se snižuje s časem. Konstanta formula_17 (na obr. discount factor, česky asi koeficient znehodnocení nebo faktor stárnutí) je v rozmezí formula_18.\n\nVýše uvedený vzorec tedy odpovídá:\n\n\nKaždý krok algoritmu končí ve stavu formula_7, který je stavem koncovým pro daný krok.\n\nJe velmi blízký způsob aktivního učení příbuzný Q-učení s následujícím updatovacím pravidlem:\n\nkde použije celou pětici (s,a,r,s‘,a‘) což znamená že, pro update se čeká na další akci.\n\nPro hladového agenta jsou Q-učení a SARSA totožné (vybere vždy akci a‘ maximalizující Q(s‘,a‘). Při průzkumu se výrazně liší v tom, že Q-učení se nestará o aktuální strategii a agent funguje dobře i s náhodnou strategií. Naopak SARSA je realističtější, protože se učí Q-funkci na základě toho,co se skutečně stalo, ne co by se mohlo stát a naučí se i reakci na další agenty.\n\n\n"}
{"id": "689042", "url": "https://cs.wikipedia.org/wiki?curid=689042", "title": "Wouter Weylandt", "text": "Wouter Weylandt\n\nWouter Weylandt (27. září 1984, Gent, Belgie – 9. května 2011, Mezzanego, Itálie) byl belgický profesionální silniční cyklista.\nV roce 2008 zvítězil v 17. etapě Vuelty a v roce 2010 ve 3. etapě na Giru.\n\nZemřel po pádu ve sjezdu ve 3. etapě na Giro d'Italia 2011.\n\n"}
{"id": "689046", "url": "https://cs.wikipedia.org/wiki?curid=689046", "title": "Enhancer", "text": "Enhancer\n\nEnhancer (někdy též česky zesilovač) je oblast eukaryotické DNA, na kterou se vážou regulační proteiny a společně ovlivňují transkripci přilehlého genu či genů. Cílový gen však může být vzdálen od enhanceru až 10 000 párů bází a i tak je regulace stále možná. Na enhancer se totiž zřejmě váže sada proteinů, které společně vytvářejí tzv. enhanceozom a následně pravděpodobně v mnoha případech dochází ke vzniku smyčky, která fyzicky spojí enhancer s transkripčním počátkem. Enhancer se může vyskytovat před genem, za genem nebo dokonce uvnitř genu (v intronech). Pokud by hrozilo, že by enhancer zvyšoval expresi nějakého jiného blízkého genu a přitom to nebylo žádoucí, je možné vytvořit mezi enhancerem a tímto genem tzv. inzulátor, který je schopen efektivně vyrušit účinky enhanceru.\n\nPodobné vlastnosti, ale opačný účinek na expresi přilehlých genů, mají tzv. silencery.\n"}
{"id": "689050", "url": "https://cs.wikipedia.org/wiki?curid=689050", "title": "Homeodoména", "text": "Homeodoména\n\nHomeodoména je strukturní doména proteinů o délce asi 60 aminokyselin, schopný se vázat na DNA. Byl objeven nejprve u octomilek, kde proteiny s touto doménou regulují embryonální vývoj (např. tzv. Hox geny), ale dnes je známo obrovské množství takových proteinů včetně asi 150 v lidském genomu. Důležitou součástí homeodomény je helix-turn-helix motiv, složený ze dvou alfa-helixů, z nichž jeden se váže na velký žlábek DNA. V rámci homeodomény se však vyskytuje i další stabilizační raménko, které kontaktuje malý žlábek DNA. Homeodoména je kódována 180-bázovou oblastí genů, tzv. homeoboxem.\n\n"}
{"id": "689066", "url": "https://cs.wikipedia.org/wiki?curid=689066", "title": "Bezová šťáva", "text": "Bezová šťáva\n\nBezová šťáva je nápoj vytvořený (kromě vody) zejména z cukru a květů černého bezu. Recepty na něj existovaly už ve starověkém Římě, byl oblíbeným nápojem viktoriánské Británie a dodnes zůstává populárním v střední Evropě, pije se ovšem skoro všude na bývalém území starořímské říše, tedy tam, kde bez roste – v Evropě, severozápadní Africe a jihozápadní Asii.\n\nŠťávu lze poměrně snadno vyrobit v domácích podmínkách, nicméně také se vyrábí a prodává komerčně. Obvykle se dochucuje citronovou šťávou nebo kyselinou citronovou. Při podávání se obvykle koncentrát míchá do vody nebo sodovky, ale lze se setkat i s mícháním s tonikem nebo ginem.\n"}
{"id": "689072", "url": "https://cs.wikipedia.org/wiki?curid=689072", "title": "Majer", "text": "Majer\n\nExistuje více nositelů českého příjmení Majer:\n\n\n\n"}
{"id": "689075", "url": "https://cs.wikipedia.org/wiki?curid=689075", "title": "Karel Hanke", "text": "Karel Hanke\n\nKarel Hanke, také Karl nebo Carl Hancke (5. prosince 1749 (pokřtěn) Slezské Rudoltice – 10. června 1803 Flensburg) byl německý hudební skladatel.\n\nPro své hudební nadání byl, již jako chlapec, členem zámecké kapely hraběte Alberta z Hodic ve Slezských Rudolticích. Zde také získal základní hudební vzdělání. Byl vyslán na studijní cestu po evropských dvorech a po návratu se stal na Rudoltickém zámku kapelníkem.\n\nNákladnou přestavbou zámku se hrabě Albert zadlužil natolik, že musel před věřiteli uprchnout. Hanke jej i s kapelou a divadlem doprovázel do Berlína a do Polska. Později se osamostatnil a se svou ženou, zpěvačkou, konal koncertní turné po Evropě (Brno, Vratislav, Berlín, Hamburk, Varšava). Zvláště velký úspěch slavil ve Varšavě s operou \"Robert und Hannchen\".\n\nV roce 1789 ovdověl. O dva roky později se znovu oženil (opět se zpěvačkou) a usadil se ve Flensburgu, kde se stal ředitelem kůru a vyučoval hudbě.\n\n\n\nKomponoval rovněž scénickou hudbu, symfonie a různé příležitostné skladby. Jeho oblíbeným nástrojem byl lesní roh. Pro tento nástroj napsal více než 100 duet.\n\n\n"}
{"id": "689076", "url": "https://cs.wikipedia.org/wiki?curid=689076", "title": "Jonway", "text": "Jonway\n\nJonway je značka celosvětové skupiny Jonway Group se sídlem ve městě Tchaj-čou v provincii Če-ťiang. Čínská společnost Jonway (Jonway Group Co., Ltd.), založená v devadesátých letech dvacátého století, vyrábí motocykly, skútry, kompresory, čisticí stroje a další výrobky. V roce 2004 představili první automobil, model Jonway Ufo, menší vůz kategorie SUV, poháněný čtyřválci Mitsubishi o objemu 1,6 a 2,0 litru.\n\nJonway Company je jedna z desítek dceřiných společností Jonway Group, vyrábí plastové pokrytí pro motocykly i automobily, a to až jednoho milionů sad ročně. Ostatní dceřiné společnosti jsou Jonway Machinery & Electric, která má výrobní kapacitu více než jeden milion vzduchových kompresorů, a Jonway plastové trubky apod. Všechny dceřiné společnosti této skupiny mají významné místo na domácím i světovém trhu. \n\nDalší dvě dceřiné společnosti Shanghai JMStar motocykly Co a Ltd a Shanghai Shenke motocykly typu AS začala vyrábět s jejich vlastní značkou až do výše 100 tisíc kusů ročně. Jonway Group nedávno provedla strategický plán investice do výroby automobilů a jejich části v Číně. Vlastní značka chce dosáhnout výrobní kapacity 30 tisíc automobilů ročně. Skupina Jonway získala certifikaci „ISO 9001:2000“ a další certifikace.\n\nNejznámější a také nejprodávanější značkou této skupiny je Kingway, která už od roku 1999 dodává na evropský trh motorky, skútry a čtyřkolkami. Mezi nejúspěšnější modely firmy se řadí typ Barracuda a EuroBoy, oba stroje patří mezi skútry s obsahem do 50cm³.\n\n\n"}
{"id": "689077", "url": "https://cs.wikipedia.org/wiki?curid=689077", "title": "National Express", "text": "National Express\n\nNational Express Coaches, běžně jen National Express, je společnost, která provozuje většinu dálkových autobusů ve Velké Británii. Většinu spojů zajišťují místní autobusové společnosti v Anglii, Walesu a Skotsku.\n\nKdyž v roce 1968 vstoupil v platnost nový dopravní zákon, vznikla instituce jménem National Bus Company a velká část lokálních autobusových společností byla znárodněna. Mnoho z těchto původních firem nabízelo také dálkovou autobusovou dopravu, která byla od roku 1972 uváděna pod souhrnným názvem National Express, ačkoliv vlastní spoje stále zajišťovaly jednotlivé dopravní společnosti. V roce 1980 vešel v platnost zákon, který dereguloval dálkovou autobusovou dopravu. Následkem toho došlo k privatizaci National Bus Company.\nPo celou dobu své existence National Express de facto nemá konkurenci. Drobnou výjimkou je nízkorozpočtový servis Megabus operovaný společností Stagecoach Group, který zahájil činnost v roce 2003 a nabízí jízdenky do vybraných destinací za ceny od 1 libry.\n\nCelosvětově skupina zaměstnává více než 40 tisíc lidí a roční tržby činí v přepočtu kolem 40 miliard korun. Kromě Velké Británie působí například v USA, Kanadě, ve Španělsku, v Německu, Portugalsku a Maroku.\n\nNa začátku roku 2014 byla založena česká pobočka National Express CZ. Zpočátku deklarovala zájem ucházet se pouze o dotovanou železniční dopravu, v dubnu 2014 ohlásila zájem i o autobusovou dopravu.\n\nKyvadlová doprava\n\nKromě klasických dálkových tras nabízí National Express na některých oblíbených trasách kyvadlovou dopravu, která značně zkracuje cestu do těchto destinací, neboť staví jen v nástupní a konečné stanici.\n\nLetištní speciály\n\nTyto linky zajišťují spojení zejména s londýnskými letišti.\n\nPočátkem roku 2014 začala společnost působit prostřednictvím dceřiné společnosti National Express CZ v České republice. V lednu 2014 oznámila zájem ucházet se o provozování železničních linek objednávaných kraji a státem. Komerční dopravu provozovat nechce. Tobias Richter, který řídí aktivity skupiny v Německu, řekl, že v tuto chvíli je v Česku zajímají jen vlaky. Z angažmá Petra Moravce web E15 vyvozuje, že National Express hodlá působit i v autobusové dopravě.\n\nJednatelem české pobočky je Jan Paroubek, někdejší provozní ředitel firem RegioJet a Leo Express a ředitel odboru kolejových vozidel v Českých drahách, a nové projekty má na starosti Petr Moravec, který měl na starosti rozvojové projekty v Abellio CZ, do roku 2008 byl generálním ředitelem Veolia Transport ČR a mezi tím dva roky působil v Českých drahách, mimo jiné jako náměstek pro osobní dopravu.\n\nV dubnu 2014 firma vyjádřila zklamání z průtahů v soutěžích na železniční linky a kvůli tomu zpracovala nabídky do tendrů na dotované autobusové linky v Ústeckém kraji, chce se zkusit prosadit i v komerční dopravě jako jsou linky k obchodním centrům, náhradní nebo zájezdová doprava. Jednatel Jan Paroubek uvedl, že společnost dává přednost vytvoření nové autobusové flotily „na zelené louce“, ale nevylučuje ani to, že firma koupí některého stávajícího dopravce. V autobusové dopravě má zájem především o trasy, které navazují na železniční tratě, které se v nejbližších letech budou otevírat konkurenci.\n\n"}
{"id": "689080", "url": "https://cs.wikipedia.org/wiki?curid=689080", "title": "Vláda Eduarda Taaffeho", "text": "Vláda Eduarda Taaffeho\n\nVláda Eduarda Taaffeho byla předlitavská vláda, úřadující od 13. srpna 1879 do 11. listopadu 1893. Sestavil ji Eduard Taaffe (dosavadní ministr vnitra v Stremayrově kabinetu) a brzy získal na Říšské radě podporu Českého klubu (staročechů, mladočechů, konzervativní šlechty a moravských českých liberálů), Polského klubu a Hohenwartovy Strany práva. Toto uskupení získalo označení „železný kruh pravice“ a v opozici vůči němu stály německé ústavověrné strany.\n\nTaaffeho úspěch (jeho kabinet se stal nejdéle úřadujícím kabinetem za celou dobu existence Předlitavska) spočíval v politice, kterou on sám nazýval jako \"„vládu nad stranami“\", \"„postupné prokousávání se od problému k problému“\" či \"„vytloukání klínu klínem“\", což znamenalo, že se dílčími ústupky snažil uspokojit co největší množství stran. Pokud Taaffe pro své představy nezískal podporu v říšské radě, snažil se je prosazovat administrativní cestou, stále však s ohledem na zachování ústavnosti.\n\nKonkrétně se Taaffe snažil zejména o to, aby zmírnil alespoň nejožehavější napětí. Vůči českým nacionalistům projevil vstřícnost zrovnoprávněním češtiny s němčinou ve vnějším úředním styku (Stremayrova jazyková nařízení, 1880) nebo rozdělením pražské univerzity na českou a německou (1882). Radikalizující se socialisty dočasně oslabil rozšířením volebního práva snížením volebního censu ve 4. kurii (volební reforma 1882), čímž si získal vrstvy drobných živnostníků, a sociálně-reformními zákony (zákazem dětské práce, snížením maximální pracovní doby na 11 hodin), zatímco představitele dělnického hnutí se snažil umlčet represemi.\n\nPolitika „dvojí ruky“ však časem přestala uspokojovat zejména mladočechy, kteří byli nejdříve vyloučeni z Českého klubu (1887) a po zveřejnění punktací roku 1890 zahájili proti vládě otevřený boj. Proti vládě tak stáli již nejen německé ústavověrné strany, jež považovaly Taaffeho ústupky Čechům za přehnané, ale také mladočeši, kteří je naopak považovali za nedostatečné, a zejména pak sílící socialistické hnutí, vedené sociální demokracií a usilující o zavedení všeobecného, rovného, přímého a tajného hlasovacího práva. Taaffe sice připravil návrh volební reformy, v říšské radě se však proti ní zformovala silná opozice, jež jej donutila k demisi. Taaffeho vládu tak 11. listopadu 1893 po 14 letech nahradila vláda Alfreda Windischgrätze.\n"}
{"id": "689084", "url": "https://cs.wikipedia.org/wiki?curid=689084", "title": "Zrcadlové bludiště na Petříně", "text": "Zrcadlové bludiště na Petříně\n\nPetřínské bludiště je oblíbená dětská a turistická atrakce v zahradě U rozhledny na vrchu Petřín v Praze, v bezprostředním sousedství Petřínské rozhledny.\n\nBludiště tvoří součást dřevěného pavilonu, kterým se na Jubilejní výstavě roku 1891 prezentoval Klub českých turistů. Je to napodobenina gotické brány Špička na Vyšehradě podle návrhu stavitele a architekta Quido Bělského. Autorem návrhu výstaviště Jubilejní zemské výstavy a umístění pavilonu v areálu byl významný architekt české neorenesance Antonín Wiehl, se kterým Bělský spolupracoval na řadě staveb.\n\nPo výstavě byl pavilon rozebrán a znovu postaven poblíž Petřínské rozhledny, která byla spolu s lanovou dráhou také postavena z iniciativy Klubu českých turistů při příležitosti Jubilejní výstavy.\n\nStěny chodbiček bludiště tvoří 38 velkých zrcadel, v nichž návštěvník mnohokrát vidí sám sebe. Některá zrcadla jsou navíc zakřivená, takže obraz silně deformují. Uprostřed bludiště se nachází diorama (obraz v popředí doplněný reálnými kulisami) boje Pražanů se Švédy na Karlově mostě při švédském obléhání Prahy 1648 od Adolfa a Karla Liebscherových a Vojtěcha Bartoňka.\n\n\n\n"}
{"id": "689088", "url": "https://cs.wikipedia.org/wiki?curid=689088", "title": "Karel Čipera", "text": "Karel Čipera\n\nKarel Čipera (9. října 1899 – 22. června 1981) byl český fotbalista, záložník, československý reprezentant.\n\nZa československou reprezentaci odehrál 17 utkání v období let 1924 až 1932. Trojnásobný mistr Československa, a to v letech 1929, 1930 a 1931, vždy se Slavií Praha. Hrál dobře pozičně a spolehlivě. Hrál také za tým ČAFC Praha. a krátce (červen – prosinec 1922) za SK Židenice. Při své reprezentační premiéře v Jugoslávii nastoupil v záložní řadě po boku dvou Žideničáků Josefa Kuchaře a Antonína Carvana. V nejvyšší soutěži odehrál 72 utkání, vsítil 14 branek.\n\n"}
{"id": "689090", "url": "https://cs.wikipedia.org/wiki?curid=689090", "title": "Antonín Novák (fotbalista)", "text": "Antonín Novák (fotbalista)\n\nAntonín Novák (3. května 1907, Košíře – 8. října 1982) byl český fotbalista, československý reprezentant, obránce.\n\nZa československou reprezentaci odehrál 4 utkání a vstřelil 2 góly (oba v přátelském zápase s Francií). Trojnásobný mistr Československa, a to v letech 1929, 1930 a 1931, vždy se Slávií Praha. Hrál zpravidla v obraně.\n\n\n"}
{"id": "689093", "url": "https://cs.wikipedia.org/wiki?curid=689093", "title": "Bohumil Joska", "text": "Bohumil Joska\n\nBohumil Joska (4. července 1907, Žižkov – 25. července 1979) byl český fotbalista, útočník, československý reprezentant.\n\nV československé lize hrál za Viktorii Žižkov, Nuselský SK, SK Slavia Praha a SK Náchod. Dal 50 ligových gólů. Pětinásobný mistr Československa, a to v letech 1929, 1930, 1931, 1933 a 1934, vždy se Slavií Praha. Za československou reprezentaci odehrál 1 utkání (přátelský zápas s Portugalskem), gól v něm tento útočník nevstřelil.\n\n \n\n"}
{"id": "689094", "url": "https://cs.wikipedia.org/wiki?curid=689094", "title": "Gumbo", "text": "Gumbo\n\nGumbo je hustá polévka původem z jižní Louisiany, v níž se mísí ingredience a kuchařské postupy množství kultur včetně francouzské, španělské, německé, západoafrické a čoktavské. Skládá se zejména ze silného vývaru z masa nebo mořských plodů, zahušťovadla a svaté trojice zeleniny – řapíkatého celeru, papriky a cibule. Gumbo se často rozděluje podle druhu použitého zahušťovadla: africké zeleniny okra, čoktavského koření jménem filé prášek nebo francouzské jíšky. Jméno pokrm nejspíše získal z afrického názvu okry (ki ngombo) nebo čoktavského jména pro filé (kombo).\n\nExistují dvě hlavní verze pokrmu. Kreolské gumbo obvykle obsahuje mořské plody, rajčata a zahušťovadlo. V cajunském gumbu je obyčejně tmavá jíška, mořské plody nebo slepice, a je silněji kořeněné. K cajunskému gumbu se pro dochucení někdy přidává též pikantní klobáska nebo šunka. Příprava jídla trvá dvě až tři hodiny. Tradičně se podává s rýží.\n\nGumbo vzniklo v 18. století a není jasné, zda vychází z tradičních západoafrických nebo indiánských pokrmů, či je odvozeno od francouzské bouillabaissy.\n"}
{"id": "689097", "url": "https://cs.wikipedia.org/wiki?curid=689097", "title": "Zuberec", "text": "Zuberec\n\nZuberec ( , ) je obec na Slovensku v okrese Tvrdošín, v oravském regionu. Nachází se přibližně 30 km od polsko-slovenských hranic (Chochołów–Suchá Hora). Rozkládá se ve Studené dolině v Západních Tatrách. Jde také o významné lyžařské středisko Zverovka - Spálená, které se nalézá ve Spálené dolině a Roháčské dolině. Obec leží v nadmořské výšce 760 metrů, žije zde přibližně 1850 obyvatel.\n\nMezi zdejší významné objekty patří i slovenský skanzen lidové architektury Muzeum oravské dědiny.\nNázev Zuberec pochází od slova zubr, zvířete, které kdysi žilo i na slovenském území.\n\nPrvní zmínka pochází z roku 1593, kdy byla obec uváděna pod názvem \"Zwberczyc\".\n\nKostel svatého Vendelína zde byl postaven z důvodu nedostatku místa v obci Habovka podle návrhu významného architekta\nMilana Michala Harmince. Základní kámen byl položen v roce 1929. Kostel byl vysvěcen v roce 1933,\nkdy ho vysvětil Andrej Hlinka. Kříž před kostelem pochází z roku 1834. Nacházejí se v něm relikvie sv. Vendelína.\n\n\nNa území obce je postaveno 14 historických křížů.\n\nNa území obce se nalézají tři lyžařská střediska s devíti lyžařskými vleky:\n\n\n\n\n\n"}
{"id": "689098", "url": "https://cs.wikipedia.org/wiki?curid=689098", "title": "Adolf Fiala", "text": "Adolf Fiala\n\nAdolf Fiala (18. února 1909, Neratovice – 18. ledna 1985) byl český fotbalista, československý reprezentant.\n\nZa československou reprezentaci odehrál 1 utkání (přátelský zápas s Maďarskem roku 1936). Šestinásobný mistr Československa, a to v letech 1929, 1930, 1933, 1934, 1935 a 1937, vždy se Slávií Praha. V československé lize nastoupil v 83 utkáních a dal 2 góly. Ve Středoevropském poháru nastoupil ve 14 utkáních a dal 1 gól.\n\nV roce 1950 trénoval v lize tým Slovena Žilina.\n\n\n"}
{"id": "689099", "url": "https://cs.wikipedia.org/wiki?curid=689099", "title": "Václav Bára", "text": "Václav Bára\n\nVáclav Bára (15. června 1908 – 6. března 1990) byl český fotbalista, československý reprezentant.\n\nZa československou reprezentaci odehrál 2 utkání a vstřelil 1 gól (v přátelském zápase s Polskem roku 1931). Dvojnásobný mistr Československa, a to v letech 1930 a 1931, vždy se Slávií Praha. Z ní odešel do Bohemians.\n\n"}
{"id": "689100", "url": "https://cs.wikipedia.org/wiki?curid=689100", "title": "Josef Suchý", "text": "Josef Suchý\n\nJosef Suchý (16. listopadu 1905 – 13. října 1984) byl český fotbalista, československý reprezentant.\n\nZa československou reprezentaci odehrál 1 utkání (přátelský zápas se Španělskem roku 1936). V lize odehrál 110 zápasů, vstřelil 1 gól, nastupoval za Viktorii Žižkov (1925–1927), Slavii Praha (1927–1930), opět Viktorii Žižkov (1930–1934) a SK Prostějov (1934–1936). Mistr Československa z roku 1930, titul získal se Slavií Praha.\n\n\n"}
{"id": "689103", "url": "https://cs.wikipedia.org/wiki?curid=689103", "title": "Bohumil Klenovec", "text": "Bohumil Klenovec\n\nBohumil Klenovec (18. března 1912 – 14. ledna 1971) byl český fotbalista, brankář, československý reprezentant.\n\nZa československou reprezentaci odehrál 3 utkání, byl jejím 13 brankářem v historii. Čtyřnásobný mistr Československa, a to v letech 1932, 1936, 1937 a 1939, vždy se Spartou Praha. Se Spartou též roku 1935 vybojoval Středoevropský pohár, nejvýznamnější pohárovou trofej meziválečné Evropy. Ve Spartě hrál v letech 1931–1939, odchytal za ni 209 zápasů, z toho 108 ligových.\nMěl přezdívku Bonzo, postavou byl vysoký a mohutný.\n\nBohumil Klenovec měl syna, Bohumila Klenovce, který koncem šedesátých let minulého století opustil tehdejší Československo a emigroval do Švýcarska. Klenovec junior se nechal v roce 1974 přejmenovat na Bohumila Klause, neb příjmení \"Klenovec\" bylo pro Švýcary nevyslovitelné. I on používal přezdívku Bonzo.\n\nBohumil Klaus byl výborný informatik. Byl ženatý a měl jednoho syna.\n\nKoncem osmdesátých let opustil Bohumil Klaus s rodinou Švýcarsko směrem Kanada. Od té doby je nezvěstný.\n\n"}
{"id": "689108", "url": "https://cs.wikipedia.org/wiki?curid=689108", "title": "Ibiškovec jedlý", "text": "Ibiškovec jedlý\n\nIbiškovec jedlý (\"Abelmoschus esculentus\") je rostlina z čeledi slézovité. Je znám též jako okra, ibišek jedlý nebo pod zavádějícím názvem proskurník jedlý. Je to jednoletá bylina s dlanitě laločnými listy a velkými žlutými květy. Ibiškovec jedlý je stará kulturní rostlina, pocházející pravděpodobně z Indie. Nezralé plody, okra, jsou zejména v Asii a Africe široce využívány jako zelenina. Rostlina poskytuje také vlákna podobná jutě.\n\nIbiškovec jedlý je 1 až 2 metry vysoká jednoletá bylina se střídavými listy. Téměř celá rostlina je řídce pokryta špičatými chlupy. Stonek je často dutý. Listy jsou dlanitě laločnaté se 3 až 7 laloky, s čepelí 10 až 30 cm v průměru a 7 až 15 cm dlouhým řapíkem. Okraj čepele je řídce zubatý.\n\nKvěty jsou jednotlivé, úžlabní, s 1 až 2 cm dlouhou stopkou. Kalich je zvonkovitý, 2 až 3 cm dlouhý, hustě hvězdovitě chlupatý, podepřený 7 až 10 nitkovitými listeny kalíšku. Koruna je žlutá nebo zlatožlutá nebo řidčeji bílá, se sytě purpurovým středem, a dosahuje velikosti 5 až 7 cm v průměru. Tobolka je 10 až 25 cm dlouhá a 1,5 až 2 cm široká, dlouze zobanitá, se 30 až 60 kulovitými šedými semeny.\n\nRostlina pochází patrně z Indie nebo z Afriky. Dnes je rozšířena do tropických a subtropických oblastí celého světa.\n\nIbiškovec jedlý je stará kulturní rostlina a byl pěstován v Egyptě již 2000 let před naším letopočtem. Lusky jsou v některých částech světa, zejména v Asii a Africe, významnou zeleninou, známou jako okra. Sklízejí se nezralé, konzumují se syrové nebo různým způsobem tepelně upravené. Ze stonků ibiškovce jedlého je získáváno hladké hnědé vlákno podobné vláknu z jutovníku.\n\nVařené oplodí ibiškovce je mazlavé. Ačkoliv tak mnoha lidem chutná, bývá dávána přednost způsobu přípravy, který slizkost pokrmu minimalizuje. Toho lze dosáhnout, pokud se oplodí vaří vcelku a krátce. Je též možné plodinu rychle osmahnout nebo vařit s kyselými přísadami, jako jsou citrusy, rajčata nebo ocet. Obvykle stačí několik kapek citronové šťávy. Případně se plody nakrájí a vaří dlouhou dobu, díky čemuž se mazlavá hmota rozpustí – tímto způsobem se ibiškovec připravuje například v gumbu, kde slouží jako zahušťovadlo. Nezralé plody lze též sterilovat.\n\nV Sýrii, Tunisku, Egyptě, Řecku, Íránu, Iráku, Jordánsku, Libanonu, Turecku, Jemenu a dalších částech východního Středomoří, včetně Kypru a Izraele, se ibiškovec běžně používá v dušených pokrmech (přípravou podobných českému guláši) se zeleninou a masem. Tato zelenina je také velmi oblíbená v západní Asii, severní Indii a Pákistánu. V Karibiku se ibiškovec podává ve formě polévky, často s rybou.\n\nV České republice lze zakoupit mražený ibiškovec ve specializovaných prodejnách asijských nebo arabských specialit, naložený ibiškovec v omáčce je k dostání v mezinárodní sekci velkých supermarketů a obchodech s arabskými nebo tureckými specialitami.\n\n"}
{"id": "689112", "url": "https://cs.wikipedia.org/wiki?curid=689112", "title": "Označování vojenských letadel", "text": "Označování vojenských letadel\n\nV označování letadel má každé vojenské letectvo svá vlastní pravidla, která jsou velmi různorodá. V některých zemích pro značení neexistují pravidla žádná.\n\nAmerický ministr obrany Robert McNamara sjednotil názvy amerických letadel takto: \n\nOznačení mohou mít i dodatečné prefixy, takže např. UH-60 znamená užitková helikoptéra, F/A-18 je pro útoky na vzdušné i pozemní cíle, OA-10A je pozorovací/útočná verze A-10A Thunderbolt II.\n\nNadzvukové stíhačky zpočátku dostávaly označení F- sto(něco) - tzv. série \"century fighters\", když se nadzvukové stroje staly standardem, značení začalo od začátku - skok od F-110 na F-4 - obojí je americký Phantom II.\n\nV Sovětském svazu nesla letadla typové označení (I - pro stíhací letoun (Istrebitěl), DB - pro dálkový bombardér (Dalnyj bombardirovščik), BB - pro lehké bombardéry (Bližnyj bombardirovščik), SB - pro rychlé bombardéry (Skorostnyj bombardirovščik), R - pro průzkumné letouny (Razvedčik) atd.). Krátce před německým napadením v roce 1941 došlo k změně označení, začalo se používat označení podle konstruktéra. V současném Rusku se letouny jmenují podle označení výrobce (MiG – Mikojan-Gurevič, Suchoj – OKB Suchoj apod.)\n\nV kódovém názvosloví NATO se značení pro sovětská/ruská vojenská letadla nese ve stejném duchu jako americká typologie - stíhačky dostávají označení na F (Frogfoot, Fishbed), bombardéry na B (Blackjack, Bear), helikoptéry na H (Hind, Hokum).\n\nEvropské firmy letadla pojmenovávají celkem bez jasných pravidel (Mirage, Tornado, Typhoon), většinou jako odkaz na minulý slavný stroj.\n\nŠvédské stroje mají v názvu písmeno\nZnačení je, podobně jako u amerických letadel možno kombinovat - JA, JAS.\n\nAirbus A319, An-2, An-24, An-26, An-30, Ar-96, Av-14, Bü 131, Bü 181, C-3, C-5, C-105, C-205, C-305, CL601 Challenger, He-111, He-219, Il-10, Il-28, Jak-11, Jak-17, Jak-23, Jak-40, JAS-39 Gripen, K-60, K-62, K-65, K-68, K-70, K-75, L-29, L-39, L-159, L-200, L-410, La-7, Mi-2, Mi-4, Mi-8/17/171, Mi-24/35, MiG-15, MiG-17, MiG-19, MiG-21, MiG-23, MiG-29, Mosquito, Pe-2, S-92, S-199, Spitfire, Su-7, Su-22, Su-25, W3A Sokol.\n\n\nLetecká muzea v ČR \n"}
{"id": "689113", "url": "https://cs.wikipedia.org/wiki?curid=689113", "title": "Swansea City AFC", "text": "Swansea City AFC\n\nSwansea City AFC (celým názvem: Swansea City Association Football Club; velšsky: Clwb Pêl-droed Dinas Abertawe) je velšský fotbalový klub, který sídlí ve městě Swansea v ceremoniálním hrabství West Glamorgan. Založen byl v roce 1912 pod názvem Swansea Town. Svůj současný název nese od roku 1970. V roce 1920 se stal členem Football League, přesněji nově založené Third Division South. Od sezóny 2018/19 působí v EFL Championship (druhá nejvyšší soutěži v Anglii). Klubové barvy jsou černá a bílá.\n\nMezi léty 1981 a 1983 hrála Swansea první anglickou divizi a v jejich první sezóně skončili na šestém místě. V roce 2011 si Swansea vybojovala postup do Premier League z play off, když ve finále porazila Reading. Ve své první sezóně v Premier League po postupu se Swansea umístila na 11. místě, na konci sezóny odešel manažer Brendan Rodgers do Liverpoolu FC. V sezóně 2012/13, už pod vedením nového manažera Michaela Laudrupa, vybojovala vítězství v Capital One Cupu ve finále ve Wembley proti Bradfordu.\n\nSvé domácí zápasy odehrává na stadionu Liberty s kapacitou přes 21 tisíc diváků.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "689114", "url": "https://cs.wikipedia.org/wiki?curid=689114", "title": "Karel Hejma", "text": "Karel Hejma\n\nKarel Hejma (10. srpna 1905 Kročehlavy – 5. listopadu 1980) byl český fotbalista, československý reprezentant.\n\nZa československou reprezentaci odehrál 3 utkání a vstřelil 1 gól (v přátelském zápase s Belgií roku 1930). Dvojnásobný mistr Československa, a to v letech 1933 a 1934, vždy se Slavií Praha. Předtím hrál dva roky v pražské Spartě.\n\n"}
{"id": "689116", "url": "https://cs.wikipedia.org/wiki?curid=689116", "title": "Jaromír Skála", "text": "Jaromír Skála\n\nJaromír Skála (15. července 1907 – 15. listopadu 1982) byl český fotbalista, záložník, československý reprezentant.\n\nZačínal v SK Pardubice, dorostenecký věk strávil v Červeném Kostelci, odkud se v necelých 18 letech do mateřského klubu vrátil. Během dalších pěti let byl u řady úspěchů týmu, který mj. v letech 1925 a 1928 vyhrál mistrovství českého venkova, v roce 1928 navíc Pohár svobody. Na začátku roku 1930 přestoupil do pražského ligového týmu AFK Bohemians, kde patřil k nejlepším střelcům a v roce 1933 byl povolán do československé reprezentace, v níž odehrál přátelské utkání proti Maďarsku. Byl v nominaci také pro následující vítězném utkání proti Rakousku ve Vídni, na hrací plochu se ale nedostal.\n\nZa AFK Bohemians nastupoval do roku 1934, poté přestoupil do Slavie. V sezóně 1934/1935 nastoupil v 9 ligových zápasech a je tak podepsán pod titulem mistra ligy, kteří tehdy sešívaní získali. Celkem Skála v obou pražských klubech odehrál v nejvyšší soutěži 70 utkání, ve kterých vstřelil 26 branek. V roce 1935 se vrátil do SK Pardubice a v příštích dvou letech patřil k oporám sestavy, včetně sezóny 1936/1937, kdy tým vybojoval postup do 1. ligy. V nejvyšší soutěži již nehrál, přesto se v dresu A-týmu objevil ještě v roce 1939, kdy nastupoval v zápasech na turné v Norsku.\n\nV létě roku 1938 převzal po odchodu trenéra Mazala tým SK Pardubice a stal se jeho trenérem. Ve válečných letech pak nastupoval i v týmu starých pánů. Později žil v Pardubicích a zemřel zde ve věku 75 let.\n\n"}
{"id": "689117", "url": "https://cs.wikipedia.org/wiki?curid=689117", "title": "Green Is the Colour", "text": "Green Is the Colour\n\n„Green Is the Colour“ je pátá skladba z třetího studiového alba anglické rockové skupiny Pink Floyd Soundtrack from the Film More, nahraného v březnu roku 1969 a vydané 27. července téhož roku. na plechovou píšťalku zde hraje Lindy Mason, manželka bubeníka skupiny Nicka Masona. Napsal ji baskytarista a zpěvák skupiny Roger Waters.\n\n"}
{"id": "689118", "url": "https://cs.wikipedia.org/wiki?curid=689118", "title": "Žebříček IIHF 2011", "text": "Žebříček IIHF 2011\n\nŽebříček IIHF mužů pro rok 2011.\n\n"}
{"id": "689120", "url": "https://cs.wikipedia.org/wiki?curid=689120", "title": "Prci, prci, prcičky: Školní sraz", "text": "Prci, prci, prcičky: Školní sraz\n\nPrci, prci, prcičky: Školní sraz (v originále American Reunion) je americký komediální film, který vznikl pod taktovkou režisérů Jona Hurwitze a Haydena Schlossberga. Do počtu je již osmým dílem série \"Prci, prci prcičky\" a čtvrtým dílem originální trilogie \"Prci, prci, prcičky\" (1999), \"Prci, prci, prcičky 2\" (2001) a \"\" (2003). Film měl premiéru v amerických kinech 6. dubna 2012.\n\nV říjnu 2008 oznámil Universal Pictures natáčení již čtvrtého dílu série, která měla být původně trilogie. V únoru 2010 se začaly objevovat zprávy o obsazení některých z původní série. O dva měsíce později bylo potvrzeno, že začne předprodukce. Současně podepsali režiséři Jon Hurwitz a Hayden Schlossberg smlouvu o režírování filmu.\n\nV březnu 2011 bylo oznámeno, že si Jason Biggs, Seann William Scott a Eugene Levy opět zahrají své původní role. V dubnu 2011 také Alyson Hannigan, Chris Klein a Mena Suvari podepsali smlouvu. O měsíc později, v květnu 2011, se pak k obsazení přidali Thomas Ian Nicholas, Tara Reid, Shannon Elizabeth a Jennifer Coolidge. Katrina Bowden se ve filmu objeví jako přítelkyně Kleina. Dania Ramirez obsadila roli Trishi, \"ošklivého káčátka ze střední školy, kterého si nikdo nevšímal a ze kterého se vyklubala krásná labuť\", o kterou má zájem Finch. \n\n18. května 2011 probíhal casting pro roli Kary, který zahrnoval \"horní frontální nahotu\".\n\nS rozpočtem 50 milionů dolarů se film začal natáčet na konci května roku 2011 v Atlantě, USA. Od 11. do 15. července se scény filmovaly v areálu střední školy Newton High School, Covington. Za využití školy pro natáčecí účely musela filmová produkce zaplatit deset tisíc dolarů.\n\n"}
{"id": "689121", "url": "https://cs.wikipedia.org/wiki?curid=689121", "title": "Jan Knobloch-Madelon", "text": "Jan Knobloch-Madelon\n\nJan Knobloch-Madelon (20. července 1905, Žižkov – 3. srpna 1976 ?) byl český fotbalista a trenér, československý reprezentant.\n\nHrál nejčastěji jako levý záložník. Byl charakterizován jako chytrý a houževnatý fotbalista. Přezdívku Madelon získal podle své oblíbené písničky.\n\nByl odchovanec týmu Staroměstská Olympie, pak odešel do Unionu Žižkov a v roce 1927 do pražské Sparty. Na rok a půl byl zapůjčen do AFK Vršovice. Ve Spartě odehrál v letech 1927 až 1934 celkem 251 zápasů a ligové působení skončil ve Vršovicích.\n\nZa československou reprezentaci odehrál 18 utkání a vstřelil 1 gól (v přátelském zápase s Jugoslávií roku 1929). Mistr Československa z roku 1932, titul získal se Spartou Praha.\n\nPo skončení aktivní fotbalové kariéry pracoval jako trenér mládeže a v roce 1948 jako trenér vedl národní mužstvo (ve dvou zápasech).\n\n"}
{"id": "689123", "url": "https://cs.wikipedia.org/wiki?curid=689123", "title": "Karel Sokolář", "text": "Karel Sokolář\n\nKarel Sokolář (7. dubna 1907 Starý Harcov – 4. července 1970) byl český fotbalista, československý fotbalový reprezentant.\n\nHrál zpravidla na levém křídle. Za československou reprezentaci odehrál 7 utkání, a to v letech 1929–1932. Mistr Československa z roku 1932, gól však nevstřelil žádný.\nMistrovský titul získal se Spartou Praha, za kterou hrál v letech 1929 až 1933. Hrál i za DFC Prag.\n\n"}
{"id": "689125", "url": "https://cs.wikipedia.org/wiki?curid=689125", "title": "Karel Hess", "text": "Karel Hess\n\nKarel Hess (7. září 1911 – 1947), někdy uváděný jako Karel Hes, byl český fotbalista, útočník, československý reprezentant.\n\nZa československou reprezentaci odehrál 5 utkání, a to v letech 1933–1934. Do listiny střelců se nezapsal.\n\nMistr Československa z roku 1932, titul získal se Spartou Praha. Hrál i za Viktorii Plzeň, v Židenicích a řadu let ve Francii.\n\n\n"}
{"id": "689126", "url": "https://cs.wikipedia.org/wiki?curid=689126", "title": "Plazmová obrazovka", "text": "Plazmová obrazovka\n\nPlazmová obrazovka nebo také plazmový displej je typ plochého zobrazovacího zařízení používaná pro televizory s velkou úhlopříčkou (minimálně 80 cm). Název plazmová je odvozen od použité technologie využívající malé buňky s elektricky nabitými částicemi ionizovaného plynu.\n\n\nDo obou zobrazovacích elektrod je pouštěno střídavé napětí. Když je napětí iniciováno, je indukován výboj, který začne ionizovat plyn a vytvářet plazma. Dielektrikum a oxid hořečnatý sice ihned výboj zastaví, ale po změně polarity (jde o střídavý proud) ionizace pokračuje a je tak dosaženo stálého výboje. Napětí na elektrodách je udržováno těsně pod hladinou, kdy začne vznikat plazma a k ionizaci pak dojde i při velmi nízkém zvýšení napětí na adresovací elektrodě.\n\nPo vzniku plazmatu získají nabité částice díky elektrickému poli kinetickou energii a začnou do sebe narážet. Neon a xenon jsou přivedeny do excitovaného stavu a po návratu elektronu do svého orbitalu uvolní ultrafialové záření. Díky tomuto záření pak excitují atomy a ty uvolní viditelné světlo. V každém pixelu jsou tři různě barevné luminofory, jejichž kombinací vzniká výsledná barva.\n\nČervený, zelený a modrý luminofor musí být ovládány zvlášť a navíc v mnoha úrovních intenzity, abychom dostali co největší škálu zobrazovaných barev. U CRT monitorů je princip jednoduchý, reguluje se elektronový paprsek, který na bod dopadá. U plazma displejů funguje ovládání intenzity na principu modulace pulsního kódu (Pulse Code Modulation – PCM). Tato modulace slouží k převedení analogového signálu s nekonečným rozsahem na binární slovo s pevně danou délkou. Proto jsou PDP obrazovky plně digitální.\n\nIntenzita každého subpixelu je určována počtem a šířkou napěťových pulsů, které dostává buňka během každého snímku. Toho je dosaženo tak, že trvání každého snímku je rozděleno na několik kratších částí, podsnímků. Během této periody jsou pixely, které mají svítit, přednabity na určité napětí (pomocí zobrazovacích elektrod) a během zobrazovací fáze je pak napětí aplikováno na celý displej (adresovací elektroda). Ovšem to znamená, že rozsvítí jen ony přednabité subpixely a jejich intenzita je dána právě úrovní nabití.\n\nStandardní metoda určuje 256 úrovní nabití pro každý subpixel, protože každý snímek je rozdělen na 8 podsnímků ovládaných 8bitovým slovem (viz PCM). Celá tato technologie se nazývá ADS (Address/Display Separated) a byla vyvinuta v roce 1984 společností Fujitsu.\n\n\nProtože plazma displeje samy o sobě emitují světlo, mají vynikající pozorovací úhly kolem 160–170 °, takže jsou vhodné pro prezentační účely. Další nespornou výhodou je zmiňovaná úspora místa při velkých úhlopříčkách.\n\nPlazma displeje ne zrovna nejvyšší kvality mají problémy s kontrastem. Důvodem je, že napětí mezi zobrazovacími elektrodami je udržováno stále pod prahem ionizace, aby měla obrazovka dostatečně rychlou odezvu. Negativním účinkem ale je to, že k minimální ionizaci dochází i bez napětí na adresovací elektrodě, což omezuje schopnost zobrazit nejtmavší odstíny a tím snižuje kontrast. Jinými slovy, plazma vzniká i v „pohotovostním stavu“, když je adresovací elektroda vypnutá. Na konci 90. let ale přišlo Fujitsu s technologií zvyšující kontrast ze 700000:1 až na 4000000:1, později dokonce 5000000:1.\n\nS kontrastem souvisel i další problém – neschopnost zobrazovat dokonale stupnici šedi. V tmavých scénách se totiž barvy blízké černé slévají v jednu a přechody nejsou zdaleka plynulé. Ovšem moderní PDP displeje již tímto neduhem netrpí a škála zobrazovaných odstínů je širší.\n\nPřestože výroba PDP není tak náročná na prostředí jako např. LCD, jsou stále plazma displeje velmi drahé. Životnost plazmových obrazovek je kolem 100 tisíc hodin, což je srovnatelné s životností LCD.\n\nA nevhodnost plazma displejů pro použití s počítači bychom vyčetli ještě z jedné hodnoty – rozteč bodů se zatím nedostala pod 0,3 mm, naopak bývá mnohem vyšší. Proto je stále nejlepší využití těchto obrazovek jako HDTV (High Definition TV) a pro prezentační účely větších společností. V poslední době jsou PDP již nahrazovány modernějšími LED a OLED technologiemi.\n\n\n"}
{"id": "689128", "url": "https://cs.wikipedia.org/wiki?curid=689128", "title": "František Pelcner", "text": "František Pelcner\n\nFrantišek Pelcner (4. září 1909, Praha – 16. března 1985) byl český fotbalista, československý reprezentant.\n\nZa československou reprezentaci odehrál 3 utkání a vstřelil v nich 3 góly (všechny tři Polsku, ovšem ve dvou různých zápasech). Dvojnásobný mistr Československa, a to v letech 1932 a 1936, vždy se Spartou Praha. Odehrál ve Spartě 99 ligových zápasů zpravidla na pravém křídle a vstřelil v nich 40 branek. Kromě Sparty, kde hrál v letech 1932 až 1937, byl hráčem i za SK Libeň a Čechii Karlín.\n\n\n"}
{"id": "689129", "url": "https://cs.wikipedia.org/wiki?curid=689129", "title": "Kettling", "text": "Kettling\n\nKettling je policejní taktika pro kontrolu davu lidí během demonstrací či nepokojů. Tato taktika spočívá v uzavírání demonstrantů na ulicích do „konvice“, tj. držení demonstrantů v uzavřeném koridoru policie po mnoho hodin. Protestujícím je pak určen jeden východ z oblasti obklíčené policií (často mj. za účelem perlustrace) a nebo je úplně zabráněno v odchodu. V některých případech byl protestujícím odepřen přístup k potravinám, vodě a toaletám po dlouhou dobu.\n\n"}
{"id": "689133", "url": "https://cs.wikipedia.org/wiki?curid=689133", "title": "Ferdinand Faczinek", "text": "Ferdinand Faczinek\n\nFerdinand Faczinek (31. prosince 1911 – 1991) byl slovenský fotbalista, pravá spojka, československý reprezentant.\n\nZa československou reprezentaci odehrál 8 utkání, a to v letech 1934–1937. Mistr Československa z roku 1936, titul získal se Spartou Praha, kam se dostal v roce 1934. Ve Spartě do roku 1937 sehrál 133 zápasů a s ní též roku 1935 vybojoval Středoevropský pohár, nejvýznamnější pohárovou trofej meziválečné Evropy.\n\n"}
{"id": "689135", "url": "https://cs.wikipedia.org/wiki?curid=689135", "title": "Oldřich Zajíček", "text": "Oldřich Zajíček\n\nV lize odehrál 151 zápasů a vstřelil v nich 67 gólů, nastupoval postupně za Viktorii Žižkov (1930–1934), Spartu Praha (1934–1939) a opět Viktorii Žižkov (1939–1944).\nTrojnásobný mistr Československa, a to v letech 1936, 1938 a 1939, vždy se Spartou Praha. V ní sehrál 124 zápasů. Se Spartou též roku 1935 vybojoval Středoevropský pohár, nejvýznamnější pohárovou trofej meziválečné Evropy.\n\nZa československou reprezentaci odehrál 6 utkání a vstřelil 2 góly (Španělsku a Rakousku).\n\n"}
{"id": "689141", "url": "https://cs.wikipedia.org/wiki?curid=689141", "title": "Grantchester Meadows", "text": "Grantchester Meadows\n\n„Grantchester Meadows“ je skladba z alba Ummagumma od anglické rockové skupiny Pink Floyd z roku 1969. Skladbu napsal Roger Waters, který v ní netradičně nehraje na baskytaru, ale na klasickou kytaru.\n\n"}
{"id": "689142", "url": "https://cs.wikipedia.org/wiki?curid=689142", "title": "Karel Průcha (fotbalista)", "text": "Karel Průcha (fotbalista)\n\nKarel Průcha (23. srpna 1914, Praha – 21. srpna 1981) byl český fotbalista, střední záložník, československý reprezentant.\n\nV československé lize nastoupil ve 155 utkáních a dal 4 góly. Hrál za SK Slavia Praha. Byl Mistr Československa z roku 1937. Hrál na postu středního záložníka. Krom toho získal čtyři tituly v protektorátní lize (1940, 1941, 1942, 1943), taktéž se Slávií. Za československou reprezentaci odehrál 6 utkání (1937-1939). Do listiny střelců se nezapsal. Ve Středoevropském poháru nastoupil ve 14 utkáních.\n\n\n"}
{"id": "689152", "url": "https://cs.wikipedia.org/wiki?curid=689152", "title": "Paul Sacher", "text": "Paul Sacher\n\nPaul Sacher (28. dubna 1906 – 26. května 1999) byl švýcarský dirigent a mecenáš.\n\nŠvýcarský dirigent, mecenáš a patron umění, Paul Sacher, se narodil 28. dubna 1906, v Basileji. V roce 1925 začal studovat dirigování u Felixe Weingartnera na basilejské konzervatoři a hudební vědu u Karla Nefa a Jacquese Handschina na basilejské univerzitě.\n\nRoku 1926 založil \"Basilejský komorní orchestr\" (BKO) a roku 1928 \"Basilejský komorní sbor\" (BKS). O rok později se Sacher stal členem rady a uměleckým vedoucím basilejské \"International Society for Contemporary Music\" (ISCM – \"Mezinárodní společnost pro soudobou hudbu\"). Roku 1931 je zvolen do předsednictva ředitelů \"Švýcarské společnosti hudebníků\" a v roce 1933 založil v Basileji \"Schola Cantorum Basiliensis\", kterou vedl. Roku 1934 se za něj provdala Maja Hoffmann-Stehlin, vdova po Emanuelu Hoffmannovi. Sacher se stal členem rady a většinovým akcionářem farmaceutického koncernu \"Empire Hoffmann-La Roche\".\n\nV roce 1936 si objednal první skladbu u Bély Bartóka: \"Hudbu pro smyčce, bicí a celestu\". Roku 1941 se stal zakladatelem a dirigentem nově založeného souboru \"Collegium Musicum Zürich 1941\", který vedl po následujících 50 let. Roku 1946 byl zvolen prezidentem \"Švýcarského spolku hudebníků\". V roce 1954 spojil dohromady \"Schola Cantorum Basiliensis\", konzervatoř s hudební školou \"Musikakademie\", a založil tak novou instituci \"Musikakademie der Stadt Basel\", kterou vedl až do roku 1969. Na \"Musikakademie der Stadt Basel\" otevřel mistrovskou skladatelskou třídu pod vedením Pierra Bouleze.\n\nCoby hostující dirigent pravidelně vystupoval na předních festivalech a hudebních centrech v Evropě, Americe, Japonsku a Austrálii, včetně festivalů Glyndebourne, Edinburgh, Lucerne a Aix-en-Provence, kde spolupracoval například s Pablo Casalsem a Mstislavem Rostropovičem.\n\nV roce 1973 byla založena \"Nadace Paula Sachera\", která zakoupila kompletní Stravinského archív, následně také sbírky Antona Weberna, Bruna Maderniho, Witolda Lutosławského, György Ligetiho a Pierra Bouleze. Nadace byla oficiálně otevřena 1986, výstavou \"Twentieth-Century Music at the Paul Sacher Foundation\". Nadace Paula Sachera vlastní jednu z největších sbírek klasické a moderní hudby na světě.\n\nU příležitosti Sacherových 70. narozenin napsalo k jeho poctě 12 skladatelů (Beck, Berio, Boulez, Britten, Dutilleux, Fortner, Ginastera, Halffter, Henze, Holliger, Huber a Lutosławski) nové \"eSACHERe\" skladby.\n\nSebrané spisy \"Reden und Aufsätze\" byly publikovány v Curychu v roce 1986. Po 61/59 letech Sacherova vedení byl v roce 1987 zorganizován závěrečný koncert BKO a BKS. Roku 1996 odešeldo důchodu a pomohl v Basileji založit \"Museum Jean Tinguely\".\n\nNeúnavný propagátor hudby 20. století objednal více než 200 děl od mnoha slavných skladatelů, mezi které patří Béla Bartók, Luciano Berio, Harrison Birtwistle, Elliott Carter, Henri Dutilleux, Cristóbal Halffter, Hans Werner Henze, Paul Hindemith, Heinz Holliger, Arthur Honegger, Jacques Ibert, Ernst Krenek, Gian Francesco Malipiero, Frank Martin, Bohuslav Martinů, Wolfgang Rihm, Igor Stravinský a Richard Strauss. Většinu premiér osobně dirigoval.\n\nV devadesátých letech byl označen třetím nejbohatším na světě. Paul Sacher zemřel 26. května 1999, v Basileji.\n\n12 skladatelů - přátel (C. Beck, L. Berio, P. Boulez, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutoslawski) švýcarského dirigenta a mecenáše Paula Sachera (1906 – 1999), bylo požádáno ruským violoncellistou Mstislavem Rostropovičem, aby u příležitosti Sacherových 70. narozenin napsali skladby pro sólové violoncello, s použitím not obsažených v jeho jméně (eS, A, C, H, E, Re). Skladby byly částečně uvedeny v Curychu, 2. května 1976. Celý projekt \"eSACHERe\" bude uveden (poprvé v kompletním provedení) českým violoncellistou Františkem Brikciem, v roce 2011 v Praze.\n\n"}
{"id": "689153", "url": "https://cs.wikipedia.org/wiki?curid=689153", "title": "Turistická značená trasa 0328", "text": "Turistická značená trasa 0328\n\nTuristická značená trasa 0328 byla 35 km dlouhá cesta vytyčená červeným pásovým značením pro pěší turisty na Českolipsku, původně od Nového Boru přes Českou Lípu na Mimoň. První část byla později začleněna do mezinárodní trasy E10.\nTuristická trasa byla vytyčena jako dálková trasa určená pěším turistům od úpatí Lužických hor do údolí Ploučnice. Je celá v okrese Česká Lípa, tj. Libereckém kraji.\n\nNa náměstí v Novém Boru (výška 360 m) od rozcestníku značek (spolu s zelenou na Cvikov a modrou na Kamenický Šenov) s mapou byla vedena kolem skalního hradu Sloup (rozcestník je ve výšce 285 m n. m., 4 km od startu), kolem vrcholu kopce Slavíček (535 m n. m. a 6 km), údolím s Modlivým dolem přes Svojkov (7,5 km) na Písečnou (265 m. a 12,5 km) do České Lípy k rozcestníku nedaleko nádraží (250 m., 18 km).\nRozcestník u podchodu k autobusovému nádraží dnes patří mimo zde popsaných červených tras i ukazatelům modré trasy. Těchto 18 km bylo později začleněno do evropské dálkové trasy E10, která odtud pokračuje na jih.\n\nZ České Lípy červeně značená trasa vede rovinou poblíž říčky Ploučnice od zmiňovaného rozcestníku na východ přes českolipskou čtvrť Svárov k Žizníkovu a Heřmaničkám (obě vesničky jsou dnes součást České Lípy), dál kolem mlýna v Brenné (část Zákup) až do Mimoně na náměstí. Zde trasa končila po 35 km od startu v Novém Boru. Vzdušnou čarou je start od cíle 16 km.\n\nV Mimoni lze pokračovat po červené (původní číslo 0335) přes Ralsko dál směrem k Liberci\n\nVyznačená cesta spojuje největší města Českolipska (Nový Bor, Česká Lípa i Mimoň) s desítkami historických památek. Mimo ně je na trase zajímavá obec Sloup v Čechách se skalním hradem Sloup, lesním divadlem, novou rozhlednou a Samuelovou jeskyní. Dále obec Svojkov s Modlivým dolem, zříceninou skalního hradu, před Mimoní jsou i pro pěší turisty zajímavé meandry Ploučnice a pastviny plné koní.\n\nV celém úseku jsou pásové turistické značky a rozcestníky KČT. Některé směrovky jsou stále označeny číslem trasy 0328, u nově instalovaných cedulek je jen označení rozcestníku (např. CL017). Směrovky jsou doplněny cedulkou sponzora tras Lesy České republiky.\n\nTrasa je vedena Ralskou pahorkatinou a povodím Ploučnice (ta je přítokem Labe).\n\n\n"}
{"id": "689155", "url": "https://cs.wikipedia.org/wiki?curid=689155", "title": "USS Pennsylvania (BB-38)", "text": "USS Pennsylvania (BB-38)\n\nUSS Pennsylvania (BB-38) byla bitevní loď námořnictva Spojených států amerických, vedoucí loď třídy Pennsylvania. Její jedinou sesterskou lodí byla USS Arizona (BB-39).\n\nDo služby byla uvedena 12. června 1916 a účastnila se bojů v druhé světové válce.\n\nPři útoku na Pearl Harbor byla v suchém doku poškozena zásahy několika pum. Po opravě bojovala u Attu, Gilberových ostrovů, Kwajaleinu, Eniwetoku, Saipanu, Guamu, Palau, v zálivu Leyte, v úžině Surigao a u Lingayenu. 12. srpna 1945 byla těžce poškozena leteckým torpédem.\n\nKariéru ukončila v rámci testů jaderných bomb, kdy byla potopena 10. února 1948 u Kwajaleinu.\n\n"}
{"id": "689160", "url": "https://cs.wikipedia.org/wiki?curid=689160", "title": "Secodontosaurus", "text": "Secodontosaurus\n\nSecodontosaurus je vyhynulý rod savcovitého plaza z řádu \"Pelycosauria\". Je podobný svým příbuzným Dimetrodonovi a Sphenacodontovi a stejně jako oni měl kožní plachtu na zádech. Lišil se od nich ale hlavou,která byla nízká a úzká. Mohl s ní lovit zvířata žijící v zemi a pravděpodobně lovil ryby stejně jako Varanosaurus nebo Ophiacodon.\n\n"}
{"id": "689165", "url": "https://cs.wikipedia.org/wiki?curid=689165", "title": "Tečovaný odpal", "text": "Tečovaný odpal\n\nTečovaný odpal (\"foul tip\") je baseballový a softballový termín označující míč odpálený ostře a přímo do rukou chytače, který ho správně chytí. Každý chycený tečovaný odpal je strajk a míč je ve hře.\n\nTečovaný odpal se od chybného odpalu (\"foul ball\") liší právě tím, že míč jde ostře (pouze s lehkou tečí) a přímo (bez odrazu od země či jiného objektu) do rukavice chytače. Jeho hlavní význam v pravidlech je ten, že na rozdíl od chybného odpalu je tečovaný odpal strajk i v tom případě, že pálkař má již na svém kontě dva strajky, a je tudíž v takovém případě strike out.\n"}
{"id": "689167", "url": "https://cs.wikipedia.org/wiki?curid=689167", "title": "Lucifer's Friend", "text": "Lucifer's Friend\n\nLucifer's Friend byla německá hard rocková skupina, založená v roce 1970, fungovala až do roku 1982, kdy se rozpadla. V roce 1993 znovu vznikla pod názvem Lucifer's Friend II, ale v roce 1997 se znovu rozpadla. Ve skupině hrál i pozdější člen Uriah Heep John Lawton.\n\n"}
{"id": "689171", "url": "https://cs.wikipedia.org/wiki?curid=689171", "title": "Asterix (hudební skupina)", "text": "Asterix (hudební skupina)\n\nAsterix byla německá hard rocková skupina, exitující krátce před založením skupiny Lucifer's Friend. Ve skupině hrál i pozdější člen Uriah Heep John Lawton. Skupina vydala pouze jedno a to eponymní album Asterix.\n"}
{"id": "689172", "url": "https://cs.wikipedia.org/wiki?curid=689172", "title": "Polská hokejová reprezentace do 20 let", "text": "Polská hokejová reprezentace do 20 let\n\nPolská hokejová reprezentace do 20 let je výběrem nejlepších polských hráčů ledního hokeje v této věkové kategorii. Mužstvo je účastníkem skupiny B I. divize juniorského mistrovství světa.\n\nCelkem šestkrát startoval celek v elitní skupině juniorského mistrovství světa, naposledy v roce 1997. Při pěti účastích obsadil poslední příčku a sestoupil. Jedinou výjimku tvořilo mistrovství 1987, když se umístil předposlední a díky diskvalifikaci dvou mužstev za hokejovou rvačku v Piešťanech dokonce oficiálně obsadil páté místo. Pouze dvakrát Poláci vyhráli utkání elitní skupiny MSJ – ve zmíněném roce porazili Švýcarsko (8:3) a v následujícím USA (4:3). Žádný Polák nikdy neobdržel individuální ocenění.\n\nB skupina (od roku 2001 I. divize) je druhou kategorií MS, třetí kategorií je C skupina (od roku 2000 II. divize).\n\n\n"}
{"id": "689174", "url": "https://cs.wikipedia.org/wiki?curid=689174", "title": "The Dictators", "text": "The Dictators\n\nThe Dictators je americká protopunková skupina, založená v roce 1973 v New York City. Později hrál kytarista této skupiny Ross Friedman ve skupině Manowar.\n\n\n\n"}
{"id": "689178", "url": "https://cs.wikipedia.org/wiki?curid=689178", "title": "Le Fourcy", "text": "Le Fourcy\n\nLe Fourcy byl nevěstinec v Paříži. Nacházel se v ulici \"Rue de Fourcy\" ve 4. obvodu. Nevěstinec byl uzavřen v důsledku zákazu veřejných domů ve Francii v roce 1946. Le Fourcy byl nejznámější hromadný nevěstinec v Paříži, tzv. maison d'abattage (česky \"jatka\"), kde dívky obsloužily až 50 zákazníků za den.\n"}
{"id": "689179", "url": "https://cs.wikipedia.org/wiki?curid=689179", "title": "La Coupole", "text": "La Coupole\n\nLa Coupole (česky \"Kupole\") je slavná pivnice v Paříži ve čtvrti Montparnasse ve 14. obvodu. Nachází se na Boulevardu du Montparnasse. V meziválečném období se tento podnik stal oblíbeným místem setkávání mnoha umělců. Sál v přízemí je od roku 1988 chráněn jako historická památka.\n\nPodnik otevřeli 20. prosince 1927 Ernest Fraux a René Lafon pod názvem, který by zastínil literární kavárnu Le Dôme. La Coupole vyzdobená ve stylu art deco si rychle získala oblibu.\n\nMezi prvními umělci a intelektuály, kteří se zde začali scházet, byli Jean Cocteau, Josephine Bakerová, Man Ray, Georges Braque a Brassaï. Louis Aragon a Elsa Trioletová se zde setkali v roce 1928. Ve 30. letech se zde setkávali Pablo Picasso, Simone de Beauvoirová a Jean-Paul Sartre, Sonia Delaunay, André Malraux, Jacques Prévert, Marc Chagall, Édith Piaf a mnoho dalších. Ve 40. a 50. letech to byli např. Ernest Hemingway, Marlene Dietrichová či Ava Gardnerová.\n\nDnes je podnik díky své slavné historii turisty vyhledávaným místem.\n\nPivnici v roce 1987 převzala skupina \"Flo\". Nový majitel podnik restauroval a obnovil její gastronomickou pověst. V roce 1995 koupil skupinu Flo belgický finančník Albert Frère.\n\n"}
{"id": "689182", "url": "https://cs.wikipedia.org/wiki?curid=689182", "title": "Le Dôme", "text": "Le Dôme\n\nLe Dôme (česky \"Dóm\") je restaurace-kavárna v Paříži ve čtvrti Montparnasse. Nachází se na rohu ulic \"Boulevard Montparnasse\" a \"Rue Delambre\". Interiér restaurace je v secesním stylu a servírují se zde ryby. O podniku se zmiňují ve svých dílech Henry Miller v knize \"Obratník raka\" a Ernest Hemingway v knize \"Pohyblivý svátek\".\n\nRestaurace byla otevřena v roce 1898 a stala se oblíbeným místem setkání pařížské bohémy na začátku 20. století a dále v meziválečném období. K pravidelným hostům patřili malíři, sochaři, spisovatelé a básníci, kteří žili ve čtvrti Montparnasse. Podnik také navštěvovali v Paříži žijící Američané, Angličané a Rusové.\n\nPodnik pravidelně navštěvovaly mnohé významné osobnosti z oblasti kultury, např.\n"}
{"id": "689184", "url": "https://cs.wikipedia.org/wiki?curid=689184", "title": "Blízké setkání", "text": "Blízké setkání\n\nBlízká setkání se nazývají události, ve kterých se člověk stane pozorovatelem přítomnosti neidentifikovaného létajícího objektu (anglicky \"Unidentified Flying Object\") známé jako UFO.\n\nTerminologii a klasifikační systém představil americký astronom a UFO badatel českého původu Joseph Allen Hynek ve své knize \"The UFO Experience: A Scientific Inquiry\" (1972). Právě on definoval tři typy kontaktů. Hynek a ostatní badatelé navrhli, aby se případné blízké setkání uskutečnilo v rámci 160 m (500 stop), čímž je možnost vyloučit, případně snížit možnost chybné identifikace konvenčního letadla nebo jiných známých jevů. Toto měřítko se stalo široce známým, když ho použili američtí filmaři do názvu filmu \"Blízká setkání třetího druhu\" z roku 1977. Hynek sám hrál cameo na konci filmu.\n\nSledování jednoho nebo více neidentifikovaných létajících objektů:\n\nPozorování UFO a s nimi souvisejících fyzikálních efektů:\n\nPozorování toho, co Hynek nazval „živé bytosti“, pozorované v souvislosti s pozorováním UFO.\n\nMimo tuto stupnici, ale v návaznosti na ni, je uváděno blízké setkání Čtvrtého druhu. Jedná se o únos. Hromadně tyto události nazýváme únosy do UFO. Na tuto kategorii odkazuje film Čtvrtý druh.\n\nTaktéž mimo tuto stupnici, má jít o kontakt iniciovaný lidmi. Zakladatelem iniciativy tohoto blízkého setkání je americký lékař a ufolog Dr. Steven M. Greer, MD. Hlavním inicátorem meditací pro kontakt s mimozemšťany je celosvětová CE-5 Iniciativa.\n\nSmrt člověka nebo zvířete spojená s pozorováním UFO.\n\nVytvoření hybridních živočichů, křížence člověka a mimozemšťana, buď pohlavní reprodukcí nebo umělými vědeckými metodami.\n\n"}
{"id": "689188", "url": "https://cs.wikipedia.org/wiki?curid=689188", "title": "La Rotonde", "text": "La Rotonde\n\nLa Rotonde (česky \"Rotunda\") je slavná pivnice v Paříži ve čtvrti Montparnasse v 6. obvodu. Nachází se na rohu ulic \"Boulevard du Montparnasse\" a \"Boulevard Raspail\". Podnik založil v roce 1910 Victor Libion. Brzy se stal oblíbeným místem mnoha umělců jako byli malíři Pablo Picasso a Amedeo Modigliani, básníci Guillaume Apollinaire, Max Jacob, tanečníci Sergej Ďagilev, Vaclav Fomič Nižinskij nebo skladatelé Claude Debussy, Sergej Prokofjev, Igor Stravinskij či Darius Milhaud. Častými návštěvníky byla i Alice Prin a fotograf Man Ray. Z ruských revolucionářů sem občas zavítal Lenin, velmi často se zde scházel Lev Trockij.\n\nSpolu s dalšími restauracemi Le Dôme a La Coupole se stal v meziválečném období místem setkávání umělců a spisovatelů. Navštěvovali jej francouzští surrealisté André Breton, Louis Aragon, Jacques Prévert, Raymond Queneau a také Američané Henry Miller, Francis Scott Fitzgerald, George Gershwin a rovněž belgický spisovatel Georges Simenon.\n\n"}
{"id": "689190", "url": "https://cs.wikipedia.org/wiki?curid=689190", "title": "Camsell Portage (Saskatchewan)", "text": "Camsell Portage (Saskatchewan)\n\nCamsell Portage je malá osada s 50 obyvateli nacházející se na březích jezera Athabasca. Camsell je jednou z mála zbývajících obcí letecky obsluhovaných školským úřadem. V zimě mohou místní usedlíci cestovat do Uranium City sněžnou rolbou. \n\nV osadě stojí roubený kostel. Přestože je obec vzdálená a nepřístupná, má k dispozici satelitní připojení televize a internetové služby.\n"}
{"id": "689195", "url": "https://cs.wikipedia.org/wiki?curid=689195", "title": "Římskokatolická farnost Břeclav-Poštorná", "text": "Římskokatolická farnost Břeclav-Poštorná\n\nŘímskokatolická farnost Břeclav-Poštorná je územní společenství římských katolíků v obci Břeclav s farním kostelem Navštívení Panny Marie.\n\n\nFarnost v Poštorné vznikla kolem roku 1334 jako filiální část valtické farnosti. První kostel v Poštorné byl podle farní kroniky postaven v roce 1339. Stavba byla zasvěcena Navštívení Panny Marie.\nV letech 1339 až 1415, kdy farnost v Poštorné byla samostatnou farností, se o údržbu kostela staralo společenství svaté Barbory. V roce 1415 se poštorenská farnost opět dostává pod správu valtické farnosti.\n\nV roce 1570 byla Aloisem z Lichtenštejna založena Charvátská Nová Ves. Obec byla osídlena lidmi, kteří přicházeli z Chorvatska.\nZe stejného roku pochází zmínka o prvním poštorenském knězi. K nejstarším farářům v Poštorné připomínaným v roce 1627 patří kněz Pavel. Dalším písemně doložitelným knězem poštorenské farnosti byl Martin Zstiepkowitcz, narozený roku 1593 v župě Rechitza, záhřebská diecéze v Chorvatsku.\nOd roku 1643 patřil k poštorenské farnosti i nedaleký Hlohovec.\n\nZvyšující se počet obyvatel v Poštorné a Charvátské Nové Vsi si vyžádal výstavbu samostatné fary v Poštorné, která byla zřízena roku 1653.\nPrvním farářem samostatné fary v Poštorné se stal Nikolaus Zirowetz, který vykonával funkci od roku 1654 do roku 1684.\nV letech 1654-1656 spravoval poštorenský farář také farnost v Břeclavi.\n\nPo hospodářském rozmachu Poštorné v roce 1877 již kostel nevyhovoval svou kapacitou ani pro šestinu farníků. Proto požádal místní farář Josef Maixner knížete Jana II. z Lichtenštějna o pomoc při stavbě nového kostela.\nProjekt byl zadán vídeňskému architektovi Karlu Weinbrennerovi.\nRostoucí počet obyvatel v obou obcích si vynutil i stavbu nových hřbitovů. Hřbitovy v Poštorné a Charvátské byly vysvěceny 20. října 1884.\nV roce 1893 byly plány na postavení chrámu v Poštorné předány knížeti Janu II. z Lichtenštejna. Ten se uvolil, že zaplatí 250 tisíc zlatých za stavbu kostela včetně vnitřního vybavení. Obec poskytla stavební místo, pozemek pro zřízení sadu a zajistila veškerou dopravu materiálu na stavbu. Stavební materiál, čítající téměř 200 druhů cihel, tvarovek, dlaždic a střešní krytiny dodala knížecí cihelna.\nV červnu 1895 byl položen základní kámen, který posvětil děkan J. Christe z Böhmischkruty.\nSlavnostní vysvěcení nového kostela se konalo 3. července 1898 za přítomnosti celé knížecí rodiny. Svěcení provedl vídeňský pomocný biskup Johann Baptist Schneider.\n\nV druhém desetiletí 21. století má farnost podle posledního sčítání věřících přes 300 farníků zapojujících se do života farnosti. Farnost každoročně pořádá několik akcí jako jsou například farní den, setkání na faře, cyklovýlety a další. Ve farnosti existuje několik uskupení: ministranti, chrámový sbor, společenství mládeže, modlitební společenství. Na území farnosti se každoročně koná tříkrálová sbírka.\n\nBohoslužeb se účastní přibližně 150 věřících. Během prázdnin se pořádají v neděli odpoledne komentované prohlídky kostela včetně vyhlídky z věže.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. leden. Adorační den připadá na 1. května nebo první květnovou neděli.\n\nVe farnosti slavil 30. června 2013 primiční mši svatou novokněz Jiří Polach.\n\n\n\n"}
{"id": "689201", "url": "https://cs.wikipedia.org/wiki?curid=689201", "title": "Chybný odpal", "text": "Chybný odpal\n\nChybný odpal (\"foul ball\") je baseballový a softballový termín označující odpálený míč, který:\n\n\nPokud je odpálený míč posouzený jako chybný, tak se stává mrtvým, běžci se musí vrátit na jejich původní mety a pálkař se vrací na odpal. Pokud měl pálkař méně než dva strajky, je mu jeden strajk započítán (nemůže být tedy tímto způsobem vyautován).\n\nJestliže je míč chycen polařem v zámezí před tím, než míč dopadne na zem, pak se nejedná o chybný odpal a pálkař je automaticky aut.\n\n\n"}
{"id": "689207", "url": "https://cs.wikipedia.org/wiki?curid=689207", "title": "Malá vodní elektrárna Skalka", "text": "Malá vodní elektrárna Skalka\n\nMalá vodní elektrárna Skalka byla vybudována pod hrází vodní nádrže Skalka na 242,41 km řeky Ohře v Chebu v okrese Cheb v Karlovarském kraji. \n\nSpád činí maximálně 9,7 m. Instalovány jsou dvě Kaplanovy horizontální turbíny typu „S“ s oběžným kolem o průměru 860 mm (Pavelka 4KPK-850) o hltnosti 4,5 m³/s a dva asynchronní generátory 8AOG455-12. Každá turbína o výkonu 370 kW. V provozu je od roku 2000. Provozovatelem je společnost Povodí Ohře státní podnik se sídlem v Chomutově.\n\nJedna turbína SIGMA DE 450 S výkon 18 kW.\n\n"}
{"id": "689209", "url": "https://cs.wikipedia.org/wiki?curid=689209", "title": "Římskokatolická farnost Lednice na Moravě", "text": "Římskokatolická farnost Lednice na Moravě\n\nŘímskokatolická farnost Lednice na Moravě je jedno z územních společenství římských katolíků s farním kostelem sv. Jakuba Staršího a kaplí svatého Cyrila a Metoděje.\nNejstarší písemná zmínka o Lednici pochází z roku 1222. Fara zde existovala již v době předhusitské. K roku 1500 se připomíná farář Pankrác. V 16. století byla fara protestantská, ale od počátku 17. století byla opět katolická.\n\nV současné době je farnost spravována z farnosti Břeclav-Poštorná. Od září 2004 do července 2015 duchovním správcem byl jako administrátor excurrendo R. D. Mgr. Vladimír Langer.\nOd 1. srpna 2015 je administrátorem excurrendo R. D. ThDr. Łukasz Szendzielorz.\n\nDnem vzájemných modliteb farností za bohoslovce a bohoslovců za farnosti brněnské diecéze je 16. květen. Adorační den připadá na nejbližší neděli po 28. červnu.\n\nNa území farnosti se každoročně koná tříkrálová sbírka. V roce 2016 se v ní vybralo 12 260 korun.\n\nPůl hodiny před bohoslužbou je možné si prohlédnout farní kostel.\n"}
{"id": "689211", "url": "https://cs.wikipedia.org/wiki?curid=689211", "title": "Vojtěch Věchet", "text": "Vojtěch Věchet\n\nVojtěch Věchet (8. února 1912 – 6. září 1988) byl český fotbalista, brankář, československý reprezentant.\n\nJe dvojnásobným mistrem Československa z roku 1938 a 1939 – oba tituly získal v dresu Sparty Praha. Do Sparty přišel z Polabanu Nymburk.\n\nZa československou reprezentaci odehrál v letech 1937–1939 pět utkání. Byl jejím 15. brankářem v historii.\n\n"}
{"id": "689215", "url": "https://cs.wikipedia.org/wiki?curid=689215", "title": "RISC (komplex)", "text": "RISC (komplex)\n\nRISC (z angl. \"RNA-induced silencing complex\") je ribonukleoprotein (komplex několika bílkovin a molekuly RNA), který se komplementárně váže na cílovou molekulu mRNA a štěpí ji, případně alespoň blokuje její translaci. Souvisí s jevem zvaným RNA interference. Rozeznává se miRISC, který obsahuje navázanou miRNA, a siRISC, jehož součástí je siRNA. Platí přitom, že miRISC obvykle blokuje translaci (ale v případě perfektní komplementarity je možná i degradace mRNA), zatímco siRISC typicky navozuje přímo degradaci cílové mRNA (ale opět je možná i represe translace).\n\nRISC mimo RNA obsahuje zejména tři důležité proteiny: dicer, TRBP a Ago (argonaut), které jsou schopné i v nepřítomnosti vhodné RNA trimerizovat a vytvářet společně komplex. Dicer je ribonukleáza schopná stříhat dsRNA (buď pre-miRNA [z níž vzniká miRNA], nebo vhodnou dsRNA [z níž vzniká siRNA]) na krátké fragmenty. Jedno konkrétní vlákno takového krátkého fragmentu se následně (spolu s proteiny TRBP a Ago) stane součástí RISC komplexu. Ago, čili protein z argonautové superrodiny proteinů, obsahuje PIWI doménu, která je schopná chirurgicky přesně štěpit cílovou mRNA a představuje tedy vlastní katalytický princip funkce RISC komplexu v degradaci RNA.\n"}
{"id": "689222", "url": "https://cs.wikipedia.org/wiki?curid=689222", "title": "Killers", "text": "Killers\n\nKillers může znamenat:\n\n"}
{"id": "689224", "url": "https://cs.wikipedia.org/wiki?curid=689224", "title": "Ľudovít Rado", "text": "Ľudovít Rado\n\nĽudovít Rado (někdy psán v dobovém tisku jako Radó) (27. července 1914 Bratislava – 23. května 1992) byl slovenský fotbalista, československý reprezentant.\n\nByl dvojnásobným mistrem Československa z let 1938 a 1939, oba tituly získal se Spartou Praha. Hrál za DSV Saaz (1935/36) a Spartu Praha (1936–1939)\nZa československou reprezentaci odehrál 2 utkání, první roku 1934. druhé o čtyři roky později. Do listiny střelců se tento záložník nezapsal. Odehrál také 10 zápasů za slovenskou reprezentaci (1940–1942).\n\n"}
{"id": "689226", "url": "https://cs.wikipedia.org/wiki?curid=689226", "title": "Veřejnost", "text": "Veřejnost\n\nVeřejnost je velmi obecný pojem, který zahrnuje všechny lidi, resp. občany. Jde o termín významově zcela neutrální, neboť osoby nijak nekategorizuje a společensky nijak dále nevymezuje. Do tohoto pojmu v nejširším slova smyslu slova tedy spadají všichni občané, a to prakticky bez jakéhokoliv myslitelného rozdílu, jako který by se nabízel věk, pohlaví, národnost, etnická a státní příslušnost, náboženské vyznání, sexuální a politická orientace, lidská rasa, sociální postavení atd.\n\nV užším smyslu lze pak pojem veřejnost chápat jako velkou skupinu osob, které jsou běžně dostupné veřejné (nikoliv privátní a jakkoliv utajované) znalosti a informační zdroje, což v současné době zejména v civilizovaných zemích a rozvinutých státech fakticky představuje převážnou většinu celé lidské společnosti.\n\nPojem veřejnost lze chápat a vykládat více různými způsoby, záleží vždy na celkovém kontextu sdělení. Jeden z možných způsobů chápání tohoto pojmu: veřejnost je myšlený společenský duchovní i fyzický prostor, který je sdílen všemi lidmi současně bez jakéhokoliv vnějšího či vnitřního rozdílu.\n"}
{"id": "689228", "url": "https://cs.wikipedia.org/wiki?curid=689228", "title": "Jaroslav Štumpf", "text": "Jaroslav Štumpf\n\nJaroslav Štumpf (2. prosince 1914 – 8. února 1979) byl český fotbalista a trenér. Československý reprezentant. Nejvyšší soutěž hrál za Bohemians Praha, SK Náchod, AC Sparta Praha a SK Nusle. V lize odehrál 119 utkání a dal 10 gólů. Za československou reprezentaci odehrál 3 utkání, všechna roku 1939. Je dvojnásobným mistrem Československa, první titul získal roku 1939, druhý po válce roku 1946, oba v dresu Sparty Praha. Se Spartou spojil později svůj osud i jako trenér, vedl ji v letech 1962–1964, v rovnocenné dvojici s Karlem Kolským a posléze Václavem Ježkem a výrazně se tak podílel na vybudování slavného mužstva Sparty druhé poloviny 60. let.\n\n\n"}
{"id": "689230", "url": "https://cs.wikipedia.org/wiki?curid=689230", "title": "KN", "text": "KN\n\nSpojení písmen K a N může mít různé významy:\n\n\n\n\n"}
{"id": "689232", "url": "https://cs.wikipedia.org/wiki?curid=689232", "title": "Rucker Park", "text": "Rucker Park\n\nRucker Park je basketbalové hřiště ve čtvrti Harlem, v New Yorku. Nachází se na 155. ulici a Frederick Douglass Boulevard naproti místa, kde dřív stávalo Polo Grounds. Mnoho lidí hrajících v tomto parku později dosáhlo díky svým schopnostem slávy a několik dalších hrálo i v NBA\nHřiště je pojmenováno po harlemském učiteli a správci hřišť Holcombu Ruckerovi, který zde roku 1950 zahájil basketbalový turnaj určený pro děti, kterým měl pomoct držet se dál od zločinu a zaměřit se na vysokoškolské vzdělání.\nPůvodní hřiště, které Rucker použil pro svůj turnaj je ve skutečnosti na 7. avenue, mezi 128. a 129. ulicí.\n\nNemálo profesionálních hráčů basketbalu zde hrálo až když se stali známými, zatímco spousty ostatních zde rozvíjelo své zkušenosti ještě předtím, než se stali slavnými sportovci. Mezi tyto hráče patří:\n\nHřiště se objevilo ve videohrách NBA Ballers, NBA Street, NBA Street Vol. 2, NBA Street V3, NBA Street Homecourt, NBA 2K6, NBA 2K7, NBA 2K8, NBA 2K9, NBA 2K10, NBA 2K11, FreeStyle Street Basketball, Grand Theft Auto 4 a v \n\n"}
{"id": "689236", "url": "https://cs.wikipedia.org/wiki?curid=689236", "title": "S&amp;M", "text": "S&amp;M\n\nS&M má několik významů:\n\n\n"}
{"id": "689239", "url": "https://cs.wikipedia.org/wiki?curid=689239", "title": "Karel Horák", "text": "Karel Horák\n\nKarel Horák (26. února 1918, Hulín – 5. února 1988) byl český fotbalista, brankář, československý reprezentant.\n\nDvojnásobný mistr Československa z let 1946 a 1948, oba tituly získal se Spartou Praha. Krom toho získal jeden titul v protektorátní lize (1944), taktéž se Spartou. Ve Spartě hájil branku v 212 utkáních. Na Letnou přišel roku 1942 z ligového SK Pardubice, předtím (do roku 1939) působil v Košicích, kde se věnoval na špičkové úrovni také volejbalu.\n\nZa československou reprezentaci odehrál šest utkání v letech 1946–1947. Byl 17. reprezentačním brankářem v její historii.\n\n"}
{"id": "689242", "url": "https://cs.wikipedia.org/wiki?curid=689242", "title": "Jiří Zástěra", "text": "Jiří Zástěra\n\nJiří Zástěra (9. listopadu 1913, Skuteč – 15. srpna 1983, Holice) byl český fotbalista, československý reprezentant.\n\nJde o dvojnásobného mistra Československa z let 1946 a 1948, oba tituly získal se Spartou Praha. Krom toho získal jeden titul v protektorátní lize (1944), taktéž se Spartou. S fotbalem začínal v rodné Skutči, odkud zamířil do Vysokého Mýta, kde vykonával vojenskou službu. Poté přestoupil do AFK Pardubice, odkud se v roce 1938 přesunul do prvoligového SK Pardubice. V roce 1942 posílil pražskou Spartu, po šesti letech pak vypomohl ATK Praha v baráži o postup do 1. ligy. Na sklonku kariéry se objevoval na trávníku jako hrající trenér Jiskry Holice. Hrával na levé straně obrany.\n\nZa československou reprezentaci odehrál v letech 1946–1948 tři utkání.\n\nV letech 1959 až 1962 byl trenérem Spartaku Hradec Králové a v sezóně 1959/1960 se svými svěřenci získal doposud jediný titul mistra ligy pro hradecký fotbal. V nejvyšší soutěži ale trénoval také ATK Praha (1948–1951) a Duklu Pardubice (1957–1959), řadu let strávil i na lavičce Jiskry Holice a VCHZ Pardubice.\n\nV roce 2003 byla po Jiřím Zástěrovi pojmenována ulice v Holicích.\n\n"}
{"id": "689243", "url": "https://cs.wikipedia.org/wiki?curid=689243", "title": "Safrol", "text": "Safrol\n\nSafrol, též známý jako šikimol (systematický název \"5-(2-propenyl)-1,3-benzodioxol\") je organická sloučenina ze třídy fenylpropenů. Za běžných podmínek se jedná o bezbarvou nebo lehce nažloutlou olejovitou kapalinu. Většinou se extrahuje z kořenové kůry nebo z plodů rostlin rodu \"Sassafras\" (kašťa) ve formě kašťového oleje (byť běžně prodávaný kašťový olej bývá této látky zbaven; v USA je to nařízeno příkazem FDA z roku 1960) nebo se vyrábí synteticky z jiných podobných methylendioxidových sloučenin. Je důležitou složkou hnědého kafrového oleje, v malém množství se nachází v široké škále rostlin, kde působí jako přírodní pesticid. Hlavními přírodnímu zdroji safrolu jsou olej \"Ocotea cymbarum\" připravovaný z rostliny \"Ocotea pretiosa\", rostoucí v Brazílii, a kašťový olej ze \"Sassafras albidum\", severoamerického stromu. Safrol má charakteristickou „vůni cukrárny“.\n\nSafrol je prekurzorem v syntéze insekticidního synergisty piperonylbutoxidu a rekreační drogy MDMA („extáze“).\n\nSafrol je úřady USA považován za slabě karcinogenní pro potkany. V přírodě se vyskytuje v řadě koření, například skořici, muškátovém oříšku, černém pepři nebo bazalce. Zde je podezřelý, byť to ještě není prokázáno, že může v malé míře přispívat k celkovému výskytu nádorů u lidí, srovnatelně s pomerančovou šťávou (obsahující limonen) a rajčaty (kyselina kávová). V USA se safrol dříve široce používal jako aditivum do kořenového piva, kašťového čaje nebo jiných běžných výrobků. Byl však zakázán FDA poté, co byla zjištěna jeho karcinogenita u potkanů. Nyní je zakázán také organizací International Fragrance Association pro použití v mýdlech a parfémech.\n\nStudie metabolitů safrolu provedená v roce 1977 u potkanů i lidí našla v moči potkanů dvě karcinogenní látky, 1'-hydroxysafrol a 3'-hydroxyisosafrol. Tyto látky však nebyly nalezeny v moči lidí. Vzniká tedy otázka ohledně skutečné karcinogenity safrolu pro člověka.\n\nVzhledem ke své roli při výrobě MDMA jsou safrol, isosafrol a piperonal klasifikovány Nařízením Evropského parlamentu č. 273/2004 jako prekurzory Kategorie I. V USA je safrol na Seznamu I organizace DEA. Kořenová kůra amerických kaští obsahuje několik procent oleje extrahovatelného párou, který je složen obvykle ze 75  % safrolu. Pokusy získat safrol z tohoto zdroje však obecně nebývají úspěšné, protože výtěžnost je nízká a úsilí potřebné k získání užitečného množství materiálu je značné. Safrol je též uveden jako prekurzor v Tabulce I Úmluvy OSN proti nedovolenému obchodu s omamnými a psychotropními látkami.\n\n"}
{"id": "689244", "url": "https://cs.wikipedia.org/wiki?curid=689244", "title": "Jednoduchý okruh", "text": "Jednoduchý okruh\n\nJednoduchý okruh je v abstraktní algebře každý takový okruh, který nemá žádné (oboustranné) vlastní ideály. Tedy jedinými ideály, které obsahuje, jsou nulový ideál a sám okruh.\n\nPlatí, že každé těleso je jednoduchý okruh. Také platí, že faktorokruh podle maximálního ideálu je vždy jednoduchý okruh.\n"}
{"id": "689245", "url": "https://cs.wikipedia.org/wiki?curid=689245", "title": "Extempore", "text": "Extempore\n\nExtempore; dříve také The Rock Jokes Extempore a The Naive Extempore Band je česká původně folk rocková hudební skupina, založená v roce 1973. Skupinu založili Jaroslav Jeroným Neduha (zpěv, kytara), Jiří Šula (později člen PPU, bicí), František Šimák (harmonika), Jiří Bártl (baskytara) a Jitka Čádová‑Mothejzíková (housle, zpěv, kytara). Ve skupině se vystřídalo velké množství hudebníků, z nichž nikdo nebyl členem skupiny po celou dobu její existence. Nejdéle ve skupině hráli JJ Neduha a Mikoláš Chadima.\n\n"}
{"id": "689250", "url": "https://cs.wikipedia.org/wiki?curid=689250", "title": "Rudolf Šmejkal", "text": "Rudolf Šmejkal\n\nRudolf Šmejkal (14. ledna 1915, Praha – 8. listopadu 1972) byl český fotbalista, obránce a střední záložník, československý reprezentant.\n\nHrál za SK Náchod, SK Pardubice, AC Sparta Praha a Dynamo Praha. Stal se mistrem Československa z roku 1946 a získal i jeden titul v protektorátní lize (1944), vždy se Spartou Praha. Tak jako jeho kolegové Karel Horák a Jiří Zástěra, přišel do Sparty z SK Pardubice. Ve Spartě sehrál celkem 124 zápasů.\nV nejvyšší soutěži nastoupil v 185 utkáních a dal 18 ligových gólů.\nZa protektorátní a československou reprezentaci odehrál v letech 1939–1946 tři utkání.\n\n\n"}
{"id": "689257", "url": "https://cs.wikipedia.org/wiki?curid=689257", "title": "Martinů Voices", "text": "Martinů Voices\n\nMartinů Voices je komorní pěvecký sbor, který byl založen počátkem roku \n2010 dirigentem a sbormistrem Lukášem Vasilkem. \nHlavní ideou jeho vzniku bylo vytvoření vokálního tělesa schopného interpretovat sborovou tvorbu na nejvyšší umělecké úrovni. Všichni členové Martinů Voices jsou proto profesionálové, kteří získali své vzdělání na konzervatořích a hudebních akademiích a mají bohaté zkušenosti z praxe. \n\nDo svého názvu si dal sbor jméno klasika české hudby 20. století. Ne proto, že by interpretoval pouze dílo Bohuslava Martinů, ale z obdivu ke skladatelově uměleckému odkazu, kosmopolitně orientovanému, ovšem nikdy nezastírajícímu svůj český původ. A taková je i dramaturgie Martinů Voices. Česká hudba v ní hraje významnou roli, ovšem alespoň ze dvou třetin je repertoár tělesa zaměřen na vokální tvorbu světovou. Sbor se přitom nespecializuje na jediné stylové období, ale uvádí širokou škálu hudby od renesance až po nejnovější trendy 21. století. Martinů Voices pracují pod vedením sbormistra Lukáše Vasilka. Vystupují jak samostatně, tak ve spolupráci s hostujícími umělci, komorními ansámbly a orchestry. \n\nMyšlenka vzniku nového komorního sboru této úrovně oslovila několik významných českých umělců, kteří se rozhodli ji podpořit a zaštítit. Patrony Martinů Voices se tak stali Jiří Bělohlávek, Aleš Březina, Karel Fiala, Jiří Heřman, Miroslav Košler a Rudy Linka.\n\nLukáš Vasilek vystudoval obor dirigování na Akademii múzických umění v Praze (2008) a obor hudební věda na Filozofické fakultě Univerzity Karlovy v Praze (2004). V letech 1998–2009 byl sbormistrem Foerstrova komorního pěveckého sdružení. Pod jeho vedením sbor mj. uskutečnil více než sto padesát koncertů doma i v zahraničí, natočil dvě CD a získal absolutní vítězství na mezinárodních sborových soutěžích v Klaipėdě (Stasio Šimkaus tarptautinis chorų konkursas, 2003) a ve Vídni (Internationaler Franz-Schubert-Chorwettbewerb, 2006). Za své úspěchy s tímto tělesem obdržel Lukáš Vasilek v roce 2005 cenu Unie českých pěveckých sborů „Sbormistr junior“. V této době vykonával také funkci druhého sbormistra operního sboru Národního divadla v Praze (2005–2007). Nastudoval s ním mj. několik operních titulů: \"Die Kleinstädtler\", \"Don Pasquale\", \"Hubička\", \"La clemenza di Tito\". \n\nOd roku 2007 je hlavním sbormistrem Pražského filharmonického sboru. Vedle nastudování a řízení samostatných koncertů připravuje těleso také k účinkování ve velkých kantátových, oratorních a operních projektech. Spolupracuje při tom s významnými světovými dirigenty (např. Barenboim, Bělohlávek, Fedoseyev, Honeck, Luisotti, Metzmacher, Polyansky, Rizzi) a orchestry (např. Berliner Philharmoniker, Česká filharmonie, Gustav Mahler Jugendorchester, Israel Philharmonic Orchestra, Staatskapelle Berlin, Wiener Symphoniker). Součástí jeho práce se sborem je i nahrávací činnost. Z této oblasti vyniká především účast Pražského filharmonického sboru na albu „Souvenirs“ Anny Netrebko (Deutsche Grammophon, 2008), natáčení sborového díla Leoše Janáčka pro Český rozhlas (od roku 2008) a operet Johanna Strausse pro Westdeutscher Rundfunk Köln (2008, 2009). \n\nV roce 2010 založil komorní sbor Martinů Voices. Ve stejné době také sestavil profesionální jazzový vokální ansámbl a připravil jej ke spolupráci s Bobbym McFerrinem při jeho koncertech v České republice. Vedle sbormistrovské profese se Lukáš Vasilek věnuje také orchestrálnímu dirigování. Koncertoval mj. s Filharmonií Hradec Králové, Jihočeskou komorní filharmonií České Budějovice, Plzeňskou filharmonií a Severočeskou filharmonií Teplice.\n\nGrazyna Biernot, Jana Dvořáková, Ludmila Hudečková, Věra Přibylová, Štěpánka Pýchová, Andrea Soukupová, Tomáš Fiala, Petr Svoboda, Luboš Šedivý, Martin Vacula, David Vaňáč.\n\nHudební rozhledy (05/2011)\n\n"}
{"id": "689263", "url": "https://cs.wikipedia.org/wiki?curid=689263", "title": "Gambrinus liga 2011/12", "text": "Gambrinus liga 2011/12\n\nSezóna Gambrinus ligy 2011/12 byla 19. ročníkem nejvyšší fotbalové soutěže samostatné České republiky – Gambrinus ligy. Začala 17. července 2011. Hrála se systémem každý s každým, a to jeden zápas doma a druhý na hřišti soupeře. Utkání se konala vždy jednou týdně s výjimkou zimní přestávky a reprezentační přestávky, a to o víkendech s pondělními dohrávkami, pouze 29. kolo se odehrálo nezvykle ve středu. Mistrovský titul ze sezóny 2010/11 obhajovala FC Viktoria Plzeň, která ale skončila třetí, ligový primát získal FC Slovan Liberec. Nováčky pro tuto sezonu byly FK Dukla Praha a FK Viktoria Žižkov. Z tohoto ročníku sestoupili Bohemians Praha 1905 (15. místo) a nováček FK Viktoria Žižkov (16. místo).\n\n\nPoznámky:\n\n\nDavid Bičík (30/0/10) –\nJan Blažek (5/0),\nMiloš Bosančić (25/6),\nMichal Breznaník (28/12),\nBořek Dočkal (1/0),\nJiří Fleišman (28/1),\nTheodor Gebre Selassie (30/5),\nVojtěch Hadaščok (18/4),\nTomáš Janů (27/0),\nMiloš Karišik (11/0),\nRenato Kelić (19/0),\nJiří Krystan (1/0)\nJiří Liška (7/0),\nZbyněk Musiol (9/2),\nNesnen Ndemen (4/0),\nJan Nezmar (29/4),\nJan Polák (12/1),\nMichael Rabušic (29/11),\nEmil Rilke (14/2),\nJiří Štajner (29/15),\nJosef Šural (28/3),\nLukáš Vácha (27/2) -\ntrenér Jaroslav Šilhavý\n\nJaromír Blažek (3/0/1),\nMilan Švenger (16/0/10),\nTomáš Vaclík (11/0/5) -\nMartin Abena (1/0),\nErich Brabec (14/0),\nJakub Brabec (6/0),\nMartin Frýdek (2/0),\nPeter Grajciar (21/5),\nMario Holek (12/0),\nJosef Hušbauer (21/7),\nLuboš Hušek (10/0),\nJiří Jarošík (26/2),\nMartin Juhar (13/1),\nPavel Kadeřábek (2/0),\nVáclav Kadlec (14/3),\nAndrej Kerić (13/1),\nLadislav Krejčí (22/6),\nOndřej Kušnír (8/0),\nLéonard Kweuke (26/11),\nJakub Mareš (12/2),\nMarek Matějovský (29/1),\nManuel Pamić (28/0),\nJakub Podaný (7/0),\nTomáš Přikryl (12/3),\nTomáš Řepka (3/0),\nLibor Sionko (23/1),\nMiroslav Slepička (12/1),\nKamil Vacek (4/3),\nVlastimil Vidlička (19/3),\nTomáš Zápotočný (16/1) –\n\nMarek Čech (15/0/5),\nMichal Daněk (2/0/0),\nRoman Pavlík (13/0/7) –\nMarek Bakoš (28/16),\nTomáš Berger (4/0),\nMiloš Brezinský (1/0),\nDavid Bystroň (15/1),\nMarián Čišovský (27/6),\nVladimír Darida (22/3),\nMichal Ďuriš (27/6),\nMartin Fillo (9/0),\nTomáš Hájovský (3/0),\nJakub Hora (11/0),\nPavel Horváth (29/5),\nPetr Jiráček (16/4),\nDaniel Kolář (29/6),\nDavid Limberský (29/1),\nMilan Petržela (27/7),\nVáclav Pilař (25/7),\nVáclav Procházka (6/0),\nFrantišek Rajtoral (29/2),\nRadim Řezník (11/0),\nFrantišek Ševinský (20/1),\nPetr Trapp (11/0),\nTomáš Wágner (12/0) –\ntrenér Pavel Vrba, asistent Karel Krejčí\n\nMiroslav Miller (24/0/5),\nJan Šeda (7/0/3) –\nJan Bořil (3/0),\nDavid Brunclík (6/1),\nKerem Bulut (11/1),\nVladimir Dimitrovski (6/0),\nDaniel Dudka (1/0),\nMartin Fillo (13/2),\nJan Chramosta (30/10),\nTomáš Janíček (25/0),\nPetr Johana (11/1),\nVáclav Kalina (14/1),\nOndřej Kúdela (26/6),\nMarek Kulič (26/5),\nJan Kysela (20/0),\nJakub Mareš (13/3),\nLukáš Opiela (9/1),\nVáclav Procházka (15/2),\nAdrian Rolko (29/2),\nJakub Řezníček (14/0),\nJakub Synek (5/0),\nJasmin Šćuk (20/2),\nRadek Šírl (24/0),\nJan Štohanzl (23/1),\nIvo Táborský (9/0),\nPetr Wojnar (12/1),\nOndřej Zahustel (17/6) -\n\nTomáš Grigar (30/0/14) -\nAldin Čajić (22/1),\nPetr Dolejš (14/0),\nVáclav Ježdík (22/0),\nMartin Jindráček (20/2),\nMarek Jungr (1/0),\nDavid Kalivoda (2/0),\nAndrej Kerić (10/1),\nPatrik Lácha (4/0),\nAdmir Ljevaković (20/3),\nPetr Lukáš (27/2),\nAidin Mahmutović (21/8),\nMilan Matula (20/0),\nAlen Melunović (1/0),\nAbid Mujagić (4/0),\nAntonín Rosa (28/2),\nMatej Siva (24/2),\nMichal Smejkal (21/0),\nVlastimil Stožický (26/4),\nPetr Šalda (1/0),\nŠtěpán Vachoušek (29/7),\nZdeněk Volek (2/0),\nTomáš Vondrášek (25/1),\nEgon Vůch (24/2),\nLukáš Zoubele (17/0) –\ntrenér Petr Rada\n\nTomáš Kučera (1/0/0),\nFilip Rada (29/0/12) -\nTomáš Berger (16/2),\nTomislav Božić (1/0),\nVojtěch Engelmann (12/0),\nPatrik Gedeon (27/1),\nMarek Hanousek (30/6),\nPavel Hašek (22/1),\nMartin Jirouš (2/0),\nPetr Malý (29/4),\nDavid Mikula (10/0),\nIvan Lietava (21/11),\nJosef Marek (10/0),\nMatěj Marič (1/0),\nMiroslav Marković (14/2),\nRadim Nečas (2/0),\nJan Pázler (26/6),\nMiroslav Podrazký (25/2),\nTomáš Pospíšil (11/0),\nVojtěch Přeučil (5/0),\nJakub Sklenář (5/0),\nJan Svatonský (22/3),\nOndřej Šiml (6/0),\nMichal Šmíd (2/0),\nOndřej Švejdík (27/2),\nJan Vorel (26/2),\nOndřej Vrzal (28/0) -\n\nMiroslav Filipko (20/0/7),\nMilan Heča (5/0/1),\nDušan Melichárek (5/0/4) -\nJosef Čtvrtníček (10/1),\nVlastimil Daníček (24/1),\nLibor Došek (25/9),\nOndřej Franta (3/0),\nLukáš Fujerik (8/0),\nFilip Hlúpik (20/4),\nTomáš Jeleček (7/0),\nMilan Kerbr (8/1),\nMichal Kordula (23/1),\nTomáš Košút (21/1),\nMarián Kovář (6/0),\nLukáš Kubáň (25/0),\nMartin Kuncl (10/0),\nJan Lukáš (14/0),\nRadek Mezlík (21/0),\nVáclav Ondřejka (22/2),\nDavid Pavelka (22/4),\nJiří Perůtka (4/0),\nMiroslav Poliaček (7/0),\nPetr Reinberk (23/0),\nMichal Trávník (7/0),\nJan Trousil (29/0),\nVít Valenta (20/1),\nLadislav Volešák (20/3) –\n\nMichal Špit (30/0/9) –\nVít Beneš (23/3),\nPavel Eliáš (27/2),\nAnes Haurdić (4/0),\nTomáš Jablonský (25/1),\nMarek Jarolím (26/4),\nJan Kopic (29/5),\nJan Kovařík (23/5),\nDavid Lafata (28/25),\nLuboš Loučka (29/0),\nFilip Novák (18/0),\nPetr Pavlík (28/0),\nKarel Piták (27/6),\nJakub Štochl (11/0),\nLukáš Třešňák (22/1),\nOndřej Vaněk (21/0),\nJan Vošahlík (25/0),\nPetr Zábojník (15/2) –\n\nAleš Hruška (30/0/8) -\nAleksandar Andrejević (7/0),\nMirza Bašić (1/0),\nJhonatan Mariano Bernardo (7/0),\nLukáš Brotánek (3/0),\nJosef Divíšek (19/0),\nJakub Dušek (5/0),\nLukáš Hejda (19/2),\nMilan Jurdík (4/0),\nMichal Kdolský (7/0),\nZdeněk Koukal (26/8),\nMartin Kraus (9/0),\nTomáš Krbeček (14/2),\nJiří Krejčí (27/2),\nMartin Macháček (3/0),\nJiří Mareš (29/3),\nDominik Mašek (3/0),\nMilan Mišůn (9/0),\nJan Mojdl (2/0),\nMarius Papšys (26/1),\nPavel Pilík (16/0),\nTomáš Pilík (28/2),\nLukáš Pleško (26/4),\nPavel Ricka (9/1),\nMartin Šlapák (25/8),\nMatěj Štochl (21/1),\nDaniel Tarczal (16/3),\nRóbert Valenta (8/0),\nClaude Roland Videgla (5/0),\nTomáš Wágner (16/7) –\ntrenér David Vavruška\n\nMichal Daněk (12/0/5),\nMatej Delač (1/0/0),\nZdeněk Křížek (12/0/4)\nPavel Kučera (5/0/0) –\nRastislav Bakala (6/0),\nPetr Benát (2/0),\nMiloš Brezinský (14/0),\nGrigorij Čirkin (16/0),\nAleš Dvořák (1/0),\nJan Halama (1/0),\nDavid Horejš (8/0),\nMarek Hovorka (1/0),\nFernando Tobias de Carvalho Hudson (23/0),\nMartin Jasanský (3/0),\nPetr Javorek (22/2),\nJindřich Kadula (2/0),\nMichal Klesa (28/6),\nMatej Krajčík (13/0),\nRoman Lengyel (26/2),\nZdeněk Linhart (3/0),\nJaroslav Machovec (21/0),\nFrantišek Němec (17/2),\nMilan Nitrianský (3/0),\nPavel Novák (17/0),\nZdeněk Ondrášek (16/8),\nRudolf Otepka (27/4),\nLuboš Pecka (9/1),\nMichal Petráň (5/0),\nJan Riegel (8/0),\nFilip Rýdel (21/1),\nTomáš Řepka (14/0),\nJakub Řezníček (12/1),\nSandro (28/2),\nBronislav Simić (1/0),\nTomáš Stráský (13/0),\nLovre Vulin (3/0),\nRoman Wermke (3/0) -\n\nPetr Drobisz (3/0/2),\nMartin Šustr (2/0/0),\nZdeněk Zlámal (25/0/7) –\nLukáš Bajer (14/0),\nPavel Dreksa (7/1),\nMartin Hála (10/1),\nMarek Heinz (20/4),\nTomáš Hořava (15/2),\nStefan Jerome (5/0),\nMartin Jirouš (6/0),\nZdeněk Klesnil (14/5),\nVáclav Koutný (13/0),\nRadim Kučera (28/0),\nOndřej Murin (1/0),\nJan Navrátil (26/3),\nRadim Nepožitek (5/0),\nMichal Ordoš (13/4),\nJakub Petr (16/2),\nJakub Podaný (11/2),\nMartin Pospíšil (11/3),\nTomáš Přikryl (10/0),\nDaniel Silva Rossi (21/2),\nJan Schulmeister (28/5),\nAleš Škerle (28/0),\nVáclav Tomeček (1/0),\nAdam Varadi (29/6),\nPetr Vavřík (1/0),\nMichal Vepřek (29/0) –\ntrenér Petr Uličný\n\nMartin Berkovec (8/0/3),\nKamil Čontofalský (20/0/7),\nJan Hanuš (3/0/0) –\nJan Blažek (14/2),\nJiří Böhm (9/0),\nRóbert Cicman (20/0),\nMatúš Čonka (7/0),\nBassirou Dembélé (2/0),\nMartin Dostál (16/0),\nFilip Duranski (1/0),\nTomáš Frejlach (6/0),\nAdam Hloušek (11/1),\nDavid Hubáček (28/1),\nMartin Hurka (19/2),\nPetr Janda (12/3),\nLukáš Jarolím (28/3),\nJosef Kaufman (7/0),\nŠtěpán Koreš (6/1),\nMartin Latka (19/2),\nZoran Milutinović (22/0),\nMilan Nitrianský (25/0),\nMatěj Paprčiak (6/0),\nOndřej Petrák (21/0),\nZbyněk Pospěch (22/6),\nVáclav Prošek (6/0),\nJakub Sudek (3/0),\nMilan Škoda (9/2),\nVitali Trubila (25/2),\nLuboš Tusjak (1/0),\nDaniel Veselý (5/1),\nStanislav Vlček (17/3),\nJiří Vondráček (1/0),\nMartin Voráček (3/0),\nJan Zákostelský (1/0) –\ntrenér František Straka a Martin Poustka\n\nTomáš Koubek (13/0/4),\nJiří Lindr (17/0/7) -\nPavel Černý (26/1),\nPavel Dvořák (30/7),\nRoman Fischer (16/0),\nMilan Fukal (25/1),\nRadek Gulajev (4/0),\nTomáš Holeš (12/0),\nRadek Hochmeister (26/2),\nJakub Chleboun (14/0),\nMarek Jandík (7/0),\nJiří Janoušek (21/0),\nAlexej Jedunov (7/0),\nFilip Klapka (13/1),\nTomáš Malinský (17/0),\nTomáš Mrázek (11/0),\nMichal Pávek (17/0),\nMarek Plašil (22/1),\nJiří Poděbradský (28/1),\nTomáš Rezek (15/0),\nPetr Schwarz (5/0),\nJan Šisler (11/0),\nVojtěch Štěpán (30/6),\nRadek Voltr (3/0),\nJaroslav Zelený (28/2) -\ntrenér Václav Kotal\n\nVít Baránek (6/0/2),\nLukáš Krbeček (2/0/0)\nDawid Pietrzkiewicz (22/0/6) -\nJozef Adámik (19/0),\nGevorg Badaljan (7/0),\nOndřej Cverna (16/0),\nPavel Dreksa (3/0),\nLukáš Droppa (24/2),\nAntonín Fantiš (21/3),\nMilan Ferenčík (11/1),\nTomáš Frejlach (1/0),\nMichal Frydrych (18/1),\nJán Greguš (26/1),\nJosef Hušbauer (2/1),\nMarek Jankulovski (1/0),\nDominik Kraut (25/4),\nDavor Kukec (13/4),\nMartin Limanovský (1/0),\nMartin Lukeš (18/0),\nLukáš Magera (13/3),\nPavel Malcharek (7/0),\nTomáš Marek (19/1),\nPavol Poliaček (19/0),\nRadim Řezník (5/0),\nVáclav Svěrkoš (16/3),\nZdeněk Šenkeřík (18/0),\nJakub Tomanica (3/0),\nRichard Vaněk (2/0),\nDalibor Vašenda (16/0),\nMichal Velner (1/0),\nBenjamin Vomáčka (24/3),\nTomáš Vrťo (8/1),\nJan Zawada (21/1),\nLukáš Zejdler (3/1) -\ntrenér Pavel Malura (do března) a Radoslav Látal (od března)\n\nRadek Sňozík (30/0/7) –\nMartin Abraham (13/1),\nVladimír Bálek (13/1),\nDavid Bartek (9/4),\nTomáš Borek (29/1),\nLukáš Budínský (27/1),\nMartin Cseh (17/1),\nLukáš Hartig (14/1),\nJosef Jindřišek (29/0),\nJiří Kaufman (4/0),\nOndřej Kraják (17/0),\nMartin Kraus (3/0),\nPavel Lukáš (24/0),\nTomáš Michálek (10/0),\nJan Moravec (29/1),\nPetr Nerad (3/0),\nMartin Nešpor (26/4),\nMarek Nikl (7/0),\nPavol Orolín (8/0),\nJiří Ptáček (9/0),\nJan Růžička (18/0),\nMilan Škoda (14/2),\nNicolas Šumský (16/0),\nPavel Vyhnal (11/2),\nMichael Žižka (16/0) -\ntrenér Pavel Medynský (do března) a Jozef Weber (od března)\n\nMarek Boháč (3/0/1),\nŠtěpán Kolář (6/0/2),\nMartin Ticháček (5/0/0),\nTomáš Vaclík (16/0/2) –\nVladimír Bálek (9/1),\nDaniel Bartl (19/1),\nLukáš Bodeček (15/0),\nJiří Böhm (12/2),\nJan Bořil (12/0),\nPavel Čermák (15/1),\nZdeněk Folprecht (12/0),\nJaroslav Hílek (13/0),\nPavol Jurčo (9/1),\nPavel Kadeřábek (11/0),\nRichard Kalod (16/1),\nDavid Kalivoda (10/1),\nKaarel Kiidron (10/0),\nMartin Kotyza (14/1),\nMichal Kropík (14/1),\nKevin Lafrance (15/2),\nPetr Mach (6/0),\nVladan Milosavljev (12/0),\nZbyněk Musiol (3/0),\nJúki Nakamura (4/0),\nIlija Nestorovski (13/1),\nTomáš Peciar (1/0),\nTomáš Procházka (19/1),\nLukáš Schut (2/0),\nMatej Sivrić (21/5),\nAnton Sloboda (12/0),\nMateusz Słodowy (21/0),\nJaroslav Starý (9/0),\nIgor Súkenník (11/0),\nMarcel Šťastný (23/0),\nSiim Tenno (3/0),\nLuboš Tusjak (6/1),\nJiří Valenta (13/2),\nPetr Zapalač (4/0) -\n\n"}
{"id": "689267", "url": "https://cs.wikipedia.org/wiki?curid=689267", "title": "Vláda Alfreda Windischgrätze", "text": "Vláda Alfreda Windischgrätze\n\nVláda Alfreda Windischgrätze byla předlitavská vláda, úřadující od 11. listopadu 1893 do 19. června 1895. Po pádu Taaffeho vlády, jež v říšské radě se svým návrhem reformy volebního práva narazila na tvrdý odpor, sestavil novou vládu Alfred August Windischgrätz. Zprvu sice získal podporu Taaffeho odpůrců, toto uskupení německých liberálů (Ignaz von Plener) a konzervativců (Karl von Hohenwart) a Polského klubu se však začalo brzy rozpadat. Vzhledem k sílícímu tlaku hnutí sociálních demokratů byla ovšem volební reforma nutná, ani Windischgrätz se svým návrhem však neuspěl. Němečtí liberálové se navíc zdiskreditovali svým spojenectvím s konzervativci, takže její dřívější příznivci začali vytvářet nové strany (křesťanští socialisté, němečtí nacionalisté). Také se množily spory mezi liberály a konzervativci, poslaneckou sněmovnu říšské rady ochromovaly obstrukce, až nakonec Windischgrätz podal demisi a jeho vládu nahradila úřednická vláda Ericha Kielmansegga.\n"}
{"id": "689268", "url": "https://cs.wikipedia.org/wiki?curid=689268", "title": "Pravidla lži", "text": "Pravidla lži\n\nPravidla lži je český film, celovečerní debut režiséra Roberta Sedláčka z roku 2006, ke kterému režisér napsal i scénář. Film získal 2 České lvy za scénář a jako cenu filmových kritiků. \n\nPříběh filmu se odehrává v prostředí terapeutické komunity, kdy se 11 hlavních postav pokouší zbavit své minulosti. Někteří lhali a kradli, jiní mysleli pouze na sebe a podváděli, ale jeden z nich zabil. Kdo, to časem vyjde najevo. \n\n"}
{"id": "689269", "url": "https://cs.wikipedia.org/wiki?curid=689269", "title": "Jon Hurwitz", "text": "Jon Hurwitz\n\nJonathan Benjamin \"Jon\" Hurwitz (* 15. listopadu 1977 Randolph, New Jersey) je americký scenárista a režisér. Je absolventem Pensylvánské univerzity.\n\nSpolečně s Haydenem Schlossbergem napsali scénář k filmům \"Zahulíme, uvidíme\" a \"Zahulíme, uvidíme 2\", který i režírovali. Poprvé se setkali na střední škole v Randolph v New Jersey, kde se jim podařilo prodat svůj první scénář filmu \"Filthy\" filmové společnosti MGM. Poté, co se společně se Schlossbergem přestěhovali do Hollywoodu, začali svou kariéru v zábavním průmyslu.\n\n\n"}
{"id": "689271", "url": "https://cs.wikipedia.org/wiki?curid=689271", "title": "Ligue 1 2010/11", "text": "Ligue 1 2010/11\n\nLigue 1 2009/10 probíhala od 7. srpna 2010 do 29. května 2011. Zúčastnilo se jí 20 týmů a francouzský titul získalo mužstvo Lille OSC.\n\nPoznámky:\n"}
{"id": "689272", "url": "https://cs.wikipedia.org/wiki?curid=689272", "title": "Lulejská sámština", "text": "Lulejská sámština\n\nLulejská sámština (\"julevsámegiella\") patří mezi uralské jazyky, do skupiny sámských jazyků. Mluví se jí ve Švédsku v lulejské Lappmarce kolem řeky Lule a v Norsku v kraji Nordland, obzvláště pak v obci Tysfjord, kde je lulejská sámština úředním jazykem. Má svou vlastní abecedu a k psaní používá latinku.\n\nS více než 1500 (až 2000) mluvčími je po severní sámštině druhým nejrozšířenějším sámským jazykem. Uvádí se, že počet rodilých mluvčích prudce klesá s nástupem mladší generace. Nicméně jazyk byl standardizován v roce 1983 a od té doby více propracován.\n\nKolem roku 1900 položil jazykovědec K.B. Wiklund základy sámskému jazyku stávající jazyk i pravopis byly kodifikovány v roce 1983.\n\nAbeceda je tvořena 24 písmeny:\n\nKromě těchto písmen se v cizích slovech používají i písmena \"c\", \"q\", \"w\", \"x\", \"y\", \"z\" a \"ö\".\n\nPodobně jako severní sámština má i luleská sámština tři mluvnická čísla (singulár, duál, plurál) a čtyři slovesné způsoby (indikativ, imperativ, kondicionál, potenciál). Slovesa mají čtyři časy – minulý, neminulý, předpřítomný a předminulý.\n\nLulejská sámština má sedm pádů: nominativ, genitiv, akuzativ, inessiv, illativ, elativ a komitativ.\n\nNOMINATIV\n\nStejně jako u ostatních Uralských jazyků, nominativ singuláru je neoznačený. Nominativ plurálu je také neoznačený a je vždy formálně stejný jako genitiv singuláru.\n\nGENITIV\n\nGenitiv singuláru je neoznačený a vypadá stejně jako nominativ plurálu. Genitiv plurálu má příponu \"- j\". Genitiv se používá:\nAKUZATIV\n\nAkuzativ je přímý předmětový pád. Odpovídá na otázku Koho? Co? V jednotném čísle má příponu \"-v\", a v množném čísle \"-t\", resp. \"-jt\".\n\nLokativní pády:\n\nINESSIV\n\nTento pád se používá k označení:\nV jednotném čísle má příponu \"-n\", v množném \"-j, resp. -jn.\"\n\nILLATIV\n\nIllativ má příponu \"-j\" v singuláru, a -j\"da\" v plurálu. Používá se k označení:\nELATIV\n\nPád elativ použijeme, pokud chceme zjistit, odkud něco pochází. V singuláru má příponu \"-s\", v plurálu \"-js.\"\n\nKOMITATIV\n\nKomitativ se používá, když chceme vyjádřit kým nebo čím bylo něco uděláno. Přípona v singuláru je \"-jn\", pro plurál \"-j\".\n\nESSIV\n\nTento pád použijeme, pokud chceme odpověď na otázku Jaký? Kdy? ve smyslu např. jaký jsem dřív byl. V singuláru má příponu \"-n.\"\nStupňování adjektiv tvoříme sufixem -p pro komparativ, a -mus pro superlativ.\n\nPř.: buorre - buorep - buoremus (dobrý, lepší, nejlepší)\nOsobní zájmena mají tři čísla: singulár, duál a plurál.\n\nV následující tabulce můžete vidět osobní zájmena v nominativu a genitivu.\n\nPodobně jako severní sámština má i luleská sámština tři mluvnická čísla (singulár, duál, plurál) a čtyři slovesné způsoby (indikativ, imperativ, kondicionál, potenciál). Slovesa mají čtyři časy – minulý, neminulý, předpřítomný a předminulý.\n\nOSOBA\n\nRozlišují se tři mluvnické osoby:\nČÍSLO\n\nRozlišují se tři mluvnická čísla:\nČAS\n\nRozlišují se dva jednoduché časy:\na dva složené časy:\nSLOVESNÝ ZPŮSOB\n\nRozlišují se 4 slovesné způsoby:\n\nDíky své centrální poloze se luleská sámština chápala jako relativně snadný a dostupný jazyk a i proto byla K.B.Wiklundem použita v jazykových knihách. Tento čistě psaný jazyk byl na počátku 20. století použit v následujících kníhách:\nPrvní literární kniha v lulejské sámštině, kterou napsal Anta Pirak byla vydána v roce 1937 pod názvem \"Jåhtte sáme viessom.\"\n\nK.B.Wiklund popsal luleskou sámštině na konci 19. století v následujících vydáních:\nPozději byla Lulejská sámština popsána v následujících dílech:\n\nJednou týdně můžete poslouchat na Sameradio 20minutový program v luleské sámštině. Sámská mateřská školka se nachází v Jokkmokk, kde se také nachází sámská škola od 1.- 6.stupně a integrovaná střední škola a gymnázium. Kromě toho existují sámské domovy pro seniory.\n\nNorsko-lulesámský slovník (norsky)\n\nNICKEL, Klaus Peter. \"Samisk Grammatikk\", Oslo: Universitetsforlaget, 1990\n\nKINTEL, Anders: \"Syntaks og ordavledninger i lulesamisk\". Kautokeino : Samisk utdanningsråd. 1991\n\nSPIIK, Nils-Erik: \"Lulesamisk grammatik\"\n"}
{"id": "689274", "url": "https://cs.wikipedia.org/wiki?curid=689274", "title": "Vlajka města Paříže", "text": "Vlajka města Paříže\n\nVlajka města Paříže je vlajka, kterou používá město Paříž, hlavní město Francie jako jeden ze svých symbolů. Městská vlajka má podobu svislé bikolóry a je tvořena modro-červeně polceným listem. Poměr stran je 1:1. Modrá a červená jsou tradiční barvy města. Jejich společné užití je známo již z roku 1358, kdy Étienne Marcel, tehdejší prévôt des marchands Paříže a jeho stoupenci nosili během povstání Jacquerie proti králi Karlu V. čapky napůl červené a napůl modré. Obě barvy se dostaly během Velké francouzské revoluce na státní vlajku Francie.\n\nPředepsanými odstíny francouzské státní vlajky a tedy i městské vlajky jsou \"Pantone Reflex Blue\" pro modrou (přibližně CMYK 100,70,0,5; RGB #171796) a \"Red 032\" pro červenou (přibližně CMYK 0,90,86,0; RGB #ED2E38).\n\n"}
{"id": "689275", "url": "https://cs.wikipedia.org/wiki?curid=689275", "title": "Candy and a Currant Bun", "text": "Candy and a Currant Bun\n\n„Candy and a Currant Bun“ je skladba britské rockové skupiny Pink Floyd, kterou napsal kytarista a zpěvák Syd Barrett. Poprvé vyšla v březnu 1967 jako B strana singlu „Arnold Layne“. Původně se jmenovala „Let's Roll Another One“ (česky: \"Ubal mi dalšího\", rozuměj jointa) a její text pojednával o drogách, obsahovala např. verš „I'm high, don't try to spoil my fun“ (\"Jsem v rauši, nekaž mi srandu\"). Kvůli oficiálnímu nahrávání, které proběhlo 29. ledna 1967 v londýnských Sound Techniques Studios pod dohledem producenta Joea Boyda, musel Barrett text i název písně změnit. Již 1. února 1967 podepsali Pink Floyd smlouvu s vydavatelstvím EMI, které si prosadilo svého producenta Normana Smithe. Ten chtěl nahrát v EMI Studios nové verze obou písní, k čemuž ale nedošlo, takže na singlu, který vyšel 10. března 1967, byly použity původní verze skladeb.\n\nPrvní doložený koncert, kde Pink Floyd odehráli tehdy ještě píseň „Let's Roll Another One“, se konal 14. října 1966 v londýnském kostele Všech svatých, jednalo se o benefiční koncert pro London Free School. Poslední doložené vystoupení se skladbou „Candy and a Currant Bun“ proběhlo 1. října 1967 v londýnském Saville Theatre. Kromě B strany singlu „Arnold Layne“ vyšla tato píseň také na kompilacích \"The Best of the Pink Floyd\" (1970) a \"\" (1997), na bonusovém CD \"The Early Singles\" box setu \"Shine On\" (1992) a na třetím bonusovém CD reedice alba \"The Piper at the Gates of Dawn\" v roce 2007.\n\nV roce 2008 nahrála skupina The Mars Volta coververzi písně „Candy and a Currant Bun“ a vydala ji jako singl k albu \"The Bedlam in Goliath\".\n\n"}
{"id": "689276", "url": "https://cs.wikipedia.org/wiki?curid=689276", "title": "Alpnach", "text": "Alpnach\n\nAlpnach je obec ve Švýcarsku na břehu jezera Alpnachersee pod horou Pilatus v kantonu Obwalden.\n\nZáznamy o Alpnachu sahají až do roku 870, tehdy ještě pod názvem \"Alpenacho\". Přibližně od roku 1371 zde bylo vybíráno mýtné na soumarké stezce, Alpnach byl v té době z ⅓ pod správou kláštera Svatého Blažeje (St. Blasien, Německo) a ze ⅔ alsaského opatství Murbach–Luzern a byla mu přiznána práva lodní dopravy, od roku 1889 pak byl Alpnach centrem osobní a nákladní dopravy.\n\nV roce 1578 byla postavena první ubytovna pro pocestné, nová budova pak v roce 1784 podle návrhu architekta Jacoba Singera. V roce 1851 se začínají objevovat pokusy parních lodních společností ovládnout nebo vstoupit do starých mýtných práv Alpnachu ale podařilo se jim dosáhnout pouze omezeného úspěchu v roce 1858 a 1880, kdy jim bylo povoleno přistávání. Avšak s otevřením tratě Brünigbahn v roce 1889 došlo k úpadku původní lodní dopravy.\n\nV Alpnachu byla v roce 1772 postavena kaple svatého Josefa.\nCestovní ruch zde započal postavením hotelu Bellevue a organizováním výprav od roku 1863 na vrchol Pilatusu, které byly zprvu organizovány pěšky, na nosítkách nebo na mulách. Velký rozmach zaznamenala turistika otevřením ozubnicové tratě Pilatusbahn.\n\nAlpnach se rozprostírá na ploše o velikosti 56,98 km. Z této rozlohy je 32,1% využito pro zemědělské účely, 54,1% je zalesněno. Ostatní plochu, 5% zaujímají stavby a zbytek 8,9% je neproduktivní (řeky, ledovce a hory).\nObec se nachází mezi dvěma říčkami; Grosser a Kleine Schliere. V průběhu 19. století byl Alpnach samostatnou obcí ale ve 20. století se rozšířil o blízké vesnice, Haufendorf, Alpnach Dorf, Alpnachstad a Schoried.\n\nV Alpnachu žije 89,7% obyvatel mluvící německy, 2,3% obyvatel mluví albánsky a 2,8% hovoří portugalsky, zbytek jsou různé jazykové skupiny. Ve skupině obyvatel ve věku 25-64 let má 27,6% pouze základní vzdělání, 51,3% střední vzdělání a 15,9 vysokoškolké vzdělání. Politické rozložení stran podle přízně obyvatel představuje CVP (34,1%), SPS (9,0%) a ostatní strany (23,2%).\n\nMezi zajímavosti Alpnachu patří zejména Pilatusbahn, ozubnicová dráha na vrchol Pilatusu z místní části Alpnachstad. Další zajímavostí je římské panské sídlo a ruční tiskárna.\n\n\n\n"}
{"id": "689278", "url": "https://cs.wikipedia.org/wiki?curid=689278", "title": "Paint Box", "text": "Paint Box\n\n„Paint Box“ (též „Paintbox“) je skladba britské rockové skupiny Pink Floyd, která poprvé vyšla v listopadu 1967 jako B strana singlu „Apples and Oranges“. Napsal ji klávesista Rick Wright, který ji také nazpíval.\n\nPíseň je charakteristická Masonovými dlouhými bubenickými mezihrami a protisociálním cítěním textu (\"Last night I had too much to drink / Sitting in a club with so many fools\", česky \"Minulou noc jsem toho hodně vypil / seděl v klubu s tolika hlupáky\"). Jedná se první autorskou píseň Ricka Wrighta, kterou napsal pro Pink Floyd a kterou také sám zazpíval. Není doložen žádný koncert, kde by Pink Floyd hráli tuto skladbu (setlisty vystoupení z těchto raných dob skupiny ale nejsou většinou zachované).\n\nNahrána byla společně se skladbou „Apples and Oranges“ v EMI Studios ve dnech 24., 26. a 27. října 1967. Jako B strana monofonního singlu „Apples and Oranges“ vyšla dne 17. listopadu 1967 pouze ve Spojeném království. Dále byla zařazena na kompilacích \"The Best of the Pink Floyd\" (1970; stereo mix), \"Relics\" (1971) a \"\" (1997), objevila se také na bonusovém CD \"The Early Singles\" box setu \"Shine On\" (1992) a na třetím bonusovém CD reedice alba \"The Piper at the Gates of Dawn\" (2007).\n\nČernobílý videoklip k písni „Paint Box“ pro belgickou televizi RTB byl natočen ve dnech 18. a 19. února 1968 v bruselském Parc de Laekan. Na kytaru zde již hraje David Gilmour, který začátkem téhož roku nahradil Syda Barretta.\n\n"}
{"id": "689279", "url": "https://cs.wikipedia.org/wiki?curid=689279", "title": "Scott Clemmensen", "text": "Scott Clemmensen\n\nScott Lee Clemmensen (* 23. července 1977, Des Moines, Iowa, USA) je americký hokejový brankář hrající v týmu Florida Panthers v severoamerické lize NHL.\n\nClemmensen byl v době, kdy hrál juniorský hokej za Des Moines Buccaneers, vybrán v 8. kole na celkově 215. místě vstupního draftu NHL 1997 týmem New Jersey Devils. Po draftu pokračoval v univerzitním hokeji na Boston College, kde hrál do roku 2001. V sezóně 2001-02 debutoval v NHL, když za New Jersey nastoupil ve dvou zápasech a zbytek sezóny strávil v nižší lize American Hockey League, kde hrál za Albany River Rats. Následující tři sezóny strávil také v Albany, kde soupeřil o místo s Arim Ahonenem. V sezóně 2003-04 byl Clemmensen povolán k Devils, za které chytal ve 4 zápasech. 20. ledna 2004 vychytal své první čisté konto v NHL při vítězství 3:0 proti Pittsburghu Penguins. Počínaje sezónou 2005-06 se stal stálou zálohou Martina Brodeura v New Jersey. Po sezóně 2006-07 se stal volným hráčem a poté co Devils podepsali smlouvu s Kevinem Weekesem, tak se rozhodl podepsat dvoucestnou smlouvu s Torontem Maple Leafs. V sezóně 2007-08 sehrál za Maple Leafs pouze 3 zápasy a většinu sezóny strávil v AHL, kde chytal za Toronto Marlies, kde se dělil o místo s Justinem Poggém. Před sezónou 2008-09 se vrátil zpět do New Jersey, kde podepsal jednoletý kontrakt. Sezónu sice začal na farmě v týmu Lowell Devils, ale brzy po začátku sezóny se zranil Martin Brodeur a Clemmensen, tak u Devils dělal náhradníka Kevina Weekese. Během sezóny se v Brodeurově nepřítomnosti vypracoval na prvního brankáře, ale po návratu Brodeura byl odeslán zpět na farmu. V dubnu 2009 byl opět povolán do prvního týmu za zraněného Weekese. 1. července 2009 podepsal smlouvu s Floridou Panthers, kde v sezóně 2010-11 působil jako druhý brankář za Tomášem Vokounem.\n\n\n\n"}
{"id": "689280", "url": "https://cs.wikipedia.org/wiki?curid=689280", "title": "Kazašská hokejová reprezentace do 20 let", "text": "Kazašská hokejová reprezentace do 20 let\n\nKazašská hokejová reprezentace do 20 let je výběrem nejlepších kazašských hráčů ledního hokeje v této věkové kategorii. Mužstvo bude v roce 2021 účastníkem A skupiny I. divize juniorského mistrovství světa.\n\nMužstvo vzniklo v roce 1993, do té doby nejlepší kazašští hráči nastupovali za sovětskou reprezentaci. V roce 1997 si Kazaši vydobyli postup do elitní skupiny MSJ, ve které vydrželi následující čtyři ročníky. Pátou a šestou účast si připsali v letech 2008 a 2009, jinak hrali pravidelně I. divizi, do elitní skupiny nakoukli opět na ročníky 2019 a 2020. Nejlepším umístěním mezi elitou bylo šesté místo z roku 1999 a žádný hráč Kazachstánu nebyl na hlavním turnaji oceněn žádnou individuální cenou.\n\nB skupina (od roku 2000 I. divize) je druhou kategorií MS, třetí kategorií je C skupina (od roku 2000 II. divize). Skupina C2, ve které se ocitl Kazachstán v roce 1995, byla pro daný rok 4. úrovní.\n\n\n"}
{"id": "689283", "url": "https://cs.wikipedia.org/wiki?curid=689283", "title": "Scutosaurus", "text": "Scutosaurus\n\nScutosaurus byl pravěký anapsid z podřádu Pareiasauridae a z podtřídy Anapsida, žijící ve svrchním permu, před 260-250 milióny let na území dnešního Ruska. Jeho délka dosahovala 3-6 metrů. Význam jeho jména je odvozen podle hrbolů, pokrývajících nepravidelně jeho tělo. Byl to poklidný býložravec, pro nějž představovali největší hrozbu gorgonopsidi \"Gorgonops\" a \"Inostrancevia\".\n\nByl vyobrazen v několika televizních pořadech, například Putování s pravěkými monstry: Život před dinosaury a Pravěk útočí.\n\n"}
{"id": "689288", "url": "https://cs.wikipedia.org/wiki?curid=689288", "title": "Reformátor", "text": "Reformátor\n\nReformátor je člověk, který reformuje (opravuje) poměry mezi Biblí a tehdejší církevní praxí.\n\nReformace (lat. obnovení či oprava) byl proces v křesťanské církvi s těžištěm v 16. století s cílem nápravy poměrů a návratu ke křesťanství nezatíženému tradicí. V průběhu reformace se vytvořily protestanské církve.\n\nTeologickou příčinou reformace byl rozpor mezi Biblí a tehdejší církevní praxí. Papežství ignorovalo nebo potlačovalo kritiky poměrů. Sporná byla otázka odpustků, kterou jejich kritici označovali za kupčení se spásou. Nákladná správa majetku církve měla svůj odraz v zavádění stále nových církevních poplatků, což se setkávalo s odporem. Někteří reformátoři šli tak daleko, že obviňovali preláty z prodeje církevních úřadů (simonie).\n"}
{"id": "689295", "url": "https://cs.wikipedia.org/wiki?curid=689295", "title": "Tořič včelonosný", "text": "Tořič včelonosný\n\nTořič včelonosný (\"Ophrys apifera\"; synonyma: \"Ophrys insectifera\" var. \"andrachnites\" L., \"Ophrys chlorantha\" Hegetschw. et Heer, \"Arachnites apifera\" Tod.) je vytrvalá bylina z rodu tořič (\"Ophrys\"), která v České republice patří k chráněným druhům. Jiným českým pojmenováním je bezostrožka včelí (Sloboda 1852).\n\nTořič včelonosný je vzpřímená rostlina dosahující 20-45 cm. Hlízy jsou malé a mají kulovitý tvar. Listy mají kopinatý tvar a směrem nahoru se postupně zmenšují. Maximálně dosahují délky 6-13 cm. Květenství je vzpřímené a nese jen 3-8 květů, které jsou nápadné svým zbarvením. Vnější okvětní listy jsou podlouhlé a mají růžovou až bílou barvu. Vnitřní okvětní listy jsou kratší, pysk je dlouhý 1-1,2 cm a má okrouhle vejčitý tvar a má tmavohnědou barvu. Plodem jsou válcovitě zelené tobolky. Tořič včelonosný kvete v období mezi květnem a červencem. Zajímavé je, že je to rostlina samosprašná i přesto, že má květy uzpůsobené k opylování hmyzem. To naznačuje, že se samoopylení vyvinulo jako sekundární jev.\nTořič včelonosný se vyskytuje na stanovištích od pahorkatin do podhůří a vyhledává slunné travnaté nebo křovinaté louky nebo světlé lesy. Roste na bazických a na živiny bohatých půdách. Nejvíce se tento druh tořiče vyskytuje ve Středomoří, nejseverněji se vyskytuje ve Velké Británii a v zemích Beneluxu. Východní hranice výskytu je mezi Kavkazem a Krymem. Do roku 1950 byl tento druh uváděn pouze ze Slovenska, ale v roce 1980 byl doložen i na území České republiky (roste jen na jižní či střední Moravě - v okolí Štramberka a Kurdějova a v Bílých Karpatech.V Čechách byl nalezen v Českém středohoří, v podhůří Krušných hor v Karlovarském kraji\na nejnověji i v Železných horách\n\n"}
{"id": "689297", "url": "https://cs.wikipedia.org/wiki?curid=689297", "title": "Anna Politkovská", "text": "Anna Politkovská\n\nAnna Stěpanovna Politkovská ( ) (30. srpna 1958, New York – 7. října 2006, Moskva) byla americká novinářka, spisovatelka a politická aktivistka s ukrajinskými kořeny, dcera komunistických politiků, odpůrkyně ruské demokracie prezidenta Vladimíra Putina a kritička ruského postupu během druhé čečenské války. Dne 7. října 2006 byla v Moskvě zastřelena.\n\nPolitkovská se narodila jako Anna Mazepa v New Yorku ukrajinským rodičům, kteří pracovali jako sovětští diplomaté pro Organizaci spojených národů (OSN). Vyrostla a vystudovala v Moskvě. Během studií žurnalistiky, která uzavřela v roce 1980, se provdala za Alexandra Politkovského. Měli spolu dvě děti.\n\nPo studiích pracovala postupně v deníku \"Izvestija\", podnikových novinách Aeroflotu, v listu \"Obščaja Gazeta\" a v opozičním deníku \"Novaja gazeta\". Ve svých článcích kritizovala autoritativní tendence ruské vlády, její zkorumpovanost a také poměry v ruských bezpečnostních silách. Za svou novinářskou práci obdržela řadu mezinárodních ocenění.\n\nV září 2004 se Politkovská vydala jako prostředník jednat o propuštění rukojmí při teroristickém útoku na školu v Beslanu v Severní Osetii. Na palubě letadla letícího do Beslanu po vypití hrníčku čaje, který jí podali, došlo k otravě a Politkovská byla hospitalizována v nemocnici v Rostově na Donu. Lékařské záznamy z ošetření v nemocnici se záhadně ztratily. \nNovinářka figurovala na seznamu „nepřátel ruské vlasti a státnosti,“ o němž informoval poslanec Nikolaj Kurijanovič.\n\nPo rozhovoru s Ramzanem Kadyrovem v 2004 řekl Politkovské jeden z jeho tajemníků \"Někdo by vás měl zastřelit, až se vrátíte do Moskvy, tak jak to dělají u vás v Moskvě.\" Kadyrov souhlasně uvedl \"Je nepřítel, měla by být zastřelena.\"\n\nDne 7. října 2006, v den Putinových narozenin, byla Politkovská zastřelena ve výtahu svého domu v Moskvě. První proces s obžalovanými z její vraždy skončil v roce 2009 fiaskem, protože porota je pro nedostatek důkazů propustila. Nejvyšší soud ale vrátil případ prokuratuře k došetření.\n\nV prosinci 2012 byl z podílu na její vraždě uznán vinným policista Dmitrij Pavljučenkov, odsouzen byl na 11 let vězení.\n\nZ podílu na vraždě byli dále obžalováni čečenští bratři Rustam (který ji podle obžaloby zastřelil), Ibragim a Džabrail Machmudovovi, jejich příbuzný Lom-Ali Gajtukajev a bývalý policista Sergej Chadžikurbanov. Proces s nimi byl zahájen v červenci 2013.\n\nMotivů k odstranění novinářky se nabízí celá řada. V listu Nová Gazeta a jiných novinách napsala asi 500 reportáží. Kvůli faktům, která zveřejňovala – především o válce na severním Kavkaze, o postupu ruských vojsk, akcích tajných služeb, napojení tajných služeb na čečenské islamistické skupiny, ale také o zločinech čečenských povstalců – proti ní bylo vedeno 40 soudních řízení. Bývalý ruský agent FSB Alexandr Litviněnko tvrdil, že za vraždou stál Vladimir Putin.\n\nV českém překladu vyšla prozatím jediná její kniha, a to:\nDne 27. února 2020 byla za účasti pražského primátora Zdeňka Hřiba a radní pro kulturu Hany Třeštíkové v sousedství Místodržitelského letohrádku ve Stromovce pojmenována tamní promenádní cesta na počest Anny Politkovské. Ceremonie proběhla v souvislosti s přejmenováním Náměstí pod kaštany na Náměstí Borise Němcova. \n\n\n\n"}
{"id": "689298", "url": "https://cs.wikipedia.org/wiki?curid=689298", "title": "Dvojité dno", "text": "Dvojité dno\n\nDvojité dno je sbírka básní a veršovaných zápisků převážně z roku 2009 a první poloviny roku 2010 českého básníka J. H. Krchovského.\nVyšla ve vydavatelství Host v roce 2010 .\n\nÚtlou knížečku poezie uvádí slogan: \n\n"}
{"id": "689300", "url": "https://cs.wikipedia.org/wiki?curid=689300", "title": "Immigrant Song", "text": "Immigrant Song\n\n„Immigrant Song“ je singl od anglické hard rockové skupiny Led Zeppelin, vydaný se skladbou Hey Hey What Can I Do na B-straně. Skladba vyšla i na albu Led Zeppelin III z roku 1970. Skladbu napsal zpěvák Robert Plant a kytarista Jimmy Page, který ji i produkoval. Na tuto skladbu vzniklo i mnohoí coververzí, udělali je interpreti jako Queen, Nirvana, Vanilla Fudge nebo Ann Wilson, členka skupiny Heart.\n\nSkladba začíná naříkajícím křikem Roberta Planta a je postavena na opakujícím se staccato riffu, který hraje kytarista Jimmy Page, baskytarista John Paul Jones a bubeník John Bonham. Skladba je hrána v tónině \"Fis mol\" ve středním tempu 112 úderů za minutu. Albová verze na začátku obsahuje slabý sykot, který je na singlové verzi ořezaný. Tento sykot je zpětná vazba z ozvěny.\n\n\n"}
{"id": "689305", "url": "https://cs.wikipedia.org/wiki?curid=689305", "title": "Vulkán Saryčeva", "text": "Vulkán Saryčeva\n\nVulkán Saryčeva ( ) je stratovulkán, který v podstatě tvoří ostrov Matua patřící ke Kurilským ostrovům a tedy Ruské federaci, kde spadá do Sachalinské oblasti.\n\nJedná se o symetrický vulkán vysoký 1496 metrů. Jmenuje se po svém objeviteli Gavriilovi Saryčevovi, admirálovi ruského carského námořnictva počátku devatenáctého století.\n\nAndezitický centrální kráter byl vytvořen v kaldeře kráteru průměru 3 až 3,5 km. Mladší lávové proudy a pyroklastické proudy pokrývají celý obvod sopky. Od roku 1760 byly pozorovány explozivní erupce střídané s ​​klidnějšími výlevy lávy. K největší erupci došlo v roce 1946, kdy pyroklastické proudy dosáhly až k pobřeží.\n\nSopka vybuchla naposledy 12. června 2009, kdy vyvrhla popel, což trochu narušilo letový provoz v oblasti, kudy vedou některé z hlavních tras mezi východní Asií a Severní Amerikou.\nBěhem erupce nad sopkou prolétala Mezinárodní vesmírná stanice a kosmonautům na palubě se povedlo událost vyfotografovat. Pravděpodobně díky rázové vlně vznikla nad sopkou trhlina v mracích, kterou bylo vidět jak sopečný sloup, tak pyroklastické proudy.\n\n"}
{"id": "689312", "url": "https://cs.wikipedia.org/wiki?curid=689312", "title": "La Coronada", "text": "La Coronada\n\nLa Coronada je španělská obec situovaná v provincii Badajoz (autonomní společenství Extremadura).\n\nObec se nachází 130 km od města Badajoz. Patří do okresu La Serena a soudního okresu Villanueva de la Serena. Nachází se zde barokní kostel zasvěcený Svatému Bartoloměji.\n\nObec byla založena ve 14. století. V roce 1834 se obec stává součástí soudního okresu Villanueva de la Serena. V roce 1842 čítala 340 domácností a 1 407 obyvatel.\n"}
{"id": "689314", "url": "https://cs.wikipedia.org/wiki?curid=689314", "title": "Dicer", "text": "Dicer\n\nDicer (výslovnost []) je endoribonukleáza, která katalyzuje hydrolytické štěpení jistých RNA, čímž umožňuje vznik 20–30 nukleotidů dlouhých molekul, známých jako miRNA a siRNA. Účastní se tedy procesu RNA interference. Patří do rodiny RNáz III, které všechny účinkují na dvouvláknové RNA (dsRNA), což je zcela ve shodě s poznatky o enzymu dicer – prekurzorovými molekulami jsou dvouvláknové buď pre-miRNA či jisté (např. virové) dsRNA. U \"C. elegans\" je jediný zástupce dicerové rodiny proteinů, u drozofily dva (jeden na siRNA, druhý na miRNA) a u huseníčku čtyři. Po odstranění jednoho vlákna se dicer (spolu s jedním z vláken sestříhaného oligonukleotidu siRNA nebo miRNA) stává součástí RISC komplexu.\n"}
{"id": "689322", "url": "https://cs.wikipedia.org/wiki?curid=689322", "title": "Omer (noviny)", "text": "Omer (noviny)\n\nOmer (: עומר, \"Snop\") byl hebrejský psaný deník vycházející v Izraeli od roku 1950.\n\nByl založen roku 1950. Za vznikem deníku stála odborová organizace Histadrut. Ta vydávala také mnohem čtenější deník Davar. Omer byl určen pro nové židovské imigranty a byl proto pro lepší srozumitelnost tištěn včetně hebrejských znamének pro samohlásky. Ještě dle údajů k roku 1964 deník stále vycházel. Vydávání deníku Omer bylo součástí snahy strany Mapaj, dominantní politické síly v Izraeli v 50. letech 20. století, oslovit politicky i nové imigranty. Kromě Omeru vycházel v podobné zjednodušené podobě pro potřeby přistěhovalců i hebrejský list le-Matchil. Podle studie z roku 1995 ale tento způsob stranické tiskové agitace neměl mezi přistěhovalci významnější ohlas. \n"}
{"id": "689323", "url": "https://cs.wikipedia.org/wiki?curid=689323", "title": "Le-Matchil", "text": "Le-Matchil\n\nle-Matchil (: למתחיל, doslova \"Pro začátečníka\") byl hebrejský psaný deník vycházející v Izraeli.\n\nZa vznikem deníku stála strana Mapaj, dominantní politické síla v Izraeli v 50. letech 20. století. Vydávání deníku bylo součástí snahy oslovit politicky i nové židovské imigranty a byl proto pro lepší srozumitelnost tištěn včetně hebrejských znamének pro samohlásky. Kromě něj vycházel v zjednodušené podobě pro potřeby přistěhovalců i hebrejský list Omer. Podle studie z roku 1995 ale tento způsob stranické tiskové agitace neměl mezi přistěhovalci významnější ohlas. \n\nPozději byl list le-Matchil sloučen s dalším podobně orientovaným periodikem Ša'ar (שער, \"Brána\") a od roku 1978 tak vychází pro potřeby imigrantů v zjednodušené hebrejštině se znaménky pro samohlásky list Ša'ar le-matchil (שער למתחיל, \"Brána (pro) začátečníka\").\n"}
{"id": "689326", "url": "https://cs.wikipedia.org/wiki?curid=689326", "title": "Anglická kuchyně", "text": "Anglická kuchyně\n\nAnglická kuchyně zahrnuje kuchařské postupy, tradice a recepty z Anglie. Vyznačuje se typickými rysy, ale také má mnoho společného s britskou kuchyní v širším smyslu, zejména díky importu surovin a nápadů ze vzdálených míst, jako je Severní Amerika, Čína a Indie za doby britského impéria a díky poválečné imigraci do země.\n\nNa počátku novověku bylo jídlo v Anglii charakteristické jednoduchostí a používáním velmi kvalitních přírodních plodin, na což měli značný vliv puritáni. Díky tomu vznikla strava, která se vyhýbala silným chutím, jakými se vyznačuje například česnek, a složitým omáčkám, které byly spojovány s kontinentálními katolickými vlivy. Důsledky tohoto vývoje mohou být na tradiční anglické kuchyni do jisté míry patrné dodnes.\n\nTradiční pokrmy mají původ již ve starověku, patří mezi ně chléb, sýr, pečené a dušené maso, masové a zvěřinové koláče, vařená zelenina a vývary, sladkovodní a mořské ryby. Recepty na takovéto pokrmy obsahuje kuchařská kniha jménem \"Forme of Cury\" ze 14. století. V druhé polovině 18. století upozornil reverend Gilbert White v publikaci \"The Natural History of Selborne\" na zvýšenou konzumaci zeleniny obyčejným lidem na jihu Anglie, k níž byly přidány brambory teprve za vlády Jiřího III.\n\nDalší jídla, například fish and chips, která byla dříve rychlým občerstvením, masové koláče a klobásky se šťouchanými brambory, smaženou cibulkou a masovou omáčkou, dnes v oblíbenosti dohánějí indická a bangladéšská kari a ve woku připravované pokrmy inspirované čínskou a thajskou kuchyní. Velké oblibě se těší rovněž italská a francouzská kuchyně. Británie také velmi rychle přijala za svou americkou novinku v podobě fast foodů a i nadále čerpá a zpracovává gastronomické nápady z celého světa, zatímco současně znovu objevuje vlastní kořeny prostřednictvím trvale udržitelného zemědělství.\n\nJe rozšířenou pověrou, že Angličané v polovině odpoledne „všeho zanechají“, aby si mohli vychutnat čaj o páté. To ovšem již není pravda na pracovištích a i doma se jedná o tradici, která je oproti minulosti spíše vzácná. Formální čaj o páté je dnes spíše turistickou záležitostí, zejména v Devonu a přilehlých hrabstvích. Tam jsou v hojném počtu zastoupeny tzv. \"tearooms\" (obdoba cukráren), kde se k čaji podávají vdolečky (angl. \"scones\") s džemem a hustou smetanou (jeden z hlavních produktů Devonu a Cornwallu), případně rozličné dortíky. V dřívějších dobách existovala profese s názvem \"tea lady\", což byla žena, jejímž úkolem bylo přinášet do kanceláří a dalších pracovišť čaj a lehké občerstvení, nicméně tento zvyk de facto vymřel v 80. letech 20. století.\nVlastní čaj se obvykle podává s mlékem a pije se během celého dne, často i s obědem či večeří. V poslední době získávají na popularitě též čaje bylinkové a speciální. Káva je méně tradiční než v kontinentální Evropě, nicméně v posledních letech došlo vlivem řetězců typu Starbucks, Costa Coffee apod. k velkém rozkvětu pití kávy. Zejména ve velkých městech je dnes běžné, že se pracovníci před příchodem na pracoviště zastaví pro kávu s sebou.\n\nPo většinu 20. století fungoval v Británii systém, kdy bylo mléko po ránu přiváženo mlékaři na zápraží domu ve skleněných lahvích, ale tato tradice již víceméně zanikla s výjimkou rurálních oblastí.\n\nAnglie je po světě známá jídlem fish and chips a pyšní se velkým množstvím hospod a provozoven rychlého občerstvení, které tuto specialitu nabízejí.\n\nPříchod průmyslové revoluce vedl ke vzniku jídel jako je fish and chips, hrachová kaše a masový koláč s bramborovou kaší. Tato jídla tvořila základ nabídky rychlého občerstvení i stravování Angličanů, ale stejně jako v případě mnoha národních jídel se kvalita jednotlivých nabídek od komerčně produkovaných po autentické či domácí může výrazně lišit.\nNicméně vlivem etnických menšin, zejména Indů a Číňanů, došlo také k rozkvětu a velké dostupnosti etnických rychlých občerstvení. Zejména indické restaurace jsou v anglických městech zastoupeny v hojném počtu a některé pokrmy natolik zdomácněly, že je průměrní Angličané považují za „britskou kuchyni“. Mezi další běžná jídla rychlého občerstvení patří gyros, pizza a smažené kuře po americku.\n\nAnglické klobásky jsou typické tím, že se vyrábějí z čerstvého masa a nejsou uzené, sušené ani silně kořeněné. Po 2. světové válce byly klobásky často vyráběny z podřadného masa, tuku a pečiva. V posledních desetiletích, kdy v Británii došlo ke gastronomické revoluci, se ovšem ve většině řeznictví a supermarketů začaly prodávat velmi kvalitní klobásky z nejlepšího masa.\nKlobásky se většinou vyrábějí z hovězího či vepřového masa, ačkoliv jsou dostupné i speciální verze, např. ze zvěřiny. Mezi nejznámější typy patří \"Lincolnshire\" s bylinkami či \"Cumberland\". Odhaduje se, že ve Velké Británii existuje zhruba 400 druhů klobásek.\n\nKlobásky jsou základem párků v těstíčku (angl. \"toad in the hole\", doslova žabák v díře), kde se kladou na těsto podobné těstu používanému na yorkšírský pudink, v němž se v troubě zapečou a podávají s cibulovou omáčkou.\n\nTyp klobásky jménem \"black pudding\"' je typický pro hrabství Lancashire, a dále pak Skotsko a Irsko, a chuťově je velmi podobný českému jelitu. \"White pudding\" je anglická obdoba jitrnice.\n\nTradice vyrábění masových koláčů pochází ze středověku, kdy se nádoba z těsta používala pro přenášení jídel a měla též těstové „víčko“. Od té doby je masový koláč jedním z nejtypičtějších anglických jídel. Mezi klasické náplně patří kuřecí s houbami a hovězí s ledvinkami. Vepřové koláče se téměř výlučně jedí studené.\n\n\"Cornwallská taštička\" (\"Cornish pasty\") je větší piroh, který vznikl pro potřeby horníků v Cornwallu. Ti tento pokrm pojídali v dole, kde nebyla možnost umýt si ruce a často pracovali se zdraví škodlivým materiálem. Proto má taštička tlustý okraj z těsta, za nějž horníci svačinu drželi a po jídle ho vyhodili. Tradiční náplň tvoří hovězí, brambory, tuřín a cibule.\n\nDalší druh koláče se místo těsta zakrývá bramborovou kaší – sem patří například pastýřský koláč (\"shepherd’s pie\") s jehněčím, jeho obdoba s hovězím známá pod názvem \"cottage pie\" nebo rybářský koláč (\"fisherman’s pie\") s treskou a hráškem.\n\nV severních zemích Evropy je tradiční uchovávání potravin pomocí nasolování, uzení a nakládání. Uzenáče, šunka a slanina jsou nejtypičtějšími anglickými produkty těchto technik.\n\nAnglie dala světu slovo sendvič, ačkoliv John Montagu, 4. hrabě hrabství Sandwich, po němž je pochutina pojmenovaná, nebyl první, kdo s tímto vynálezem přišel. Jde o chleba plněný např. šunkou a zeleninou.\n\nVe viktoriánském období, kdy Británie Indii vládla, došlo k prvnímu propojení indických pokrmů s anglickými. Takto vzniklo například \"kedgeree\" – směsice vařené bílé ryby, rýže, petržele, vajec natvrdo, kari prášku, másla či smetany a někdy hrozinek – oblíbená v 19. století jako snídaně.\n\nExistuje i mnoho pozdějších směsicí, zejména \"chicken tikka masala\", která je dnes považována za jedno z nejoblíbenějších jídel v Británii.\n\nNejrůznější zavařeniny značně ovlivnily exotické kuchyně britského impéria. Proto mezi populární volby patří čatní, původem z Indie, piccalilli, nakládané cibulky a okurčičky. Klasickými příklady přísad do jídel je rajčatová omáčka, Worcestrová omáčka a „hnědá“ \"omáčka HP\". Do mnoha jídel se používá také sladový ocet. \"Anglická hořčice\" má výraznou chuť a jasně žlutou barvu, prodává se též ve formě prášku.\n\nTypické anglické sýry jsou tvrdé a vyrábí se z kravského mléka. Nejrozšířenějším druhem je čedar, který je známý po celém světě. Společně s ním je tzv. králem mezi anglickými sýry Stilton, což je sýr s modrou plísní podobný roquefortu. Vyrábí se ovšem velké množství dalších charakteristických sýrů a jejich výroba zažívá v poslední době díky zájmu o lokální produkty jistou renesanci.\n\nMezi oblíbené moučníky patří \"bread and butter pudding\" (podobný zemlbábě), drobenkový koláč s rebarborou a \"trifle\" (moučník s želatinou, šlehačkou a ovocem). Ke koláčům se většinou podává vanilkový krém. Tradiční pochutinou na Vánoce je \"vánoční pudink\" se sušeným ovocem.\n\nLikér z bezinek či bezových květů je osvěžující a aromatický nealkoholický nápoj, který je v Británii velmi oblíbený. Z džusů je nejpopulárnější jablečný, který je k dostání v nejrůznějších variantách a v zimě se pije teplý a okořeněný.\nVlivem Římanů je rozšířené pití vína k jídlu, nicméně mezi obyčejnými lidmi se vždy těšila oblibě místní piva, ale a cider. Cider byl z historického hlediska vždy oblíbenější v jihozápadní Anglii. Cider je vyráběn nejen z jablek, ale též z hrušek, této variantě se pak říká \"perry\".\n\nAnglická kuchyně se v porovnání například s italskou či francouzskou kuchyní netěší příliš dobré pověsti. Velká část Angličanů ovšem tento postoj považuje za zastaralý, protože bídná kvalita průmyslově vyráběných potravin ve 20. století neodpovídala kvalitě domácí kuchyně.\n\nBěhem středověku a osvícenství měla anglická kuchyně vynikající pověst, její úpadek nastal v okamžiku, kdy během průmyslové revoluce začal lid opouštět venkov a hromadně se stěhovat do měst. Britská kuchyně také velmi trpěla nucenými příděly v obou světových válkách (výdej na potravinové lístky byl v Británii ukončen teprve v roce 1954), na což plynule navázal rozkvět masově vyráběných potravin nevalné úrovně.\n\nDnešní Británie je ovšem z tohoto pohledu diametrálně odlišná, díky slavným televizním šéfkuchařům se zvýšilo uvědomění lidí o jídle, rozdílných kuchyních světa a kvalitních ingrediencích. Suroviny ze všech koutů světa jsou běžně dostupné v síti supermarketů a k větší diverzitě v městech přispívají i početné etnické komunity, díky nimž může běžný Angličan sehnat i takové přísady, které byly ještě před 30 lety nedostupné.\n\n"}
{"id": "689329", "url": "https://cs.wikipedia.org/wiki?curid=689329", "title": "Ša'ar le-matchil", "text": "Ša'ar le-matchil\n\nŠa'ar la-matchil (: שער למתחיל, doslova \"Brána pro začátečníka\") je hebrejský psaný týdeník vycházející v Izraeli od roku 1978.\n\nJde o jediný hebrejský zpravodajský list tištěný včetně hebrejských znamének pro samohlásky. Je to pro lepší srozumitelnost pro nové židovské imigranty, pro které je vydáván. Obsahově je list pod kontrolou Ministerstva školství Izraele.\n\nNavazuje na starší podobně orientovaný list La-matchil (למתחיל, doslova \"Pro začátečníka\"), za jehož vznikem stála v 50. letech 20. století strana Mapaj, tehdy dominantní politická síla v Izraeli. Kromě něj vycházel v zjednodušené podobě pro potřeby přistěhovalců i hebrejský list Omer. Podle studie z roku 1995 ale tento způsob stranické tiskové agitace neměl mezi přistěhovalci významnější ohlas. \n\nV roce 1978 byl list La-matchil sloučen dalším podobně orientovaným periodikem Ša'ar (שער, \"Brána\") a od té doby vychází pod současným názvem pravidelně jednou týdně, vždy v úterý. Vydavatelem listu je společnost, která vydává deník Jedi'ot achronot. Dříve jej vydával deník The Jerusalem Post.\n\n"}
{"id": "689331", "url": "https://cs.wikipedia.org/wiki?curid=689331", "title": "Konkrétní poezie", "text": "Konkrétní poezie\n\nKonkrétní poezie je poezie, v níž je řeč pojmů nahrazena řečí viditelných nebo slyšitelných objektů.\n\nPodoba básně může být obrázková, početní, značková, písmová. Objektivní či konkrétní báseň pojímá i slovo jako předmět, který se především přirovnává, zařazuje, ohledává a kombinuje. Kombinace a permutace nahrazuje často kompozici.\n\nNapříklad:\n<poem>\nsrp srp srp srp\nsrp srp srp prs\nsrp prs srp srp\n</poem>\n"}
{"id": "689332", "url": "https://cs.wikipedia.org/wiki?curid=689332", "title": "Pavlína Ščasná", "text": "Pavlína Ščasná\n\nPavlína Ščasná (* 3. dubna 1982 v Roudnici nad Labem) je bývalá česká fotbalová reprezentantka. Kariéru ukončila v březnu 2011 po zdravotních problémech s kolenem.\n\nS fotbalem začínala v kyperském klubu Anagennisis Derynia, kde působil její otec Zdeněk Ščasný. Od roku 1992 hrála za chlapecká mládežnická družstva SK Roudnice nad Labem. V roce 1996 přestoupila do AC Sparta Praha, kde se vypracovala v nejlepší českou fotbalistku, což ji pomohlo k angažmá v FC Bayern Mnichov. Z Bayernu si nakrátko odskočila do americké profesionální ligy (Philadelphia Charge). Po krachu celé soutěže se opět vrátila do Bayernu, odkud zamířila do Švédska (Örebro a Malmö). Kopačky pověsila na hřebík v USA během angažmá v družstvu Boston Breakers.\n"}
{"id": "689334", "url": "https://cs.wikipedia.org/wiki?curid=689334", "title": "One America Plaza", "text": "One America Plaza\n\nOne America Plaza je postmoderní mrakodrap v San Diegu. Má 34 pater a výšku 152,4 metrů a je tak nejvyšší budovou ve městě. Byl dokončen v roce 1991 podle projektu společností Murphy/Jahn Inc a KMA Architecture.\n"}
{"id": "689335", "url": "https://cs.wikipedia.org/wiki?curid=689335", "title": "Še'arim", "text": "Še'arim\n\nŠe'arim (: שערים, doslova \"Brány\") byl hebrejský psaný deník vycházející v Izraeli od roku 1951.\n\nByl založen roku 1951. Za vznikem deníku stála ultraortodoxní náboženská strana Po'alej Agudat Jisra'el. Ta tehdy v souladu s dobovým trendem v Izraeli, kde každá politická formace provozovala svůj stranický list, vydávala dva deníky. V Tel Avivu Še'arim, v Jeruzalémě ha-Kol. Deník Še'arim zanikl v roce 1981.\n"}
{"id": "689337", "url": "https://cs.wikipedia.org/wiki?curid=689337", "title": "Řád Panny Marie Karmelské", "text": "Řád Panny Marie Karmelské\n\nŘád Panny Marie Karmelské (francouzsky \"Ordre de Notre-Dame du Mont-Carmel\") byl francouzský rytířský řád, založený 12. dubna 1606 francouzským králem Jindřichem IV. a schválený roku 1607 papežem Pavlem V..\n\nŘád byl zasvěcen Panně Marii Karmelské a jeho posláním bylo bojovat proti herezi, čímž byli myšleni protestantští hugenoti. Tímto se Jindřich IV., který roku 1593 konvertoval z protestantismu ke katolicismu, snažil sblížit s papežem. Členství v řádu bylo vyhrazeno příslušníkům vysoké šlechty.\n\nŘádovým odznakem byl červeno-zlatý kříž s medailonem Pany Marie, zavěšený na karmínové stuze. Zmíněný medailon je doposud na rubu řádového odznaku řádu sv. Lazara. Řádový plášť byl fialový s vyšitým červeno-zlatým křížem.\n\nVelmistr řádu měl slíbený roční příjem 1800 dukátů a každý rytíř 500 dukátů. Nový řád však neměl žádné majetky, z nichž by bylo možno tyto renty platit. Oproti tomu řád sv. Lazara ve Francii vlastnil řadu statků a proto v se říjnu 1608 Jindřich IV. rozhodnul spojit nový řád s řádem sv. Lazara a za tím účelem jmenoval lazariánského velmistra Philiberta de Nérestang velmistrem řádu Panny Marie Karmelské. Nicméně papež toto spojení neuznal, protože zamýšlel spojit lazariány s Maltézským řádem a lazariánští velmistři nebyli papežem uznáváni jako velmistři řádu Panny Marie Karmelské. Až roku 1668 byla tato personální unie uznána papežským legátem pro Francii, nicméně tento souhlas byl již roku 1693 odvolán. Oba řády tedy měly společného velmistra, ale rytíři byli přijímáni odděleně a ke skutečnému splynutí nikdy nedošlo. Každý řád si podržel své uniformy a hodnostáře, takže společný byl pouze velmistr a majetek.\n\nŘád byl zrušen roku 1830, čímž se řád sv. Lazara stal opět samostatným.\n\n"}
{"id": "689338", "url": "https://cs.wikipedia.org/wiki?curid=689338", "title": "Chálistán", "text": "Chálistán\n\nChálistán (z paňdžábského \"chálsa\" – společenství čistých, jak sami sebe označují věřící sikhové) je navrhovaný stát na indickém subkontinentu a také název politického hnutí, které usiluje o jeho vytvoření. Nezávislý Chálistán by měl zahrnovat Paňdžáb a možná i přilehlé oblasti Pákistánu a Kašmíru (rozloha 50 000 – 100 000 kilometrů čtverečních, dvacet až třicet milionů obyvatel). Státním náboženstvím by měl být sikhismus a hlavním městem Amritsar. Chálistán je členem UNPO.\n\nChálistán chce navázat na Sikhskou říši, která zahrnovala celé střední povodí řeky Indus a byla dobyta Angličany roku 1849. V roce 1920 vznikla sikhská politická strana Akálí Dal. V roce 1944 poprvé vznesla požadavek na vytvoření nezávislého sikhského státu. Po oddělení Pákistánu většina sikhů z oblasti uprchla před pronásledováním ze strany muslimů do Indie. Od poloviny 50. let sílily stávky a demonstrace požadující právo sikhů na sebeurčení. V roce 1961 držel náboženský vůdce Tara Singh 48 dní hladovku na podporu požadavků Akálí Dal. V roce 1966 byl historický Paňdžáb administrativně rozdělen na oblast se sikhskou většinou (Paňdžábí súba) a oblast s hinduistickou většinou (Harijána). Radikály však toto řešení neuspokojilo a v roce 1971 musel být v Paňdžábu vyhlášen výjimečný stav. Po krátkém uklidnění obnovili separatisté svoji činnost na počátku 80. let, kdy je vedl Jarnail Singh Bhindranwale. V červnu 1984 provedla indická armáda tzv. Operaci Modrá hvězda, při níž obsadila Amritsar včetně Zlatého chrámu a zabila mnoho civilistů. V odvetu byla premiérka Indíra Gándhíová, která akci nařídila, zastřelena svými tělesnými strážci (byli to sikhové, jako ostatně většina příslušníků elitních útvarů indické armády). Rozzuření hinduisté odpověděli pogromy, při nichž zahynuly tisíce sikhů. 7. října 1987 vyhlásili zástupci sikhů v USA nezávislost státu Chálistán. Násilí v Paňdžábu ukončila roku 1988 Operace Černý hrom, při níž bylo zabito mnoho radikálních sikhů, další byli donuceni emigrovat. Násilná pacifikace vedla k tomu, že od poloviny 90. let byl paňdžáb znovu otevřen pro zahraniční návštěvníky. Normalizaci situace napomohla také obratná politika indického premiéra od roku 2004, umírněného sikhského politika Manmohana Singha. V současnosti jsou příznivci chálistánské nezávislosti hlavně příslušníci diaspory v USA, Kanadě, Velké Británii či Malajsii. Situaci komplikuje vnitřní nejednostnost strany Akálí Dal, její časté obviňování ze spolupráce z Pákistánem i skutečnost, že více než třetina obyvatel současného státu Paňdžáb nevyznává sikhské náboženství.\n\nMiroslav Zikmund, Jiří Hanzelka: \"Světadíl pod Himálajem\", Svoboda, Praha 1969\n\n"}
{"id": "689342", "url": "https://cs.wikipedia.org/wiki?curid=689342", "title": "La-Merchav", "text": "La-Merchav\n\nla-Merchav (: למרחב, doslova \"Do prostoru\") byl hebrejský psaný deník vycházející v Izraeli v letech 1954–1971.\n\nByl založen roku 1954. Za vznikem deníku stála levicová politická strana Achdut ha-avoda. Bylo to v souladu s dobovým trendem v Izraeli, kdy každá politická formace provozovala svůj stranický list. První číslo vyšlo 6. prosince 1954.\n\nV roce 1957 zveřejnil list informaci o tajné cestě ministra Moše Dajana do Německa. Předseda vlády David Ben Gurion požadoval kvůli tomu rezignaci ministrů za Achdut ha-avoda, od nichž informace do novin unikla. V lednu 1963 otiskl la-Merchav klíčovou výzvu Jicchaka Ben Aharona k sjednocení levicových stran v Izraeli.\n\nPo vzniku Strany práce v roce 1968 sloučením stran Mapaj, Achdut ha-avoda a Rafi došlo ke sloučení deníku la-Merchav s listem Davar napojeným na Mapaj. Poslední vydání vyšlo 31. května 1971. Davar od té doby vycházel pod názvem \"Davar – Me'uchad im la-Merchav\" (doslova „Davar – Sjednocený s la-Merchav“).\n"}
{"id": "689350", "url": "https://cs.wikipedia.org/wiki?curid=689350", "title": "Calle Johansson", "text": "Calle Johansson\n\nCarl Christian \"Calle\" Johansson (* 14. února 1967 v Göteborgu) je bývalý švédský hokejový obránce, trenér a skaut.\n\nS hokejem začínal v týmu KBA-67, se kterým hrál ve třetí nejvyšší švédské lize Division 2. V týmu zůstal až do sezóny 1982/1983 a jeho výkon nezůstal nepovšimnut. Následně s ním podepsal smlouvu tým Västra Frölunda IF, který hrál nejvyšší ligu Elitserien. Tým před sezónou 1984/85 spadl do nižší ligy Division 1. Johansson byl draftován v roce 1985 v 1. kole celkově 14., týmem Buffalo Sabres a pak odešel do týmu IF Björklöven, se kterým odehrál dvě sezóny v Elitserien.\n\nV létě 1987 odešel hrát hokej do zámoří, kde nastupoval v NHL za tým Buffalo Sabres. Ve své první sezóně NHL s týmem postoupil do playoff a na konci sezóny byl jmenován do All-Rookie Teamu. V následující sezóně nezačal moc dobře, 9. října 1988 si v zápase proti Philadelphia Flyers zranil vazy v palci a musel vynechal část sezóny 1988/89. Do týmu Sabres se vrátil 25. listopadu 1988. 7. března 1889 byl společně s druhým kolem draftu vyměněn do týmu Washington Capitals za Clinta Malarchuka a šesté kolo draftu 1991.\n\nV Capitals se stal během 15 odehraných sezón jedním z nejlepších obránců Washingtonu. Ačkoli byl zastíněn pozorností některých legendárních obránců Capitals jako byli Scott Stevens, Rod Langway, Kevin Hatcher, Al Iafrate a nebo Sergej Gončar, byl solidní posilou klubu. V sezóně 1992/93 byl součástí obranného jádra v Capitals a stanovil nový klubový rekord v bodování mezi obránci i přesto, že Hatcher, Iafrate a Sylvain Côté vstřelili více než 20 gólů. Také byl součástí týmu Capitals který se probojoval do finále Stanley Cupu v roce 1998, ale nakonec byli poražení týmem Detroit Red Wings 0:4 na zápasy. Na začátku sezóny 2001/02 si poranil pravé rameno a musel na náročnou operaci a do sezóny se již nestihl vrátit. V následující sezóně odehrál všech 82 zápasů v základní části ale v playoff se nepohodl s hlavním trenérem Brucem Cassidym, který ho nechal v šestého zápase playoff proti týmu Tampa Bay Lightning sedět. Poté oznámil klubu, že v klubu nezůstane a jako volný hráč si bude hledat angažmá jinde. Nakonec změnil názor a chtěl zůstat v Capitals, kde ale nedostal smlouvu a proto se rozhodl ukončit kariéru. Pro Capitals začal pracovat jako evropský skaut. Bez ledního hokeje nevydržel a připravoval se na comeback do NHL v týmu Toronto Maple Leafs, kde na závěr základní části odehrál 8 zápasů v nichž získal 6 asistencí a s týmem postoupil do playoff, kde byli vyřazeni v semifinále týmem Philadelphia Flyers 2:4 na zápasy. Poté definitivně ukončil hráčskou kariéru.\n\nV sezóně 2007/08 nahradil asistenta trenéra Bennyho Westbloma v týmu Frölunda Indians kde trénoval do konce sezóny. Po osmi letech se vrátil zpět do organizace Capitals ale ne jako hráč nebo skaut, ale jakožto nový asistent hlavního trenéra Adama Oatese, se kterým hrával v letech 1996–2002.\n\nPo definitivní ukončení hráčské kariéry se vrátil do Švédska dělat hokejového komentátora v přestávkách ve studiu Canal +. Ve studiu komentoval zápasy v Elitserien a zápasy v NHL a byl s Andersem Parmströmen hlavní komentátoři v Canal+. Později ztratil televizní Canal+ práva na zápasy v NHL před sezónou 2009/10. Spolu s bývalým komentátorem Niklasem Holmgrenem, s kterým společně komentovali zápasy, odešli do jiné televizní stanice Viasat, kde pokračují stejným způsobem jako v Canal+.\n\n\n\nKlubový rekord Washington Capitals\n\n"}
{"id": "689352", "url": "https://cs.wikipedia.org/wiki?curid=689352", "title": "Max Wittmann", "text": "Max Wittmann\n\nMgr. Maximilian „Max“ Wittmann (3. prosince 1941, Nýřany – 1. června 2011, Brno) byl český jazzový hudební publicista, skladatel, editor, producent, dirigent a vedoucí hudební redakce Českého rozhlasu Brno. Hlásil se k rakouské národnosti. \n\nOd roku 1959 studoval na Vyšší hudební škole v Kroměříži, ze které následující rok přestoupil na Státní konzervatoř v Brně. Poté pokračoval kompozicí, hrou na klavír a hoboj na Janáčkově akademii múzických umění v Brně, kterou absolvoval s červeným diplomem v roce 1967.\n\nAž do nástupu v Československém rozhlasu působil jako skladatel a korepetitor na herecké katedře JAMU. Vedle toho byl dramaturgem Orchestru Gustava Broma a po sametové revoluci také rozhlasového Orchestru studio Brno.\n\nV Českém rozhlase uváděl pořady \"Noční vlna jazzu, Jazz club live\" nebo \"Čas ke snění\" a \"Písničky pro duši\".\nPodal návrh na pojmenování planetky po legendárním kapelníkovi Gustavu Bromovi. Planetka byla zařazena do seznamu 26.7.2007. Slavnostní předání certifikátu se uskutečnilo na slavnostním koncertě orchestru Gustava Broma toho roku. Certifikát předával RNDr. Jiří Grygar CSc. za zvuku Měsíční sonáty. Planetku objevila Lenka Šaronová-Kotková 5.10.1997, dcera přítele Maxe Wittmanna, který se předání v zastoupení své dcery účastnil. Planetka nese jméno: Gustavbrom (14980).\n\n"}
{"id": "689353", "url": "https://cs.wikipedia.org/wiki?curid=689353", "title": "Věstonická nádrž (přírodní rezervace)", "text": "Věstonická nádrž (přírodní rezervace)\n\nVěstonická nádrž je přírodní rezervace s evidenčním číslem 1672 v okrese Břeclav v Jihomoravském kraji. Byla vyhlášena v roce 1994 v hranicích stejnojmenné vodní nádrže za účelem udržet vodní a mokřadní ekosystém pro ochranu zvláště chráněných druhů rostlin a živočichů. Roku 2005 byla vyhlášena v soustavě Natura 2000 ptačí oblastí s hlavním cílem chránit vzácné druhy ptáků. Obklopují ji vesnice Dolní Věstonice, Horní Věstonice, Strachotín a Pasohlávky. Je jednou ze tří nádrží Vodního díla Nové Mlýny. Pouze střední nádrž však byla ponechána přírodním procesům. Dolní (Novomlýnská) a horní (Mušovská) slouží k rekreaci a výrobě elektrické energie.\n\nVodní dílo Nové Mlýny se nachází v Jihomoravském kraji v okrese Břeclav. Věstonická nádrž je situována mezi horní (Mušovskou) a dolní (Novomlýnskou) nádrží. Je ohraničena uměle vybudovanými hrázemi, které jsou zpevněny lomovými kameny, v jižní a východní části je hráz zalita asfaltem. Západně a východně nádrž lemují silnice I/52 a silnice II/420 v úseku Strachotín – Dolní Věstonice. Střední nádrž leží na soutoku řek Svratky a Jihlavy, západně do ní z horní nádrže přitéká voda z Dyje. Celkově zaujímá plochu 1024 ha. Průměrná hloubka vody v nádrži činí dva metry, maximální dosahuje 5,4 metru.\n\nNádrže byly vybudovány na řece Dyji v sedmdesátých a osmdesátých letech 20. století zatopením rozsáhlých mokřadů, lužních lesů a obce Mušov. Před vybudováním vodního díla, se oblast vyznačovala nedostatkem vody v období sucha a častými povodněmi. Nádrže byly vybudovány za účelem snížení povodňových průtoků a přivedení vláhy pro zemědělskou činnost. Při napuštění nádrží došlo k zatopení, a tudíž zániku většiny lužních lesů a mokřadů, které se v oblasti nacházely a tvořily významnou součást místní krajiny. Výstavbou nádrží se značně narušil hydrologický systém v krajině, došlo k poklesu podzemní vody a vymizela řada významných druhů živočichů i rostlin. Proto byla nádrž vyhlášená roku 1994 přírodní rezervací, jako jistá kompenzace za ztrátu cenných biotopů. Slouží k účelu udržovat vodní a mokřadní ekosystém pro ochranu zvláště chráněných druhů rostlin a živočichů. Roku 2005 byla vyhlášena v soustavě natura 2000 ptačí oblastí s hlavním cílem chránit vzácné druhy ptáků.\n\nNa střední nádrži se nachází 24 ostrovů, které zvyšují plochu s vegetací. Řada z nich byla uměle vytvořená. Ostrovy nacházející se v západní části, jsou považovány za významné hnízdiště pro racky, rybáky a vrubozobé ptáky. Tyto ostrovy jsou pokryté zejména bylinnou vegetací s výskytem jednotlivých dřevin. Ostrovy v severní části vznikly částečně z naplavenin z řeky Svratky a Jihlavy a byly uměle dobudovány. Ostrovy Písky, v jihovýchodní části nádrže, jsou jediné složené z písečných hrúd, což odpovídá složení původního terénu. Mezi dominanty nádrže patří kostelní ostrov, na kterém se nalézá kostel svatého Linharta. V jeho blízkosti se nachází ostrov Iváňský, Hřbitovní a šest malých protáhlých ostrůvků.\n\nPrioritou ochrany je obecně ochrana vodních a mokřadních druhů ptáků. Cílem je zajištění vhodných podmínek pro odpočinek během migrace nebo pro hnízdění. Ochrana se zaměřuje na populace rybáka obecného, orla mořského, husy velké, husy polní a husy běločelé. Důraz je kladen také na ochranu příbřežních a mokřadních společenstev.\n\nOhrožení\n\nK negativům působícím na oblast z hlediska ochrany, je zarůstání ostrovů bylinnou a dřevinnou vegetací. Vyskytují se zde nepůvodní druhy vrb, trnovník akát, bolehlav plamatý. Tato vegetace zamezuje hnízdění ptáků. Dalším problémem je vysoké nadržení vodní hladiny. Při snížení hladiny by byla obnažena řada ostrovů a došlo by k rozvoji mokřadních společenstev. Eutrofizace nádrže snižuje biodiverzitu mokřadních stanovišť. V oblasti se objevují invazní druh savců, jako jsou: norek americký a mýval severní, kteří mají negativní vliv na hnízdní úspěšnost ptáků. Lidé v této oblasti působí jako rušivý element. Pro společenstva živočichů i rostlin má negativní vliv kumulující se nánosy odpadků na březích nádrže a ostrovů. Dochází zde také k rušení ptáků při odpočinku, nebo hnízdění, zejména kvůli rybolovu a velkému množství turistů v letních měsících.\n\nOchrana\n\nRoku 1994 byla nádrž vyhlášena přírodní rezervací, jako jistá kompenzace za ztrátu cenných biotopů, po zatopení lužních lesů a mokřadů. Zpočátku se ochrana zaměřovala na omezení negativních vlivů lidské činnosti. Po roce 2000 se začaly činit opatření a určité zásahy s cílem podpořit předmět ochrany. Byla vybudována a rozšířena řada ostrovů, které zvyšují terestrickou plochu a spojují mokřadní a vodní ekosystémy. Zejména v západní části nádrže dochází k pravidelné úpravě ostrovů, která spočívá v odstraňování rostlinné vegetace, která brání ptákům v hnízdění. Jsou zde i snahy o potlačení invazních druhů rostlin a živočichů. Na Kostelním ostrově byla roku 2015 vypuštěna kolonie králíků obecných, kteří udržují mozaikovitost krajiny a zvyšují tímto biodiverzitu zejména bezobratlých živočichů.\n\nVěstonická nádrž je jednou ze tří nádrží společně tvořících vodní dílo Nové Mlýny. Vodní dílo bylo vybudováno na řece Dyji. Do Věstonické nádrže přitéká voda západně z řeky Dyje přes horní nádrž a odtéká přes dolní nádrž do řeky Dyje. Ze severu do nádrže ústí řeky Jihlava a Svratka. Hladina je udržována v kótě 170 m n. m., při tomto stavu činí plocha zatopení 989 ha. Průměrná hloubka činí zhruba 2 m, maximální hloubka dosahuje 5,4 m, délka vzdutí je 4,3 km.\n\nGeologický podklad území tvoří terciární usazeniny karpatské předhlubně, na nichž leží sedimenty poříční nivy. Podloží Mušovského ostrova se skládá z fluviálních písčitých štěrků, ostrovy v jihovýchodní části jsou složeny z würmských písků.\n\nV oblasti se hojně nacházejí druhy rákosin. K početně vyskytujícím se druhům patří proskurník lékařský \"(Althea officinallis)\" a blešník úplavičný \"(Pulicaria dyseteryca).\" K fluoristicky nejvýznamnější vegetaci, nacházející se na ostrovech s hlinitým a kamenitým podložím, se řadí jednoleté a vytrvalé subhalofilní druhy. K této skupině patří zákonem chráněná ostřice žitná \"(carex secalina).\" Šáchor hnědý \"(Cyperus Fuscus),\" rozrazil pobřežní \"(Veronica catenata),\" rozrazil bažinný \"(Veronica anagalloides),\" nebo myší ocásek nejmenší \"(Myosurus minimus)\" se vyskytují na obnažených březích nádrže. Psamofilní druhy, jako je divizna brunátná \"(Verbascum phoenieum),\" křivatec nizoučký \"(Gagea pusilla),\" pýr prostřední \"(Elytrigia intermedia)\" byly potlačeny porostem akátu a vyskytují se jen v malých populacích na Písečném velkém ostrově.\n\nDíky velikosti vodní plochy, struktuře suchozemských biotopů a dostupnosti potravní nabídky se Věstonická nádrž stala oblastí s nesporným ornitologickým významem. Nejčastěji se zde nalézají vodní a mokřadní druhy ptáků. Mezi ptáky, kteří tuto lokalitu vyhledávají za účelem hnízdění patří rybák obecný \"(Sterna hirundo),\" racek chechtavý \"(Chroicocephalus ridibunuds),\" rákosník velký \"(Acrocephalus arundinaceus),\" husa velká \"(Anser anser)\" a racek černohlavý \"(Larus melanocephalus).\" Ostrovní plochy, které jsou vhodné k hnízdění však často zarůstají dřevinou a bylinnou vegetací, a proto jsou závislé na pravidelném managementu. Věstonická nádrž také představuje pravidelně vhodné zimoviště pro druhy jako jsou morčák malý \"(Mergus albellus),\" husa tundrová \"(Anser rossicus),\" husa běločelá \"(Anser albifrons)\" a orel mořský \"(Haliaeetus albicilla).\" Zároveň slouží jako jedna z nejdůležitějších tahových zastávek pro řadu ptačích druhů.\n\nZ významných druhů ryb, které se v nádrži vyskytují můžeme uvést jelce jesena \"(Leuciscus idus)\" a mníka jednovousého \"(Lota lota).\" Jelikož se nádrž využívá k hospodářské těžbě ryb, jsou zde pravidelně vysazovány druhy jako kapr obecný \"(Cyprinus caprio),\" lín obecný \"(Tinca tinca),\" štika obecná \"(Esox lucius),\" candát obecný \"(Sander lucioperca)\" a sumec velký \"(Silurus glanis).\"\n\nObojživelníci jsou vázáni na tůně, mokřady a místa, která nejsou ovlivněna vlnobitím. Místy jsou početné druhy kuňky ohnivé \"(Bombina bombina),\" skokana skřehotavého \"(Rana ridibunda)\" nebo rosničky zelené \"(Hyla arborea).\" Vzácně se vyskytuje Ropucha zelená \"(Bufo viridis),\" ropucha obecná \"(bufo bufo),\" skokan zelený \"(Rana esculenta),\" skokan štíhlý \"(Rana dalmatina)\" a skokan krátkonohý \"(Rana lessonae).\"\n\nMezi trvale se vyskytující druhy savců, pohybujících se v těsné blízkosti nádrže, nebo na ostrovech patří bobr evropský \"(Castor fiber)\" a vydra říční \"(Lutra lutra).\" Ondatra pižmová \"(Ondatra zibethicus),\" nutrie říční \"(Myocastor coypus)\" a norek americký \"(Neovison vison)\" jsou nepůvodními druhy objevující se v této oblasti. Způsobem jejich predace představují závažné nebezpečí pro ptačí populaci. Nejrizikovější skupinou jsou ptáci hnízdící v přízemním patře.\n\nOblast je bohatá i na bezobratlé živočichy. Diverzita biotopů při březích má pozitivní efekt na výskyt měkkýšů. Z vzácně se vyskytujících druhů, vázaných na písčitobahnité sedimenty ve vodních tocích, můžeme uvést okružanku říční \"(Sphaerium rivicola)\" nebo hrachovku nepatrnou \"(Pisidium moitessierianum).\"\n\nŘada entomofauny v této oblasti je vázaná na vodu. Můžeme zde najít vodní brouky: potápníky, vířníky, vodomily, vážky: klínatku obecnou \"(Gomhus vulgatissimus),\" šídlo rákosní \"(Aeshna, affinis),\" nebo vlhkomilné střevlíky. Také motýli zde mají své zastoupení. Hráze nabízejí prostředí vhodné pro vzácně se vyskytujícího brouka majku obecnou \"(meloe proscarabaeus).\" Ve vrbách a topolech se vyvíjejí larvy mnoha druhů tesaříků. Běžně se na území také vyskytuje kudlanka nábožná \"(Mantis religiosa).\"\n\nCelá oblast vodního díla Nové mlýny je značně turisticky vytížená. Kolem nádrže vedou cyklistické a turistické stezky, které jsou nejvíce vytížené v letních měsících. Rybolov je ve střední nádrži povolen pouze na jižní hrázi.\n\nVěstonická nádrž je zapojena do Natury 2000 a nachází se zde ptačí oblast. Hnízdí tu, zimuje nebo se tu shromažďuje při tahu mnoho chráněných druhů ptáků - čírka modrá (\"Anas querquedula\") a obecná (\"Anas crecca\"), zrzohlávka rudozobá (\"Netta rufina\"), hohol severní (\"Bucephala clangula\"), kormorán velký (\"Phalacrocorax carbo\"), morčák velký (\"Mergus merganser\"), kvakoš noční (\"Nycticorax nycticorax\"), volavky stříbřitá (\"Egretta garzetta\"), červená (\"Ardea purpurea\") a bílá (\"A. alba\"), bukač velký (\"Botaurus stellaris\"), bukáček malý (\"Ixobrychus minutus\"), kolpík bílý (\"Platalea leucorodia\"), orel mořský (\"Haliaeetus albicilla\"), moták pochop (\"Circus aeruginosus\") a pilich (\"C. cyaneus\"), orlovec říční (\"Pandion haliaetus\"), bekasina otavní (\"Gallinago gallinago\"), vodouš rudonohý (\"Tringa totanus\") a kropenatý (\"T. ochropus\"), rybák obecný (\"Sterna hirundo\") a černý (\"Chlidonias niger\"), vlha pestrá (\"Merops apiaster\"), břehule říční (\"Riparia riparia\"), rákosník velký (\"Acrocephalus arundinaceus\"), moudivláček lužní (\"Remiz pendulinus\") aj.\n"}
{"id": "689355", "url": "https://cs.wikipedia.org/wiki?curid=689355", "title": "EMS Synthi A", "text": "EMS Synthi A\n\nEMS Synthi je přenosný analogový syntezátor (elektronický hudební nástroj) vyrobený firmou Electronic Music Studios (EMS Ltd), sídlící v Londýně, v roce 1971. Používá stejnou elektroniku jako VCS 3, je však umístěn do kufříku Spartanite. Díky tomu je více kompaktnější a umožňuje snadnější a bezpečnější transport. Na rozdíl od syntezátorů Moog nepoužívá propojovací kabely, ale matici, na které se použitím kolíčků propojuje vstup s výstupem.\n\nPozději byl do Synthi AKS začleněn ve víku digitální sekvencer. Zadávání tónů se provádí citlivou kapacitní klávesnicí Buchla.\n\nSnad nejvýznamnější použití tohoto syntezátoru je ve skladbě \"On the Run\" progresive-rockové skupiny Pink Floyd z jejich alba Dark Side of the Moon vydaného v roce 1973.\n\nSynthi se stále vyrábí, ale čekací doba na doručení je 18 měsíců, navíc má mírné odlišnosti od originálních syntezátorů ze 70. let. Všechny verze jsou velmi vzácné a drahé. V roce 2009 byla cena mezi 7500 a 12 000 dolary. Samotný KS sekvencer se v roce 2006 prodával za 3500 dolarů\n\n"}
{"id": "689356", "url": "https://cs.wikipedia.org/wiki?curid=689356", "title": "Cobbova–Douglasova produkční funkce", "text": "Cobbova–Douglasova produkční funkce\n\nCobbova–Douglasova produkční funkce, je dvoufaktorová produkční funkce vyjadřující vztah mezi objemem vstupů (výrobních faktorů) a velikostí výstupu (produktu). Tato funkce byla navržena a ekonometricky otestována (pomocí metody nejmenších čtverců) americkým ekonomem Paulem Douglasem a matematikem Charlesem Cobbem v roce 1928.\n\nV současné době ji Česká národní banka používá jako jednu z metod při odhadování výše potenciálního produktu. \nVýhodou této metody výpočtu je možnost analyzovat příspěvek jednotlivých faktorů (produktivity, práce a kapitálu) k růstu potenciálního produktu. \nProdukční funkce je v ČNB počítána ve třech variantách lišících se použitými vstupními daty.\n\nProdukční funkce má tvar:\n\npřičemž:\nPodle této funkce je objem reálného důchodu roven úrovni technologie A násobené geometrickým váženým průměrem indexů kapitálu (K) a práce (L).\n"}
{"id": "689359", "url": "https://cs.wikipedia.org/wiki?curid=689359", "title": "Galway Kinnell", "text": "Galway Kinnell\n\nGalway Kinnell (1. února 1927 Providence, Rhode Island − 28. října 2014) byl americký básník, překladatel, editor a prozaik. Kritika vysoce hodnotí jeho básnické dílo, za své \"Vybrané básně\" (\"Selected Poems\", 1982) obdržel řadu literárních ocenění včetně Pulitzerovy ceny a Státní knižní ceny. Nejvydávanějšími básněmi jsou \"St. Francis and the Sow\" a \"After Making Love We Hear Footsteps\". Jako následovník Walta Whitmana ve své poezii odmítá únik do imaginárního světa.\n\nNarodil se v rhodeislandském hlavním městě Providence. V roce 1948 absolvoval na Princeton University, kde studoval spolu s básníkem W.S. Merwinem. Titul magistr umění (M.A.) obdržel na University of Rochester.\n\nNásledně procestoval Evropu, Střední východ a na Fulbrightovo stipendium pobýval v Paříži. V 60. letech sympatizoval s Hnutím za občanská práva. Po návratu do rodné země se zapojil do projektu CORE (Congress of Racial Equality; Kongresu rasové rovnoprávnosti) a pracoval v něm v louisianském Hammondu, za což byl zatčen. V roce 1968 se stal signatářem výzvy „Writers and Editors War Tax Protest,“ zavazující se neplatit daně na znamení nesouhlasu s Válkou ve Vietnamu. Své pocity z hnutí za občanská práva a zkušenosti z protiválečného protestu vložil do sbírky básní proti \"The Book of Nightmares\" (Kniha nočních můr).\n\nPo službě u amerického námořnictva přednášel na několika vysokých školách ve Spojených státech – Kolumbijské univerzitě, jako profesor kreativního psaní na New York University, dále v Grenoblu, a také v íránském Teheránu. Zastával funkci kancléře Americké akademie básníků (American Academy of Poets). K roku 2011 žil v důchodu ve Vermontu.\n\n\n\n"}
{"id": "689360", "url": "https://cs.wikipedia.org/wiki?curid=689360", "title": "AC Arles-Avignon", "text": "AC Arles-Avignon\n\nAthlétic Club Arles-Avignon je francouzský fotbalový klub z Arles.\n\nKlub byl založen v roce 1912 a je znám hlavně jako AC Arles, ale v roce 2010 se klub přesunul na stadión Parc des Sports v Avignonu, a tak si klub změnil jméno na AC Arles-Avignon.\n\nArles-Avignon v současnosti hraje druhou nejvyšší francouzskou soutěž Ligue 2, kam sestoupil v sezóně 2010-11 z posledního místa v Ligue 1. Fanoušci přezdívají klubu Les Lions (česky Lvi).\n"}
{"id": "689363", "url": "https://cs.wikipedia.org/wiki?curid=689363", "title": "Clarksdale", "text": "Clarksdale\n\nClarksdale je název několika měst v Severní Americe.\n\n\"unincorporated communities\":\njedná se o menší obce, které nejsou samostatnými právními subjekty a nemají vlastní správu.\n"}
{"id": "689364", "url": "https://cs.wikipedia.org/wiki?curid=689364", "title": "Wittmann", "text": "Wittmann\n\nPříjmení Wittmann nebo Witmann nosí více osobností:\n\n"}
{"id": "689368", "url": "https://cs.wikipedia.org/wiki?curid=689368", "title": "Coreboot", "text": "Coreboot\n\nProjekt coreboot (dříve známý jako LinuxBIOS) je open source software, který v počítači nahrazuje proprietární BIOS sloužící k zajištění startu počítače ( ). Projekt coreboot tak umožňuje vybavit počítač firmwarem, který je k dispozici včetně zdrojového kódu. Projekt coreboot je vyvíjen jako svobodný software pod hlavičkou Free Software Foundation.\n\nExistuje k němu souběžně vyvíjený projekt Libreboot, který se snaží o totéž bez pomoci binárních blobů výrobců hardware a tak podporuje jen velice málo základních desek.\n\nProjekt \"coreboot\" je svobodný software, který umožňuje za pomoci otevřeného kódu zajistit start počítače. Nahrazuje tak BIOS, který je základním programovým vybavením počítače, které je umístěno na základní desce počítače ve flash paměti již při její výrobě.\n\nBIOS (resp. \"coreboot\") obsahuje strojový kód (počítačový program), který kromě jiného po zapnutí počítače provede první detekci a inicializaci připojeného hardware a tzv. POST testy. Tento kód je závislý na použitém hardware, protože jeho programátor musí detailně vědět, jak je hardware ovládán a jak je ho možné správně nastavit tak, aby správně fungoval. Tyto informace obvykle výrobci ponechávají utajené, a proto není možné jednoduše a bez omezení využívat všechny funkce hardware (např. přehrávání Full HD videa z disku Blu-ray na běžném monitoru). Projekt \"coreboot\" využívá reverzního inženýrství a zveřejněné dokumentace pro reimplementaci BIOSu.\n\nSoučasné systémy vyžadují, aby detekovaný hardware a jeho schopnosti byly detailně popsány v ACPI tabulkách, které musí \"coreboot\" připravit.\n\nDále je při startu v rámci BIOSu spuštěn zavaděč, který nakopíruje do operační paměti kód jádra operačního systému a aktivuje ho (spustí ho). Tím je dokončen start (tzv. bootování) počítače, který je tak připraven k použití (typicky je aktivováno grafické uživatelské rozhraní, ve kterém uživatel může spouštět aplikace a využívat tak počítač dle svých představ).\n\nPro spuštění proprietárních systémů, jako jsou Microsoft Windows, je k projektu \"coreboot\" nutný ještě tzv. \"payload\", který implementuje klasické funkce nutné pro jejich zavedení. V tomto případě lze použít SeaBIOS.\n\nDalším úkolem BIOSu je poskytnutí rozhraní (tzv. API) pro základní ovládání počítače. Tyto základní funkce nejsou optimalizovány na rychlost, ale jsou univerzální v rámci platformy počítačů IBM PC kompatibilních. Využíval je zejména operační systém DOS, částečně též Windows pro DOS. Současné 32bitové a 64bitové systémy, jako jsou Windows NT (např. Windows XP, Windows 7), Linux, Mac OS X a další systémy, již BIOS nepoužívají a místo těchto základních funkcí BIOSu používají vlastní ovladače hardware.\n\n"}
{"id": "689371", "url": "https://cs.wikipedia.org/wiki?curid=689371", "title": "Turistická značená trasa 1636", "text": "Turistická značená trasa 1636\n\nTrasa dnes začíná na rozcestníku (výška 250 m n. m.) v České Lípě u podchodu k nedalekému autobusovému nádraží. Rozcestník v parčíku slouží jak pro Českou Lípou procházející evropskou trasu pěších turistů E10, tak pro navazující modrou trasu do Starých Splavů.\n\nOd rozcestníku je vedena středem města na sever pod vrcholem kopce Špičák nad stejnojmennou čtvrtí (3 km od startu). Cesta poté pokračuje přes Pihel (307 m n. m.), osadu Chomouty a kolem restaurace \"U sedmi trpaslíků\" přes údolí Cikánských jeskyní k skalnímu hradu Sloup (285 m n. m.), kde se opět setkává s mezinárodní trasou E10. U rozcestníku je stojan s mapou. Ve Sloupu jsou vybudovány čtyři navazující naučné okruhy, část okruhů je na trase modré trasy.\nOd hradu je modrá vedena kolem zámku Sloup ke koupališti na břehu Radvaneckého rybníka, poté přes Maxov a rozcestí \"Pod panenskou skalou\" do Cvikova, kde míjí \"Dům dětí Cvikováček\" a končí na hlavním náměstí (360 m n. m.) Mezi sloupským hradem a Cvikovem je trasa dlouhá 9 km, od České Lípy k hradu je 10 km.\n\nProcházené území patří do Ralské pahorkatiny a povodí Ploučnice. Administrativně do okresu Česká Lípa, Libereckého kraje.\n\nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Nové směrovky uvádí místo původního označení trasy 1636 nové označení rozcestníků – CL012 (Česká Lípa), CL017 (Sloup). Rozcestníky po trase byly doplněny tabulkou hlavního sponzora značení Lesy České republiky.\n\nKolem kopce Špičák byla modrá trasa vedena po jeho západní straně a odtud byla na vrchol k někdejší rozhledně (nyní vysílač) vedena vrcholová odbočka (viz \"aktuální\" mapa na Seznamu). V mapě KČT 15 z roku 2008 je již zachycena trasa upravená, bez odbočky.V části Pihelu došlo po roce 2007 po výstavbě golfového hřiště k prodloužení a odklonu trasy nyní vedené kolem areálu \"U zlatého buřtu\" při silnici z České Lípy do Nového Boru.\n\nAutem je trasa přístupná na obou koncích s dostatečnou možností parkování. Do obou lokalit jezdí meziměstská autobusová doprava linek ČSAD Česká Lípa, Česká Lípa je křižovatkou železničních tratí 080, 086 a 087. Do Cvikova již železniční spojení není. Trasa v České Lípě začíná u zastávky MHD Bulharská.\n\n\n"}
{"id": "689374", "url": "https://cs.wikipedia.org/wiki?curid=689374", "title": "Siněvir (rozcestník)", "text": "Siněvir (rozcestník)\n\nNázev Siněvir se vysvětluje legendou o nešťastné lásce Vira a Siň. Název nese:\n\n\n"}
{"id": "689376", "url": "https://cs.wikipedia.org/wiki?curid=689376", "title": "Janovici", "text": "Janovici\n\nJanovici či \"Janovicové\" jsou starým českým a původně panským rozrodem. Obec a zámek Vrchotovy Janovice (Herbortovy Janovice) u Sedlčan pak odvozuje od Janoviců své jméno.\n\nPrvní předek se objevuje ve 13. století (Kunrát z Janovic) a podle autora tzv. Dalimilovy kroniky je původcem rodu legendární Vlastislav, kníže Lucký. Od něho též někteří historici (již František Palacký, dále Jaroslav Čechura, Berthold hrabě Waldstein-Wartenberg či Jiří Jurok) připomínají i alternativní jméno rozrodu a to Vlastislavci. Toto označení se ale běžně nepoužívá a není ani příliš známé, na první pohled tak vyhrálo označení Janovici. Janovici (či též Janovicové) jsou stejného původu jako proslulí páni z Kolowrat, významní středověcí páni z Janovic, páni z Vimperka (před rokem 1263 založen Purkartem z Janovic) nebo rytíři Čejkové, Dvořečtí nebo Podolští z Olbramovic, rytíři Zručtí z Chřenovic či rytíři a pozdější hrabata Žďárští ze Žďáru. Všechny tyto rody nosily původně v erbu stejnou polcenou orlici. Někde (především ve starší zastaralé literatuře) najdeme, že mezi ně patřili i významní středověcí páni ze Žirotína a rytíři z Adlar, to je ale omyl. Tyto rody nosily totiž v erbu jiný typ orlice - černou a navíc posazenou na pokos, tudíž nepatřily do tohoto rozrodu. Taktéž rod Janovských z Janovic nepatřil do tohoto rozrodu, zde jde pouze o shodu jmen (přídomku). Nejstarší členové z rozrodu Janoviců jsou připomínáni v listinách již na počátku 13. století. Jedním z prvních byl kupř. pan Jan (1224) - od něhož zřejmě vzniklo (v 19. století) moderní pojmenování - tj. Janovici či Janovicové. To používali a používají dodnes významní historici jako František Palacký, August Sedláček, Josef Janáček nebo Jiří Kovařík ad.\n\nMezi majetek Janoviců patřil také například Jenštejn, Kunžvart, Mukařov, Petrohrad či Vysoký Chlumec.\n\nPro všechny Janovice byla původním společným znamením stříbrno-červená polcená orlice na modrém štítě. Na prsou má tato orlice zlatou sponu-pružinu, která je ukončena na obou stranách trojlístkem. Orlice nebyla původně korunována, ale od počátků měla pařáty, zobák a prsní pružinu vyvedenou ve zlaté barvě. Efektní a poměrně jednoduché znamení se udržovalo po staletí a svědčí o rodové starobylosti. Avšak (především) během 17. a 18. století docházelo k polepšením tohoto erbu u některých janovických rodů a tím i ke změnám tohoto prostého erbu. Tak došlo na změny např. u rodu Kolowratů (a to dokonce mnohonásobné, neboť Kolowraté žili v několika významných liniích, z nichž každá se ráda od příbuzných nějak odlišila) či u hraběcí linie Čejků z Olbramovic, menších změn došel erb v první polovině 17. století i u hrabat ze Žďáru.\n\nSpojili se se Slavaty z Chlumu a Košumberka a od středověku s řadou významných panských i rytířských českých a moravských rodin. Později (především od 16. století) docházelo k svazkům i se šlechtickými rodinami cizího původu.\n\n\n"}
{"id": "689382", "url": "https://cs.wikipedia.org/wiki?curid=689382", "title": "Siněvir (obec)", "text": "Siněvir (obec)\n\nSiněvir či Sinovír (, , ) je vesnice v okrese Mižhirja v Zakarpatské oblasti Ukrajiny. Severně od obce leží stejnojmenné jezero, které je největší v Ukrajinských Karpatech a zároveň největší a nejvýše položené horské jezero na Ukrajině, a Kamjanecký vodopád. Nedaleko od obce leží jezero Ozirce.\n\n"}
{"id": "689391", "url": "https://cs.wikipedia.org/wiki?curid=689391", "title": "Lynn Lake (Manitoba)", "text": "Lynn Lake (Manitoba)\n\nLynn Lake je malé městečko v severozápadním regionu provincie Manitoba, v Kanadě, 1 071 km od Winnipegu. Městečko bylo pojmenováno po Lynnu Smithovi, šéfinženýru společnosti Sherritt Gordon Mines Ltd. V oblasti Lynn Lake provozují svou živnost mnozí dodavatelé výzbroje do divočiny. Nabízejí služby pro většinu činností provozovaných v divočině, včetně sportovního rybaření a lovu medvědů či losů.\n\nLynn Lake bylo založeno v roce 1950, když bylo objeveno mohutné ložisko niklové rudy. Byla zde spuštěna těžba niklu a brzy poté bylo objeveno i zlato. Většina z 208 Lynn Lakeských domů a obchodních budov sem byla přivezena z Sherridonu. Domy a komerční budovy byly stěhovány po vykopání ze základů, naloženy na trojstopé zimní dopravní sáně a taženy traktory Linn a pásovými traktory. Traktory Linn byly použity k přestěhování městečka Sherridon do Lynn Lake v 50. letech 20. století.\n\nPoté, co byla v Sherridonu téměř vytěžena bohatá žíla měděné rudy, vyslala společnost prospektory, aby našli jiné působiště. Kolem roku 1945 byla jedna z expedic úspěšná, když objevila největší ložisko niklu na světě poblíž brzy založeného Lynn Lake. Většina lidí ze Sherridonu se přestěhovala do Lynn Lake, když byly domy zkompletovány.\n\nNejvýznamnějším hospodářským odvětvím se stala těžba zlata. Důl byl zavřen na konci 20. století, ale pokud se cena zlata a jiných kovů ještě zvedne, těžební činnost bude zřejmě obnovena.\n\nSčítání obyvatel z roku 1996 zaznamenalo v Lynn Lake populaci o 1 038 lidech. Do roku 2001 toto číslo spadlo o 32,7 % na 699. K prosinci 2004 se počet obyvatel v Lynn Lake stabilizoval na nějakých odhadem 800 usedlících, 208 z nich byli studenti na škole West Lynn Heights School.\n\nV Lynn Lake se narodil kanadský rockový hudebník Tom Cochrane a žil tu až do svých čtyř let. Lynn Johnston, tvůrkyně komiksu \"For Better or For Worse\", žila v Lynn Lake po mnoho let též, začínala zde svou kariéru.\n\n\"CBWRT\" začínala jako \"Frontier Coverage Package\" stanice \"CBTA\" v září 1967. Na počátku roku 1969 provinční širokomikrovlnný systém nahradil vysílání týden starých dovezených záznamů (na pásce) a Lynn Lake od té doby mohlo sledovat televizi živě.\n\n\n"}
{"id": "689392", "url": "https://cs.wikipedia.org/wiki?curid=689392", "title": "Nad jedním světem", "text": "Nad jedním světem\n\nNad jedním světem je sbírka básní českého básníka J. H. Krchovského.\nVyšla ve vydavatelství Host v roce 2004.\n\n\n"}
{"id": "689394", "url": "https://cs.wikipedia.org/wiki?curid=689394", "title": "La Garrovilla", "text": "La Garrovilla\n\nLa Garrovilla je španělská obec situovaná v provincii Badajoz (autonomní společenství Extremadura).\n\nObec se nachází 51 km od města Badajoz, 16 km od Méridy, 351 km od Madridu, 201 km od Sevilly a 281 km od Lisabonu. Patří do okresu Tierra de Mérida - Vegas Bajas a soudního okresu Montijo. Nachází se zde barokní kostel Nanebevzetí Panny Marie (Nuestra Señora de la Asunción).\n\nV roce 1834 se obec stává součástí soudního okresu Mérida. V roce 1842 obec čítala 110 domácností a 390 obyvatel.\n"}
{"id": "689397", "url": "https://cs.wikipedia.org/wiki?curid=689397", "title": "Zdvihadlo", "text": "Zdvihadlo\n\nZdvihadlo je specializovaný dopravní prostředek, který slouží k transportu břemen nejčastěji ve vertikálním směru, může se ale jednat i o směr horizontální, který je případně kombinovaný i s otáčivým pohybem.\n\nZdvihadla tvoří zvláštní a různorodou podskupinu specializovaných dopravních strojních zařízení, která zahrnuje například výtah, pater-noster, kladkostroj, jeřáb, eskalátor, vrátek, pohyblivý chodník, lodní výtah, vysokozdvižný vozík, vysokozdvižnou plošinu, zvedací plošinu, pásový dopravník, lyžařský vlek, lanovou dráhu a další.\n\nPři používání zdvihadla je třeba dodržovat jeho předepsanou únosnost tak, aby nedošlo k jeho zhroucení s nepříznivými následky, např. poškození zdraví či majetku.\n\nŘada zdvihadel (zdvihacích zařízení) patří mezi takzvaná \"Vyhrazená technická zařízení\" podle vyhlášky 19/1979 Sb. Zjednodušeně lze říci, že taková zdvihadla smějí montovat jen oprávnění (přezkoušení) pracovníci, zdvihadla podléhají pravidelným a zdokumentovaným kontrolám a revizím. Vyhláška zná také kategorii nevyhrazených zařízení, pro které jsou podmínky provozování a kontrol jednodušší.\nVyhrazená zdvihací zařízení jsou:\n\n\n\n"}
{"id": "689398", "url": "https://cs.wikipedia.org/wiki?curid=689398", "title": "Bouquet garni", "text": "Bouquet garni\n\nBouquet garni (z francouzštiny, doslova \"zdobená kytice\") je svazek bylinek obvykle převázaných provázkem, který se používá při přípravě polévek, vývarů a nejrůznějších dušených pokrmů. Bouquet garni se vaří společně s ostatními přísadami, čímž jídlu dodává bylinkovou chuť a vůni, ale před podáváním pokrmu je potřeba ho odstranit.\n\nNeexistuje žádný obecný recept, ale většinou obsahuje petržel, tymián a bobkový list. V závislosti na konkrétním použití může zahrnovat také bazalku, krvavec, kerblík, rozmarýn, pepř, saturejku a estragon. Někdy se používá i zelenina, například mrkev, celer - řapíkatý (stonek nebo listy) i kořen, pórek, cibule a kořen petržele.\n\nVždy se také nemusí jednat o provázkem upevněný svazeček, ale o směs bylinek v malém pytlíčku z jemné gázy či komerčně vyráběných pytlících podobných čajovým, nebo směs v sítku na čaj.\n"}
{"id": "689401", "url": "https://cs.wikipedia.org/wiki?curid=689401", "title": "Tadoule Lake (Manitoba)", "text": "Tadoule Lake (Manitoba)\n\nTadoule Lake je izolovaná severská obec v provincii Manitoba dostupná pouze letadlem, sněžným skútrem či saněmi taženými psy. V roce 1973 se sem přestěhovali Čipevajané kmene Sayisi Dené, aby se vrátili ke svému tradičnímu způsobu života při lovu karibu.\n\nObec, umístěná na severozápadním břehu jezera Tadoule Lake je obsluhována letištěm Tadoule Lake Airport.\n\n"}
{"id": "689405", "url": "https://cs.wikipedia.org/wiki?curid=689405", "title": "Hilton New York", "text": "Hilton New York\n\nHilton New York Hotel je největší hotel v New Yorku s celkovým počtem 1980 pokojů a 101. nejvyšším hotelem na světě.\n\nBudova se nachází severozápadně od Rockefeller Center mezi Sixth Avenue a 53rd Street. Hilton se může pochlubit prvním používaným telefonem, neboť je v tomto hotelu od roku 1974 plně používán.\n\nProjekt hotelu vytvořili tři společnosti. Jako vlastník Hilton Hotels Corporation, poté jako ochránce části Rockefeller Group a Uris Building Corporation. Hlavním architektem budovy byl Morris Lapidus, který Hilton postavil ve stylu Fontainebleau.\n\nHotel byl otevřen 26. června 1963 s původně 2153 pokoji.\n\nV roce 1990 prošel hotel renovací, kdy byl snížen počet pokojů na 1980 a tím zvýšen celkové prostředí a komfort. Zatím poslední a čtvrtou renovací je rok 2007.\n"}
{"id": "689410", "url": "https://cs.wikipedia.org/wiki?curid=689410", "title": "Hypoxantin", "text": "Hypoxantin\n\nHypoxantin (v odborných textech častěji hypoxanthin) je purin, který vzniká oxidativní deaminací adeninu. Jedná se zejména o metabolický produkt vznikající rozkladem purinů, nicméně může plnit i funkci minoritní báze v některých typech RNA molekul. Nukleosid, který obsahuje ribózu a hypoxantin, se označuje jako inosin.\n\nV katabolismu purinů se hypoxantin uvolňuje působením purinnukleosidfosforylázy z inosinu, přičemž je někdy dále pomocí xantinoxidázy převáděn na xantin. Hypoxantin se (v podobě IMP, tedy inosinmonofosfátu) vyskytuje i v syntetické dráze nukleotidů. Enzym hypoxantin-guanin fosforibosyltransferáza (HGPRT) katalyzuje zase regeneraci inosinu z hypoxantinu, porucha tohoto systému má za následek např. Lesch-Nyhanův syndrom.\n\nHypoxantin může plnit funkci minoritní báze v tRNA. Má zajímavé párovací vlastnosti. Platí, že hypoxantin na wobble pozici antikodonu může párovat s cytosinem, adeninem i uracilem mRNA. Tento systém umožňuje snížit počet nutných tRNA molekul, nemusí jich být 61 (jedna pro každý kódující kodon).\n"}
{"id": "689413", "url": "https://cs.wikipedia.org/wiki?curid=689413", "title": "Theodore Kaczynski", "text": "Theodore Kaczynski\n\nTheodore John „Ted“ Kaczynski (* 22. května 1942), znám také jako Unabomber, je americký matematik, sociální kritik, anarchista a neoluddista, který rozesílal po USA podomácku zhotovené bomby, které dohromady zabily tři osoby a 23 dalších zranily. Jako motiv uvedl boj proti technickému pokroku.\n\nTheodore Kaczynski se narodil 22. května 1942 v Chicagu, Illinois, do polské rodiny Wandy a Theodora Richarda Kaczynských. Kaczynski byl zázračné dítě. Jeho IQ mělo hodnotu 167, tudíž mu bylo dovoleno přeskočit šestou třídu a zapsat se do sedmé. Se spolužáky příliš nevycházel. Ve škole se mu vysmívali, a proto většinu času trávil osamocený, zahloubený do svých myšlenek. Po jeho zatčení v dospělosti mu bylo naměřeno IQ 136 (WAIS-R) (99. percentil) s VIQ 138 a PIQ 124 (95. percentil). Tato diskrepance (hodnota v mládí v oblasti geniality - přibližně 1 ze 100 000 a pouze 99. percentil v dospělosti) se vysvětluje snížením inteligence v důsledku paranoidní schizofrenie. \n\nV 16 letech se dostal na Harvard University. Byl posedlý matematikou, ve svém pokoji rád počítal diferenciální rovnice. V mnohém předčil své spolužáky, někdy dokonce i svého profesora, kterým byl logik Willard Van Orman Quine. Mezi lety 1959 a 1962 se na Harvardu dobrovolně účastnil několika eticky pochybných experimentů tajného programu MKULTRA.\n\nKaczynski dostudoval Harvard v roce 1962 a následně se zapsal na University of Michigan, kde získal titul PhD. v matematice. Kaczynského doménou byla odnož komplexní analýzy známá jako geometrická teorie funkcí. Jeho profesoři v Michiganu byli zaujati jeho intelektem a motivací. Jeho disertační práce se nazývala \"Hranice funkce\".\n\nV roce 1967 se Kaczynski stal odborným asistentem matematiky na University of California, Berkeley, historicky nejmladším v této akademické hodnosti na univerzitě. Studentům se zdál nepříjemný, během přednášek často koktal a mumlal, byl často nervózní a nápady studentů zavrhoval jako \"blbosti\".\n\nPodle některých analytiků se na pozdějších Kaczynského atentátech podepisuje jeho účast na pokusech psychologa Henryho Murraye. V nich studenti vedli tajné dlouhé debaty o svých postojích a hodnotách. Tyto rozhovory byly přitom tajně nahrávány, poté byly studentům připoutaným k židli puštěny a zesměšňovány Murrayem a Kaczynským. Před tímto riskantním pokusem, kdy hrozí ataky schizofrenických stavů, byl Kaczynski stabilní osobností. Poté to již neplatilo. Bez vysvětlení z univerzity následující rok odešel.\n\nV polovině roku 1971 se Kaczynski přestěhoval k rodičům do Lombardu, Illinois. O dva roky později se přestěhoval do Lincolnu v Montaně, kde vedl jednoduchý život za velmi málo peněz, bez elektřiny a tekoucí vody. Získával finanční podporu od své rodiny, prostředky později použil na zakoupení materiálů do bomb. V roce 1978 pracoval krátce s otcem a bratrem v továrně na gumu.\n\nKaczynski chtěl svým odtrhnutím od civilizace dokázat, že i moderní člověk dokáže být soběstačný. I do jeho krajiny však začal zasahovat průmysl. Na jednom z jeho oblíbených míst v lese chtěly úřady vystavět silnici. Začal číst knihy o sociologii a politické filozofii, jako například díla Jacquese Ellula. Nakonec dospěl k závěru, že jen násilnými útoky lze upozornit lidstvo na problém vyspělé civilizace.\n\nKaczynski začal rozesílat bomby v roce 1978, první bomby byly velice primitivní. Během příštích 17 let si začal počínat obratněji a sestrojil bomby, které zabily tři lidi a zranily 23 dalších.\n\nPrvní bomba byla zaslána poštou na konci května 1978 na Northwestern University. Policista Terry Marker balíček otevřel a ten vzápětí explodoval. Marker utrpěl jen povrchová zranění. Jelikož další útoky se odehrávaly často na školách či u aerolinek, dostal zatím neznámý útočník přezdívku Unabomber (University and Airline bomber).\n\nBěhem 17 let zabil Unabomber tři osoby. Majitele obchodu s počítači Hugha Scruttona, vedoucího reklamní agentury Thomase Mossera a prezidenta lesnické asociace Gilberta Murraye.\n\nRoku 1995 poslal Unabomber FBI dopis, známý jako Unabomberův manifest, v němž píše, že zanechá svých útoků. Manifest či jeho úryvky otiskly po dohodě s FBI takové časopisy a noviny, jako jsou Penthouse, The New York Times či The Washington Post.\nFBI před uveřejněním manifestu prosila veřejnost o pomoc při určování pachatele. Dospěla k závěru, že útočník pochází z Chicaga a je nadprůměrně inteligentní. Manifest si přečetl i David Kaczynski. Poznal některá spojení a zděsil se, že Spojené státy přes 17 let terorizoval jeho vlastní bratr. Nakonec šel na FBI.\n\nTheodore Kaczynski byl zatčen 3. dubna 1996 ve své chatrči v Lincolnu. Našli rozdělané bomby, dopisy adresované FBI a článek, který odpovídal Unabomberovu manifestu.\n\nKaczynského právníci prohlásili během soudu, že jejich klient trpí duševní chorobou, to však Kaczynski rázně odmítl. Soudní psychiatr konstatoval, že Kaczynski sice trpí paranoidní schizofrenií, ale že je způsobilý trestu. Ve své knize \"Technologické otroctví\" Kaczynski vzpomíná na dva vězeňské psychology, Dr. Jamese Wattersona a Dr. Michaela Morrisona, kteří jej navštěvovali téměř každý den po dobu čtyř let. Žádný náznak duševní poruchy na něm nezaznamenali a obvinili soudního psychologa z podjatosti.\n\nDne 7. ledna 1998 se Kaczynski pokusil o sebevraždu oběšením. David Kaczynski se dohodl s vyšetřovateli a soudem, že budou vůči Unabomberovi shovívaví a nenavrhnou trest smrti, jak požadoval státní zástupce. V květnu 1998 byl Theodore Kaczynski odsouzen na doživotí bez možnosti podmínečného propuštění.\n\nV současnosti se Kaczynski nachází ve věznici ADX Florence v Coloradu. Píše odtud recenze na vědecké publikace do New York Times a roku 2010 nechal vydat svou výše zmíněnou knihu \"Technologické otroctví\". Někteří anarchističtí spisovatelé, jako např. John Zerzan či John Moore přijali Kaczynského ideje za své.\n\nJistou dobu byl Kaczynski i podezřelým v případu sériového vraha Zodiaka. V době Zodiakových vražd bydlel v oblasti San Francisca. Mezi Zodiakem, jeho oběťmi a Kaczynským však nebylo žádné spojení. To, že by byl Zodiakem, téměř vylučuje i znalecké zkoumání jeho písma.\n\n\n"}
{"id": "689415", "url": "https://cs.wikipedia.org/wiki?curid=689415", "title": "Institut rodu Bourbonů", "text": "Institut rodu Bourbonů\n\nInstitut dynastie Bourbonů, francouzsky Institut de la Maison de Bourbon (IMB), založený v roce 1973 z iniciativy Jakuba Jindřicha Bourbonského, je kulturní sdružení uznané jako obecně prospěšná společnost výnosem přijatým francouzskou Státní radou (Conseil d'État) 23. dubna 1997. Panovnický dům Bourbonů si jmenovitě vytyčil cíl oficiálního uznání v Dohodě rodiny Bourbornů (Pacte de famille) z roku 1761 (článek XXI).\n\nInstitut společně založili pánové Patrick Esclafer de la Rode, Hervé Pinoteau a Armel Girard L'Amaury.\n\nCílem institutu, jak je také zapsáno v jeho statutu, je: \"podpořit povědomí o dějinách Francie a panování královského domu\", \"být ochranitelem tradic\" a \"přenést hodnoty, jichž požívala Francie při zachovávání věrnosti dynastii Kapetovců\".\n\nOd roku 2009 je předsedou institutu Charles-Emmanuel de Bauffremont-Courtenay, kníže z Bauffremontu (nar. 1946). Jeho otec, Jacques de Bauffremont-Courtenay, vévoda z Bauffremontu (nar. 1922), byl ve stejném roce zvolen čestným předsedou.\n\nSoučasná hlava rodu, Ludvík Bourbonský, nedávno zveřejnil novou strukturu, v níž nepozměňuje cíle IMB. Ty tak nadále, jako v minulosti, mají vést k organizování četných vzpomínkových manifestací k velkým historickým událostem spojeným s panovníky a ke sdružování, patronaci, a pořádání kulturních manifestací.\n\n"}
{"id": "689416", "url": "https://cs.wikipedia.org/wiki?curid=689416", "title": "Alpnachstad", "text": "Alpnachstad\n\nAlpnachstad je součást obce Alpnach na břehu jezera Alpnachersee ve Švýcarsku v kantonu Obwalden. Východně od obce se do jezera Alpnachersee vlévá říčka Sarner Aa.\n\nVýznamnou roli zde hraje doprava a turistický ruch. Již v dávných dobách zde bylo vybíráno mýtné a byl zde postaven i sklad pro překládku zboží. Vesnička má vlastní jezerní přístav, nádraží úzkokolejné dráhy Zentralbahn (dříve Brünigbahn) a dolní stanici horské ozubnicové dráhy Pilatusbahn.\n\n\n"}
{"id": "689418", "url": "https://cs.wikipedia.org/wiki?curid=689418", "title": "Chadašot sport", "text": "Chadašot sport\n\nChadašot sport nebo Chadašot ha-sport (: חדשות ספורט nebo חדשות הספורט, doslova \"Sportovní zprávy\") byl hebrejský psaný deník vycházející v Izraeli v letech 1954-1985.\n\nList byl založen roku 1954. V roce 1960 se z něj stal deník. Šlo o nezávislý list zaměřený na sportovní zpravodajství. Později ale specializovaný sportovní tisk ztrácel na popularitě. Bylo to i kvůli tomu, že ostatní deníky začaly věnovat více prostoru sportovnímu zpravodajství. První deník, který začal otiskovat pravidelnou sportovní přílohu a nedělní rozšířené sportovní zpravodajství, byl Jedi'ot achronot, jehož podobu tehdy určoval Dov Judkovski. Chadašot sport zanikl v roce 1985.\n"}
{"id": "689420", "url": "https://cs.wikipedia.org/wiki?curid=689420", "title": "Waterman", "text": "Waterman\n\nWaterman S.A. je americký výrobce plnicích per.\n\nV roce 1883 přišel newyorský pojišťovací agent Lewis Edson Waterman o zakázku jen z toho důvodu, že jeho plnicí pero při podpisu udělalo na smlouvu kaňku, a než se vrátil s novou kopií, klient byl pryč. Zklamaný Waterman se zařekl, že tohle už se nesmí nikdy stát, a začal přemýšlet, jak samovolnému vytékání inkoustu z pera zabránit. O rok později si nechal patentovat zcela nový způsob plnění a za další čtyři roky vznikla firma The L. E. Waterman Company.\n\nKvalitu per Waterman si vyzkoušely i mnohé významné osobnosti, například Charles Lindbergh s ním psal svůj deník během historického letu z New Yorku do Paříže v roce 1927. V tomtéž roce také výzkumný pracovník firmy Waterman, M. Perraud, vynalezl inkoustovou bombičku.\n\n"}
{"id": "689424", "url": "https://cs.wikipedia.org/wiki?curid=689424", "title": "Václav Kokštejn", "text": "Václav Kokštejn\n\nVáclav Kokštejn (22. září 1923, Cvrčovice – 9. května 1996) byl český fotbalista, československý reprezentant.\n\nV československé lize hrál za Spartu, SK Kladno a ATK Praha. Nastoupil ve 189 ligových utkáních a dal 78 gólů. Za československou reprezentaci odehrál v letech 1947-1952 12 utkání a vstřelil jeden gól (v zápase s Polskem roku 1948). Je mistrem Československa z let 1946 a 1948, oba tituly získal se Spartou Praha. Vítěz Českého poháru 1946. Hrál také za Slovan Dubí, Brandýsek, SK Cvrčovice a Baník Švermov. Je zmiňován i v díle Bohumila Hrabala Perličky na dně.\n\n\n"}
{"id": "689426", "url": "https://cs.wikipedia.org/wiki?curid=689426", "title": "Zdvižné čerpadlo", "text": "Zdvižné čerpadlo\n\nZdvižné čerpadlo je technické zařízení určené k dopravě kapalin.\n\nPrincipem dopravy kapaliny je nabírání vody do nádob, které jsou mezi sebou mechanicky vázány a zdvihají vodu do potřebné výše. Podle konstrukce se jedná o provedení \"korečkové\", \"řetězové\" nebo v provedení zvedacího kola \"korečkového\" či \"bubnového\".\n\nOdlišný způsob zdvižného čerpadla může být realizován použitím šneku – Archimédův šroub.\n\n\n"}
{"id": "689430", "url": "https://cs.wikipedia.org/wiki?curid=689430", "title": "Jedi'ot achronot", "text": "Jedi'ot achronot\n\nJedi'ot achronot (: , doslova \"Nejnovější zprávy\") je hebrejský psaný deník vycházející v mandátní Palestině a Izraeli od roku 1939.\n\nList byl založen roku 1939 jako nezávislý deník. Šlo o večerní list. První číslo vyšlo v prosinci 1939. V počátku vycházel list ve dvou verzích, odpolední a večerní. Za vznikem listu stál investor Nachum Komarov, který se inspiroval deníkem London Evening Standard. Během krátké doby se ovšem noviny dostaly do finančních potíží a byly prodány bohatému obchodníkovi Jehudovi Mozesovi. Ve 40. letech 20. století byl Jedi'ot achronot spolu s listem Haaretz jediným masovým periodikem, jež nebylo napojeno na některou z politických stran.\n\nV roce 1948 došlo v redakci k rozkolu. Šéfredaktor Azri'el Carlebach odešel s desítkami dalších novinářů a založil nový večerník Ma'ariv. V následujících letech dokázal Jehuda Mozes překonat obtíže spojené s rozkladem redakce a uhájil existenci listu. Mezi deníky Jedi'ot achronot a Ma'ariv pak po desítky let panovala rivalita. V 50. a 60. letech 20. století Ma'ariv jednoznačně dominoval izraelskému mediálnímu trhu, zatímco Jedi'ot achronot měl daleko menší náklad a byl považován za neseriózní. Majitel listu společně s editorem Dovem Judkovskim, ale finančně Jedi'ot achronot zaštítili. Zároveň začali kreativně měnit jeho podobu. Šlo například o první deník v Izraeli, který začal otiskovat pravidelnou sportovní přílohu a nedělní rozšířené sportovní zpravodajství, čímž přispěl k zániku specializovaného sportovního listu Chadašot sport. Dov Judkovski také vsadil na rostoucí deziluzi čtenářů k stranickému tisku a profiloval Jedi'ot achronot jako důsledně nestranické periodikum. Zároveň začal nabízet kvalitním novinářům mimořádně vysoké platy. Naopak nezdarem skončil pokus deníku vydávat jako první vlastní satirickou přílohu (v roce 1965 se pak o podobný typ odlehčené humoristické publicistiky pokusil nový list Cipora nefeš.\n\nBěhem 60. let 20. století se náklad Jedi'ot achronot začal přibližovat Ma'arivu a v 70. letech se Jedi'ot achronot stal nejčtenějším listem v zemi. Jistou konkurencí se roku 1976 stal nový list ha-Jom ha-ze, který vydával Eli'ezer Zhurabin a který se inspiroval německým listem Bild. Šéfredaktorem ha-Jom ha-ze se stal politik a generál Moše Dajan. Pokus o průnik na mediální trh ale selhal, listu se nepodařilo najít kvalitní novináře a prvenství Jedi'ot achronot bylo zachováno. V 80. letech 20. století začal deník vydávat i regionální listy a roku 1984 také jako první přišel s barevným tiskem. V 80. letech rovněž list opustil svůj původní model večerníku a přešel na standardní ranní distribuci. V 90. letech si Jedi'ot achronot zachovával své prvenství. Šéfredaktorem byl Moše Vardi, syn Herzla Rosenbluma, který vedl redakci listu v letech 1948-1986. Denní náklad se pohyboval okolo 350 000, v pátek víc než 600 000. V roce 1992 ožila rivalita mezi Jedi'ot achronot a Ma'arivem, které se vzájemně napadaly formou obřích billboardů.\n\nPočátkem 21. století expandoval list i na internet. Majitel Jedi'ot achronot, společnost Yedioth Media Group, provozuje internetový zpravodajský portál Ynet (s anglickou verzí Ynetnews). Společnost zůstává nadále pod kontrolou potomků a příbuzných Jehudy Mozese.\n\n"}
{"id": "689432", "url": "https://cs.wikipedia.org/wiki?curid=689432", "title": "Zebrawood", "text": "Zebrawood\n\nZebrawood (z angličtiny), v češtině se někdy používá název zebrano, je exotické dřevo, které svým vzhledem připomíná zebru.\n\nZebrawood je velmi tvrdé a velmi těžké dřevo. Zbarvení dřeva přechází z oranžové až do tmavě hnědé barvy, přičemž je struktura dřeva je jemná a doplněna světlejšími a tmavšími pruhy.\n\nDřevo pochází z tropického stromu \"Berlinia brazzavillensis\" z čeledi bobovité, rozšířeného v rovníkové Africe v oblasti Středoafrické republiky, Konžské republiky a Gabonu.\n\nDřevo zebrawood se pro svoji strukturu a odolnost používá v nábytkářském průmyslu k výrobě nábytku, dýhy a k vykládání intarzii.\n\n\n"}
{"id": "689434", "url": "https://cs.wikipedia.org/wiki?curid=689434", "title": "Lamy (firma)", "text": "Lamy (firma)\n\nC. Josef Lamy GmbH je německá firma, výrobce plnicích per se sídlem v Heidelbergu. Podle vlastních údajů vyrobí ročně tato rodinná firma 6 milionů psacích potřeb a její obrat v Německu činí 90 milionů eur (2015). Řadí se k předním výrobcům psacích potřeb v Německu a patří k největším světovým dodavatelům psacích potřeb.\nSpolečnost Lamy je rodinnou firmou, která byla založena Josefem Lamym v roce 1930 v německém Heidelbergu. Samotná značka Lamy existuje od roku 1952, během jednoho roku na trh uvedla 27 různých řad plnicích per.\n\n"}
{"id": "689441", "url": "https://cs.wikipedia.org/wiki?curid=689441", "title": "Horští Židé", "text": "Horští Židé\n\nHorští Židé (rusky: \"горские евреи\", tátsky: \"жугьур\") jsou národ vyznávající judaismus původně žijící na východě Kavkazu, konkrétně v ruské Republice Dagestán a v Ázerbájdžánu. Po druhé světové válce jich většina přesídlila do Izraele. Hovoří tátským jazykem. Na konci dvacátého století se jejich počet odhadoval na 110 000, z toho asi 50 000 v Izraeli. Předpokládá se, že je jedná o potomky Židů z Persie, kteří se na Kavkaze usídlili v 6. století. Jiná teorie tvrdí, že se jedná o skupinu tátského národa, která k judaismu konvertovala až později. Roku 1942 obsadilo nacistické Německo část podhůří Kavkazu a značná část horských Židů byla vyvražděna. Kvůli jejich nejasnému původu řešili okupanti otázku, zda jsou horští Židé podle německých rasových zákonů Židé či ne, nakonec byli označeni za Židy.\n"}
{"id": "689452", "url": "https://cs.wikipedia.org/wiki?curid=689452", "title": "Dam", "text": "Dam\n\nDam může znamenat:\n\n\n"}
{"id": "689454", "url": "https://cs.wikipedia.org/wiki?curid=689454", "title": "Airlaid", "text": "Airlaid\n\nAirlaid (volně přeloženo: \"aerodynamické kladení\") je způsob výroby netkaných textilií využívající tlak a podtlak vzduchu jako jediný prostředek k přepravě materiálu od přípravy suroviny až k hotové plošné textilii.\nTechnologie airlaid byla vyvinuta v Dánsku. Začátkem 80. let minulého století přišel vynálezce Kroyer s technologií výroby papíru suchou cestou (\"dry-formed paper\"), na základě které byla u firmy M&J Fibretech a dalších strojíren asi o 10 let později konstruována první zařízení k výrobě netkaných textilií. Na začátku tohoto století dosáhla roční světová produkce airlaidem asi 350 000 tun (na 50 výrobních linkách), v roce 2015 se uváděl celosvětový obrat s výrobky z airlaidu s 1,64 miliardami USD.\nMezinárodní asociace výrobců netkaných textilií uvádí:\n\nJako základní surovina se dodává sušená buničina s vlákny o délce cca 1,5-3 mm, slisovanými do rouna nabaleného na válec (viz horní snímek).\nVýroba probíhá ve třech stupních:\n\n\nV této fázi se přidává ve formě prášku cca 20 % absorbačního polymeru (na zvýšení savosti) a případně aromatické přísady.\n\nDůležitý je poměr množství vzduch/vlákenný materiál, výhodnější jsou krátká vlákna\n\nAirlaidové textilie vynikají vysokou savostí a bobtnavostí, v rozsahu cca 60-200 g/m² mají dostatečnou pevnost a jsou levné.\n\nNejvětší část airlaidových textilií se vkládá jako jádro do jednorázově používaných prostředků osobní hygieny (pleny pro kojence a inkontinentní pacienty, vložky)\n\nDále: Ubrusy a ubrousky, obaly potravin, zdravotní pomocné prostředky, filtry\n\n"}
{"id": "689460", "url": "https://cs.wikipedia.org/wiki?curid=689460", "title": "Ynet", "text": "Ynet\n\nYnet je Izraelský hebrejsky psaný internetový zpravodajský portál fungující od roku 2000.\n\nByl spuštěn 6. června 2000. Postupně se stal nejnavštěvovanějším zpravodajským portálem v Izraeli. Je vlastněn společností Yedioth Media Group, která vydává jeden z nejčtenějších tištěných deníků v Izraeli, list Jedi'ot achronot. Redakčně je ale na tomto listu nezávislý. Předsedou správní rady portálu je Mimi Mozes, ředitelem Avi Ben Tal a šéfredaktorem Jon Feder. Provozuje i zpravodajský portál v anglickém jazyce Ynetnews. \n"}
{"id": "689463", "url": "https://cs.wikipedia.org/wiki?curid=689463", "title": "Andrew Raycroft", "text": "Andrew Raycroft\n\nAndrew Joseph Ernest Raycroft (* 4. května 1980, Belleville, Ontario, Kanada) je bývalý kanadský hokejový brankář.\n\nPřed vstupem do juniorské ligy hrál za Quinte Red Devils v lize Ontario Minor Hockey Association. V sezóně 1997-98 začal svojí tříletou kariéru v juniorské lize Ontario Hockey League, ve které hrál za Kingston Frontenacs a Sudbury Wolves. V draftu 1998 byl vybrán na celkově 135. místě klubem Boston Bruins.\n\nV lize National Hockey League debutoval v sezóně 2000/01, když při vítězství 5:1 nad Philadelphií Flyers nahradil Byrona Dafoea, ale protože nastoupil až v druhé polovině zápasu, tak mu vítězství nebylo připsáno. První vítězný zápas si tedy připsal o dva dny později 9. října 2000, když vyhráli 4:2 nad Floridou Panthers. Ve své první sezóně v NHL odchytal 15 zápasů a v dalších dvou sezónách hrál většinou na farmě v týmu Providence Bruins, hrajícím ligu American Hockey League. Po prodloužení smlouvy s Bruins 31. července 2003 odchytal svou první plnohodnotnou sezónu v NHL a pomohl týmu k druhému místu základní části ve východní konferenci NHL a sám získal Calder Memorial Trophy pro nejlepšího nováčka sezóny NHL (Statut nováčka měl vzhledem k tomu, že v předchozích třech sezónách neodchytal dohromady ani 25 zápasů).\n\nV sezóně 2004/05, kdy byla v NHL výluka, chytal za Tapparu Tampere ve finské SM-liize. Po návratu k Bruins se v sezóně 2005/06 propadl v týmové hierarchii na třetí místo mezi brankáři, když pozici jedničky zastával Tim Thomas a druhého brankáře dělal nováček Hannu Toivonen. Po sezóně byl 24. června 2006 vyměněn do Toronta Maple Leafs za práva na finského brankáře Tuukku Raska. V Torontu zastával pozici prvního brankáře a první čisté konto v jejich dresu vychytal 5. října 2006 při vítězství 6:0 nad Ottawou Senators. Během sezóny vytvořil klubový rekord Maple Leafs v počtu vítězných zápasů brankáře, který před ním držel Ed Belfour ze sezóny 2002/03.\n\nNa začátku sezóny 2007/08 ho o pozici prvního brankáře týmu připravil Vesa Toskala. Maple Leafs jej po sezóně zapsali na listinu volných hráčů a později jej vyplatili ze smlouvy. Několik dní poté podepsal jednoletou smlouvu s Coloradem Avalanche. Přestože s ním bylo pro sezónu 2008/09 počítáno jako s týmovou jedničkou, tak jej v této pozici postupně nahradil Peter Budaj a Raycroft se stal pouze jeho náhradníkem.\n\nPo sezóně podepsal jednoletou smlouvu s Vancouverem Canucks. V přípravném kempu soupeřil o pozici náhradníka za Robertem Luongem s Cory Schneiderem. Ve svém prvním zápase za Canucks zaznamenal vítězství 2:1 v samostatných nájezdech proti Los Angeles Kings a své první čisté konto v dresu Canucks vychytal proti Coloradu Avalanche při vítězství 3:0. Před sezónou 2010/11 podepsal dvouletou smlouvu s Dallasem Stars.\n\n\n"}
{"id": "689464", "url": "https://cs.wikipedia.org/wiki?curid=689464", "title": "Ynetnews", "text": "Ynetnews\n\nYnetnews je Izraelský anglicky psaný internetový zpravodajský portál fungující od roku 2005.\n\nByl spuštěn roku 2005 jako sesterský portál hebrejského zpravodajského portálu Ynet. Je vlastněn společností Yedioth Media Group, která vydává jeden z nejčtenějších tištěných deníků v Izraeli, list Jedi'ot achronot. Redakčně je ale na tomto listu nezávislý. \n"}
{"id": "689465", "url": "https://cs.wikipedia.org/wiki?curid=689465", "title": "Milan Bubák", "text": "Milan Bubák\n\nMilan Bubák (20. července 1924, Úpice, okres Trutnov – 8. října1990, Hradci Králové) byl český malíř a grafik.\n\nVyučil se knihařem a poté studoval na Státní grafické škole v Praze, a to v letech 1945 až 1949. Byl žákem těchto výtvarníků: Josef Solar , Miloš Kesl, Svatopluk Klír, Rudolf Beneš. Na škole se poznal s Vladimírem Boudníkem, jeho spolužákem, se kterým se v dalších letech přátelil (viz knihy Boudník Vladimír: Z korespondence I a II, vydáno 1994).\n\nByl malířem a grafikem. Této činnosti se věnoval hlavně ve volném čase, jinak pracoval postupně zejména v tiskárně v Červeném Kostelci, ve Východočeských papírnách v Novém Městě nad Metují jako kopista a v Texlenu Trutnov, ateliéru v Červeném Kostelci, jako návrhář.\n\nTěžiště Bubákovy tvorby spočívá v krajinomalbě. Za náměty se nejčastěji vydával do rodné podkrkonošské krajiny.\nPostupně směřoval ke svému ojedinělému stylu, ve kterém kombinoval kvaš, akvarelovou nebo temperovou malbu, kresbu pastelkami či barevnými křídami nebo monotyp s pérovou, případně štětcovou kresbou – s konturováním a šrafováním černou tuší. Neusiloval o realistické, detailní zobrazení krajiny. V jeho pracích se objevují krajiny realitou toliko inspirované, krajiny imaginární, magické, krajiny poetické. Vyzařuje z nich klid, vyrovnanost, soulad, někdy též smutek a osamělost.\n\nPostupně byl členem pražského Spolku výtvarných umělců Marold, Sdružení výtvarných umělců severočeských, Výtvarného klubu při červenokostelecké Osvětové besedě, Výtvarné skupiny 3M a Skupiny neprofesionálních výtvarníků při Lidové škole umění B. Smetany v Novém Městě nad Metují.\n\n\nZúčastnil se téměř sedmi desítek výstav, a to nejen v městech jeho rodného kraje, ale kupříkladu i ve Vamberku, Chrudimi, Hradci Králové, Praze, Šumperku, Ostravě-Porubě či v polské Vratislavi (1974). V roce 1963 putovaly jeho práce s červenokosteleckým národopisným souborem Hadař i do Saint-Étienne ve Francii. Poprvé vystavoval roku 1944 (v Hradci Králové), naposledy roku 1990 (na 7. náchodském výtvarném podzimu ve Státní galerii výtvarného umění v Náchodě). V letech 1949 a 1950 se zúčastnil dvou členských výstav Spolku výtvarných umělců Marold ve spolkové výstavní síni v Klimentské ulici v Praze, v letech 1951-1958 členských výstav Výtvarného klubu při Osvětové besedě v Červeném Kostelci, uspořádaných jednou v Základní škole na Bohdašíně (1951) a osmkrát ve Výstavní síni U Zlatého klíče v Červeném Kostelci.\n\n\n\n\n"}
{"id": "689470", "url": "https://cs.wikipedia.org/wiki?curid=689470", "title": "Andris Bērziņš (1944)", "text": "Andris Bērziņš (1944)\n\nAndris Bērziņš (* 10. prosince 1944, Nītaure) je lotyšský bankéř a politik, v letech 2011–2015 byl osmým lotyšským prezidentem. Do doby, než přijal nejvyšší ústavní úřad země, byl poslancem Saeimy za Svaz zelených a rolníků. V letech 1993–2004 působil jako prezident Unibanky.\n\nV prvním kole prezidentských voleb v roce 2011 získal jako kandidát Svazu zelených a rolníků 50 hlasů zákonodárců Saeimy a 48 z nich bylo proti, zatímco úřadující prezident Valdis Zatlers obdržel 43 hlasů pro a 55 proti. Celkem se započítalo 99 hlasů, jeden byl neplatný. V prvním kole tak nebyl nikdo zvolen. Druhé kolo se uskutečnilo stejný den. Pro Berzinše hlasovala nadpoloviční většina 53 poslanců a 44 proti, čímž byl zvolen prezidentem státu.\n"}
{"id": "689472", "url": "https://cs.wikipedia.org/wiki?curid=689472", "title": "Andris Bērziņš", "text": "Andris Bērziņš\n\nJméno a příjmení Andris Bērziņš nosí více osobností:\n\n"}
{"id": "689473", "url": "https://cs.wikipedia.org/wiki?curid=689473", "title": "Dov Judkovski", "text": "Dov Judkovski\n\nDov Judkovski (: דב יודקובסקי) byl izraelský novinář, který významně ovlivnil podobu deníků Jedi'ot achronot a Ma'ariv.\n\nNarodil se roku 1923 ve Varšavě, roku 1924 se přestěhoval s rodinou do Belgie, roku 1940 do Francie. Roku 1942 byl zatčen vichistickým režimem a pak deportován do koncentračního tábora Osvětim. Roku 1945 byl osvobozen, vrátil se do Francie a Belgie, pak přesídlil do Izraele. Studoval filozofii, mezinárodní vztahy a francouzštinu na Hebrejské univerzitě.\n\nV letech 1946–1947 začal pracovat pro deník Jedi'ot achronot, který patřil jeho příbuznému, bohatému obchodníkovi Jehudovi Mozesovi. V této redakci působil v obleženém Jeruzalémě i během první arabsko-izraelské války v roce 1948.\n\nV roce 1948 došlo v redakci Jedi'ot achronot k rozkolu. Šéfredaktor Azri'el Carlebach odešel s desítkami dalších novinářů a založil nový večerník Ma'ariv. V následujících letech dokázal Jehuda Mozes ve spolupráci s Dovem Judkovskim překonat obtíže spojené s rozkladem redakce a uhájil existenci listu. Roku 1950 se stal Dov Judkovski redaktorem Jedi'ot achronot v Tel Avivu, od roku 1953 pak zastával v tomto listu pozici výkonného editora, kde působil po následujících několik desítek let. Ještě v 50. letech 20. století Ma'ariv jednoznačně dominoval izraelskému mediálnímu trhu, zatímco Jedi'ot achronot měl daleko menší náklad a byl považován za neseriózní. To se ale postupně začalo měnit. Jedi'ot achronot byl například prvním deníkem v Izraeli, který začal otiskovat pravidelnou sportovní přílohu a nedělní rozšířené sportovní zpravodajství, čímž přispěl k zániku specializovaného sportovního listu Chadašot sport. Dov Judkovski také vsadil na rostoucí deziluzi čtenářů vůči stranickému tisku a profiloval Jedi'ot achronot jako důsledně nestranické periodikum. Zároveň začal nabízet kvalitním novinářům mimořádně vysoké platy. Během 60. let 20. století se tak náklad Jedi'ot achronot začal přibližovat Ma'arivu a v 70. letech se Jedi'ot achronot stal nejčtenějším listem v zemi. V 80. letech 20. století začal deník vydávat i regionální listy a roku 1984 také jako první přišel s barevným tiskem. V 80. letech rovněž list opustil svůj původní model večerníku a přešel na standardní ranní distribuci.\n\nV letech 1986–1989 Dov Judkovski zastával post šéfredaktora. Odešel kvůli neshodám mezi vlastníky. V letech 1991–1992 krátce působil jako editor v Ma'arivu. V roce 2000 mu byl udělena Sokolovova cena, v roce 2002 Izraelská cena. Zemřel 28. prosince 2010.\n"}
{"id": "689478", "url": "https://cs.wikipedia.org/wiki?curid=689478", "title": "Josef Hronek (fotbalista)", "text": "Josef Hronek (fotbalista)\n\nJosef Hronek (17. října 1921 Kamenice nad Lipou – 2. října 2004) byl český fotbalový útočník a československý reprezentant.\n\nZa československou reprezentaci odehrál 1 utkání (s Polskem roku 1948). Je mistrem Československa z let 1946 a 1948, oba tituly získal se Spartou Praha. V československé lize hrál za AC Sparta Praha, SK Židenice a MEZ Židenice.\n\n\n"}
{"id": "689482", "url": "https://cs.wikipedia.org/wiki?curid=689482", "title": "Jehuda Mozes", "text": "Jehuda Mozes\n\nJehuda Mozes (: יהודה מוזס) byl izraelský podnikatel a mediální magnát, který významně ovlivnil podobu deníku Jedi'ot achronot.\n\nNarodil se roku 1886 ve městě Kalisz v tehdejší Ruské říši (dnes Polsko). Stal se podnikatelem v textilním průmyslu. Roku 1923 přesídlil do tehdejší mandátní Palestiny, kde pokračoval v podnikatelských aktivitách.\n\nRoku 1939 byl založen nezávislý deník Jedi'ot achronot. Za vznikem listu stál investor Nachum Komarov, který se inspiroval deníkem London Evening Standard. Během krátké doby se ovšem noviny dostaly do finančních potíží a v tuto chvíli je odkoupil bohatý obchodník a vzdělanec Jehuda Mozes. Ve 40. letech 20. století byl Jedi'ot achronot spolu s listem Haaretz jediným masovým židovským periodikem v mandátní Palestině, jež nebylo napojeno na některou z politických stran.\n\nV roce 1948 došlo v redakci Jedi'ot achronot k rozkolu. Šéfredaktor Azri'el Carlebach odešel s desítkami dalších novinářů a založil nový večerník Ma'ariv. V následujících letech dokázal Jehuda Mozes ve spolupráci se svým příbuzným Dovem Judkovskim překonat obtíže spojené s rozkladem redakce a uhájit existenci listu. Ještě v 50. letech 20. století Ma'ariv jednoznačně dominoval izraelskému mediálnímu trhu, zatímco Jedi'ot achronot měl daleko menší náklad a byl považován za neseriózní. To se ale postupně začalo měnit. Jedi'ot achronot byl například prvním deníkem v Izraeli, který začal otiskovat pravidelnou sportovní přílohu a nedělní rozšířené sportovní zpravodajství, čímž přispěl k zániku specializovaného sportovního listu Chadašot sport. Vedení listu také vsadilo na rostoucí deziluzi čtenářů vůči stranickému tisku a profilovalo Jedi'ot achronot jako důsledně nestranické periodikum. Během 60. let 20. století se tak náklad Jedi'ot achronot začal přibližovat Ma'arivu a v 70. letech se Jedi'ot achronot stal nejčtenějším listem v zemi. \n\nJehuda Mozes zemřel 14. října 1956. Jeho rodina nadále vlastní deník Jedi'ot achronot. \n"}
{"id": "689494", "url": "https://cs.wikipedia.org/wiki?curid=689494", "title": "Hotel Bellevue Tlapák", "text": "Hotel Bellevue Tlapák\n\nHotel Bellevue - Tlapák je funkcionalistický hotel postavený v první polovině 30. let 20. století ve střední části lázeňského parku v Poděbradech. Hotel byl navržen Ing. Arch. Františkem Tlapákem, který se také stal jeho prvním majitelem a provozovatelem. Po svém dokončení budova nesla název Parkhotel Tlapák.\n\nV bezprostřední blízkosti hotelu se nacházejí květinové hodiny, patřící od 40. let minulého století k symbolům města.\n\nV letech 1939-1945 byl hotel uzavřen a následně v roce 1948 znárodněn. Pod novým názvem Dům Fučík se stal součástí státní společnosti Lázně Poděbrady.\n\nV roce 1991 byl objekt, v rámci restituce, vrácen dědičce po architektu Tlapákovi. Následná rekonstrukce původní budovy Tlapák a její rozšíření o nové budovy Homér a Jiřík, vytvořily současnou podobu hotelového komplexu. Jeho provozovatelem byla společnost TICO IFC, a.s.\n\nSoučástí hotelového komplexu je balneorehabilitační centrum s možností lékařské a rehabilitační péče. Do budovy je zavedena minerální voda Poděbradka.\n\nV roce 2017 byl hotel rekonstruován a jeho novým provozovatelem se stala společnost Lázně Poděbrady, a. s.\n\n\n\n"}
{"id": "689497", "url": "https://cs.wikipedia.org/wiki?curid=689497", "title": "Burjatská autonomní sovětská socialistická republika", "text": "Burjatská autonomní sovětská socialistická republika\n\nBurjatská autonomní sovětská socialistická republika ( , burjatsky: \"Буряадай Автономито Совет Социалис Республика\") byla autonomní republika Ruské sovětské federativní socialistické republiky \"(RSFSR)\" v Sovětském svazu existující v letech 1923 až 1992. Hlavním městem byl Věrchněudinsk, roku 1934 přejmenovaný na Ulan-Ude.\n\nSovětská vláda byla v Burjatsku ustavena v únoru 1918, ale už v létě téhož roku byla svržena, protože oblast obsadila japonská armáda. Moci se chopil diktátor ataman Sejmonov. V létě roku 1919 bylo Burjatsko okupováno americkými vojsky, Rudá armáda území znovu obsadila v březnu 1920. Západ Burjatska byl připojen k sovětskému Rusku, východ k Dálněvýchodní republice. Následující rok vznikl první burjatský samosprávný útvar – Burjatsko-mongolská autonomní oblast v rámci Dálněvýchodní republiky, v ruské části byl utvořen obdobný útvar Mongolsko-burjatská autonomní oblast v lednu 1922. V listopadu téhož roku se Dálněvýchodní republika připojila k RSFSR jako Dálněvýchodní oblast, z obou dosavadních burjatských autonomních oblastí byla jejich spojením vytvořena Burjatsko-mongolská autonomní sovětská socialistická republika. Nařízením Nejvyššího sovětu SSSR ze dne 7. července 1958 bylo z názvu vypuštěno slovo \"mongolská\". Po rozpadu Sovětského svazu se Burjatská autonomní sovětská socialistická republika transformovala na Republiku Burjatsko, která je subjektem Ruské federace.\n\nHlavními etniky Burjatské ASSR byli Rusové \"(1926 - 52%; 1989 - 69%)\" a Burjati \"(1926 - 43%; 1989 - 24%)\". V sovětských dobách do Burjatska přicházeli noví obyvatelé, především Rusové, ale i příslušníci jiných národů Sovětského svazu, z nichž nejpočetnější skupinu utvořili Ukrajinci \"(1989 - 2%)\" a Tataři \"(1989 - 1%)\". Roku 1930 měla autonomní republika 558 000 obyvatel, v roce 2010 měla Burjatská republika 970 000 obyvatel.\n"}
{"id": "689498", "url": "https://cs.wikipedia.org/wiki?curid=689498", "title": "Lumír Mistr", "text": "Lumír Mistr\n\nLumír Mistr (* 12. ledna 1969) je bývalý český fotbalista, československý reprezentant.\n\nZa československou reprezentaci odehrál 2 utkání (kvalifikační zápasy s Belgií a Faerskými ostrovy). Je mistrem Československa z roku 1993 a čtyřnásobným mistrem České republiky z let 1994, 1995, 1997 a 1998. Všechny tituly získal se Spartou Praha. Přišel do ní z RH Cheb, na konci kariéry hrál krátce ještě za 1. FK Příbram. Nejvíce na sebe upozornil v zápase semifinálové skupiny nultého ročníku Ligy mistrů proti FC Barcelona. Sparta tehdy zvítězila 1:0 a Mistr patřil k nejlepším na hřišti. \n\n\n"}
{"id": "689501", "url": "https://cs.wikipedia.org/wiki?curid=689501", "title": "Green Goblin", "text": "Green Goblin\n\nGreen Goblin je jedna z postav a superpadouchů v komiksech o Spidermanovi. Vytvořil ho Stan Lee a Steve Ditko se svým týmem. Poprvé se objevil ve čtrnáctém díle Spidermana. Časopis Wizard ho určil jako 19. nejhoršího padoucha, zároveň je 27. nejlepší komiksovou postavou. Je nejhorším Spider-manovým nepřítelem. Zdánlivě umírá vlastní rukou.\n\n\nPůvodně to měl být egyptský démon ale Stan Lee odhalil jeho identitu jako Normana Osborna Harryho otce a Harry Osborn. Norman získal své schopnosti když se nechal po zániku OSCORP proměnit v superčlověka pomocí radioaktivního plynu. Plyn ho ale přemohl a udělal z něj naprostého šílence. Přijal jméno Goblin protože této nestvůry se nejvíce bál. Zjistí že jeho syn Harry je kamarádem Spider-Mana a zaútočí na něj. Spider-man mu unikne a Goblin zabije jeho přítelkyni Gwen. Při vzájemném boji se Goblin zdánlivě zabije. Goblin je později nahrazen různými \"imitátory\" jako je například Hobgoblin.\n"}
{"id": "689504", "url": "https://cs.wikipedia.org/wiki?curid=689504", "title": "Globes", "text": "Globes\n\nGlobes ( גלובס) je hebrejský psaný deník vycházející v Izraeli od roku 1990.\n\nByl založen roku 1990 jako ekonomický deník, inspirovaný listem Financial Times. Prvním šéfredaktorem byl Mati Golan, který sem přešel z deníku Haaretz. K roku 1995 byl šéfredaktorem deníku Adam Baruch, vzděláním právník, který předtím zastával řídící posty v deníku Jedi'ot achronot a Ma'ariv. Společně s deníkem Telegraf založeným roku 1993 (zanikl po několika letech) šlo o nová periodika určená pro ekonomicky vzdělané čtenáře. V obou případech šlo o večerníky, které byly distribuovány předplatitelům přímo do domácnostní nebo na pracoviště. Prodej na novinových stáncích byl jen okrajový. Od roku 1997 má deník i internetovou verzi.\n\n"}
{"id": "689507", "url": "https://cs.wikipedia.org/wiki?curid=689507", "title": "Jisra'el ha-jom", "text": "Jisra'el ha-jom\n\nJisra'el ha-jom ( ישראל היום, doslova \"Izrael dnes\") je hebrejsky psaný bezplatný deník vycházející v Izraeli od roku 2007.\n\nPrvní číslo vyšlo 30. července 2007. Zpočátku list vycházel pětkrát týdně. Od 20. listopadu 2009 začala vycházet i víkendová příloha se sekcemi zpravodajství, politika a kultura. Deník je distribuován předplatitelům do domácností, pracovišť a je ve volném prodeji na veřejných místech a ve veřejné dopravě. V roce 2010 bylo oznámeno, že Jisra'el ha-jom se stal nejčtenějším izraelským deníkem a překonal tak dlouho dominantní list Jedi'ot achronot.\n\n"}
{"id": "689512", "url": "https://cs.wikipedia.org/wiki?curid=689512", "title": "Petr Vrabec", "text": "Petr Vrabec\n\nPetr Vrabec (* 5. června 1962) je bývalý český fotbalista a československý fotbalový reprezentant. Byl to specialista na trestné kopy. Byl trenérským asistentem Karla Jarolíma ve Slavii Praha v éře dvou ligových titulů v letech 2008 a 2009. Působil i jako trenér juniorky FK Mladá Boleslav.Dále dovedl FK Hořovicko do ČFL,kde působil v sezóně 2013-2014,2014-2015.\n\nMomentálně působí jako asist. trenéra v druholigovém Ustí nad Labem.\n\nOdchovanec Autoškody Mladá Boleslav je šestinásobným mistrem Československa z let 1987, 1988, 1989, 1990, 1991 a 1993. Všechny tituly získal se Spartou Praha. V Ježkově Spartě druhé poloviny 80. let byl ve stínu slavnějších spoluhráčů, ale na začátku 90. let byl již pilířem mužstva. Památným je jeho gól do sítě Dynama Kyjev v semifinálové skupině nultého ročníku Ligy mistrů (1991/1992), který vstřelil přímo z rohu. Ve stejném ročníku dal gól i Barceloně na Camp Nou (27. listopadu 1991) a obhájci trofeje Olympique Marseille.\n\nZa československou reprezentaci odehrál pouze 3 kvalifikační utkání v roce 1993 (remízy 1:1 s Kyprem a Walesem a výhra 5:2 s Rumunskem). Vstřelil 1 gól – v kvalifikačním zápase s Rumunskem v Košicích.\n\nGól Petra Vrabce za reprezentační A-mužstvo Československa:\n\nPo skončení hráčské kariéry se věnoval trenérské činnosti, působil 7 let na lavičce pražské Slavie, byl například asistentem Karla Jarolíma, s nímž zažil dva ligové tituly Slavie v letech 2008 a 2009.\n\nV létě 2012 se stal hlavním trenérem českého klubu FK Čáslav. 17. září 2012 byl odvolán kvůli neuspokojivým výsledkům. Na lavičce Čáslavi tak vydržel pouhých sedm kol. Čáslavi přesto pomohl prolomit prokletí v národním poháru a postoupit po dlouhých čtyřech letech až do třetího kola. Tým pod jeho taktovkou porazil nejprve Letohrad 1:0 a následně Táborsko 5:4 na pokutové kopy poté, co utkání skončilo nerozhodně 1:1.\n\nPoté byl angažován k juniorskému týmu FK Mladá Boleslav, tedy vrátil se pomoct svými zkušenostmi klubu, kde se fotbal naučil. V Mladé Boleslavi skončil u juniorky v lednu 2014 po rošádách v realizačních týmech klubu.\n\nOd června roku 2014 vede jako hlavní trenér divizní FK Hořovicko.\n\n\n"}
{"id": "689513", "url": "https://cs.wikipedia.org/wiki?curid=689513", "title": "Prezidentské volby v Lotyšsku 2011", "text": "Prezidentské volby v Lotyšsku 2011\n\nPrezidentské volby v Lotyšsku 2011 se uskutečnily 2. června 2011, v nichž byl na čtyřleté období prezidentem zvolen Andris Bērziņš. Jedná se o nepřímou volbu jednokomorovým parlamentem Saeimou se sto zákonodárci, tj. se sto voliteli. \n\nV prvním kole se utkali dva bezpartijní kandidáti – úřadující prezident Valdis Zatlers, který obdržel 43 hlasů pro a 55 proti a poslanec Andris Bērziņš jako nezávislý kandidát Svazu zelených a rolníků, kterého někteří členové Svazu nominovali pouze dva dny před vypršením lhůty, ačkoli se předpokládalo, že Svaz bude podporovat znovuzvolení Zatlerse. Bērziņš získal 50 hlasů zákonodárců a 48 z nich bylo proti. Celkem se započítalo 99 hlasů, jeden byl neplatný. V prvním kole tak nebyl nikdo zvolen. \n\nDruhé kolo se uskutečnilo ve stejný den. Pro Berzinše hlasovala nadpoloviční většina 53 poslanců a 44 proti, čímž byl zvolen prezidentem státu. Zatlers získal 41 hlasů pro a 56 proti. \n\nVolba se konala ve vypjaté situaci mezi parlamentem a prezidentem Zatlersem, který na 23. července 2011 vyhlásil referendum o rozpuštění parlamentu. Důvodem k tomuto kroku bylo prezidentovo obvinění zákonodárného sboru, že blokuje trestní stíhání svých kolegů podezřelých z korupce. Ekonomický deník E15 uvedl, že Berziňš byl faktickým kandidátem vlivných podnikatelů, tzv. oligarchů. V referendu se drtivá většina voličů vyslovila pro rozpuštění parlamentu.\n"}
{"id": "689515", "url": "https://cs.wikipedia.org/wiki?curid=689515", "title": "Jisra'el post", "text": "Jisra'el post\n\nJisra'el post (: ישראל פוסט, doslova \"Izraelská pošta\") je hebrejský psaný bezplatný deník vycházející v Izraeli od roku 2007.\n\nVlastní ho Eli Azur a Dov Weisman. První číslo se objevilo 5. srpna 2007. V prvních dvou měsících list vycházel pod jménem Metro Jisra'el (מטרו ישראל). Tento počáteční název byl inspirován modelem bezplatných deníků vydávaných společností Metro International. Ta se proto kvůli tomu obrátila na soud a list musel své jméno změnit do současné podoby. Zpočátku byl deník distribuován odpoledne a součástí marketingové kampaně bylo, že jde o jediný odpolední list v Izraeli. Později přešel na ranní distribuci. Náklad dosahuje cca 200 000 výtisků. Deník je distribuován na veřejných místech a také v síti obchodů, kterou ovládá Dov Weisman, přičemž ta zde i silně inzeruje.\n"}
{"id": "689523", "url": "https://cs.wikipedia.org/wiki?curid=689523", "title": "Jižní sámština", "text": "Jižní sámština\n\nJižní sámština (\"Åarjelsaemien gïele\") je sámský jazyk z ugrofinské větve uralské jazykové rodiny. Mluví jím zhruba 300 lidí ve Švédsku v provinciích Dalarna, Härjedalen, Jämtland a na jihu Laponska a dalších 300 lidí v Norsku v krajích Nordland, Østerdalen a Trøndelag. Ve Švédsku je uznán jako minoritní jazyk a v norské obci Snåsa i jako úřední jazyk.\n\nJižní sámština je jediná ze sámských jazyků, ve které se nevyskytuje souhláskové stupňování.\n\nAbeceda je tvořena 24 písmeny:\n\nKromě těchto písmen se v cizích slovech používají i písmena \"c\", \"ï\", \"q\", \"w\", \"x\", \"z\", \"ä\" a \"ö\".\n"}
{"id": "689524", "url": "https://cs.wikipedia.org/wiki?curid=689524", "title": "Evian Thonon Gaillard FC", "text": "Evian Thonon Gaillard FC\n\nEvian Thonon Gaillard Football Club je francouzský fotbalový klub sídlící ve městě Gaillard nedaleko švýcarských hranic a města Ženeva. V současnosti hraje nejvyšší francouzskou soutěž Ligue 1, kam postoupil v sezóně 2010/11 z prvního místa v Ligue 2.\n\nKlub vznikl v roce 2003 spojením klubů \"FC Gaillard\", který hrál po většinu své existence regionální soutěž \"Ligue Rhône-Alpes\", a \"FC Villela-Grand\". Gaillard byl založen v roce 1924 a Villela-Grand roku 1928. Nový klub tehdy pojmenovaný \"Football Croix-de-Savoie\" po první sezóně skončil v Championnat de France amateur (4. nejvyšší francouzská soutěž) na třetím místě. Normálně by postoupily první dva týmy, jenže na těch byly B týmy Lyonu a Mét, a tak postupoval do 3. nejvyšší soutěže Championnat National. V Championnat National se mu nevedlo nejlépe a jen těsně se zachránil. Další sezónu tolik štěstí neměl a sestoupil zpět do 4. nejvyšší soutěže.\n\nV roce 2007 se klub znovu sloučil, tentokrát s klubem \"Olympique Thonon-Chablais\", a tak existoval pod novým názvem \"Olympique Croix-de-Savoie 74\". Klub se kvůli nevyhovujícímu stadiónu stěhoval do obce Thonon-les-Bains na stadión Stade Joseph-Moynat s kapacitou 6000 míst. Klub si vybojoval postup do Championnat National pro sezónu 2008/09 jako vítěz CFA. V létě roku 2009 byl prezident společnosti Groupe Danone Franck Riboud stanoven čestným prezidentem klubu. Riboud změnil název klubu na \"Evian Thonon-Gaillard Football Club\" a věnoval klubu peníze na mládež. Jeho plánem byl postup do Ligue 2.\n\n16. dubna 2010 si klub zajistil vítězstvím 1:0 nad Amiens postup do Ligue 2. V sezóně 2010/11 chtěl hrát Evian své domácí zápasy na stadiónu Stade de la Praille ve švýcarské Ženevě, z důvodu rozhodnutí o nezpůsobilosti stadiónu Stade Joseph-Moynat, protože obec Thonon-les-Bains leží pouhých 35 km od Ženevy. To bylo ovšem zámítnuto federací UEFA, a tak se klub přesunul do nedalekého Annecy na stadión Parc des Sports.\n\nV sezóně 2010/11 klub dokázal v Coupe de France porazit Olympique Marseille (úřadujícího mistra Francie) 3:1 a vyřadit ho tak. V dalším kole ovšem skončil na Racingu Strasbourg. V Coupe de la Ligue klub sice Strasbourg vyřadil, bohužel ale ve 2. kole skončil na EA Guingamp. V Ligue 2 ovšem Evian zářil a s 67 body obsadil první pozici před Ajacciem a Dijonem. Klub si tak zajistil postup do Ligue 1, kterou přivítá v sezóně 2011/12.\n"}
{"id": "689527", "url": "https://cs.wikipedia.org/wiki?curid=689527", "title": "Severoosetinská autonomní sovětská socialistická republika", "text": "Severoosetinská autonomní sovětská socialistická republika\n\nSeveroosetinská autonomní sovětská socialistická republika (osetsky Цæгат Ирыстоны Автономон Советон Социалистон Республикæ, ) byla autonomní republikou Ruské sovětské federativní socialistické republiky v Sovětském svazu existující v letech 1936 až 1991. Hlavním městem byl Vladikavkaz, v letech 1931 až 1944 a 1957 až 1990 nazýván Ordžonikidze.\n\nRoku 1921 byl v rámci Horské autonomní sovětské socialistické republiky vytvořen Osetinský národnostní okruh, po zániku této republiky se okruh začlenil do sovětského Ruska jako Severoosetinská autonomní oblast s administrativním centrem ve Vladikavkazu, který však k oblasti nepatřil a měl statut autonomního města, jelikož byl zároveň správním střediskem Ingušské autonomní oblasti.\nRoku 1934 se Ingušsko sloučilo s Čečenskem v Čečensko-ingušskou autonomní oblast a město bylo připojeno k Severní Osetii. Po přijetí nové stalinské ústavy Sovětského svazu v roce 1935 se Severoosetinská autonomní oblast transformovala na Severoosetinskou autonomní sovětskou socialistickou republiku, která existovala do roku 1990. 20. září toho roku vydal Nejvyšší sovět Severoosetinské autonomní sovětské socialistické republiky Prohlášení o státní suverenitě, čímž byla vyhlášena Severoosetinská sovětská socialistická republika, ta se roku 1993 stala subjektem Ruské federace jako Republika Severní Osetie - Alanie.\n"}
{"id": "689528", "url": "https://cs.wikipedia.org/wiki?curid=689528", "title": "Ivan Čabala", "text": "Ivan Čabala\n\nIvan Čabala (* 13. února 1960, Humenné) je bývalý slovenský fotbalový záložník a československý reprezentant.\n\nPřed sparťanským angažmá působil v Lokomotívě Košice, Dukle Praha a RH Cheb. Je pětinásobným mistrem Československa z let 1987, 1988, 1989, 1990 a 1991. Všechny tituly získal se Spartou Praha. Dal za Spartu i dva góly v Poháru mistrů evropských zemí (Fenerbahce Istanbul a Framu Reykjavík). Ve Spartě hrál v letech 1986–1990 a pak znovu v roce 1991. Ze Sparty odešel poprvé roku 1990 do švédského klubu Västerås SK, ale brzy se vrátil. Podruhé zkusil zahraniční angažmá v rakouském Kremser SC. Poté se znovu vrátil do české ligy, působil ve Viktorii Žižkov. V nižších soutěžích hrál za 1. FK Příbram, FC Střížkov Praha 9 a béčko Sparty.\n\nZa československou reprezentaci odehrál v letech 1986–1989 čtyři utkání, branku nevstřelil.\n\n\n"}
{"id": "689529", "url": "https://cs.wikipedia.org/wiki?curid=689529", "title": "Pipa americká", "text": "Pipa americká\n\nPipa americká (\"Pipa americana\", též \"Pipa pipa\") je žába z čeledi pipovitých.\n\nPipa americká je zcela vodní žába a proto se vyskytuje v řekách, jezerech a bažinách v deštných pralesích. Byla nalezena po celém severu Jižní Ameriky; v Brazílii, Peru, Venezuele, Kolumbii, Ekvádoru, Guyaně, Francouzské Guyaně, Trinidadu a Tobagu a Surinamu.\n\nDorůstá až 20 cm, ale častěji 10 – 13 cm. Váží kolem 500 g. Pipa americká tvarem těla připomíná list, je totiž úplně plochá. Kůže je hrubá s visícím záhyby, u samice s malými otvory jako úschovna vajíček, hnědě až olivově zbarvená. Hlava je do tvaru trojúhelníku a nese dvě malé oči bez víček, nozdry jako úzké trubičky a velkou bezzubou tlamu bez jazyku. Přední končetiny jsou tenké, slabé, namířené dopředu. Prsty jsou na koncích hvězdičkovitě rozvětveny a na nich jsou soustředěna hmatová a chuťová čidla, která jsou určena pro lov kořisti. Zadní končetiny slouží k pohybu, jsou dlouhé, silné a mezi prsty je blána.\n\nPipa americká se živí vodními bezobratlými a malými rybkami, které hledá pomocí hmatových a chuťových čidel na prstech předních končetin a loví nasátím do tlamy.\n\nPipa americká je známá především pro svůj způsob rozmnožování. Při námluvách samci místo kvákání silně cvakají velkou tlamou. Při kladení vajíček plavou oba partneři v podivných akrobatických obratech vzhůru ode dna a zpět. Při klesání uvolňuje samička několik vajíček, která se zachytí o samečkovo břicho. Ten je oblastí kloaky tlačí dopředu na její hřbet a přitom je oplodňuje. Na dně pak zamačkávání vajíček do naběhlé žláznaté hřbetní kůže samice dokončuje a popsaný manévr se opakuje. Celý vývin zárodků probíhá v kožních komůrkách krytých svrchu poloprůhledným víčkem. Malé (ještě měří pouze 2 cm), zcela vyvinuté žabky vylézají z otvorů na hřbetě samice po 77 – 136 dnech.\n\nRod Pipa obsahuje kromě pipy americké ještě 6 dalších druhů a kromě pipy americké má jen jedna z nich český název:\n\n\n"}
{"id": "689530", "url": "https://cs.wikipedia.org/wiki?curid=689530", "title": "John Singleton Copley", "text": "John Singleton Copley\n\nJohn Singleton Copley (3. července 1738, Boston, Massachusetts, USA – 9. září 1815, Londýn) byl anglický malíř amerického původu, přední představitel klasicismu.\n\nZpočátku maloval především historické výjevy, později se stal oblíbeným portrétistou britské královské šlechty. 1774 až 1776 navštívil Itálii a v roce 1779 se stal členem Royal Academy of Arts v Londýně. Jeho rozhodně nejslavnějším obrazem je \"Watson a žralok\" z roku 1778, který zpodobňuje generála Watsona, kterého téměř sežral žralok.\n\n"}
{"id": "689533", "url": "https://cs.wikipedia.org/wiki?curid=689533", "title": "Vlastimil Calta", "text": "Vlastimil Calta\n\nVlastimil Calta (* 21. března 1956) je bývalý český fotbalista, záložník, československý reprezentant.\n\nOdchovanec SK Roudnice nad Labem, před vojnou hrál za Příbram, po vojně za Teplice, odkud přestoupil do Sparty. Za československou reprezentaci odehrál jedno utkání, roku 1983 přátelský zápas s Bulharskem. Je trojnásobným mistrem Československa z let 1984, 1985 a 1987. Všechny tituly získal se Spartou Praha. Dal za Spartu i gól v Poháru mistrů evropských zemí, a to do sítě FC Barcelona v roce 1985 (Sparta však nepostoupila). V československé lize nastoupil ve 122 utkáních a dal 17 gólů.\n\n\n"}
{"id": "689534", "url": "https://cs.wikipedia.org/wiki?curid=689534", "title": "Dave Christian", "text": "Dave Christian\n\nDavid William Christian (* 12. května 1959 v Warroad, Minnesota) je bývalý americký hokejový útočník a trenér.\n\nJuniorský hokej hrával v lize NCAA v týmu University of North Dakota, kde hrával dvě sezóny a v posledním sezóně 1978/79 s týmem vyhráli ligu. Po sezóně byl draftován v roce 1979 ve 2. kole celkově 40., týmem Winnipeg Jets.\n\nV následující sezóně 1979/80 hrával v americkém rozvojovém programu, kde za 59 odehraných zápasů vstřelil 10 gólů a 20 asistencí byl později nominován do americké reprezentace v OH 1980, kde získali zlaté medaile (Zázrak na ledě). Poté se již nevrátil do rozvojového programu USA ale šel hrát do NHL do Winnipeg Jets, kteří si ho vybrali z draftu. Opět v následující sezóně, kdy hrál za Jets s týmem nepostoupili do playoff byl nakonec přizván do americké reprezentace v mistrovství světa. V Jets strávil dohromady čtyři sezóny v nichž dvakrát postoupil do playoff. 8. března 1983 byl vyměněn do týmu Washington Capitals za 1. kolo draftu (Bobby Dollas) 1983. V Capitals se stal jeden z nejlepších hráčů a se svým týmem v každé sezóně postoupili do playoff, boj o Stanley cup. 13. prosince 1989 byl vyměněn do týmu Boston Bruins za Boba Joyce. V Bruins odehrál dvě sezóny v nichž se dvakrát probojovali do playoff. V první playoff si zahrál poprvé a také i naposled finále Stanley cupu, kdy prohráli s týmem Edmonton Oilers 1:4 na zápasy a v následující sezóně dokráčel s týmem do finále konferencí. Za jeho dobré výkony v NHL byl vybrán v roce 1991 do NHL All-Star Game. 30. července 1991 byl vyměněn do týmu St. Louis Blues za 3. kolo draftu (Vitali Prochorov) a 7. kolo draftu (Lance Burns) 1992, jako náhradu podepsal Bruins dva volné hráče Dave Thomlinson a Glen Featherstone. V Blues odehrál jednu sezónu a v ní nasbíral 44 bodů a v playoff se stal v týmu druhým nejlepším střelcem. Poté co s týmem Blues nepostoupil dále v playoff byl pozván do americké reprezentace v kanadském poháru 1991 kde došli až do finále. 4. října 1992 si ho tým Chicago Blackhawks stáhlo z Waiver listu. V Blackhawksu už neměl takové střelecké štěstí, kdy v první sezóně v týmu nastřílel za 60 zápasů pouhé 4 branky. V následující sezóně hrával častěji v IHL v týmu Indianapolis Ice kde odehrál 40 zápasů a v Blackhawks odehrál celkem 10 zápasů. Poslední dvě sezóny 1994/96 strávil v IHL v týmu Minnesota Moose, poté ve věku 37 let ukončil hráčskou kariéru.\n\nPo roční pauze od hokeje začal trénovat tým Fargo-Moorhead Ice Sharks v USHL kde strávil tři sezóny 1997/2000. V týmu také dělal generálního manažéra.\n\n\n\n\n"}
{"id": "689535", "url": "https://cs.wikipedia.org/wiki?curid=689535", "title": "San Tropez", "text": "San Tropez\n\n„San Tropez“ je čtvrtá skladba z šestého studiového alba anglické rockové skupiny Pink Floyd Meddle, vydaného 30. října roku 1971. Skladbu napsal baskytarista a tehdejší frontman skupiny Roger Waters. Skladba je pojmenována po francouzském městě Saint-Tropez.\n\nČeský písničkář Karel Plíhal tuto píseň předělal pod názvem „Snídaně v krávě“.\n\n"}
{"id": "689536", "url": "https://cs.wikipedia.org/wiki?curid=689536", "title": "Haidové", "text": "Haidové\n\nHaidové, vlastním jménem Haida Gwaii (tj. \"Ostrovní lidé\", \"Ostrované\"), jsou etnická skupina severoamerických Indiánů, žijících především na Ostrovech královny Charlotty u pobřeží Britské Kolumbie. V roce 2008 jich byli asi 2 300, avšak jazykem haida, který je pŕes určité vazby k tlingitštině pokládán za izolovaný, plynně hovoří už jen asi 20 příslušníků starší generace a pomalu proto vymírá. Dnešní Haidové většinou hovoří už jen anglicky a většinou pracují v rybářském nebo dřevařském průmyslu, jako turističtí průvodci, v agenturách na ochranu přírody nebo se věnují tradičním uměleckým řemeslům, zejména řezbářství.\n\nHaidové jsou typickými představiteli rybářských kultur Severozápadního pobřeží. Jejich potravu tvořily hlavně ryby, např. treska, halibut a koruška americká. Hlavním zdrojem potravy byli tichomořští lososi. Doplňkový význam měl lov lachtanů, medvědů a různých ptáků, sběr měkkýšů, mořských řas a suchozemských rostlin. Od počátku 19. stol. pěstují brambory.\nJak všichni indiáni severozápadního pobřeží jsou Haidové již tradičně vynikající řezbáři. Vynikli stavbou totemových sloupů a velkých dlabaných kánoí, které byly opatřené plachtami. Haidové na nich podnikali plavby podlé pacifického pobřeźí Severní Ameriky a snad i do Asie.\nJejich společnost byla matrilineární. Ve válkách se sousedními etniky získávali otroky, které v minulosti obětovali při pohřbech náčelníků. Byli také významní obchodníci; ulity kelnatek a ušní, měď a kvalitní dlabané kánoe směňovali s pevninskými kmeny (Tlingity, Cimšjany a Sališi) za rybí tuk, vlněné čilkatské pláště a stavební dřevo. Muži i ženy nosili typické kuželovité klobouky, pletené z lýka nebo smrkových kořínků, muži se tetovali červenou barvou získanou z bobulí, ženy nosily v propíchnuté nosní přepážce nebo dolním rtu měděné nebo perleťové ozdoby.\n\nV jejich mytologii je nejvýznamnější postavou šprýmař Krkavec, jehož zobrazení najdeme i na totemových sloupech. Zde často drží v zobáku červenou kuličku, což je odkaz na nejznámější haidský mýtus. Podle něho Krkavec získal zpět Slunce, které jeho zlý strýc ukradl a zavřel do truhly ve svém domě. Krkavec byl původně pestrý, ale musel ze strýcova domu utéct kouřovým otvorem. Zde se umazal od sazí, a proto je dodnes černý. K uctívaným zvířatům ale patří i medvěd, kosatka, orel bělohlavý a bobr. Od sousedních Kvakiutlů převzali Haidové tajné společnosti včetně mocného \"Kanibalského spolku\". Členové tohoto spolu však při obřadech rituální kanibalismus pouze předstírali (Kvakiutlové jej skutečně praktikovali).\n\n"}
{"id": "689543", "url": "https://cs.wikipedia.org/wiki?curid=689543", "title": "Seamus (píseň)", "text": "Seamus (píseň)\n\n„Seamus“ je pátá skladba z šestého studiového alba anglické rockové skupiny Pink Floyd, vydaného v roce 1971. Skladba se také objevila ve filmu britsko-českého dramatika Toma Stopparda Rosencrantz & Guildenstern Are Dead. Skladbu napsali všichni tehdejší členové skupiny Pink Floyd, kytarista David Gilmour, baskytarista Roger Waters, klávesista Rick Wright a bubeník Nick Mason. Jedná se o nejkratší skladbu na albu Meddle. Skladba vyšla i na B-straně singlu One of These Days.\n\n"}
{"id": "689551", "url": "https://cs.wikipedia.org/wiki?curid=689551", "title": "Krymská autonomní sovětská socialistická republika", "text": "Krymská autonomní sovětská socialistická republika\n\nKrymská autonomní sovětská socialistická republika (krymskotatarsky: \"Qrьm Avtonomjalь Sovet Sotsialist Respublikasь/Кърым Автономиялы Совет Социалист Республикасы\", \" \") byla autonomní republikou Ruské sovětské federativní socialistické republiky v Sovětském svazu existující v letech 1921 až 1944, respektive 1941. Obyvatelstvo bylo tvořeno krymskými Tatary, Rusy a Ukrajinci. Hlavním městem byl Simferopol.\n\nBěhem občanské války v Rusku byl Krym střediskem bílých, Rudá armáda jej obsadila roku 1921. Poloostrov se stal součástí sovětského Ruska, v říjnu toho roku mu byl udělen statut autonomní sovětské socialistické republiky.\n\nBěhem druhé světové války byl Krym v letech 1941 až 1944 okupován nacistickým Německem. Po osvobození byli krymští Tataři kolektivně obviněni z kolaborace s nepřítelem a v květnu 1944 deportováni do středoasijských svazových republik a na Sibiř. V červnu téhož roku bylo rozhodnuto také o deportaci krymských Řeků, Arménů a Bulharů. 30. června 1944 byla Krymská autonomní sovětská socialistická republiky oficiálně zrušena a přeměněna v oblast sovětského Ruska.\n\nRoku 1957 zorganizoval N. S. Chruščov \"darování\" oblasti Ukrajinské SSR u příležitosti třísetletého výročí Perejaslavské dohody, dle které byla Ukrajina spojena s Ruskem. V šedesátých letech stát krymské Tatary rehabilitoval, návrat jim ale byl umožněn až roku 1988.\n\nPo rozpadu SSSR se zde projevily separatistické snahy převládajícího ruského obyvatelstva. 12. února 1991 byla autonomní republika obnovena pod názvem Autonomní republika Krym v rámci Ukrajinské SSR, které se o půl roku později, 24. srpna 1991, osamostatnila jako stát Ukrajina.\n"}
{"id": "689553", "url": "https://cs.wikipedia.org/wiki?curid=689553", "title": "Makor rišon", "text": "Makor rišon\n\nMakor rišon (: מקור ראשון, doslova \"První zdroj\") je hebrejský psaný deník vycházející v Izraeli od roku 1997.\n\nPrvní číslo se objevilo v červenci 1997. List se definuje jako sionistický a jeho založení mělo být snahou narušit dosavadní jednostrannou orientaci izraelského tisku. List byl od počátku kritický k mírovému procesu s Palestinci započatému dohodou z Osla. Deník se obsáhle věnoval jednostrannému stažení z pásma Gazy a velký prostor věnuje zpravodajství z Judeje a Samařska (Západní břeh Jordánu). Podle údajů samotného deníku přesahuje jeho čtenářská obec 150 000 lidí. List provozuje také internetovou verzi. Jeho šéfredaktorem je Amnon Lord, bývalý mírový aktivista z hnutí Šalom achšav, který později získal odmítavý postoj k průběhu mírového procesu.\n"}
{"id": "689557", "url": "https://cs.wikipedia.org/wiki?curid=689557", "title": "Žaboškleb červenooký", "text": "Žaboškleb červenooký\n\nŽaboškleb červenooký (\"Chaunax stigmaeus\") je živočich řádu ďasů. Žije v hloubce 90–730 metrů ve vodách západního severního Atlantiku především v mrtvých korálech turbinatky větvené.\n\nNomenklatorický typ byl chycen v sítích u Atlantic City 1. dubna 1946 a věnován Akademii přírodních věd Carollem B. Atkinsonem.\n"}
{"id": "689561", "url": "https://cs.wikipedia.org/wiki?curid=689561", "title": "Jated ne'eman", "text": "Jated ne'eman\n\nJated ne'eman (: יתד נאמן, doslova \"Věrný úchyt\") je hebrejský psaný deník vycházející v Izraeli od roku 1985.\n\nList byl založen roku 1985. Podle údajů k roku 1995 patřil mezi menší izraelská periodika s nákladem pod 5 000 výtisků. Patřil mezi listy napojené na konkrétní stranické a náboženské struktury. V tomto případě jde o deník vyjadřující zájmy ultraortodoxních Židů, respektive skupiny mitnagdim, která odmítá chasidismus. Je napojený na kruhy okolo politické strany Degel ha-Tora.\n\nV USA vychází podobně orientovaný deník Yated Ne'eman.\n\n"}
{"id": "689564", "url": "https://cs.wikipedia.org/wiki?curid=689564", "title": "Pavel Dyba", "text": "Pavel Dyba\n\nPavel Dyba (* 22. dubna 1944 Prostějov) je bývalý český fotbalista, československý reprezentant. Během své hráčské kariéry vystudoval stavební fakultu ČVUT. Jeho bratrem je politik Karel Dyba.\n\nZa československou reprezentaci odehrál 1 utkání, zápas proti čerstvým mistrům světa Brazílii roku 1966. Je dvojnásobným mistrem Československa z let 1965 a 1967. Oba tituly získal se Spartou Praha. Za Spartu hrál v letech 1962–1969, sehrál za ni 342 zápasů, z toho 119 ligových, vstřelil v rudém dresu 105 gólů, z toho 15 ligových. Sehrál za Spartu též 19 zápasů v evropských pohárech, památným je jeho gól do sítě Realu Madrid ve čtvrtfinále Poháru mistrů evropských zemí, dal však v pohárech gól i Lausanne či Anorthosis Famagusta. Do Sparty přišel již jako dorostenec, po odchodu z ní hrál ještě v Bohemians a Dukle Praha. V československé lize nastoupil ve 182 utkáních a dal 19 gólů.\n\n\n"}
{"id": "689567", "url": "https://cs.wikipedia.org/wiki?curid=689567", "title": "Tri-Cities Airport (Washington)", "text": "Tri-Cities Airport (Washington)\n\nTri-Cities Airport je civilní letiště, které se nachází 3 kilometry od města Pasco v americkém státě Washington. Jedná se o třetí největší komerční letiště státu, má hned tři ranveje.\n\nLetiště bylo místem prvního leteckého poštovního spojení mezi Pascem a Elkem v Nevadě v roce 1926. Poté bylo letiště přemistěno na dnešní lokalitu a přejmenováno na Franklin County Airport. Při 2. světové válce zde námořnictvo Spojených států amerických postavilo námořní leteckou základnu, kterou po válce i s letištěm prodala městu Pasco, ale ponechalo si právo na výcvik vojáku na letišti. Některé námořnické letouny, například Lockheed P-3 Orion, používaly letiště pro výcvik vzletu a přistání. V roce 1963 se novým vlastníkem stal městský přístav (\"Port of Pasco\"), který v roce 1966 dokončil novou budovu terminálu.\n\nV roce 1955 se do staré administrační budovy letiště nastěhovala nově vzniklá Columbia Basin College, která ji používala až do roku 1966, kdy byla postavena nová budova nedaleko silnice Interstate 182. Později se do budovy nastěhovala Pasco Alternative High School, ale pouze než budova shořela v osmdesátých letech. Střední škola má nyní své zázemí nedaleko vysoké školy a nese název New Horizons High School.\n\nPodstatná expanze a rekonstrukce přišla v roce 1986, která zahrnovala vylepšení přístupových cest, parkovišť, letadlových parkovacích ramp a zvětšení terminálu na více než dvojnásobnou velikost. V roce 2003 prošlo letiště další expanzí a rekonstrukci, která přidala 280 m² vstupenkové hale a nástupnímu prostoru.\n\nTerminál na jižním konci letiště patří městskému přístavu a je severním koncem N 20th Avenue. Protipožární služby ale provozuje město Pasco, které nedávno postavilo novou hasičskou zbrojnici na půdě terminálu. Staré námořní budovy jsou v severní části letiště a využívá je několik podniků, především Bergstrom Aircraft, která nabízí kurzy létání.\n\nNa ranvejích nyní probíhá důležitá úprava povrchu, která je financována federálně na základě Stimulu z roku 2009.\n\n\n"}
{"id": "689568", "url": "https://cs.wikipedia.org/wiki?curid=689568", "title": "Hydrodynamická spojka", "text": "Hydrodynamická spojka\n\nHydrodynamická spojka je konstrukčně nejjednodušší hydrodynamické zařízení k přenosu kroutícího momentu. Je využívána v různých oblastech dopravy jako alternativa k mechanické spojce. Její využití se neomezuje jen na silniční a kolejová vozidla, ale nachází uplatnění i v lodní dopravě, u nejrůznějších přepravních mechanizmů, stavebních strojů a dalších zařízení, kde je požadován plynulý rozběh i se zátěží. Hydrodynamické spojky se vyrábějí v různých velikostech dle přenášeného momentu, resp. výkonu, který se pohybuje řádově v rozmezí jednotek až tisíců kilowattů. Na rozdíl od hydrodynamického měniče nezvyšuje kroutící moment.\n\nHydrodynamickou spojku vynalezl Dr. Hermann Föttinger, vedoucí konstruktér loděnic Vulcan ve Štětíně, tehdy ještě v Německu. Jeho patent z roku 1905 obsahoval hydrodynamickou spojku i hydrodynamický měnič.\n\nV roce 1930 zkonstruoval Harold Sinclair, zaměstnanec společnosti Daimler company, planetovou převodovku s hydrodynamickou spojkou. Jeho cílem bylo odstranit trhavé rozjezdy autobusů, které sám zažil ve 20. letech při pobytu v Londýně.\n\nV roce 1939 představila společnost General Motors převodovku hydramatic – první zcela automatickou převodovku (s hydrodynamickou spojkou) použitou u sériově vyráběných automobilů. \n\nPrvní motorovou lokomotivu s převodovkou se dvěma měniči a jednou hydrodynamickou spojkou navrhl Föttinger již roku 1926, tento projekt se ale neuskutečnil. \n\nHydrodynamická spojka má několik vlastností, které určují její použití:\n\nHydrodynamická spojka je složena ze tří základních částí:\n\nKapalina se v lopatkách čerpadlového kola dostává vlivem odstředivé síly k jeho vnějšímu okraji. Zde přechází do lopatek turbíny. Pokud má turbína jiné otáčky, než čerpadlo, dochází k silovému působení proudící kapaliny na lopatky v obvodovém směru a tím ve výsledku k přenosu kroutícího momentu. Kapalina zbrzděná v lopatkách turbíny proudí směrem k hřídeli. V principu může spojka přenášet výkon oběma směry, čili lze ji použít i k brzdění motorem. Zvláštním případem spojky je spojka s pevným turbínovým kolem. Taková spojka se nazývá hydrodynamická brzda. \nSpojka může být naplněná kapalinou částečně nebo úplně. Tím se mění velikost přenášeného momentu. \n\nHydrodynamická spojka musí mít na výstupu vždy nižší otáčky, než na vstupu, jinak kapalina ve spojce neproudí a spojka nepřenáší žádný moment. Proto nemůže hydrodynamická spojka pracovat se 100% účinností. Ztráty způsobené třením v kapalině a turbulencemi se mění na teplo. \n\nV optimálním případě dosahuje účinnost spojky 94 % – to znamená, že otáčky na výstupu dosahují 94 % otáček na vstupu. Podobně jako u jiných hydrodynamických zařízení má účinnost tendenci stoupat se vzrůstající velikostí, jak udává Reynoldsovo číslo.\n\nJelikož toto zařízení využívá kinetické energie kapaliny, je žádoucí, aby tato kapalina měla nízkou viskozitu. Obecně je možné použít motorový olej nebo hydraulický olej. S vyšší hustotou kapaliny se zvyšuje i velikost momentu, který je možné spojkou přenést. Kromě olejů se v některých případech využívá i voda, ale ta má nevýhodu v problematickém těsnění ložisek, do kterých nesmí voda proniknout.\n\nJak již bylo zmíněno výše, hydrodynamickou spojku s pevnou (neotočnou) turbínou lze využít k brzdění. Tato aplikace se nazývá retardér. U retardéru je nutné zajistit dostatečný odvod vzniklého tepla.\n\nHydraulické spojky nacházejí uplatnění všude tam, kde je nutné zajistit velmi plynulý rozběh nebo velmi mírnou reakci na proměnné zatížení. \n\nHydrodynamické spojky jsou použity v některých motorových lokomotivách a vozech, nejčastěji spolu s hydrodynamickým měničem (měniči) pro jednotlivé jízdní stupně v hydrodynamických převodovkách. U některých motorových vozů a jednotek jsou součástí automatických převodovek. \n\nHydrodynamické spojky byly součástí poloautomatických a automatických převodovek až do konce 40. let 20. století, kdy byly vytlačeny měniči.\nDodnes se často používá v pohonu chladicího ventilátoru chladiče motoru pro zajištění optimální provozní teploty – skluz spojky a tím otáčky a příkon ventilátoru jsou regulovány v závislosti na teplotě chladicí kapaliny.\n\nNejznámější bylo použití u motoru Wright R-3350 se systémem Turbo-Compound. Tento systém se skládal ze tří turbín poháněných výfukovými plyny, které byly prostřednictvím hydrodynamické spojky připojeny na klikový hřídel motoru. Cílem bylo zvýšení účinnosti motoru využitím energie výfukových plynů. \n\nHydrodynamická spojka představuje poměrně jednoduchý výrobek. Čerpadlo i turbína mohou být odlity z hliníkové slitiny nebo lisované z oceli, skříň může být odlévaná nebo kovaná. \n\n\n"}
{"id": "689571", "url": "https://cs.wikipedia.org/wiki?curid=689571", "title": "Joe Nieuwendyk", "text": "Joe Nieuwendyk\n\nJoe Nieuwendyk (* 10. září 1966) je bývalý kanadský hokejista, který hrával v National Hockey League. Je držitelem třech Stanley Cupů. Mimo svou produktivitu byl ceněn za schopnosti na vhazování. Po skončení aktivní kariéry působí jako hokejový funkcionář - v současné době jako generální manažer týmu Dallas Stars. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nPředtím než začal nastupovat v NHL, hrával univerzitní hokej v soutěžích NCAA za tým Cornell University. Draftován byl v roce 1985, ale další dvě sezóny zůstal hrát v univerzitní lize a dvakrát byl nominován do jejího All-star týmu. V sezóně 1986/1987 nastřílel ve 23 utkáních 26 gólů a dostal v několika utkáních šanci v zápasech NHL za Calgary Flames. Naplno se jeho talent projevil v následující sezóně, ve které stále jako nováček zaznamenal 51 gólů a 92 kanadských bodů. Vysloužil si za to cenu pro nejlepšího nováčka sezóny - Calder Memorial Trophy. V další sezóně (1988/1989) zopakoval statistiku vstřelených gólů (51 branek za sezónu již v kariéře nevylepšil), navíc deseti góly v play-off přispěl výrazně k zisku Stanley Cupu, prvního pro sebe i pro Calgary. V týmu později dělal čtyři roky kapitána a zůstal v něm až do roku 1995, kdy byl vyměněn za Jarome Iginlu do Dallasu. Tam strávil následující téměř sedm let. Také zde se projevily jeho vůdčí schopnosti, byl jedním z pilířů týmu v jeho nejslavnější éře. V roce 1999 výrazně pomohl Dallasu z zisku Stanley Cupu, když ve vyřazovacích bojích zaznamenal 21 bodů a získal cenu pro nejužitečnějšího hráče v play-off (Conn Smythe Trophy). V letech 2002 až 2003 působil něco přes sezónu v New Jersey Devils, s nimiž získal svůj již třetí Stanley Cup. Poté ještě hrával za Toronto Maple Leafs a po výluce v sezóně 2004/2005 za Floridu Panthers. Tam v rozehrané sezóně 2006/2007 pro chronické potíže se zády ukončil aktivní kariéru.\n\nKanadu reprezentoval nejprve jako junior - v roce 1986 pomohl týmu ke stříbru, později v kategorii dospělých. Největšího úspěchu dosáhl v roce 2002, když byl součástí týmu, který vybojoval zlaté olympijské medaile.\n\nTýmové\n\nIndividuální\n\nRekord NHL\n\nKlubové rekordy Calgary Flames\n\n"}
{"id": "689572", "url": "https://cs.wikipedia.org/wiki?curid=689572", "title": "Plánované zastarávání", "text": "Plánované zastarávání\n\nPlánované zastarávání je výrobní politika udržení obratu způsobující, že se produkty opotřebují, zastarávají či jim končí životnost ještě před tím, než by skutečně potřebovaly obměnu. Je typické spíše pro oligopol („konkurenci“) než pro monopol, který produkuje i trvanlivé výrobky. Zastarávání výrobků je obvykle plánováno tak, aby byl výrobek provozuchopný po dobu záruční lhůty (dokonce existují i výjimky ze záruky jako je např. tzv. módní obuv). Kritici této politiky si stěžují, že jde o plýtvání penězi spotřebitelů, spotřebovávání cenných zdrojů a rozrůstání skládek. Plánované zastarávání je také někdy podporováno reklamou, která nabádá spotřebitele, že potřebuje výrobek nový, jinak nebude vyhovovat společenským měřítkům, která reklamní průmysl společnosti nastavuje, což je případ např. módního průmyslu. Tato praktika má potenciální výhody pro výrobce, protože spotřebitel k získání stálého užívání výrobku je nucen kupovat opakovaně, ať už od téhož výrobce (náhradní díl nebo novější model) nebo od konkurence, která se také může ve své výrobě opírat o plánované zastarávání. Další odvětvím, kde se často vyskytuje plánované zastarávání, je spotřební elektronika. Zákazníci někdy vyžadují nejnovější technické inovace, a to i v případě, že starší model stále funguje. Úmysl plánovaného zastarávání často nelze prokázat (může jít o cenový tlak a snahu ušetřit výrobní náklady či umožnit výzkum a vývoj), a tak se rodí i různé konspirační teorie. V USA v 60. a 70. letech se stává diskutovaným tématem. Ovšem existence konzumerismu a ekonomické statistiky důsledky potvrzují. Hospodářský a sociální výbor EU tedy začíná vystupovat proti plánovanému zastarávání.\n\nNěkteré způsoby, jak se dosahuje nutnosti kupovat nové výrobky:\n\n\nPodobně se například i zdravotnictví potýká s podezřením na udržitelnost počtu výkonů. Existují názory, že je zdravotnictví ovládané farmaceutickou lobby a tvoří tak medicínsko-farmaceutický komplex. Zastánci těchto názorů tvrdí, že se jedná o zdravotní a lékařskou „péči“, nikoli o „léčení“ příčin. \n\n\n\n"}
{"id": "689579", "url": "https://cs.wikipedia.org/wiki?curid=689579", "title": "Clarksdale (Mississippi)", "text": "Clarksdale (Mississippi)\n\nClarksdale je okresní město Coahoma County ve státě Mississippi, USA.\n\nMěsto má kolem 20 000 obyvatel. Bylo pojmenováno po jeho zakladateli Johnu Clarkovi, švagrovi politika Jamese L. Alcorna, jehož plantáž se nachází nedaleko.\nClarksdale byl domovem mnoha významných bluesových hudebníků.\n\nV Clarksdale se v současné době nachází dvě historická místa zařazená do projektu Mississippi Blues Trail, trasy významných bodů pro vývoj mississippského blues. Jedná se o Riverside Hotel a srub Muddyho Waterse.\n\n\n\nVe městě se protínají silnice U.S. Route 61 a 49.\nClarksdale má také své vlastní letiště (Fletcher Field).\n\n\n\n"}
{"id": "689581", "url": "https://cs.wikipedia.org/wiki?curid=689581", "title": "Milan Harašta", "text": "Milan Harašta\n\nMilan Harašta (16. září 1919 Brno – 29. srpna 1946 tamtéž) byl český hudební skladatel.\n\nRodiče záhy po jeho narození odešli na Podkarpatskou Rus a později se usídlili v Kyjově. Studoval na gymnáziu v Kyjově a v Brně. První skladby zkomponoval ve 14 letech a v 16 letech již dirigoval symfonický orchestr. Začal studovat hudební vědu na Masarykově univerzitě v Brně. Po uzavření vysokých škol okupanty v roce 1939 přešel na konzervatoř, kde studoval klavír, skladbu u Václava Kaprála a dirigování u Antonína Balatky a Quida Arnoldiho. \n\nOnemocněl tuberkulózou. Za druhé světové války byl dne 28. ledna 1943 totálně nasazen do První brněnské strojírny, což jen zhoršilo jeho zdravotní stav. Po skončení války učil na hudební škole a přispíval do novin a časopisů. Zemřel velmi mlád.\n\nV hudebním vyjádření byl velmi blízký Leoši Janáčkovi. Vycházel z lidové písně a zdrojem inspirace mu bylo i dětství prožité na Podkarpatské Rusi a na Slovácku. Komponoval převážně v rozšířené tonalitě, ale v některých skladbách používal i atonalitu.\n\n\n\n\n"}
{"id": "689582", "url": "https://cs.wikipedia.org/wiki?curid=689582", "title": "Třetí věk (rozcestník)", "text": "Třetí věk (rozcestník)\n\nTřetí věk může znamenat:\n"}
{"id": "689583", "url": "https://cs.wikipedia.org/wiki?curid=689583", "title": "Adéla del Vasto", "text": "Adéla del Vasto\n\nAdéla del Vasto ( \"Adelasia del Vasto\", \"Adilasia di Monferratu\", \"Adélaïde de Montferrat\" ; 1072 – 16. dubna 1118 Patti) byla hraběnka sicilská a krátce královna jeruzalémská.\n\nByla dcerou Manfréda del Vasto a roku 1089 se stala třetí manželkou Rogera, normanského vládce Sicílie. Roger zemřel roku 1101 a Adéla se stala regentkou nezletilých synů a vládkyní Sicílie. Starší syn Šimon zemřel roku 1105 a dědicem hrabství se stal Roger. Poté, co Roger roku 1112 dosáhl zletilosti, stáhla se Adéla do ústraní, z něhož vyšla až v okamžiku, kdy z Jeruzalémského království přišla nabídka ke sňatku s králem Balduinem I. Dosud bezdětný král zapudil svou arménskou manželku a na doporučení svých rádců roku 1113 pojal za choť Adélu, jež mu kromě naděje na mužského potomka přinesla i nezanedbatelné věno, které posloužilo k zaplacení královských dluhů. Toužebně očekávané početí následníka se však nezdařilo, král považovaný papežem za bigamistu, posléze dal na naléhání jeruzalémského patriarchy a Adélu zapudil.\n\nRoku 1117 se zklamaná žena vrátila zpět na Sicílii a její návrat poznamenal na mnoho let vztah mezi sicilskými Normany a křižáckými státy. Zemřela v dubnu 1118 a byla pohřbena v sicilském Patti.\n\n"}
{"id": "689587", "url": "https://cs.wikipedia.org/wiki?curid=689587", "title": "Beau Jocque", "text": "Beau Jocque\n\nBeau Jocque (rodným jménem \"Andrus J. Esprit\") byl americký zydeco hudebník aktivní v 90. letech 20. století.\nByl známý pro svůj chraplavý hlas, mícháním různých žánrů spolu se zydecem a mocnou energií hudby, kterou hrál. Beau Jocque byl na vrcholu své kariéry, když zemřel na infarkt, který ho zastihl v autě. Je pohřben na Saint Matildas Cemetery, v Eunice ve státě Louisiana.\n\nBeau Jocque se narodil 1. listopadu 1953 pod jménem Andrus J. Espre. Strávil devět let ve letectvu, poté jako elektrikář a svářeč. Po úrazu v práci, který ho přinutil zůstat nějaký čas na lůžku začal hrát na akordeon. Brzy poté založil kapelu ve které hrála i jeho manželka Shelley, a to na valchu. Roku 1989, dva roky po úrazu, byl Esprit jednou z největších hvězd zydeca.\nSvůj pseudonym „Beau Jocque“ si vybral kvůli své velikosti (204 cm výška a 123 kg váha), v louisianské kreolštině to znamená „Velký chlap“. Po několika letech provedl revoluci v celém žánru zydeco, když začal se svojí kapelou Hi-Rollers přidávat do své tvorby funkové a rockové prvky. Avšak po pár letech regionální slávy zemřel 10. záři 1999 na infarkt.\n"}
{"id": "689588", "url": "https://cs.wikipedia.org/wiki?curid=689588", "title": "Duplicita", "text": "Duplicita\n\nDuplicita slovo \"z latiny duplicatus, duplico\", podle použitého významu znamená obecně zdvojení, dvojitost, dvojčetnost případně dvojkolejnost; tedy případ, kdy je jeden stav, objekt nebo předmět ve dvou nebo více exemplářích.\n\nV lékařství se používá výraz zdvojení v patologické anatomii, což je vrozená vývojová odchylka plodu, kdy v těle jedince dojde k částečnému nebo úplnému zdvojení orgánů, a nebo končetin.\n\nOblasti duplicity:\n\n\n\n\n\n\n\n"}
{"id": "689590", "url": "https://cs.wikipedia.org/wiki?curid=689590", "title": "Ray Emery", "text": "Ray Emery\n\nRay Emery (28. září 1982 Hamilton, Kanada – 15. července 2018 Hamilton ) byl kanadský hokejový brankář hrající naposledy v německé DEL za Adler Mannheim.\n\nV juniorském věku hrál za Sault Ste. Marie Greyhounds v kanadské juniorské lize Ontario Hockey League. V draftu NHL 2001 byl vybrán na 99. místě týmem Ottawa Senators. On, ale v sezóně 2001-02 pokračoval mezi juniory a až před sezónou 2002-03 podepsal smlouvu s Ottawou Senators. Na konci sezóny byl vyhlášen nejlepším brankářem OHL a celé CHL.\n\nV sezóně 2002-03 hrál ponejvíce na farmě Senators, v týmu Binghamton Senators a v NHL nastoupil ve třech zápasech. V AHL byl jmenován nováčkem roku. 21. března 2003 hrál první celý zápas NHL a pomohl Ottawě k vítězství 5:1 nad Atlantou Thrashers. Sezónu 2003-04 strávil opět převážně v Binghamtonu a sezónu 2004-05 strávil tamtéž, protože v NHL byla výluka. V sezóně 2005-06 nastupoval jako druhý brankář Ottawy za Dominikem Haškem. Když se během Zimních olympijských her 2006 Hašek zranil, tak jej Emery vystřídal na pozici jedničky a pomohl týmu do playoff, ve kterém vypadli ve druhém kole s Buffalem Sabres. V sezóně 2006-07 mu v brance Senators konkuroval Martin Gerber, ale Emery byl jasnou jedničkou a odchytal 58 zápasů základní části, k čemuž přidal 20 zápasů playoff, když pomohl Ottawě až do finále Stanley Cupu, kde byli poraženi Anaheimem Ducks. Začátek sezóny 2007-08 musel vynechat kvůli operaci, které se v létě podrobil a nahradil jej Gerber, kterému se dařilo a Senators s ním vyhráli 12 z 13 prvních zápasů. Emery se po návratu nedokázal prosadit zpět do role prvního brankáře a upozorňoval na sebe spíše svojí nekázní a pozdními příchody na tréninky. Poté co byl v únoru 2008 vyhozen trenér John Paddock a tým převzal generální manažer Bryan Murray, který Emeryho do konce sezóny nenechal hrát.\n\nVzhledem k Emeryho výkonům a nedisciplinovanosti, se nechal Murray slyšet, že s Emerym už nadále nepočítá. Emerymu se nepodařilo podepsat smlouvu s dalším týmem NHL a tak odešel do Evropy, kde podepsal smlouvu s klubem v KHL: Atlantem Mytišči, kterému pomohl do playoff a hrál v utkání hvězd KHL. Před sezónou 2009-10 podepsal smlouvu s Philadelphií Flyers za kterou odchytal 29 zápasů. Po sezóně se stal volným hráčem a další smlouvu podepsal až v únoru 2011 s Anaheimem Ducks, který jej odeslal na farmu do týmu Syracuse Crunch. Po zranění Jonase Hillera jej Ducks povolali do prvního týmu, kde měl krýt záda Curtisu McElhinneymu. V playoff už nastupoval jako první brankář Anaheimu, se kterým, ale vypadli už v prvním kole s Nashvillem Predators. V dalších sezónách už byl méně úspěšný a často střídal angažmá. V NHL ještě odchytal v roli druhého brankáře 4 sezóny (2 za Philadelphii Flyers a 2 za Chicago Blackhawks). Svou poslední profesionální sezónu strávil v nižší severoamerické lize AHL, kde vystřídal kluby Ontario Reign a Toronto Marlies. Na konci sezóny odchytal ještě 7 utkání za německý Adler Mannheim.\nRay Emery se vydal začátkem července na dovolenou do Hamiltonu, kde hrál v exhibičním utkání. 15.7.2018 si šel v neděli ráno zaplavat s partičkou přátel v jednom z přístavů. Následně už se ale neobjevil. Lidé jej našli v 18:00 utopeného, pomoc místních lékařů byla zbytečná. O jeho smrti informoval jako první místní deník The Hamilton Spectator, že se jednalo o Raye Emeryho následně potvrdil fotograf Andrew Collins. Svůj život tak ukončil v pouhých 35 letech\n\n\n\n"}
{"id": "689591", "url": "https://cs.wikipedia.org/wiki?curid=689591", "title": "Santa Ana (řeka)", "text": "Santa Ana (řeka)\n\nSanta Ana River je největší řeka Jižní Kalifornie, USA. Je dlouhá 154 km a její povodí zasahuje čtyři státy.\n\nPramení v San Bernardino Mountains, protéká městy San Bernardino a Riverside a ústí do Tichého oceánu.\nJejími největšími přítoky jsou Lytle, Temescal a Santiago Creeks.\n\nBřehy jsou na mnoha místech vybetonovány. Nedaleko města Redlands stojí na řece přehrada Seven Oaks Dam.\n\n"}
{"id": "689593", "url": "https://cs.wikipedia.org/wiki?curid=689593", "title": "Johann Reislin von Sonthausen", "text": "Johann Reislin von Sonthausen\n\nJohann Reislin von Sonthausen (20. května 1784, Sundhausen v Bádensku – 4. listopadu 1861, Olomouc) byl profesorem praktického lékařství na medicínsko-chirurgickém studiu olomouckého lycea a v roce 1822 zastával úřad jeho rektora. V letech 1828-1829 také ošetřoval olomouckého arcibiskupa kardinála Rudolfa Jana. Je pochován na ústředním hřbitově v Olomouci.\n\n"}
{"id": "689601", "url": "https://cs.wikipedia.org/wiki?curid=689601", "title": "Reduplikace", "text": "Reduplikace\n\nReduplikace (z lat. \"reduplicatio\") je výraz, který podle oboru a použití znamená:\n\n\n"}
{"id": "689607", "url": "https://cs.wikipedia.org/wiki?curid=689607", "title": "Kostel svaté Voršily (Praha)", "text": "Kostel svaté Voršily (Praha)\n\nKostel svaté Voršily na Novém Městě pražském je významná vcholně barokní stavba. Jedná se o římskokatolický klášterní kostel při novoměstském klášteře a školy sester voršilek. Nachází se na Národní třídě č. 139/8 v Praze 1-Novém Městě. Společně s klášterem voršilek je chráněn jako kulturní památka České republiky. Na téže adrese sídlí rovněž Endokrinologický ústav.\n\nNa místě měšťanských domů, jejichž základy a dvě klenby se dochovaly v suterénu, byla roku 1699 založena a v letech 1702 až 1704 postavena novostavba vrcholně barokního kostela, při starším klášteře voršilek. Projekt vytvořil Marcantonio Canevalle roku 1699, datovaný originál projektu se dochoval. Základní kámen byl položen 4. dubna 1699 za přítomnosti architekta a slavnost seopakovala po instalaci nové představené 24. září 1702, kdy byla stavba téměř hotova. Kostel se třemi oltáři a bez vnitřní výzdoby byl posvěcen světícím biskupem pražským a zároveň strahovským opatem Vítem Seiplem dne 6. července 1704. 10. července roku 1718 vysvětil Jan Kamenický již plně zařízený kostel.\n\nVnitřní výzdobu provedli do roku 1707 malostranský malíř Jan Jakub Stevens ze Steinfelsu (fresky) a pravděpodobně Tommaso Soldatti (štukatury). Fresky pokrývají tři pole klenby a znázorňují činnost tří božských osob ve světě (Boha Otce, Syna a Ducha svatého). Nad kruchtou je zpodoben Anděl Strážce.\nKostel má celkem šest oltářů. \nInteriér chrámu v  letech 1883 až 1884 upravil architekt Antonín Viktor Barvitius, který dal dosavadní výmalbu stěn překrýt novobarokními šablonami s nekonečným ornamentálním vzorem (válečkem), při generální obnově interiéru byl zčásti zachován vzor novobarokní a zčásti obnovena starší vrstva výmalby.\n\nV nadpraží hlavního vchodu do chrámu stojí kamenná socha sv. Voršily, jejímž autorem je pravděpodobně Ottavio Mosto (1701); sochy sv. Markéty, Agáty (Háty), Panny Marie Immaculaty, šesti andělů a archanděla Michaela dodala dílna Matěje Václava Jäckela. Před kostelem stojí pískovcové sousoší svatého Jana Nepomuckého se dvěma andílky po stranách, andílci nesou kartuše s Janovými atributy: monstranci a staroboleslavské paládium. Sousoší vytesal Ignác František Platzer v letech 1746-1747 původně jako vrchol kašny, podle architektonického návrhu Kiliána Ignáce Dientzenhofera. Kašna musela koncem 19. století ustoupit dopravnímu provozu ulice.\n\nPřed budovou prelatury stojí misijní kříž s Ukřižovaným, tato olejomalba na plechu pochází z 19. století a jeho malba byla po zničení obnovena malířem-restaurátorem Janem Mikulášem Hálou.\n\nDo 31. prosince 2004 byla u kostela samostatná duchovní správa, řízená dominikány od sv. Jiljí. Nyní jde o klášterní kostel řádu sester voršilek.\n\n"}
{"id": "689611", "url": "https://cs.wikipedia.org/wiki?curid=689611", "title": "Kostel svaté Voršily", "text": "Kostel svaté Voršily\n\nKostel svaté Voršily může být:\n\n"}
{"id": "689613", "url": "https://cs.wikipedia.org/wiki?curid=689613", "title": "Sylvesterův zákon setrvačnosti", "text": "Sylvesterův zákon setrvačnosti\n\nSylvesterův zákon setrvačnosti je matematické tvrzení z oboru lineární algebry charakterizující vyjádření kvadratické formy diagonální maticí.\n\n\"Pro každou kvadratickou formu f existuje báze, vůči které má f diagonální matici s prvky -1,0,1. Navíc, tato matice je, až na pořadí prvků, jednoznačná.\"\n\nBuď formula_1 matice formy formula_2. A je symetrická, takže existuje její spektrální rozklad formula_3, kde formula_4. Čili formula_5 je diagonalizace formy. Pro formula_6 na diagonále provedeme úpravu formula_7, kde formula_8 je diagonální matice s prvky formula_9 pro formula_10 a formula_11 pro formula_12.\n\nNechť existují dvě různé diagonalizace formula_13 pro bázi formula_14 a formula_15 prostoru formula_16. Buď formula_17 libovolné a nechť má souřadnice formula_18 a formula_19. Pak\n\nformula_20,\n\nformula_21.\n\nPlatí formula_22, protože formula_23 pro nějakou regulární formula_24. Proto formula_13 mají stejnou hodnost. Ukažme, že nutně formula_26. BÚNO nechť formula_27. Definujme prostoryformula_28 a formula_29. Pak formula_30.\n\nTedy existuje nenulový formula_31 a pro něj máme formula_32 z čehož dostaneme formula_33 a zároveň formula_34, což je spor.\n\nQED.\n"}
{"id": "689614", "url": "https://cs.wikipedia.org/wiki?curid=689614", "title": "Velké Medvědí jezero (rozcestník)", "text": "Velké Medvědí jezero (rozcestník)\n\nVelké Medvědí jezero může být:\n\n\n"}
{"id": "689618", "url": "https://cs.wikipedia.org/wiki?curid=689618", "title": "Běženci panonských bažin", "text": "Běženci panonských bažin\n\nBěženci panonských bažin (v srbském originálu Сеобе) je jedno z nejvýznamnějších děl Miloše Crnjanského, srbského spisovatele 20. století. Román spatřil světlo světa v roce 1929 a pojednává o stěhování srbského obyvatelstva. V roce 1962 Crnjanski doplnil původní dílo ještě druhým, o poznání delším a komplexnějším (Druga knjiga Seoba). V roce 1989 byl román v jugoslávsko-francouzské koprodukci zfilmován. \n\nPříběh románu se odehrává v 18. století, během tzv. Druhého stěhování (které následovalo několik dekád po prvním, mnohem masivnějším), přesněji v časovém rozmezí od jara 1744 do léta 1745. Hlavní postavy, se kterými se čtenář může setkat, jsou historické; bratři Vuk a Arađel Isakovićevi, původem z Vojvodiny, sdílející život s jednou ženou, Dafinou. Kromě toho se objevují často, či jsou zmíny i další postavy, jako např. Arsenije IV. Jovanović Šakabenta, či francouzský král. Aby autor vykreslil dobovou atmosféru, dialogy mezi postavami jsou mnohdy v dobovém, slavenosrbském jazyce.\n\nV knize se lze setkat se dvěma povídáními; jedním z nich je příběh Vuka Isakoviće cestujícího s podunajským vojenským plukem k Rýnu a zpět. Při tom se setkává s rakouskou kulturou stojící na pevných katolických základech, plně oddanou věrnosti Marii Terezii. Isaković dojde se svým podunajským plukem až k Rýnu, kde je vojensky poražen. Neustálé stěhování, zklamání, jakož i neschopnost cokoliv změnit spojená s neustálým využíváním vojsk porobených národů zde slouží jako metafora stěhování Srbů z 18. století. Druhé se věnuje vztahům mezi oběma bratry v jejich zemunském domě a jejich změnám poté, co Vuk odejde do armády, jakož i postavení žen v srbské společnosti.\n\n"}
{"id": "689622", "url": "https://cs.wikipedia.org/wiki?curid=689622", "title": "2. česká hokejová liga 2011/2012", "text": "2. česká hokejová liga 2011/2012\n\n2. národní hokejová liga v sezóně 2011/2012 byla 19. ročníkem samostatné třetí nejvyšší české soutěže v ledním hokeji. Z 1. ligy sestoupil tým HC Chrudim. Z krajských přeborů do druhé ligy naopak postoupily týmy HC Strakonice a HC TJ Šternberk. Licence do ročníku 2011/2012 prodaly HC Chrudim do HC Draci Bílina a HC Roudnice nad Labem do HC RT Torax Poruba. 7. září neboli tři dny před začátkem sezóny oznámil klub HC TJ Šternberk že odstupuje ze soutěže.\n\nSoutěže se účastnilo 32 celků rozdělených do tří skupin po jedenácti (střed) a (východ) a 10 mužstvech (západ). Celky se mezi sebou v rámci skupiny utkaly čtyřkolově každý s každým - celkem 40 kol (střed a východ) a 36 (západ). Do play off postoupila z každé skupiny nejlepší osmička týmů. V play off se hrálo na tři vítězná utkání. Vítězové play off jednotlivých skupin postoupili do baráže o 1. ligu. Nejhorší týmy každé skupiny hrály baráž o udržení ve 2. lize.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "689623", "url": "https://cs.wikipedia.org/wiki?curid=689623", "title": "Fraunhoferovy čáry", "text": "Fraunhoferovy čáry\n\nFraunhoferovy čáry jsou spektrální čáry pojmenované po německém optikovi Josephu von Fraunhoferovi, který se významně zasloužil o jejich prozkoumání.\n\nV roce 1802 si anglický chemik William Hyde Wollaston všiml, že na některých místech slunečního spektra je světlo rázem slabší než by mělo být. Joseph von Fraunhofer v roce 1814 tyto mezery v intenzitě slunečního světla znovuobjevil a začal pečlivě zkoumat a měřit jejich vlnové délky. Nakonec byly vlnové délky, na kterých se nacházely dané propady v intenzitě, nazvány Fraunhoferovy čáry. Během života objevil Fraunhofer na 570 spektrálních čar a díky moderním přístrojům můžeme zjišťovat rychle tisíce takových spektrálních čar.\n\nHlavní Fraunhoferovy čáry jsou označeny písmeny A, B, C, D, E, F, G, H, K. Pro označení slabších čar se používají další písmena abecedy. Zde jsou uvedeny vlnové délky hlavních Fraunhoferových čar v nanometrech:\n\n\nPozději bylo zjištěno, že pokles intenzity vlnové délky odpovídající Fraunhoferově čáře je způsoben absorpcí světla různými složkami atmosféry. Kupříkladu čáry A a B jsou způsobeny kyslíkem a H a K jsou způsobeny ionty vápníku.\n\nVlnové délky Fraunhoferových čar jsou docela dobře určené a používají se jako normály pro určování indexu lomu. Většinou jsou indexy lomu látek určené pro lom paprsku světla o vlnové délce Fraunhoferovy čáry D (z toho se pak daný index lomu označuje \"n\").\n\n"}
{"id": "689624", "url": "https://cs.wikipedia.org/wiki?curid=689624", "title": "Citrín", "text": "Citrín\n\nCitrín je žlutá, zlatožlutá až žlutozelená varianta křemene. Zbarvení také odpovídá název, který je odvozen od slova „citrón“. \n\nPůvod zabarvení stále nebyl uspokojivě vyřešen. U části citrínů je barva způsobena malým množstvím Al ve struktuře - obdobně jako u záhnědy, ale mechanizmus vzniku zabarvení je odlišný. Naopak dlouho uznávaná teorie o zbarvení vlivem trojmocného železa ve struktuře byla prokázána jako nepravdivá. Zbarvení železem je vždy oranžové a nikoliv žluté, zlaté či žlutozelené, jako u pravých citrínů. \n\nPodle definice nejsou křemeny s povlaky či inkluzemi oxidů železa (hematit, limonit) považovány za citrín. \n\nV přírodě nacházené citríny tíhnou k bledým odstínům žluté, někdy s kouřovým či lehce nazelenalým zabarvením. Sytost tónů kamene je ovlivňovaná množstvím barevných center – s jejich narůstajícím množstvím se barva prohlubuje. Citrín se na trhu objevuje od nejníže ceněných citrónových odstínů po drahé zlatooranžové a nádherně zlatohnědé variace. Sytě oranžové kameny s červenými odlesky se označují jako „madeiry“ a samozřejmě patří k nejžádanějším. K dražším se řadí i tzv. „palmeiry“, které zaujmou oranžově jantarovým zbarvením. Některé přírodní citríny mohou přecházet do záhnědy či mohou srůstat se záhnědami.\n\nPřírodní, bledě žlutý citrín je obvykle vzácný; většina citrínů na trhu jsou tepelně upravované ametysty. Vypálený ametyst má typicky oranžové zbarvení. Navíc použité ametysty obvykle pochází z vulkanických geod v Brazílii a Uruguayi, ale pravé citríny se v podobných geodách nikdy nevyskytují. Žíhané ametysty nebo synteticky vyrobené křemeny dopované Fe vykazují dichroizmus, přírodní citríny ho však nemají.\n\nCitrín se používal jako náhražka topazu a někdy byl nazýván „brazilským topazem“.\n\nCitríny v drahokamové kvalitě se nacházejí jen velmi vzácně. Nejlepší materiál se nalézá v Brazílii, Španělsku, na Madagaskaru a na území bývalého Sovětského svazu. U nás se nachází na západní Moravě, zejména v okolí Bobrůvky, Rousměrova a Kněževse.\n\n\n\n"}
{"id": "689628", "url": "https://cs.wikipedia.org/wiki?curid=689628", "title": "Čagosané", "text": "Čagosané\n\nČagosané (jiný název \"Îlois\") jsou původní obyvatelé Čagoských ostrovů v Britském indickoceánském teritoriu. Žili na ostrovech Diego García, Peros Banhos, Egmont a souostroví Salomon a Eagle. Většina Čagosanů nyní přebývá na Mauriciu a ve Spojeném království, jelikož byli ze své domoviny na přelomu 60. a 70. let 20. století deportováni britskou vládou. Bylo to z toho důvodu, aby na Diego García mohla být vybudována společná vojenská základna Velké Británie a USA. Dnes na Diegu Garcia nežije žádný Čagosan, zato zde stojí základna\nCamp Justice.\nČagosané jsou původem většinou Afričané, pochází zejména z Madagaskaru, Mosambiku a Mauricia. Francouzi některé z nich přivezli roku 1786 z Mauricia jako otroky, ostatní příchozí byli rybáři, rolníci a dělníci na kokosových plantážích usídlivší se zde během 19. století. Hodně Čagosanů má také za předky Indy.\nČagosané hovoří čagoskou kreolštinou, což je směs domorodých jazyků a kreolštiny vzniklé na bázi francouzštiny. Tento jazyk stále používají někteří lidé na Mauriciu a Seychelách. Čagosané žijící ve Spojeném království mluví anglicky.\n\nV roce 1965 bylo součástí dohody, která zaručila Mauriciu nezávislost také to, že se Čagoské souostroví oddělilo od dřívější kolonie a vytvořilo Britské indickooceánské teritorium. Ústava nového teritoria zakazovala pobyt na ostrovech bez povolení, současně byla přijata bez referenda nebo konzultace s Čagosany.\nV následujících letech 1967–1973 byli Čagosané tehdy čítající na 2000 lidí vyháněni britskou vládou, nejdříve na ostrov Peros Banhos a poté roku 1973 na Mauricius. Jejich nucená deportace (a podle některých nelegální) byla vykonána za účelem vybudování americké letecké a námořní základny na Diego García, kde je také umístěn malý britský kontingent.\n\nOd 5. listopadu do 23. listopadu 2001 přes dvě stě Čagosanů hlídkovalo před britským Úřadem vysokého komisaře v Port Louis na Mauriciu. Později byly provedeny změny v sekci 6:Čagosané:Občanství britského zákona o Britských zámořských teritoriích.\nNavzdory rozhodnutí soudu, který uznal práva Čagosanů zůstaly ostrovy neobydlené a také s nimi neexistovalo žádné civilní dopravní spojení. Většina Čagosanů zůstávala v zubožených životních podmínkách, neschopna provést návrat. Sliby britské vlády o asistenci při přesídlení se neuskutečnily.\n\nV dubnu 2006 bylo skupině sta Čagosanů povoleno poprvé za 30 let navštívit Britské indickooceánské teritorium. Výlet byl zorganizován a zaplacen Brity. 11. května 2006 Čagosané vyhráli svůj případ u nejvyššího soudu, který uznal jejich nárok na návrat. Britská vláda mezitím podala odvolání.\n22. října 2008 přijali lordi odvolání podané ministrem zahraničí Davidem Milibandem a zničili tak naděje ostrovanů na návrat.\nV dubnu 2010 založila britská vláda mořskou rezervaci kolem Čagoských ostrovů. Tento akt se stal kontroverzním, jelikož byl učiněn během parlamentní recese. 1. prosince 2010 uniklá korespondence mezi Brity a Američany odhalila pravé záměry za účelem vzniku rezervace. Richard Mills, americký politický poradce v nich odpovídá Colinu Robertsi: Založení přírodní rezervace by, jak nastínil pan Roberts, byla nejefektivnějším, dlouhodobým způsobem jak zamezit dřívějším obyvatelům ostrova nebo jejich potomkům v přesídlení do Britského indickooceánského teritoria.\n\nV roce 2016, po 45 letech soudních sporů, rozhodlo ministerstvo zahraničí Spojeného království, že Čagosané nemají právo se na ostrovy vrátit.\n"}
{"id": "689629", "url": "https://cs.wikipedia.org/wiki?curid=689629", "title": "Aleksa Šantić", "text": "Aleksa Šantić\n\nAleksa Šantić (v srbské cyrilici Алекса Шантић, 27. května 1868 Mostar, Bosna a Hercegovina – 2. února 1924, tamtéž) byl původem srbský básník, jeden z nejvýznamnějších pro srbskou i bosenskohercegovskou literaturu přelomu 19. a 20. století.\n\nNarodil se do zámožné obchodnické rodiny usedlé v Mostaru. Studoval v řadě evropských měst, mimo jiné v Terstu a Lublani. Když se vrátil zpět dorodného kraje, byl překvapen tichem, které následovalo po potlačení protirakouské vzpoury. Tam se stal editorem časopisu \"Zora\" (Jitřenka), věnujícího se společenským i kulturním událostem Hercegoviny. Kromě toho však také i spolupracoval s řadou jiných vlasteneckých organizací, které v té době v Mostaru i jeho okolí velmi rychle vznikaly. Názorově však Šantić chtěl přemostit bariéru mezi rozděleným muslimským a srbským obyvatelstvem. Ovlivněn bosňáckou lidovou tvorbou, sepsal řadu milostných písní – sevdalinek.\n\nŠantić se jako básník profiloval zcela jinak, než jeho vrstevníci. Zatímco v literatuře regionu hrála prim témata i styl nastolený evropskou kulturou, Šantić se držel vlastenecké tematiky. Ve své básni \"Ostajte ovdje\" (1896 tvrdě zkritizoval všechny ty, kteří opouštěli svoji rodnou zem aby hledali úspěch v jiných krajích daleko od Hercegoviny. Ve známé básni \"Pretprazničko veče\" (1910), napsané po smrti členů své rodiny, opsal samotu v domě srbské patriarchální domácnosti. Kromě toho byl autorem celé řady básní, které se v pozdější době zařadily mezi ty významnější, jako např. \"Emina\" (1903), \"Ne vjeruj\" (1905), \"Što te nema?\" (1897), \"Veče na školju\" (1904), \"O klasje moje\" (1910) a \"Moja otadžbina\" (1908). Šantić také přeložil Píseň otroka Svatopluka Čecha.\n\n"}
{"id": "689631", "url": "https://cs.wikipedia.org/wiki?curid=689631", "title": "Big Bear Lake", "text": "Big Bear Lake\n\nBig Bear Lake (česky \"Velké Medvědí jezero\") je přehradní nádrž v San Bernardino Mountains, v okresu San Bernardino County, ve státě Kalifornie, USA. Jezero dostalo jméno podle medvědů grizzly, jež byli spolu s domorodci původními obyvateli této oblasti. Náleží k povodí řeky Santa Ana. Okolí nádrže je vyhledávanou rekreační oblastí. Nabízí řadu možností sportovního vyžití, včetně jachtingu, koupání, rybaření, v zimě pak lyžování.\n\nDvěma tamními komerčními centry jsou Big Bear City na východě a Big Bear Village na jihu.\n\n"}
{"id": "689633", "url": "https://cs.wikipedia.org/wiki?curid=689633", "title": "Oční vady", "text": "Oční vady\n\nOčními vadami se zpravidla rozumí refrakční vady lidského oka, tj. neschopnost dobře vidět na určité vzdálenosti. Jiné oční patologie se obvykle označují jako oční choroby nebo nemoci oka. Mezi základní refrakční vady patří krátkozrakost, dalekozrakost a astigmatismus. Nějakou oční vadou trpí značná část lidstva, v některých oblastech světa je to dokonce většina populace. Jako refrakční vada se projevuje také presbyopie, která však není v pravém slova smyslu nemocí, ale přirozeným důsledkem stárnutí organismu.\n\nTěžkým zrakovým postižením se rozumí takové snížení úrovně zrakových funkcí, které jedince výrazně handicapuje vůči zdravé populaci a nelze jej vykorigovat brýlemi, příp. kontaktními čočkami do normy. Zrakové postižení podle úrovně omezení zrakových funkcí je následně rozděleno na kategorie:\n\n\n"}
{"id": "689637", "url": "https://cs.wikipedia.org/wiki?curid=689637", "title": "Dům U Turků", "text": "Dům U Turků\n\nDům U Turků, někdy také zvaný U saského dvora, byl původně novorenesanční dům č. p. 1601 na rohu Václavského náměstí (č. o. 47) a Opletalovy ulice (č. o. 1) vedle hotelu Jalta v Praze. Byl postavený podle návrhu Josefa Schulze v roce 1881, později přestavěný kanceláří architekta Bohumíra Kozáka ve stylu Art deco. V roce 2017 byl zdemolován, nahradí ho moderní kancelářská budova The Flow Building. \n\nDům je někdy nesprávně nazýván jako Kozákův dům, přestože autorství, které v Kozákově případě spočívalo pouze v přestavbě fasády stavby, si architekt Kozák ve svých publikovaných spisech nikdy nenárokoval. Objekt nazývaný Kozákův dům skutečně existuje. Je situován v Růžové ulici 947/8 v Praze 1.\n\nPůvodně novorenesanční stavba vystavěná na místě starší stavby mezi roky 1880–1881. Fasáda je připisována Josefu Schulzovi. Dům původně sloužil jako rezidence manželů Benešových, v jeho vnitrobloku se nacházel domek pro služebnou. V roce 1920 zakoupila dům Česká chmelařská společnost a využívala jej jako kancelářské sídlo pro svoje úředníky.\n\nV roce 1922 byla přistavěna dvě patra a upraveno průčelí (např. původní okenní dvojice při nároží byly nahrazeny průběžnými arkýři) podle návrhu kanceláře architekta Bohumíra Kozáka ve stylu art deco. Autorství stavby si ani po této úpravě fasády žádný z architektů ve svých publikovaných materiálech nenárokoval. V roce 1931 zde sídlila firma Arko-Film, půjčovna a prodejna zvukových filmů (Praha II, Václavském nám. 47), která později přesídlila do Štěpánské ul. 28, majitele Artura Hellera.\n\nV roce 1945 obdržela budovu od ministerstva zemědělství redakce Zemědělských novin (orgán Jednotného svazu českých zemědělců) a „Brázda”, vydavatelství a nakladatelství Jednotného svazu českých zemědělců. a. s., podle kterého byla budova v poválečných letech nazývána (od 1. ledna 1953 Státní zemědělské nakladatelství, národní podnik, od r. 1993 Zemědělské nakladatelství Brázda, státní podnik). Do vedlejší budovy Pražské akciové tiskárny se nastěhovala firma „Brázda”, tiskové, vydavatelské a nakladatelské podniky českých zemědělců, s. r. o. (Praha II., Třída Jana Opletala 3). Před rokem 1989 býval na střeše budovy reklamní neonový nápis „Machinoexport, obráběcí stroje\" z Bulharska a na budově „Zemědělské noviny”. \n\nV roce 1956 vznikl z Opletalovy ulice průjezd do hotelu Jalta.\n\nRoku 2009 investorská firma Václavské náměstí 19, a. s. dceřiná společnost skupiny Flow East britského, v Česku dlouhodobě žijícího, developera Jamese Woolfa), dala veřejně najevo záměr demolice domu. Ta měla začít v listopadu 2011 a od jara 2012 do roku 2014 na jeho místě měl být postaven nový objekt kancelářsko-obchodního centra.\n\nNa podzim 2009 investor požádal Magistrát hlavního města Prahy (MHMP) o vydání závazného stanoviska k demolici objektů v Pražské památkové rezervaci a novostavby polyfunkčního domu na jejich místě. 24. června 2010 vydal odbor památkové péče jednohlasně souhlasné stanovisko (opřené mj. i o kladný posudek historika architektury Zdeňka Lukeše, jejž si od něj objednal investor) k demolici domu včetně dvorních přístaveb hotelu Jalta a torza Pražské akciové tiskárny s deseti podmínkami a stanovisko nabylo právní moci. Klub Za starou Prahu zaslal památkové inspekci ministerstva kultury podnět, v němž upozornil na řadu procedurálních pochybení v magistrátním rozhodnutí, například že se magistrát nevypořádal s faktem, že Národní památkový ústav záměr investora předtím zamítl, a naopak do odůvodnění svého rozhodnutí doslova převzal několikastránkový rozbor záměru z návrhu investora, přičemž poslední verzi záměru magistrát s Národním památkovým ústavem vůbec neprojednal.\n\nO půl roku později ministerstvo kultury ve zkráceném přezkumném řízení bez možnosti připomínek ze strany účastníků řízení toto stanovisko magistrátu zrušilo. V rozkladovém řízení nakonec ministr kultury Jiří Besser na základě doporučení resortní rozkladové komise rozhodnutí ministerstva pocházející ze zkráceného přezkumného řízení 23. května 2011 zrušil, protože shledal, že zkrácené přezkumné řízení nebylo opodstatněné, tudíž by mohlo být soudně napadnutelné, protože prý zabránění demolice je nepřípustným „státním zásahem do práv účastníků řízení nabytých v dobré víře“. Proti demolici se vyjádřil Klub Za starou Prahu i například Václav Havel, který ale reagoval na původní nerealizovanou vizualizaci. Podle Klubu Za starou Prahu je demolice domu v rozporu s platným nařízením vlády o památkové rezervaci v hlavním městě Praze č. 66/1971 Sb. a je „nebezpečným precedentem“. Své stanovisko ministr Besser zopakoval i v září t. r. v odpověď na protestní list 13 vysokoškolských profesorů, kteří jej žádali o obnovení řízení. \n\nSenát Parlamentu ČR sice v témže měsíci uspořádal na základě občanské petice veřejné slyšení a na schůzi 14. prosince pak přijal usnesení, v němž uznal oprávněnost občanských protestů proti zbourání a vyzval příslušné památkové orgány k dodržování zákonů, ale to nezměnilo nic na stanovisku ministerstva. \n\nVe snaze dům zachránit podali nejmenovaní odborníci dvakrát návrh na prohlášení za kulturní památku. Řízení trvalo od dubna 2012 a závěrem bylo zamítnutí návrhu ze strany MK ČR, které nabylo právní moci 1. října t. r. Podle zdůvodnění nebylo třeba dům zvlášť ochraňovat, protože je prý dostatečně chráněn v rámci celku pražské památkové rezervace a \"„závažné vady vydaného závazného stanoviska magistrátu by nebylo rozumné zhojit nadhodnocením jeho kvalit“\". Nová ministryně kultury Alena Hanáková pak prozkoumala toto stanovisko a na doporučení rozkladové komise jej 1. července 2013 potvrdila – opět zazněl argument, že \"„práva vlastníků nabytá v dobré víře převažují nad veřejným zájmem na ochraně kulturního dědictví“\" (sic!). Ombudsman Pavel Varvařovský pak již mohl ve svém prohlášení jen zkonstatovat, že \"„pražský magistrát zásadně chyboval při schválení demolice budov nároží Václavského náměstí a Opletalovy ulice“\" a \"„je vytvářen stav, kdy určitý celek či území požívá památkovou ochranu, avšak jednotlivé objekty, které tvoří jeho součást nikoliv ... může dojít k tomu, že smysl památkové ochrany územního celku bude vyprázdněn“\".\n\nPraha 1 vydala 25. září 2013 rozhodnutí o odstranění stavby a o měsíc později se také skutečně začaly demolovat přilehlé zbytky budov Pražské akciové tiskárny; investorovu možnost pokračovat v bourání i domem U Turků však 10. června 2014 stavební odbor MHMP zrušil.\n\nDemonstrace 7. června 2011, pořádaná Klubem Za starou Prahu, přilákala asi tisíc účastníků a pozornost médií. Další dvě demonstrace, pořádané Občanským monitoringem, se konaly v dubnu a prosinci 2012, a to před budovou MK ČR na Valdštejnském nám. Dne 24. července 2013 se konalo další shromáždění občanů proti demolici domu, tentokrát opět zorganizované Klubem Za starou Prahu. \n\nV srpnu 2013 byla sepsána petice s cílem zabránit demolici domu, požadující projednání této věci zastupitelstvy hlavního města Prahy a městské části Praha 1. (17. září se pak Rada HMP, jakožto účastník územního řízení, rozhodla na základě této petice skutečně se odvolat proti rozhodnutí Prahy 1 o demolici a umožnění novostavby.)\n\nByla též založena stránka na Facebooku s názvem \"Nebourejte dům Václavské náměstí 47\", která monitorovala celou kauzu a proti demolici se stavěla.\n\nV dubnu 2017 vstoupil v platnost demoliční výměr povolující likvidaci domu na Václavském náměstí č. o . 47. V polovině dubna 2017 demolice začala, skončila v srpnu téhož roku. Budovu nahradí prosklená polyfunkční budova nazvaná The Flow Building (předtím pojmenovaná jako Květinový dům). Ta se bude rozprostírat přes pozemek domu u Turků i dříve zbourané tiskárny v Opletalově ul. Bude obsahovat tři patra maloobchodních prostor a sedm pater kanceláří.\n\nV únoru 2018 začala firma Zakládání staveb s vývrty pro kotevní prvky novostavby. Podle publikovaných informací měl na parcele proběhnout archeologický výzkum. Do července 2018 byl celý rozsáhlý uvolněný pozemek vytěžen (základy starších staveb a podloží) a začaly práce na základových konstrukcích.\n\n\n"}
{"id": "689646", "url": "https://cs.wikipedia.org/wiki?curid=689646", "title": "Symphony Towers", "text": "Symphony Towers\n\nSymphony Towers je postmoderní mrakodrap v San Diegu. Má 34 pater a výšku 152,1 metrů. Je druhým nejvyšším ve městě hned po One America Plaza, který je zhruba o 0,3 metru vyšší. Výstavba probíhala v letech 1984–1989 podle projektu společnosti Skidmore, Owings & Merrill.\n"}
{"id": "689647", "url": "https://cs.wikipedia.org/wiki?curid=689647", "title": "Boulevard du Montparnasse", "text": "Boulevard du Montparnasse\n\nBoulevard du Montparnasse je bulvár v Paříži, kde tvoří hranice mezi 6., 14. a 15. obvodem. Bulvár je známý svými restauracemi a biografy.\n\nBulvár spojuje náměstí \"Place Léon-Paul-Fargue\", kde na něj navazuje \"Boulevard des Invalides\" a \"Place Camille-Jullian\", odkud pokračuje \"Boulevard de Port Royal\". Ulice je orientována zhruba od západu na východ.\n\nBulvár je pojmenován po návrší, které se rozkládalo v prostoru dnešního náměstí \"Place Pablo-Picasso\". Tento kopec se v 17. století nazýval hora Parnas (fr. \"Mont Parnasse\"), kde podle řecké mytologie sídlily múzy. Název mu ironicky přisoudili studenti z nedaleké Latinské čtvrti, kteří na jeho vrcholku recitovali verše. Kopec byl srovnaný se zemí při stavbě bulváru v polovině 18. století.\n\n\n"}
{"id": "689648", "url": "https://cs.wikipedia.org/wiki?curid=689648", "title": "Jason LaBarbera", "text": "Jason LaBarbera\n\nAntonio Jason LaBarbera (* 18. ledna 1980, Burnaby, Britská Kolumbie, Kanada) je kanadský profesionální hokejový brankář hrající v týmu Chicago Blackhawks v NHL.\n\nLaBarbera začínal svojí juniorskou kariéru v týmu Tri-City Americans, ve kterém, ale chytal pouze ve dvou zápasech a poté odešel do týmu Portland Winterhawks. Oba tyto týmy hráli v lize Western Hockey League. Ve své poslední sezóně mezi juniory přestoupil do týmu Spokane Chiefs. V roce 1998 byl vybrán v draftu NHL na celkově 66. místě týmem New York Rangers. Svůj první zápas za Rangers odchytal v sezóně 2000-01 poté, co vystřídal Kirka McLeana v prohraném zápase 6:8 proti Pittsburghu Penguins. Během sezóny hrál i v nižších severoamerických ligách American Hockey League a ECHL za farmářské týmy Hartford Wolf Pack a Charlotte Checkers.\n\nV nižších ligách hrál i v sezónách 2001-02, 2002-03, 2003-04 a 2004-05 (až na 4 zápasy v sezóně 2003-04, které sehrál za Rangers). V AHL získal několik brankářských cen. I přes úspěchy s ním New York Rangers pro nadpočet brankářů (např. Henrik Lundqvist nebo Al Montoya) neprodloužili smlouvu. Jako volný hráč podepsal smlouvu s Los Angeles Kings, kde v pozici druhého brankáře kryl záda Mathieuovi Garonovi. V Los Angeles vychytal své první čisté konto při vítězství 4:0 nad San Jose Sharks. V sezóně 2006-07 hrál v AHL za tým Manchester Monarchs. Po sezóně s Kings o dva roky prodloužil smlouvu. V sezóně 2007-08 chytal první plnohodnotnou sezónu NHL, když hrál ve 45 zápasech Kings. Během sezóny 2008-09 byl vyměněn do Vancouveru Canucks za 7. kolo draftu NHL 2009.\n\nVe Vancouveru měl nahradit zraněného Roberta Luonga a dělat náhradníka Curtisu Sanfordovi. 1. července 2009 podepsal smlouvu s Phoenixem Coyotes, kde působil jako záloha za Iljou Bryzgalovem. Ve Phoenixu vydržel do konce ročníku 2012/13, poté byl umístěn na listinu volných hráčů, odkud si ho 5. července 2013 stáhl tým Edmonton Oilers.\n\n\n"}
{"id": "689650", "url": "https://cs.wikipedia.org/wiki?curid=689650", "title": "Málaga CF", "text": "Málaga CF\n\nMálaga CF je španělský fotbalový klub hrající nejvyšší soutěž - La Ligu. Klub sídlí ve městě Málaga.\n\nKlub byl založen v roce 1948 jako rezerva klubu \"CD Málaga\". Klub byl pojmenován \"Club Atlético Malagueño\" na oživení vzpomínky na klub, který byl s CD Málaga v roce 1933 sloučen. Během sezóny 1959/60 klub postoupil do 3. ligy, kde se v tu dobu ale ocitala i CD Málaga. Jako rezervní tým by byl vrácen zpět do 4. ligy, ale aby se tomu předešlo, vedení klubu ho oddělilo od mateřského klubu. Ten byl tak registrován jako samostatný člen španělské fotbalové federace.\n\nV roce 1992 byl klub CD Málaga rozpuštěn z finančních důvodů a klub CA Malagueño pokračoval ve své činnosti. V sezóně 1992/93 hrál klub Tercera Division Group 9, ale po úspěšné kampani klub postoupil do Segunda División B. Nicméně další sezónu znovu sestoupil a čelil finančním potížím. 19. prosince 1993 v referendu členové klubu hlasovali ve prospěch změny názvu klubu, a tak se 29. června 1994 CA Malagueño změnilo na Málaga Club de Fútbol SAD a klub se stal oficiálním následovníkem klubu Club Deportivo Málaga.\n\nV sezóně 1997-98 dokázala Málaga postoupit z Segunda División B do Segunda División z prvního místa IV. skupiny. To ovšem nebylo vše a klub o rok později opanoval i Segunda División, když skončil před B týmem Atlética Madrid a Numancií. Nejlepší střelec byl Catanha s 26 góly.\n\nKlub tak navázal na úspěchy CD Málagy a bojoval též jako před pár lety CD v Primera División. V první sezóně skončil na dvanáctém místě 5 bodů na sestupujícím Betisem. Málaga si připsala na konto skalp Barcelony na Nou Campu. Druhým nejlepším střelcem ligy byl Catanha tentokráte se 24 góly, ten ale po sezóně odešel do Celty Vigo.\n\nMálaga měla kvalitní mládež a moderní stadión. Přesto Málaga nikdy nebojovala o titul a umisťovala se ve středu tabulky. Tým vedl populární trenér Peiró Joaquín a s ním získali jedinou trofej - Intertoto Cup v roce 2002, to porazili Gent, Willem II a Villarreal. Díky tomu se kvalifikovali do Poháru UEFA. Zde skončili na Boavistě Porto, poté co vyřadili FK Željezničar Sarajevo (kteří vyřadili Newcastle United), Amicu Wronki, Leeds United (po výhře 2:1 na Elland Road díky gólům Julia Dely Valdése) a AEK Atény.\n\nPo odchodu trenéra Peirá Joaquína došlo k hromadném exodusu. Klub postupně opustili Dario Silva, Kiki Musampa, Julio Dely Valdés a Pedro Contreras. Kormidlo převzal Juande Ramos a Málaze se podařilo Barceloně uštědřit debakl 5:1 po hattricku Salvy Ballesty hostujícího z Valencie. Ramos po sezóně Málagu opustil, nahradil ho Gregorio Manzano.\n\nPřestože Málaga neměla v minulých letech se záchranou problémy, klub šel ke dnu a zdráhaly ho finanční potíže. Málaga dostala nejvíce branek a měla třetí nejhorší útok. Skončila tak jasně poslední se ztrátou propastných 16 bodů na záchranu. Manzano se pakoval.\n\nDo nové sezóny v druhé lize šel klub s velkými ambicemi. Výkony ovšem nestačily na víc než boj o záchranu. Další sezónu zahnala Málaga starosti fanoušků výhrou v prvních osmi z jedenácti zápasů, ale po poklesu formy a kvůli taktickým chybám ztratila svůj náskok před Numancií. Takže potřebovala v posledním zápase s Tenerife vyhrát, aby se nemusela ohlížet na výsledky Gijónu a Realu Sociedad, to se podařilo po dvou gólech Antonia Hidalga v poměru 2:1, a Málaga tak slavila návrat mezi nejlepší na úkor Realu Sociedad. Celkově skončila na druhém místě za Numancií.\n\nVrátila se tak pro sezónu 2008/09, aby skončila na solidním 8. místě. José Rondón nastřílel 14 branek a klub by hnán kvartetem Duda - Baha - Luque - Eliseu. V létě se ke klubu se vrátil trenér Juan Ramón López Muňiz. S ním u kormidla bojoval klub pouze o záchranu, nasbíral největší počet remíz a skončil na posledním nesestupovém místě.\n\nRůžovější ekonomickou budoucnost přinesla koupě klubu šejkem Abdullahem Al Thanim v červnu 2010, který se stal prezidentem klubu.\nJako trenér byl podepsán Jesualdo Ferreira, ten byl ale po sérii špatných výsledků vyhozen. Nahradil ho Manuel Pellegrini, tomu se dařilo podstatně lépe. S několika novými akvizicemi jako Maresca, Demichelis či Júlio Baptista tým dokázal poprvé v historii pětkrát za sebou vyhrát, dostal se z pásma sestupu a skončil na 11. místě.\n\nPřed sezónou 2011/12 opět mohutně posilují. Do klubu postupně přišli Ruud van Nistelrooy a Joris Mathijsen z Hamburgeru SV, Nacho Monreal z Osasuny a Jérémy Toulalan z Olympique Lyon. Dále probíhají jednání o příchodu brazilského stopera Lúcia z Interu Milán.\n\n"}
{"id": "689651", "url": "https://cs.wikipedia.org/wiki?curid=689651", "title": "Closerie des Lilas", "text": "Closerie des Lilas\n\nCloserie des Lilas (česky \"Šeříkové pole\") je kavárna, restaurace a pivnice v Paříži. Nachází se v 6. obvodu ve čtvrti Montparnasse na křižovatce ulic \"Boulevard du Montparnasse\" a \"Avenue de l'Observatoire\". Společně s podniky Le Dôme, La Rotonde, Le Select a La Coupole patřila v minulosti k významným uměleckým a literárním kavárnám ve zdejší čtvrti. Od roku 2006 se zde na začátku roku schází porota, aby udělila literární cenu.\n\nV roce 1847 založil François Bullier restauraci s názvem \"Closerie\". Jméno bylo převzato z tehdy populární divadelní hry \"La Closerie des Genets\". François Bullier vysadil kolem podniku šeříky. V roce 1883 byla restaurace nazvána svým současným jménem. Stala se oblíbeným místem setkávání umělců jako byli Émile Zola, Paul Cézanne, Théophile Gautier, Charles Baudelaire a bratři Jules a Edmond de Goncourt.\n\nNa počátku 20. století sem pravidelně docházeli Paul Verlaine, Paul Fort zde hrával šachy s V. I. Leninem, mezi návštěvníky patřili spisovatelé Guillaume Apollinaire a Alfred Jarry a rovněž malíři z Bateau-Lavoir.\n\nČasto se zde scházeli Američané žijící v Paříži jako Ernest Hemingway, Francis Scott Fitzgerald, Henry Miller aj.\n\nZ dalších osobností byli pravidelnými hosty Amedeo Modigliani, Germaine Tailleferre, Paul Fort, André Breton, Louis Aragon, Kees van Dongen, Pablo Picasso, Jean-Paul Sartre, André Gide, Paul Éluard, Oscar Wilde, Samuel Beckett, Man Ray nebo Ezra Pound.\n\n"}
{"id": "689652", "url": "https://cs.wikipedia.org/wiki?curid=689652", "title": "Kalkalist", "text": "Kalkalist\n\nKalkalist (: כלכליסט, název je slovní hříčkou vzniklou ze spojení hebrejského slova \"kalkala\" [ekonomika] a názvu globálního časopisu The Economist) je hebrejský psaný ekonomický deník vycházející v Izraeli od roku 2008.\n\nPrvní číslo vyšlo 18. února 2008. Od počátku měl i internetovou verzi. Vydavatelem a zakladatelem listu je Jo'el Esteron a šéfredaktorem Galit Chami. List patří do mediální skupiny Yedioth Media Group, která vydává i jeden z nejčtenějších izraelských deníků Jedi'ot achronot.\n\n"}
{"id": "689654", "url": "https://cs.wikipedia.org/wiki?curid=689654", "title": "Evropská dálková trasa E3", "text": "Evropská dálková trasa E3\n\nEvropská dálková trasa E3 je turisticky vyznačená trasa v projektované délce 6950 km pro pěší turisty po Evropě od Španělska na východ do Bulharska. Českou republikou prochází při severní hranici, v terénu je vyznačena tabulkami s uvedením E3 a pásovým značením různých barev.\n\nEvropská dálková trasa E3 v současnosti začíná v španělském poutním městě Santiago de Compostela a vede územím těchto států:\n\n\nEvropské turistické sdružení vytvořilo do roku 2006 v Evropě jedenáct Evropských dálkových tras označených E1 až E11. V České republice byla využita již existující síť značených turistických tras, které byly pospojovány a označeny klasickými směrovkami a tabulkami turistického značení Klubu českých turistů. Původní pojmenování a označení tras v Česku nebylo zrušeno.\n\nTrasa má v projektu procházet těmito státy (od západu): Španělsko, Francie, Belgie, Lucembursko, Německo, Česko, Polsko, Slovensko, Maďarsko, Rumunsko a Bulharsko. Spojí se tak pro pěší turisty pobřeží Atlantského oceánu s Černým mořem.\n\nMezinárodní E trasy se navzájem kříží, na území Česka se dálková trasa E10 kříží s E3 poblíž Jedlové v Lužických horách.\nČeskou republikou prochází podél severní hranice od hraničního přechodu mezi německým Schirndingem a Pomezím nad Ohří, poté od západní strany Krušných hor přes Labské pískovce, Lužické a Jizerské hory a západní hranici Krkonoš. V Harrachově přechází do Polska, na území Česka se vrací přes Králický Sněžník, dál vede přes Hrubý a Nízký Jeseník a Beskydy. Odtud přechází na území Slovenska.\n\nTrasa E3 je vedena po již existujících značených cestách, které na řadě úseků měly své regionální označení.\n\n\n"}
{"id": "689658", "url": "https://cs.wikipedia.org/wiki?curid=689658", "title": "Bœuf sur le toit", "text": "Bœuf sur le toit\n\nBœuf sur le toit (česky \"Vůl na střeše\") je restaurace a pivnice a zároveň bývalý kabaret v Paříži. Nachází se v ulici \"Rue du Colisée\" č. 34 v 8. obvodu v domě z 18. století. Svůj název odvozuje od výrazu \"faire le bœuf\", který používají hudebníci, když někdo ovládá jam session.\n\nKabaret založil v roce 1921 Louis Moysés původně v ulici \"Rue Boissy-d’Anglas\" č. 28 a podnik se stal místem, které mezi světovými válkami často navštěvovali umělci a intelektuálové, např. Jean Cocteau. Kabaret se zpočátku několikrát stěhoval. V roce 1928 do číslo 33 ve stejné ulici, později do \"Rue de Penthièvre\" č. 26, v roce 1936 na \"Avenue Pierre-Ier-de-Serbie\" č. 41 a od roku 1941 sídlí na své současné adrese.\n\nPodle svědectví během soudního procesu se zde v roce 1938 setkali Herschel Grynszpan a Ernst vom Rath předtím, než Grynszpan zastřelil vom Ratha na německém velvyslanectví v Paříži.\n\n"}
{"id": "689661", "url": "https://cs.wikipedia.org/wiki?curid=689661", "title": "Atom Heart Mother (skladba)", "text": "Atom Heart Mother (skladba)\n\n„Atom Heart Mother“ je suita složená z šesti částí od anglické progresivně rockové skupiny Pink Floyd z jejich alba Atom Heart Mother z roku 1970. Jedná se o jejich druhou nejdelší skladbu, ta nejdelší je „Shine On You Crazy Diamond“ z alba Wish You Were Here.\n\n"}
{"id": "689664", "url": "https://cs.wikipedia.org/wiki?curid=689664", "title": "Israel-Nachrichten", "text": "Israel-Nachrichten\n\nIsrael-Nachrichten (doslova \"Izraelské zprávy\") je německojazyčný týdeník (dříve deník) vydávaný v mandátní Palestině a v Izraeli od roku 1936.\n\nZaložil ho Siegfried Blumenthal pod názvem S. Blumenthal’s Private Correspondenz (pak Blumenthals Neueste Nachrichten). Blumenthal přesídlil do mandátní Palestiny z Berlína. Později se jméno deníku změnilo na Neuste Nachrichten, od roku 1973 má stávající název. a Sídlo listu bylo v Tel Avivu a čtenářskou obcí byla rostoucí skupina Židů z německy mluvících zemí, kteří do Palestiny odcházeli ze střední Evropy. V 50. letech 20. století byl náklad deníku vyšší než u většiny ostatních hebrejsky psaných periodik. Mezi přispěvateli byli i známí spisovatelé jako Max Brod nebo Arnold Zweig. V letech 1975-2007 byla šéfredaktorkou deníku Alice Schwarz-Gardos (narozena roku 1916 ve Vídni, vyrůstala v Bratislavě), která byla ke konci své profesní kariéry nejstarší šéfredaktorkou na světě.\n\nPodle informací z roku 2007 měly noviny čtyři zaměstnance a náklad 1500 výtisků. Dle údajů po roce 2010 má list už jen dva stále zaměstnance. V roce 2010 se z něj stal týdeník.\n\n"}
{"id": "689666", "url": "https://cs.wikipedia.org/wiki?curid=689666", "title": "MV Walla Walla", "text": "MV Walla Walla\n\nMV Walla Walla je trajekt třídy \"Jumbo\", který provozují Washington State Ferries.\n\nPoté co byla nahrazena na trase Seattle-Winslow trajekty třídy \"Jumbo Mark II\", tak sloužila jako záskok na trasách Seattle-Bremerton a Edmonds-Kingston při opravě některého z regulérních plavidel. Nyní je opět regulérním plavidlem na trase Seattle-Bremerton.\n"}
{"id": "689669", "url": "https://cs.wikipedia.org/wiki?curid=689669", "title": "MV Elwha", "text": "MV Elwha\n\nMV Elwha je trajekt třídy \"Super\", který provozují Washington State Ferries, momentálně na lince mezi Anacortes a souostrovím svatého Jana. Je jedna ze dvou trajektů flotily, které mají licenci pro mezinárodní plavby, jelikož splňuje určitá kritéria Mezinárodní úmluvy o bezpečnosti života na moři (SOLAS). Tím druhým trajektem je \"MV Chelan\", který je nyní jediným trajektem na trase mezi Anacortes a kanadským Sidney. \"Elwha\" se na trasu vrátila na podzim roku 2011.\n\nLoď je známá svou náklonností k různým nehodám, už několikrát se stalo, že narazila do doku, vyplula až na zem, nebo byla zatažena na neplánované alternativní cesty, což všechno vyústilo v propuštění dvou z jejích kapitánů.\n\n\n\n\n"}
{"id": "689671", "url": "https://cs.wikipedia.org/wiki?curid=689671", "title": "The Guitar Man", "text": "The Guitar Man\n\n„The Guitar Man“ je druhá skladba z pátého a zároveň předposledního studiového alba americké soft rockové skupiny Bread \"Guitar Man\", vydaného v roce 1972. Skladba vyšla i jako singl a napsal ji frontman skupiny David Gates, který ji vydal i na některých ze svých pozdějších sólových kompilačních alb.\n\n"}
{"id": "689674", "url": "https://cs.wikipedia.org/wiki?curid=689674", "title": "Jednání", "text": "Jednání\n\nJednání je velmi obecný pojem pro jakoukoli motivovanou, více méně reflektovanou a cílevědomou činnost nějakého subjektu (člověka, skupiny lidí, případně i organizace). Jako vědomá činnost je výrazem jejich svobody, za niž v důsledku toho nesou také odpovědnost. Tím se liší od vnějškově popisovaného chování, jež nic takového nepředpokládá a může zahrnovat i živočichy atd., tak také od kauzálně určeného reagování, které lze vysvětlit z jeho příčin. Pojem jednání patří mezi základní pojmy praktické filosofie, společenských věd a zejména práva.\n\nV užším smyslu může označovat i řečové jednání čili vyjednávání, v němž se dvě nebo více stran snaží najít společné stanovisko a dohodu. Soudní jednání se liší přítomností autoritativního rozhodčího - soudce.\n\nPodle Aristotela lze o jednání mluvit jen tam, kde jeho původce ví, že mohl jednat také jinak nebo nejednat. Jeho původ musí být v jednajícím člověku samém, nikoli mimo něho. Aristotelés dále zavedl významné rozlišení mezi jednáním (\"praxis\") a zhotovováním (\"poiésis\"). Zatímco jediným cílem zhotovování je výsledek (výrobek), jednání může mít smysl samo v sobě. Pokud je jediným cílem činnosti uvařit kávu nebo dostat se na nějaké místo, má smysl uvažovat o tom, jak ji například zrychlit, co nejdříve dovést do konce. U činností, které mají smysl samy v sobě - například na procházce nebo při hře - tomu tak není. Pro Aristotela je jednání a myšlení vlastní náplní života svobodného člověka, jehož cílem je dobře žít a nikoli co nejdříve zemřít.\n\nScholastika rozlišuje mezi intencí či záměrem a tím, kvůli čemu člověk jedná (cílem, účelem). Smysluplné jednání se často skládá z mnoha jednotlivých činností, které na sebe navazují. Pak je třeba rozlišovat mezi konečným účelem a prostředky, jež k němu vedou. Vztah mezi účelem a prostředky je dodnes významné téma etiky. Immanuel Kant rozlišuje vnitřní jednání (rozmýšlení, rozvažování), které je plně v moci jednajícího, a vnější jednání, které podléhá různým nahodilým okolnostem a které tudíž jednající nemá plně v rukou. Proto za ně nemůže nést plnou odpovědnost. Hegel - podobně jako Aristotelés - považuje jednání za vlastní náplň života: „Čím subjekt jest, to je řada jeho jednání.“\n\nJednání má řadu fází, od záměru přes rozhodnutí, přípravy a provádění až po zpětné hodnocení. Ve společnosti se téměř nikdy nevyhneme tomu, aby jeho důsledky nějak dopadly i na druhé lidi. Může být kooperativní, ale také soutěživé, soupeřivé nebo nepřátelské. V každé z těchto forem se na ně kladou různá omezení a nároky, etické i právní.\n\nV. Preclík uvažuje, že by se řada těchto činností (včetně myšlení) mohla v budoucnosti nahradit kybernetickými či fyzikálně-kybernetickými systémy. Je ovšem otázka, co přesně pod těmito pojmy rozumí.\n\nJednání je činnost mající cíl a plán k jeho realizaci. Zahrnuje analýzu situace a předpoklad určitého výsledku. V sociologii je jednání spjato s reakcí jiné osoby (či jiných osob). Podle Maxe Webera je sociální jednání takové jednání, které se svým smyslem míněným jedním nebo více jednajícími vztahuje\nk chování jiných. na základě toho se orientuje ve svém průběhu, nese s sebou určitý záměr a člověkem jasně vymezený cíl. Niklas Luhmann a další dokonce za jednání, tvořící společnost, pokládají pouze komunikace. Teprve komunikacemi a výměnami vznikají společenské struktury, instituce a organizace, které pak ovšem jednání významně ovlivňují a určují. Předmětem sociologie pak nejsou sami lidští či skupinoví aktéři, nýbrž pouze jejich pozorovatelná jednání, vztahy a struktury. Tak se do jisté míry vrací k pojetí Émile Durkheima, pro něhož východiskem sociologie musí být „sociální fakta“, instituce a struktury.\n\nVýznamově podobná činnost jednání je chování. Max Weber vymezuje jednání jako takové chování, které má subjektivní smysl pro svého nositele. Smysl Weber rozděluje na faktický a subjektivní. Faktický smysl se snaží vysvětlit jednání jednotlivců či celých skupin, subjektivní smysl se o něco takového nepokouší a právě subjektivním smyslem se podle Webera sociologie jako empirická věda zabývá. Sociologie se nesnaží najít normativně správný platný smysl, na rozdíl od jiných věd jako je etika, estetika, či právo. Pojmy smysluplné a reaktivní (tedy na něco reagující a ne dopředu promyšlené) jednání nejsou jasně vymezeny a někdy se překrývají (například tradiční jednání). Typem sociálního jednání je také zvyk a mrav, jejichž katalyzátorem je určitá pravidelnost jednání v určitém okruhu osob.\n\nMax Weber rozlišil čtyři druhy jednání:\n\nWeber ovšem upozorňuje na fakt, že první dva typy jednání již velmi pravděpodobně přesahují hranice toho, čemu se jednání může říkat, neboť postrádají vědomý smysl.\n\nSoučástí jednání je i reakce na něj. K tomu je důležité jednání porozumět. Max Weber rozděluje porozumění na dvě kategorie:\nsouvislostí, např. vyučování v základní škole, jednoduché počty apod.\n\nPorozumění ve všech těchto případech znamená uchopení míněného smyslu výkladem. Buď při historickém zkoumání jednání (tedy opravdu, reálně míněného smyslu) nebo při sociologickém výzkumu (tedy smyslu přibližného) a konečně vědecky (tedy smyslu čistého, ideálního typu).\n\nDalším z řady sociologů, kteří zkoumali sociální nebo lidské jednání byl multivědec Talcott Parsons. Byl téměř půl 20. století spojen s Harvardovou universitou. Ve své sociologické sekci tam podroboval společnost analýze, z čehož pak vznikl pojem strukturální funkcionalismus, vnímající společnost, která působí ve strukturách, jež mají každá svou funkci.\n\nSvé výsledky uvažování a bádání o sociálním jednáním pojmenoval jako voluntaristickou (podle latinského \"voluntas\" = vůle) teorii jednání. Byla založena na díle Maxe Webera a Emila Durkheima. Původně se zabýval pouhými jednotkami jednání, v nichž ještě lze identifikovat jednající osobu, cíl a situaci jednání, důležitými považuje okolnosti. Později se zabývá celým sociálním systémem. Důležitá je stabilita sociálního systému, bylo nutné stanovit podmínky pro orientaci jednajících. Podle něj jednání popisují tři aspekty: 1. stav situace, 2. potřeby jednání, 3. hodnocení situace jednajícím. Vychází z toho fakt, že dosažení vyváženého stavu v systému zajistí dělání kompromisů, tedy nalezení průsečíku mezi vlastními a společenskými potřebami. Nakonec se ovšem jedinec pokouší přizpůsobovat zájmům systému, neboť nechce být za prosazování vlastních penalizován.\n\nDalším důležitým faktorem jsou hodnoty jednajících, jež nastavují orientaci jednání. Parsons vymezil pět proměnných, které nastavují orientaci individuálního jednání a působí k sobě v protikladu:\n\nTyto typy proměnných určují, podle svého nastavení, charektery jednání v určité společnosti.\n\nPrávní teorie pokládá jednání za projev vůle jednajícího a rozlišuje jednání dovolená (\"licita\") a nedovolená (\"illicita\"). Čin vynucený nebo vylákaný podvodem proto není jednáním. Jednání dále předpokládá právní způsobilost, takže malé děti a osoby nesvéprávné jednat nemohou. Skutečnosti vzniklé dovoleným jednáním (například smlouvou) musí právo chránit, nedovolená jednání naopak trestat. Velkým problémem moderního trestního práva je otázka, do jaké míry je pachatel za svůj čin skutečně odpovědný - jinak řečeno, do jaké míry to bylo jeho jednání. Proto se u některých trestných činů musí prokazovat také úmysl, jindy se naopak berou v úvahu i různé polehčující okolnosti (snížená soudnost a podobně).\n\n\n\n"}
{"id": "689677", "url": "https://cs.wikipedia.org/wiki?curid=689677", "title": "DAM architekti", "text": "DAM architekti\n\nDAM architekti s.r.o. (do 17. prosince 2015 DaM spol. s r.o.) je česká architektonická kancelář sídlící v Praze. Byla založena roku 1990 Richardem Doležalem a Petrem Malinským. Dalšími společníky jsou Petr Burian, Jiří Havrda, Jiří Hejda a Jan Holna. Jde o ateliér s řadou realizací.\n\n\nAteliér je kritizován za možný střet zájmů. Mnoho jeho realizací se nachází v centru Prahy, kde je často vyžadováno schválení Národním památkovým ústavem. V praxi je však rozhodnutí ústavu často změněno stanoviskem \"Sboru expertů pro památkovou péči\", což je poradní orgán památkového odboru pražského magistrátu. Sboru expertů však předsedá Petr Malinský z DaM. Za soutěž na úpravu Mariánského náměstí, kterou vyhrál jeho tým (po schválení návrhu Sborem expertů), byl Petr Malinský i odsouzen Stavovským soudem komory architektů k pokutě 25 tisíc korun.\n\n"}
{"id": "689680", "url": "https://cs.wikipedia.org/wiki?curid=689680", "title": "Ha-Olam ha-ze", "text": "Ha-Olam ha-ze\n\nha-Olam ha-ze (: העולם הזה, doslova \"Tento svět\") byl hebrejský psaný týdeník vycházející v mandátní Palestině a Izraeli v letech 1937–1993.\n\nList vznikl původně pod jménem Teša ba-erev (תשע בערב, \"Devět večer\"). Založil ho novinář Uri Kesari. Od roku 1946 nesl časopis název ha-Olam ha-ze. Jeho cílem bylo nabídnout méně ideologickou, odlehčenou publicistiku, s důrazem na životní styl, módu, zábavní průmysl apod. V roce 1950 jej koupili a převzali dva začínající novináři, Uri Avnery a Šalom Kohen. Ti začali orientovat časopis na opoziční, autocenzurou nesvázanou agendu. Ha-Olam ha-ze přinášel informace o politických skandálech, korupci. Zpochybňoval z levicových pozic oficiální zahraniční politiku státu. Jeho autoři si brali inspiraci v soudobých zahraničních časopisech, zejména v americkém Time a západoněmeckém Der Spiegel. Zakladatel Spiegelu, Rudolph Augstein, byl Avneryho přítelem z dětství. \n\nBěhem své existence byl list aktérem mnoha afér a otevíral jako první některá kontroverzní témata. V roce 1955 vybuchla v tiskárně časopisu nálož. Tisk i kneset útok odsoudil. V prosinci 1957 byl dokonce reportér listu Eli Tavor unesen. Uri Avnery z únosu obvinil tajnou službu Šin Bet, naopak policie vyjádřila podezření, že únos byl zinscenován pro získání publicity. V roce 1959 se časopis věnoval nepokojům sefardských Židů ve čtvrti Vádí Salib v Haifě.\n\nHa-Olam ha-ze byl prvním izraelským časopisem, který používal velkoformátové, umělecky a graficky upravované fotografie. Také se tu poprvé objevily fotky nahých žen. V roce 1956 vyhlásil list první ročník soutěže \"Sabra roku\", ve kterém vyhrála Ofira Erez, později provdaná Navon, budoucí manželka izraelského prezidenta Jicchaka Navona.\n\nV polovině 60. let 20. století se časopis a jeho popularita stal platformou pro politickou kariéru obou hlavních protagonistů. Avnery i Kohen založili stranu ha-Olam ha-ze-koach chadaš, která uspěla ve volbách roku 1965 i volbách roku 1969. Později se ale oba muži názorově rozešli a strana byla přejmenována na \"Meri\" a během 70. let se rozplynula v různých levicových skupinách. Koncem 70. let pak Avnery uspěl za levicovou kandidátku Machane smol le-Jisra'el. Časopis ha-Olam ha-ze zanikl v roce 1993.\n"}
{"id": "689682", "url": "https://cs.wikipedia.org/wiki?curid=689682", "title": "Czech Soccer Manager", "text": "Czech Soccer Manager\n\nCSM: Czech soccer manager 2002/FE je česká freeware počítačová hra manažerova typu. Jejím autorem je skupina kolem Petra Vašíčka.\n\nPočátky hry sahají až do roku 1996, kdy vyšla první verze hry pod názvem \"Victory Soccer Manager\" vytvořená v programovacím jazyce QBasic. Jejím autorem byl Petr Vašíček.\nV roce 1998 vyšla graficky i hratelné vylepšená verze s názvem \"Czech Socer Manager\". Po jejím úspěšném vydání byly vytvořeny i verze\"\"CSM99\"\"v programovacím jazyce Delphi, \"\"CSM2000\"\" a později \"\"CSM 2001\"\". V roce 2002 byla vytvořena verze \"\"CSM2002\"\", která byla ohlášena jako poslední. Autoři se však nakonec rozhodli vytvořit ještě jednu verzi, uzavírající celou sérii pod názvem \"Czech Soccer Manager: Final Edition.\" Ale stále se dělají nové aktualizace. \n\nV této hře existují i různé turnaje a ligy. Kdysi byly nejkvalitnější Master Cup, F Cup a United Cup - všechny tři již zanikly. Momentálně se hraje jenom full cup \n\nv současnosti to nejlepší, co lze na poli turnajů nabídnout. Má stálou hráčskou základnu, pravidelně vyhodnocované soutěžní kola a jako první turnaj v histotii nabízí vítězům i věcné ceny!\n\nCPU (procesor) - 200MHz, RAM - 32MB, VGA (grafická karta) - 2MB, HDD (hardisk) - 22MB\n\n"}
{"id": "689686", "url": "https://cs.wikipedia.org/wiki?curid=689686", "title": "Kazašská fotbalová reprezentace", "text": "Kazašská fotbalová reprezentace\n\nKazašská fotbalová reprezentace (kazašsky Футболдан Қазақстан Ұлттық құрамасы) reprezentuje Kazachstán v mezinárodních fotbalových soutěžích. Dosud se nikdy neprobojovala na závěrečný turnaj mistrovství světa, Asie nebo Evropy.\n\nVznikla v roce 1992 po rozpadu Sovětského svazu. Do roku 2002 byla členem AFC. První kvalifikace, které se zúčastnila jako člen UEFA byla kvalifikace na Mistrovství světa ve fotbale 2006.\n\nKazašskou fotbalovou reprezentaci vedl v letech 2008–2010 německý trenér Bernd Storck, který byl částečně seznámen i s historií země. Vyhledal si přes internet místa narození hráčů v německé Bundeslize a zjistil, že několik z nich se narodilo na území Kazachstánu (dříve Kazašské SSR). Byli to Sergej Karimov, Juri Judt a Heinrich Schmidtgal. Po dohodě s Kazašskou fotbalovou reprezentací se rozhodl hráče vyzkoušet a případně jim nabídnout možnost reprezentovat Kazachstán. \nV letech 2011–2013 byl hlavním trenérem český trenér Miroslav Beránek, který vedl od roku 2012 souběžně i kazašský klub FC Astana.\nV únoru 2014 nastoupil na lavičku kazašského národního týmu ruský trenér Jurij Krasnožan, který podepsal dvouletou smlouvu.\n\n"}
{"id": "689690", "url": "https://cs.wikipedia.org/wiki?curid=689690", "title": "Ha-Levanon", "text": "Ha-Levanon\n\nha-Levanon ( הלבנון, doslova \"Libanon\") byl hebrejský psaný list vycházející v turecké Palestině od roku 1863 jako první hebrejské periodikum tištěné v Palestině v novověkých dějinách.\n\nŠlo o týdeník. Sídlem redakce byl Jeruzalém a list vyjadřoval názory komunity ultraortodoxních Židů směru mitnagdim. Jeho zakladateli byli Jo'el Moše Solomon (později zakladatel města Petach Tikva) a Micha'el Kohen.\n\n"}
{"id": "689691", "url": "https://cs.wikipedia.org/wiki?curid=689691", "title": "Čipevajané", "text": "Čipevajané\n\nČipevajané též Čipevajové (vlastním jménem Denésoliné či Dënesųłiné - ‘Lidé z pustin’, anglicky \"Chipewyan\") jsou indiáni Dené, domorodí obyvatelé Kanady, jejichž předci byli Taltheilei. V Kanadě žije přibližně 11 000 Čipevajanů, převážně v arktických regionech kolem západního břehu Hudsonova zálivu, včetně Manitoby a Severozápadních teritorií, stejně jako severních částí Alberty a Saskatchewanu. Současné skupiny existují v:\n\nAlbertě:\n\nManitobě:\nSeverozápadních teritoriích:\n\nSaskatchewanu:\n\nČipevajané se pohybovali v malých skupinách či tlupách, skládajících se z několika širších rodin, střídajících své působiště mezi zimními a letními tábory, lovících, kladoucích pasti, rybařících a sbírajících lesní plody v jehličnatých lesích a kolem mnohých jezer na jejich územích. Později, když se rozvinul severoamerický kožešinový obchod, se zorganizovali do několika hlavních oblastních skupin v blízkosti evropských obchodních stanovišť, aby mohli kontrolovat jako prostředníci probíhající obchod s kožešinami a lov kožešinové zvěře - nové společenské uspořádání také Čipevajanům umožňovalo dominovat nad svými denéskými sousedy a lépe se bránit před svými puškami ozbrojenými kríjskými nepřáteli, kteří postupovali dále k řece Peace a jezeru Athabaska.\n\n\nV dějinách byli Denésuliné často ve spojenectví jistého stupně s jižnějšími Kríy a válčili proti Inuitům a dalším denéským národům severně od čipevajanských zemí.\n\nVýznamná historická osobnost mezi Denésuliné byla Thanadelthur („Skákající kuna“), mladá žena, která na počátku 18. století pomohla svému lidu ustanovit mír s národem Krí a zapojit se do kožešinového obchodu (Steckley 1999).\n\n\nSayisi Dené ze severní Manitoby jsou skupinou čipevajanských tlup pozoruhodnou svou specializací na lov karibu. Historicky obývali Malé kachní jezero (Little Duck Lake) a byli známí jako „Lidé od Kachního jezera“ (\"Duck Lake Dene\"). V roce 1956 je vláda relokalizovala do přístavu Churchill na břehu Hudsonova zálivu a malé vesnice severně od Churchillu nazývané North Knife River, tehdy se připojili k dalším Čipevejanům a stali se členy nově vytvořeného kmene \"Fort Churchill Dene Chipewyan Band\". V 70. letech 20. století se „Lidé od Kachního jezera“ (\"Duck Lake Dene\") vrátili k lovu karibu a přemístili se do obce Tadoule Lake (Manitoba), oficiálně se stali kmenem \"Sayisi Dene First Nation (Tadoule Lake, Manitoba)\" v 90. letech.\n\nDenésuliné (Čipevajané) mluví jazykem Dené Suliné z athabaské jazykové skupiny. Jazykem Dené Suliné se mluví mezi členy Prvních národů, jejichž jméno je pro ně samé obdobným ke slovu \"Dené\" („lidé“): Denésoliné (či Dënesųłiné).\n\nNázev \"Čipevajané\" je, podobně jako název mnohých národů kanadských prérií, algonkinského původu. Je odvozen od názvu Prérijních Kríů \"Cīpwayān\" (\"ᒌᐘᔮᐣ\") pro \"špičaté kůže\", ze slova \"cīpwāw\" (\"ᒌᐚᐤ\"), „být špičatý“; a slova \"wayān\" (\"ᐘᔮᐣ\"), „kůže“ či „skrývat“ - odkaz na střih a styl čipevajanských kožešinových parka. Mnoho Čipejavanů tvrdí, že je to hanlivý název.\n\n\n"}
{"id": "689692", "url": "https://cs.wikipedia.org/wiki?curid=689692", "title": "Ha-Chavacelet", "text": "Ha-Chavacelet\n\nha-Chavacelet ( החבצלת, doslova \"Lilie\") byl hebrejský psaný list vycházející v turecké Palestině od roku 1863 jako druhé hebrejské periodikum tištěné v Palestině v novověkých dějinách.\n\nList vznikl jen zhruba šest měsíců poté, co začaly vycházet úplně první hebrejské noviny v novověké historii Palestiny, týdeník ha-Levanon. Šéfredaktorem ha-Chavacelet byl rabín Jisra'el Bak. List vyjadřoval názory komunity ultraortodoxních Židů chasidského směru. Vzhledem k tomu, že konkurenční ha-Levanon byl orientován na ultraortodoxní komunitu mitnagdim, panovaly mezi oběma novinami napjaté vztahy. Jejich šéfredaktoři na sebe dokonce vzájemně donášeli tureckým úřadům. Výsledkem bylo, že turecká správa nechala vydávání obou listů zastavit. Publikování ha-Chavacelet bylo obnoveno roku 1870, nyní byl šéfredaktorem Bakův zeť Dov Frumkin. Obnovený týdeník vystupoval proti systému chaluky (přežívání židovských komunit v Palestině na bázi pravidelných příspěvků od souvěrců). V té době se v Palestině objevilo několik dalších hebrejských novin, ale ha-Chavacelet jako jediný přetrval. Frumkin ovšem pro své názory čelil exkomunikaci od židovských náboženských autorit. Prosazoval rovněž, aby Židé v Jeruzalému pomáhali židovským uprchlíkům, kteří sem začali v 80. letech 19. století přicházet z Ruska. Zastával se také jemenitských Židů, kteří čelili těžkým sociálním podmínkám v prvních židovských zemědělských osadách vznikajících v Palestině. Do listu přispíval i Eliezer Ben Jehuda, hlavní postava obnovy novověké hebrejštiny. Později Ben Jehuda přešel do novin ha-Cvi.\n\n"}
{"id": "689694", "url": "https://cs.wikipedia.org/wiki?curid=689694", "title": "Saint-Michel - Notre-Dame (stanice RER v Paříži)", "text": "Saint-Michel - Notre-Dame (stanice RER v Paříži)\n\nSaint-Michel – Notre-Dame je podzemní nádraží příměstské železnice RER v Paříži, které se nachází v 5. obvodu na nábřeží Seiny pod \"Quai Saint-Michel\". Slouží pro linku RER B společnosti RATP a linku RER C, kterou provozuje SNCF. Podzemními tunely je propojeno se stanicí Saint-Michel na lince 4 a se stanicí Cluny – La Sorbonne, kde je možné přestoupit na linku 10 pařížského metra.\n\nNádraží bylo otevřeno 28. května 1900 u příležitosti světové výstavy. Trať podél Seiny, kterou dnes využívá linka RER C, vybudovala železniční společnost Paris-Orléans. Její ústřední nádraží Gare d'Austerlitz se nacházelo příliš daleko od centra, proto byla trať prodloužena podél řeky až do Nádraží Orsay. Nádraží obdrželo název \"Pont Saint-Michel\" podle nedalekého mostu a byl zde umožněn přestup na plánovanou linku 4 pařížského metra.\n\nNádraží bylo pro linku RER C dáno do provozu 26. září 1979 pod názvem \"Saint-Michel\". Při té příležitosti bylo nástupiště mírně rozšířeno a vybaveno kamerami na pomoc při zavírání dveří.\n\nLinka RER B v té době již byla v provozu, ovšem vlaky z technických důvodů ve stanici nezastavovaly. O napojení nádraží na trať ze směru od jihu uvažovali již stavitelé tratě spojující Paříž a město Sceaux. Tato trať měla konečnou nejprve ve stanici Denfert-Rochereau, později Luxembourg. Ovšem technické prostředky na počátku 20. století nedovolovaly použití parních lokomotiv v tunelu, který by musel být velmi strmý.\n\nTunel se proto začal razit až v 70. letech a v roce 1977 byla linka prodloužena ze stanice Luxembourg do Châtelet – Les Halles. Nicméně stanicí Saint-Michel vlaky pouze projížděly i přesto, že nástupiště již byla hotova. Podloží zde bylo velmi nestabilní a na vstupech do podzemí se začalo pracovat až v roce 1983 a práce byly dokončeny o pět let později. 17. února 1988 byla stanice otevřena i pro linku RER B. Při této příležitosti získala stanice svůj současný název Saint-Michel – Notre-Dame. Díky zprovoznění RER B byla otevřena i stanice metra Cluny – La Sorbonne na lince 10, která byla uzavřena od roku 1939.\n\nDne 25. července 1995 byl na stanici spáchán bombový atentát, když byla ve vlaku RER B umístěna nálož v balíku, která usmrtila 8 lidí a zranila 117 osob. Na místě, kde bomba explodovala, je pamětní deska připomínající tragédii.\n\nZe stanice vede mnoho východů. Přímo od linky RER B jsou východy od katedrály Notre-Dame na ostrov Cité (4. obvod) až po Boulevard Saint-Germain (5. obvod). Od nástupiště RER C vedou podél \"Quai Saint-Michel\" (5. obvod) až na \"Quai des Grands-Augustins\" (6. obvod).\n"}
{"id": "689698", "url": "https://cs.wikipedia.org/wiki?curid=689698", "title": "La Haba", "text": "La Haba\n\nLa Haba je španělská obec situovaná v provincii Badajoz (autonomní společenství Extremadura).\n\nObec se nachází 120 km od města Badajoz. Patří do okresu Vegas Altas a soudního okresu Villanueva de la Serena. Nachází se zde barokní kostel Jana Křtitele.\n\nV roce 1834 se obec stává součástí soudního okresu Villanueva de la Serena. V roce 1842 obec čítala 580 domácností a 2 298 obyvatel.\n"}
{"id": "689705", "url": "https://cs.wikipedia.org/wiki?curid=689705", "title": "Vitti na crozza", "text": "Vitti na crozza\n\nVitti na crozza (Viděl jsem lebku) je jedna z nejslavnějších sicilských lidových balad, kterou podle převažujícího názoru zhudebnil roku 1950 italský hudební skladatel Franco Li Causi (1917-1980) pro film Pietra Germiho \"Cesta naděje (Il cammino della speranza)\". První nahrávka písně je pak z roku 1951 v podání tenoristy Michelangela Versiho (1920-2006). Podle tohoto názoru píseň pak velmi rychle zlidověla. Existují však i názory, že jde o starou lidovou píseň, kterou Franco Li Causi pouze upravil.\n\nText písně je o tom, že zpěvák uviděl na strážní věži (kde se vystavovala těla popravených) lebku, dal se s ní do řeči a ona mu řekla: Zemřela jsem, aniž by mi zazvonil zvon. Rychle uběhl můj život, a již mě na tomto světě nic nečeká. \n\nJiná varianta textu písně je o tom, že zpěvákovi lebka připomněla jeho stáří, že jeho život končí a že tu brzy všechno zanechá. \n\nS tímto poněkud smutným obsahem kontrastuje poměrně veselá melodie s refrénem na \"la la lero la la\", který však v původní verzi Franca Li Causiho nebyl. Této verzi je také bližší smutný a melancholický způsob interpretace písně od některých zpěváků, například od tenoristy Roberta Alagniho.\n\nVitti na crozza supra nu cannuni \nfui curiusu e ci vossi spiari \nidda m'arrispunniu cu gran duluri \nmurivu senza toccu di campani \n\nSi nni jeru si nni jeru li mè anni \nsi nni jeru si nni jeru un sacciu unni \nora ca sugnu vecchiu di uttant'anni \nchiamu la morti e idda m'arrispunni \n\nCunzàtimi cunzàtimi lu me lettu \nca di li vermi sugnu mangiatu tuttu \nsi nun lu scuntu cca lume piccatu \nlu scuntu a l'àutra vita a chiantu ruttu \n\nC'è nu giardinu ammezu di lu mari \ntuttu ntissutu di aranci e ciuri \ntutti l'acceddi ci vannu a cantari \npuru li sireni ci fannu all'amuri \n\n"}
{"id": "689708", "url": "https://cs.wikipedia.org/wiki?curid=689708", "title": "Přírodní park Hřebeny", "text": "Přírodní park Hřebeny\n\nPřírodní park Hřebeny (v některých dokumentech včetně tiskové zprávy kraje označovaný též jako \"přírodní park Brdy-Hřebeny\") zahrnuje převážnou část brdských Hřebenů na území Středočeského kraje, okresů Praha-západ, Beroun a Příbram. Radou kraje bylo jeho vyhlášení schváleno 14. září 2009, účinnosti vyhlášení nabylo 15. dnem po vyhlášení ve Věstníku právních předpisů Středočeského kraje, t. j. 11. listopadu 2009. Důvodem vyhlášení byla ochrana krajinného rázu zalesněného hřbetu (pahorkatiny) s výraznou převahou přírodních hodnot, s částmi přírodě blízkých bučin a smíšeného lesa s rozptýlenými věkovitými stromy na charakteristickém geologickém podloží, s významnými přírodními a estetickými hodnotami a s řadou kulturně historických památek. Rozlohou 184 km² je největším přírodním parkem na území Středočeského kraje.\n\nPřírodní park je celistvý, t. j. jeho území je souvislé. Zahrnuje převážně lesnatá neobydlená území, na mnoha místech však zahrnuje i bezlesé partie. Do přírodního parku zasahují geomorfologické podcelky Hřebeny, Dobříšská pahorkatina, Příbramská pahorkatina a Brdy. Větším osadám a vesnicím se vyhýbá (například Černolice téměř obklopuje, ale nezahrnuje) – ze zastavěných území do něj spadá několik chatových osad a také například celá vesnice Chouzavá, horní část Všenor (v okolí zastávky Všenory, U Křížků) nebo statek, drůbežárny a rybářské nádrže v Trnové u Dobříše a bývalá protiletadlová raketová základna Dobříš na hřebeni mezi vrcholy Jistevník a Vrážky.\nDo přírodního parku zasahují katastrální území okresu Praha-západ Jíloviště (pouze část severně od silnice I/4 – vltavská stráň do chráněného území nespadá), Všenory, Černolice, malým cípem Líšnice u Prahy, Řitka, Dobřichovice, Řevnice, Mníšek pod Brdy a Stříbrná Lhota, Kytín, z okresu Příbram katastrální území Voznice, Dobříš, Lhotka u Dobříše (malým cípkem), Rosovice, Buková u Příbramě, Pičín, Hluboš, Čenkov u Příbramě, Běřín, Rejkovice, malými cípky i Jince, z berounského okresu pak Svinaře, Hodyně u Skuhrova, Skuhrov pod Brdy, Podbrdy, Vižina, bezlesá část Osova, dále část k. ú. Velký Chlumec, Hostomice pod Brdy, Běštín, Radouš, Lhotka u Hořovic, Lochovice, Rpety, Felbabka.\n\nMaloplošná zvláště chráněná území do území přírodního parku, jak je definováno, nespadají, ale některá leží uvnitř a tvoří v něm ostrovy (jejich hranice je zároveň částí hranice přírodního parku):\nDalší maloplošná chráněná území k přírodnímu parku přiléhají zvenčí:\n\nPřírodním parkem prochází napříč železniční Trať 200 mezi Jinci a Lochovicemi v údolí Litavky a několik transhřebenských silnic (II/118 souběžně s železnicí v údolí Litavky, III/11555 mezi Jinci a Běštínem, silnice III/11553 z Bukové u Příbramě do Hostomic, cípem přírodního parku prochází silnice III/11417 mezi Dobříší a Rosovicemi, napříč Hřebeny silnice II/114 z Dobříše směrem do Hostomic, v okolí Kytína silnice III/11625 od silnice I/4 směrem k hřebeni a silnice III/11624 po jižní straně Hřebenů z Mníšku přes Kytín na Chouzavou, napříč hřebenem přechází silnice II/116 mezi Mníškem a Řevnicemi a silnice III/11510 od Černolic do Všenor, k níž se napojují silnice III/11512 od Klínce a silnice III/11513 od Jíloviště. Krom toho vede po Hřebenech řada lesních cest, z nichž silniční kvalitu mají cesty do oblasti bývalé raketové základny v oblasti Rochoty.\n\n"}
{"id": "689711", "url": "https://cs.wikipedia.org/wiki?curid=689711", "title": "Svazek (Star Trek: Nová generace)", "text": "Svazek (Star Trek: Nová generace)\n\n„Svazek“, v originále „The Bonding“, je v pořadí pátá epizoda třetí sezóny seriálu \"\". Jednalo se o první, kterou napsal známý tvůrce Star Treku Ronald D. Moore.\n\nV této epizodě dojde ke tragické smrti členky posádky USS Enterprise D, po které osiří její malý syn, který se musí vypořádat s její smrtí.\n\nVýsadkový tým z USS Enterprise D vykonává vědecký výzkum na planetě, kterou kdysi obývala rasa Koinonianů. Při průzkumu jakéhosi bývalého dolu dojde k explozi a archeoložka Marla Asterová zemře. Zůstane po ní syn Jeremy Aster. Jeho otec je též již po smrti. Smutnou zprávu o smrti matky mu oznámí kapitán Picard. Wesley Crusher připomene komandéru Rikerovi, že Picard mu jednou také sděloval něco obdobného.\n\nWorf, který měl bezpečnost výsadku na starost, chce s Jeremim provést R'uustai, klingonský sbližovací rituál.\n\nRiker informuje Picarda, že na planetě bylo detekováno nějaké energetické pole. Deanna Troi na témže místě náhle cítí něčí přítomnost.\n\nV kajutě Asterové je Jeremy svědkem jakýchsi vizuálních projekcí své matky. Náhle se Marla Asterová znovu objeví a říká mu, že budou odteď žít na planetě. Vydají se směrem k transportní místnosti.\n\nTroi jej odvede zpět do kajuty, ale ta se změní na dům Asterových na Zemi. Pak Geordi La Forge zapne lodní štíty, což způsobí, že všechny přeludy zmizí.\n\nPoté se něco přenese z planety přímo na loď a kajuta Asterových se opět přemění v napodobeninu jejich domácnosti. Picard si tentokrát jde s domnělou Asterovou promluvit. Marla mu řekne, že kdysi na planetě koexistovaly dva druhy, jeden na hmotné bázi a druhý na energetické. Poté, co byly energetické bytosti svědky toho, jak se ty druhé navzájem zničily ve válkách, chtěly zajistit, aby již žádná jiná fyzická bytost nemusela prožívat žádné další trápení a bolest v souvislosti s minulostí, a tak se rozhodly, že Jeremimu vypomohou vzhledem ke smrti jeho matky. Picard a Troi ji upozorní, že vyrovnávání se se smrtí a utrpení s tím související jsou lidskou součástí. Wesley pak popíše svou životní zkušenost, kdy přišel o svého otce. Přiznává, že byl rozzlobený na Picarda, protože vedl misi, ve které jeho otec zemřel. Ale nyní již všemu porozuměl a už se na něj nezlobí (viz epizoda Plnoletost). Jeremy přizná, že je rozhněvaný na Worfa. Troi na to říká, že oba, Troi i Worf, přišli o své rodiče. Worf dodává, že mu lidé pomohli, když byl osamělý (je adoptovaný). Pak řekne chlapci, že skutečná Marla Asterová nyní žije v jejich srdcích, a požádá jej, aby vstoupil do jeho doriny prostřednictvím rituálu R'uustai.\n\nZpodobnění Marly poté zmizí i s realitou, kterou vytvořilo.\n\nPozději Worf a Jeremy provádějí R'uustai. Worf řekne „SoS jlH batlh SoH.“ Jeremy se zeptá, co to znamená. Dostane se mu odpovědi, že těmito slovy byla velebena památka jejich matek, což naznačuje, že oni dva jsou nyní spojeni.\n\n"}
{"id": "689721", "url": "https://cs.wikipedia.org/wiki?curid=689721", "title": "Turistická značená trasa 1634", "text": "Turistická značená trasa 1634\n\nTrasa začíná na rozcestníku (výška 250 m n. m.) v České Lípě u podchodu k nedalekému autobusovému nádraží. Rozcestník v parčíku slouží jak pro Českou Lípou procházející evropskou trasu pěších turistů E10, tak pro navazující modré trasy na sever.\n\nOd rozcestníku je vedena na jih přes českolipskou čtvrť Svárov (0,5 km). Za hranicemi města se postupně stáčí na jihovýchod přes rozsáhlé louky vede do vesničky Okřešice (3 km) a pak zalesněnou oblastí \"Vřesoviště\" do vesnice Srní (7,5 km) s železniční zastávkou Srní u České Lípy. Podél železniční tratě 080 z České Lípy na Bakov nad Jizerou prochází mezi Jestřebím (10,5 km) a Provodínem dál směrem k Máchovu jezeru přes \"Slunečný dvůr\" (11,5 km) do cíle ve Starých Splavech (15 km). Zde poblíž západního břehu Máchova jezera cesta u rozcestníku s dalšími trasami (modrou trasou vedoucí od Hradčan a žlutou kolem jezera) končí. \nV úseku mezi Srním a Provodínem byla modrá trasa ještě v roce 1987 vedena odlišně, s odbočkou k Provodínským kamenům. . Byla o 1 km delší. Nyní od železniční zastávky Jestřebí tuto roli převzala trasa značená zeleně. V obci Jestřebí existovala krátká, jen 1,5 km dlouhá spojka, žlutě značená trasa 6963, která spojovala stanici vlaku z rozcestníkem v obci.\n\nProcházené území patří do Ralské pahorkatiny a povodí Ploučnice. Administrativně do okresu Česká Lípa, Libereckého kraje. Část této nenáročné trasy je vedena souběžně s cyklostezkami.\n\nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Nové směrovky uvádí místo původního označení trasy 1634 nové označení rozcestníků – CL012 (Česká Lípa), CL087 (Srní), CL084 (Jestřebí). Rozcestníky po trase byly doplněny tabulkou hlavního sponzora značení Lesy České republiky. \n\nAutem je trasa přístupná na mnoha místech i s dostatečnou možností parkování. Česká Lípa je křižovatkou železničních tratí 086, 086 a 087 a zastávek na trati 080 je možné využít z trasy několikrát. V České Lípě, Svárově i v Okřešicích je možné využít českolipskou MHD, v dalších obcích tratě meziměstskou dopravu ČSAD Česká Lípa. \n\n"}
{"id": "689722", "url": "https://cs.wikipedia.org/wiki?curid=689722", "title": "Doutnavý výboj", "text": "Doutnavý výboj\n\nDoutnavý výboj je samostatný elektrický výboj za sníženého tlaku (fyzikální jev). Často je využíván ve výbojkách a zářivkách. V trubici se po odčerpání vzduchu při poklesu tlaku plynu na hodnotu přibližně 10 kPa objeví úzký vlnící se světelný pruh, který při tlaku 100 Pa již vyplňuje celou trubici a lze pozorovat katodové doutnavé světlo (namodralá barva) a anodové světlo (růžová barva). Délka trubice může být libovolná. Závisí však na provozních parametrech (urychlovací napětí, tlak v trubici). Barva výboje nemusí být nutně namodralá či růžová. Záleží na druhu plynu, který trubici vyplňuje. Výboj nemusí hořet nutně v trubici (v té se používá např. pro reklamní účely). \n\nDoutnavý výboj má velké využití, jeho výhodou je, že se uskutečňuje při relativně malém proudu (cca 10 mA) a teplota výbojové trubice a elektrod není nijak vysoká, na rozdíl od obloukového výboje.\n\nČasto používané jsou tzv. \"doutnavky\" – krátké výbojky plněné neonem, v nichž nevzniká anodový sloupec, pouze katodové doutnavé světlo. Doutnavky slouží jako kontrolní světla s velmi nízkou spotřebou.\n\nDalší využití pak doutnavý výboj nalézá ve výbojkách a zářivkách (též tzv. neonové reklamní zářivky/trubice). Plynnou náplň těchto zařízení tvoří například, ale ne nutně argon a páry rtuti. Samostatný výboj vydává především UV záření, které způsobuje světélkování oxidů kovů na vnitřní stěně trubice, ovšem už ne v reklamních trubicích, ale v zářivkách.\n\nNa doutnavém výboji jsou také založeny digitrony a dekatrony. V elektronkových zařízeních se používaly i velké doutnavky pro stabilizaci napětí.\n\n"}
{"id": "689724", "url": "https://cs.wikipedia.org/wiki?curid=689724", "title": "Bitva u Saint-Denis (1567)", "text": "Bitva u Saint-Denis (1567)\n\nBitva u Saint-Denis byla střetnutím francouzských náboženských válek, proběhla 10. listopadu 1567 v Saint-Denis poblíž Paříže. \n\nNa konci září 1567 se hugenoti, trochu vztahovačně, cítili ohroženi kvůli akcím vévody z Alby v Nizozemí. Proto tajně zmobilizovali několik stovek jezdců a pokusili se překvapivým útokem unést krále. Útok na královský dvůr v Meaux, severovýchodně od Paříže, se nevydařil jedině díky šťastnému zásahu oddílu Švýcarů náhodou utábořených nedaleko odtamtud, v blízkém Château-Thierry. Ač se protestantům nepodařilo dosáhnout hlavního cíle akce, posíleni dalšími jednotkami započali s blokádou pařížských přístupových cest. Roajalisté během šesti týdnů sebrali 25 000 mužů, včetně Švýcarů a početné pařížské milice, vojensky dosti pochybné hodnoty. Pařížané, dotčeni blokádou, donutili francouzského konstábla, Anne de Montmorency, k bitvě.\n\nPřesila katolických roajalistů (16 000 vojáků, většina z nich však byli narychlo sebraní muži z Paříže a okolí, čili vojáci velmi pochybné kvality) napadla Condého malý huguenotský kontingent (3 500 mužů), který jim překvapivě odolával několik hodin, než by definitivně vytlačen z bojiště. Protestanté byli poraženi, ale katolický vojevůdce Anne de Montmorency (velitel královského vojska) byl smrtelně raněn. Huguenoti prchli a ustoupili na východ, aby se spojili s německými žoldnéři.\n"}
{"id": "689729", "url": "https://cs.wikipedia.org/wiki?curid=689729", "title": "Emiliania huxleyi", "text": "Emiliania huxleyi\n\nEmiliania huxleyi je jednobuněčná mořská řasa z chromist, která byla objevena krátce po roce 1950, po vynalezení elektronového mikroskopu. Do té doby byl fytoplankton viditelný pod mikroskopem jen jako slabé šmouhy. Kokolity jako první objevil Thomas Henry Huxley, který se zabýval průzkumem mořského dna a jako první použil výraz kokolit. Emiliania huxleyi byla pojmenována po něm.\n\n\"Emiliania huxleyi\" je jeden z pěti tisíců druhů řas tvořících fytoplankton – mikroskopických fotosyntetizujících organismů volně se vznášejících v prosvětlené povrchové vodě oceánů. V oceánech je fytoplankton ekvivalentem suchozemských rostlin. Tvoří tam základnu prakticky každému potravnímu řetězci. Celková biomasa fytoplanktonu má větší hmotnost než všichni mořští živočichové dohromady a produkce fytoplanktonu zásadně ovlivňuje klimatické podmínky planety – například výrazně zasahuje do koloběhu uhlíku, protože dokáže vázat atmosférický CO a deportovat ho na mořské dno.\n\nPro \"Emiliania huxleyi\" je typické tvoření charakteristických vápenitých destiček – kokolitů. Kokolity měří cca 2,5 x 10 -6 m v průměru a jejich průměrná hmotnost je 1,8 x 10 -12 g .\n\n\"Emiliania huxleyi\" je tvořena jedinou buňkou, která obsahuje řadu vnitřních organel. Nejvýraznějším rysem buňky je povrch krytý kokolity. Ty vznikají uvnitř buňky pomocí vysoce organizovaného procesu – kokolitogeneze. Růst probíhá pouze zvětšováním krystalů v protokokolitovém prstenci. Žádné další nevznikají. Každá z vyvíjejících se krystalových struktur se rozrůstá všemi růstovými směry, čímž vytváří velmi složitou konečnou podobu.\n\nKokolity samy nejsou živé, jde o minerální struktury, podobně jako u lidských kostí nebo nehtů, nebo lastur ústřic a dalších měkkýšů. Kokolity jsou jedny z nejpozoruhodnějších druhů biominerálů. Vzhledem k velmi přesné kontrole nad každým aspektem anorganického růstu minerálů mají velmi charakteristický tvar podobný planetárním prstencům, kolárkům či navijáku na kabel tvořený centrální rourkou, která na obou koncích přechází ve dva vypouklé štítky. Zakřivení štítků odpovídá zakřivení buněčné stěny, takže lze snadno poznat, která část kokolitu je svrchní a která spodní. Na povrchu kokosféry se štítky jednotlivých kokolitů překrývají a zapadají do sebe, čímž vytvářejí pevnou stavbu. Jedním z následků tohoto složitého tvaru krystalů je jejich vzájemné zapadání, což je způsobeno nerovnostmi vnějších a vnitřních povrchů trubice. Toto zapadání dává struktuře značnou pevnost.\n\nNedá se přesně říct, kolik kokolitů bude buňka mít. Obvykle mívá jednovrstevný obal, obsahující kolem deseti kokolitů, existují však i buňky s mnohovrstevným obalem obsahujícím stovky kokolitů. Běžně lze také vidět buňky \"Emiliania huxleyi\", které mají naopak neúplný obal nebo jsou úplně bez kokolitů. V buňce \"Emiliania huxleyi\" se vyvíjí vždy jen jeden kokolit. Když je plně vyvinut, přemístí se kokolitová dutinka směrem k okraji buňky, spojí se s buněčnou stěnou a vnější část membrány se vstřebá, čímž je kokolit vytlačen ven z buňky.\n\n\"Emiliania huxleyi\" je velice rozšířený druh, vyskytuje se ve všech oceánech vyjma polárních oblastí. V příznivých podmínkách dokáže vytvořit plochy až 100 000 km² velké (zhruba velikost Anglie). Tyto plochy se snadno poznají podle nápadné změny barvy vody (obrovské světle tyrkysové skvrny označované pojmem „white water“ = bílá voda). V této „bílé vodě“ převažují \"Emiliania huxleyi\" nad všemi ostatními druhy fytoplanktonu (bývá jich tam 80–90 %) a ve vodě je rovněž velké množství samostatných kokolitů. Předpokládá se, že se jedná o kokolity, které se uvolnily po rozpadu odumřelých buněk \"Emiliania huxleyi\", nebo že některé buňky vyprodukovaly takové množství kokolitů, že už je nebyly schopny udržet všechny na svém povrchu, anebo že se mohly uvolnit při nepohlavním dělení buněk \"Emiliania huxleyi\", kdy se po rozdělení samotné buňky musela kokosféra rozlomit, aby se jeden z nově vzniklých jedinců dostal ven.\n\n\"Emiliania huxleyi\" je jediný druh, který uvolňuje do vody tolik volných kokolitů a právě kokolity způsobují to bílé zbarvení vody. Kokolity pod hladinou fungují jako miniaturní zrcadla, která odráží značné množství slunečního světla. Odrazivost je taková, že jsou ji schopny zaznamenat satelity ve vesmíru a díky tomu výskyt \"Emiliania huxleyi\" monitorovat.\n\nTo však není hlavní význam této odrazivosti. Ve skutečnosti má tato vlastnost kokolitů nedozírný globální význam. Oblasti s kokolity způsobují, že se více světla a tepla odrazí zpět do vesmíru, takže nedochází k tak masivnímu ohřívání oceánů. Obrovská produkce kokolitů z vápníku a uhlíku a jejich následné usazování na mořské dno zásadním způsobem zasahuje do koloběhu uhlíku, snižuje obsah CO2 v atmosféře a tudíž omezuje vznik skleníkového efektu. Množství \"Emiliania huxleyi\" má tedy zásadní vliv na klima planety Země.\n\nUsazené kokolity na dně oceánu tvoří postupně ložiska křídy a vápencové skály (např. útesy u Doveru jsou z velké části složeny právě z kokolitů). \"Emiliania\" je výkonným producentem páchnoucího plynu dimetylsulfidu. Vytvořený plyn stoupá vysoko do atmosféry a zde se oxiduje na kyselinu sírovou. Drobné kapičky kyseliny se vznášejí vzduchem a jsou ideálními nukleačními jádry pro kondenzaci vodní páry. \"Emiliania\" patří k druhům řas, které jsou zodpovědné za tvorbu mraků nad oceány. Ty pak odrážejí velkou část slunečního záření a mohou mít ochlazující vliv na podnebí. Někteří vědci se domnívají, že způsobují vznik slabě kyselých dešťů a bouřky.\n\n\n"}
{"id": "689735", "url": "https://cs.wikipedia.org/wiki?curid=689735", "title": "Podnebí Paříže", "text": "Podnebí Paříže\n\nPodnebí Paříže je oceánické. Město se nachází v mírném podnebném pásu. Vliv oceánického podnebí je převládající oproti kontinentálnímu, takže jsou v Paříži relativně chladná léta (18 ° C v průměru) a mírné zimy (průměr 6 ° C). Častý je déšť ve všech ročních obdobích a měnící se počasí, ale s nižšími srážkami (641 mm), než jsou na pobřeží a několika stupňový rozdíl v teplotách (kontinentální vliv) uprostřed zimy a léta. Urbanistický vývoj způsobuje zvýšení teploty a pokles počtu dnů s mlhou.\n\nSluneční svit tvoří asi 1630 hodin za rok, což je relativně málo (francouzský průměr činí 1973 hodiny), město je známé mléčným, často zahaleným nebem, což je přímý důsledek přímořského vlivu. Počet mlžných dnů je nízký: v průměru jen třináct dní v roce a prudce klesá po celé století. Vítr je obecně mírný (zhruba 50 dnů s nárazy přesahujícími 50 km/h), vane převážně západním a jihozápadním směrem. Dne 26. prosince 1999 během vichřice, která postihla Evropu, byly na meteorologické stanici v parku Montsouris zaznamenány poryvy větru až 169 km/h . Na vrcholku Eiffelovy věže překročily dokonce 220 km/h, což je absolutní rekord okamžité rychlosti od zahájení meteorologických měření v roce 1873.\n\nDešťové srážky činí v průměru 641 mm za rok a v jednotlivých měsících jsou velmi vyrovnané, krajní hodnoty jsou 45,4 mm v únoru a 62 mm v květnu. Paříž má v průměru 111 deštivých dnů v roce, ale deště nejsou prudké. Bouře nastanou asi 18 dní v roce, většinou od května do srpna. Sníh je v Paříži vzácný (padá v průměru jen 15 dní v roce) a zřídkakdy vydrží v centru města déle než jeden den. Od začátku měření v parku Montsouris byl nejsušším rokem 1921, kdy napadlo pouze 267 mm a nejvlhčí byl rok 2000 s více než 900 mm.\n\nTeplota překročí 25 ° C v průměru 43 dny v roce a devětkrát ročně přesáhne 30 ° C. Významným důsledkem urbanizace města je, že teplota v Paříži může být v průběhu noci a za svítání až o 4 ° C vyšší než ve vzdálenějších předměstích.\n\n"}
{"id": "689744", "url": "https://cs.wikipedia.org/wiki?curid=689744", "title": "La Lapa", "text": "La Lapa\n\nLa Lapa je španělská obec situovaná v provincii Badajoz (autonomní společenství Extremadura).\n\nObec se nachází 85 km od města Badajoz, hlavního města provincie, a 11 km od Zafry. La Lapa spadá do okresu Zafra - Río Bodión a soudního okresu Zafra. Obcí protéká řeka Guadajira, která je přítokem řeky Guadiany. Nachází se zde barokní kostel zasvěcený sv. Onufriovi.\n\nV roce 1834 se obec stává součástí soudního okresu Zafra. V roce 1857 obec čítala 107 domácností a 446 obyvatel.\n\n11., 12. a 13. června se slaví na počest místního patrona sv. Onufria. Během těchto dnů, slavených před zahájením léta, navštíví La Lapu mnoho návštěvníků ze Zafry, Ferie, Alconery a dalších.\n"}
{"id": "689746", "url": "https://cs.wikipedia.org/wiki?curid=689746", "title": "William Painter", "text": "William Painter\n\nWilliam Painter (nebo Paynter) (asi 1540 – únor 1594, Londýn) byl anglický renesanční spisovatel, jehož sbírka povídek \"The Palace of Pleasure\" (1566-1567, \"Palác potěšení\"), vycházející především z klasických italských originálů, sloužila jako zdroj námětů pro alžbětinské dramatiky.\n\nŠlo o rodáka z Kentu, který v letech 1554 až 1560 studoval na St John's College v Cambridgi a poté získal roku 1561 místo úředníka arzenálu v londýnském Toweru . Tato funkce mu umožnila obohacovat se z veřejných prostředků, takže byl roku 1586 nucen se přiznat že zpronevěřil 1000 liber. Přesto si udržel své místo až do smrti.\n\nRoku 1566 vydal první dil své sbírky povídek \"The Palace of Pleasure\" (Palác potěšení), který obsahoval šedesát příběhů, a hned o rok později díl druhý se třiceti čtyřmi příběhy. Druhé vydání z roku 1575 pak obsahovalo ještě o sedm příběhů více. V současné době je sbírka vydávána v úpravě Josepha Haslewooda (1769-1833) z roku 1813. Jde hlavně o překlady italských renesančních novel a povídek (zejména od Giovanniho Boccaccia, Mattea Bandella, Giovanniho Battisty Giraldiho a Giovanniho Francesca Straparoly), dále o zpracování příběhů z \"Heptameronu\" od Markéty Navarské a také příběhů z antické literatury (Herodotos, Plutarchos, Livius, Tacitus).\n\nZ jeho sbírky čerpali náměty pro své divadelní hry mnozí alžbětinští dramatici včetně Williama Shakespeara (hry \"Romeo a Julie\", \"Timon Athénský\", \"Edward III.\", \"Dobrý konec vše napraví\"). Z dalších dramatiků je možno jmenovat Francise Beaumonta a Johna Fletchera (hra \"Triumf smrti\"), Johna Webstera (\"Vévodkymě z Amalfi\", \"Appius a Virginie\"), Roberta Wilmota (\"Tancred a Gismund\"), Thomase Heywooda (\"Žeba zabitá dobrotou\"), Philipa Massingera (\"Dvorní dáma\") nebo Jamese Shirleyho (\"Krutost lásky\").\n\n\n"}
{"id": "689748", "url": "https://cs.wikipedia.org/wiki?curid=689748", "title": "Škola noci", "text": "Škola noci\n\nŠkola noci je knižní série autorek Phyllis Christine Castové a její dcery Kristin Castové.\nKnihy popisují dění v internátu pro upíry, známém jako Škola noci. Hlavní hrdinka Zoey Redbirdová musí čelit velekněžce jejich školy a padlému andělovi Kalonovi. Čeká ji hodně překážek, ale s pomocí přátel se jí podaří oba nejednou porazit.\n\nPhyllis C. Cast je kromě Školy noci autorkou knih jako jsou např. Goddess Summoning a Partholon.\nJejí dcera Kristin Cast vždy snila o tom, že se stane spisovatelkou jako její matka. To se jí také splnilo, na knihách totiž spolupracují.\n\nPrvní díl série.\nZoey se boří celý svět. Rozešla se se svým klukem, pohádala se s rodiči a k tomu všemu ji označil upír. Celá otřesená se vydává za svojí babičkou, na skále ovšem uklouzne a udeří se do hlavy – její duši volá sama bohyně upírů Nyx, která si ji vyvolila. Zoey se ve Škole noci začíná velice líbit. Nachází si nové přátele – Stevie Rae, Damiena, Erin a Shaunee. Zjistí, že má nadání pro všech pět živlů (zemi, vzduch, oheň, vodu a ducha), má jako jediné mládě na světě vybarvené znamení a kvůli tomu také neunikne pohledům svých spolužáků. Jediné, co ji ve Škole noci pije krev, je ctižádostivá Afrodita, věštkyně a předsedkyně Dcer a synů temnoty (školní kroužek), do kterého byla Zoey přijata. Jednou ji ale navštíví její bývalý přítel Heath a její bývalá kamarádka Kayla. Oběma řekne, aby odešli, když ji neposlechnou, začne jim vyhrožovat, nakonec se jí opravdu podaří je zahnat. Později na jednom z rituálů Afrodita vyvolává zlé duchy, kteří se jí vymknou z ruky a chtějí zabít Heatha, který se náhodou dostane poblíž. Zoey zasáhne, zachrání Heatha a díky tomuto činu jí přibudou krásná tetování a stane se předsedkyní Dcer temnoty.\n\nDruhý díl série.\nZoey Redbirdová si pomalu zvyká na upíří Škole noci a svědomitě se připravuje na roli předsedkyně elitní studentské organizace s názvem Dcery temnoty. Konečně má pocit, že někam patří, a dokonce má i chlapce. Možná i dva… Městem Tulsa však náhle otřese zmizení středoškolského fotbalisty, a když se jeho mrtvola najde poblíž areálu upíří školy, instinkt Zoey napovídá, že je to teprve začátek něčeho skutečně zlověstného. Jako obvykle se nemýlí. Brzy přibude další hrůzná vražda, podezření padá na upíry a možná není tak docela neopodstatněné… Zoey proniká stále hlouběji do spleti intrik, ale zjišťuje, že je toho na ni příliš. To ale ještě netuší, že se její nejbližší zanedlouho ocitnou ve smrtelném nebezpečí a někoho z nich prostě zachránit nedokáže. Zrazená přináší pokračování příběhu o napínavém osudu budoucí upíří velekněžky Zoey, který započal v Označené, první části světově úspěšné a populární Školy noci.\n\nTřetí díl série.\nUčednice velekněžky Zoey Redbirdová má spoustu problémů: zapletla se se třemi kluky současně, začíná si až podezřele rozumět s nejotravnější holkou na škole, ale nejvíc ji trápí, co se děje s její nejlepší kamarádkou. Stevie Rae možná vstala z mrtvých, ale změnila se – tak moc, že už pro ni možná neexistuje cesta zpět. Zoey tomu ale prostě nechce věřit, a tak začíná zoufale spřádat plány na její záchranu. Všechno ovšem musí stranou, když Školou noci otřese hrůzná vražda.\n\nČtvrtý díl série.\nZoey Redbirdová je sice nejnadanější upíří mládě na světě, ale její život právě teď nestojí za nic. Měla sice hned tři kluky najednou, ale nakonec jí nezůstal žádný a kamarádi s ní nemluví. Škola noci se tak pro ni změnila v osamělé a nepřátelské místo – a možná i nebezpečné. Nocí se totiž začínají pohybovat podivné stíny a školním areálem se stále častěji rozléhá zlověstné skřehotání. Zoey proto nezbývá nic jiného, než pokusit se naštvané kamarády usmířit a společně se postavit neviditelné hrozbě. Její snahu však může snadno zkomplikovat záhadný nový spolužák, který ji až příliš přitahuje. Když do hry vstoupí děsivé proroctví, začíná Zoey chápat, že vše bylo pouhou předehrou událostí, jež mají kořeny ve stovky let starých indiánských legendách. Ve čtvrté části série Škola noci – její příběh započal v Označené a pokračoval ve Zrazené a Vyvolené – se Zoey musí stát skutečnou hrdinkou a připravit se na boj se zlem, které může být daleko silnější než ona.\n\nPátý díl série.\nProroctví se naplnilo, padlý anděl uvězněný po celá tisíciletí v hlubinách země se osvobodil a Zoey Redbirdové a jejím kamarádům nezbývá než utéct ze Školy noci. V podzemních chodbách pod opuštěným nádražím budou v bezpečí před hrůzami, které se odehrávají na povrchu – ale nedostali se jen z jednoho maléru do druhého? Dokáže se budoucí velekněžka postavit pradávnému zlu a vyřešit svoje komplikované vztahy? Není totiž vůbec jednoduché poznat, kdo je přítel a kdo nepřítel…\n\nŠestý díl série.\nZoey Redbirdové a jejím přátelům se podařilo vyhnat z Tulsy nesmrtelného anděla Kalonu i zlou velekněžku Neferet a mohou se tak vrátit do Školy noci, po které se jim všem už stýská. Kalonovo záhadné kouzlo však stále působí a Zoey musí jeho svádění odolávat pokaždé, když vstoupí do říše snů. Navíc se jí zdá, že v Kalonovi se přece jen skrývá přinejmenším troška dobra. Není však sama, kdo musí dělat těžká rozhodnutí a vybrat si, jestli poslechne instinkt, nebo hlas rozumu. Její nejlepší kamarádka Stevie Rae, první dospělá červená upírka na světě, totiž skrývá temné tajemství, které ji může stát život – anebo jí ho naopak zachránit.\n\nSedmý díl série.\nZoeyina duše se ocitá na onom světě – roztříštěná na kusy, vyhaslá, pronásledovaná výčitkami svědomí. Její kamarádi se však nechtějí vzdát naděje, že se vrátí a zachrání svět, v němž se schyluje k bitvě mezi pradávnými silami Světla a Temnoty. Stark je ochoten dokonce nasadit vlastní život, aby se za svou paní dostal tam, kam před ním ještě žádný bojovník nevstoupil. Stevie Rae mezitím v Tulse svádí soukromou bitvu s Temnotou i sama se sebou. Být velekněžkou červených mláďat totiž znamená spoustu zodpovědnosti – navíc musí občas skrývat své city a střežit svá tajemství, a to za cenu lží – a někdy dokonce i životů.\n\nOsmý díl série.\nZoey a její strážce Stark se vrátili z onoho světa, ale nemají sílu ani chuť odjet z bezpečného, magií prostoupeného ostrova Skye a čelit dalším intrikám zlé velekněžky Neferet a nesmrtelného Kalony. Temnota však nespí, naopak získává na síle a chystá se příznivcům Světla zasadit další smrtící úder. A když v tulské Škole noci dojde k nejhorší možné tragédii, Zoey už se nemůže dál skrývat. Čeká ji kruté probuzení… Osmé pokračování veleúspěšné série.\n\nDevátý díl série.\nZoey s kamarády už zase chodí na tulskou Školu noci, ale nic není jako dřív, na všechno vrhají stín nedávné tragédie. Neferetiny intriky navíc dál rozsévají neklid mezi studenty i profesory, a zdá se, že dokonce ani ta nejpevnější přátelství před nimi neobstojí. Naštěstí se objevují také nečekaní noví spojenci. Zoey si uvědomuje, že jestli má konečně odhalit světu Neferetinu prohnilost a narýsovat jasnou čáru mezi Světlem a Temnotou, bude k tomu potřebovat i nepřátele svých nepřátel.\n\nDesátý díl série\nNeferet konečně ztratila důvěru upíří rady a byla sesazena z pozice velekněžky tulské Školy noci. Její moc to však téměř neoslabilo, a svými kouzly a krásou navíc dokáže snadno oklamat lidské obyvatele města a strhnout je na svou stranu. Zoey a její přátelé proti tomu bojují všemi možnými prostředky, ale v jejich vlastních řadách se objeví trhliny a kruh moci, na nějž spoléhají, není úplný. Další Neferetiny intriky, které ohrožují Zoeyinu nejbližší rodinu, by mohl překazit záhadný býčí chlapec Aurox, velekněžčin zdánlivě poslušný nástroj – pokud dokáže odolat Temnotě, která ho proti jeho vůli stále ovládá. Dostane šanci zvolit si správnou stranu?\n\nJedenáctý díl série.Bývalá velekněžka Neferet utrpěla první velkou porážku. Díky své nadpřirozené moci přežila, ale než se Zoey Redbirdové a jejímu kruhu přátel dokáže znovu postavit, musí nabrat nové síly. Zdálo by se, že pro Zoey nastala tolik potřebná chvilka oddechu – Neferet však není jediné zlo, kterému čelí. Zoey se stále častěji zmocňuje pocit, že život se jí definitivně vymkl z rukou, a co víc, ani na své nejbližší už se nemůže spolehnout tolik jako dřív. Jak dlouho potrvá, než pohár její trpělivosti přeteče? A co když je jejím největším nepřítelem ona sama?\n\nAutorka chce vydat celkem 12 dílů Školy noci.\n"}
{"id": "689752", "url": "https://cs.wikipedia.org/wiki?curid=689752", "title": "Frank McCourt", "text": "Frank McCourt\n\nFrancis „Frank“ McCourt (19. srpna 1930 New York – 20. července 2009 New York) byl americký spisovatel irského původu. Svůj vypravěčský dar projevil veřejně až ve svých 66 letech, kdy vydal svou autobiografickou prvotinu, román Andělin popel (v originále Angela's Ashes), která slavila obrovský úspěch a vysloužila mu několik literárních ocenění, mimo jiné i Pulitzerovu cenu (1997).\n\nNarodil se v New Yorku irským přistěhovalcům. Frank McCourt žil v New Yorku se svými rodiči a čtyřmi mladšími sourozenci: Malachym (narozen 1931), dvojčaty Oliverem a Eugenem (narozeni 1932) a mladší sestrou Margaretou, která zemřela pouhých sedm týdnů po svém narození v roce 1935. V průběhu Velké hospodářské krize se rodina přestěhovala zpátky do Irska. Vzhledem k nemožnosti nalézt stabilní zaměstnání v Belfastu či Dublinu a problémům způsobeným alkoholismem McCourtova otce, se rodina vrátila do matčina rodného Limericku, kde klesla do ještě větší bídy a chudoby. Žili v deštěm prosáklých slumech, dělili se o jednu postel a McCourtův otec postupně propíjel to malé množství peněz, které rodina měla. Dvojčata Eugene a Oliver zemřela v útlém dětství kvůli těmto tíživým podmínkám, záhy se narodili další dva chlapci: Michael, který dnes žije v San Franciscu a Alfonsus, žijící na Manhattanu. Samotný Frank McCourt málem ve věku jedenácti let zemřel na tyfus. V téže době opustil McCourtův otec Limerick a vydal se hledat práci v továrnách válečného Coventry v Anglii. Domů však posílal peníze jen zřídka. Podle McCourta otec později rodinu opustil úplně a zanechal matku se svými přeživšími dětmi samotnou, bez jakéhokoli příjmu a neustále na pokraji smrti hlady. Frank McCourt ukončil školní vzdělání ve věku 13 let, kdy mu církev odmítla poskytnout další vzdělání. Věnoval se poté několika příležitostným pracím, aby zabezpečil svou matku a tři zbylé bratry.\n\nV říjnu roku 1949, ve věku 19 let, opustil McCourt Irsko. Použil k tomu peníze, které ušetřil při své práci na poštovním úřadě. V jednom z televizních interview však McCourt přiznává, že jedním z lidí, kterým doručoval telegramy, byla lichvářka, které po její smrti ukradl 55 liber na cestu do Ameriky. Přeplul na lodi z Albany do New Yorku. Kněz, kterého na lodi potkal, mu obstaral pokoj a práci v Newyorském hotelu Biltmore. Vydělával zhruba dvacet šest dolarů týdně, z toho deset posílal své matce do Limericku. Bratři Malachy a Michael následovali McCourta do New Yorku, stejně tak později i jejich matka Angela. Během Korejské války v roce 1950 byl McCourt odveden a poslán na dva roky do Bavorska, kde nejprve trénoval psy a později pracoval jako úředník. Po jeho propuštění z americké armády se vrátil do New Yorku, kde vykonával řadu povolání, od práce v docích či skladech až po práci v bance.\n\nFrank McCourt se poprvé oženil v roce 1961. Jeho manželkou byla Alberta Small, se kterou měl také dceru Margaret. Podruhé se oženil v roce 1984 s psychoterapeutkou Cheryl Floyd. McCourtovou třetí ženou se stala Ellen Frey v roce 1994, se kterou žil od té doby v New Yorku a Connecticutu.\n\nMcCourt se později, od roku 2009 léčil s rakovinou kůže. 19. července 2009 na následky nemoci zemřel v New Yorku.\n\nMcCourtovi byla udělena Pulitzerova cena v kategorii biografie nebo autobiografie (1997) a jedna z každoročních cen National Book Critics Circle Award (1996) za memoár z roku 1996 \"Andělin popel\" (v originále \"Angela's Ashes\"), který je detailním popisem McCourtova chudého dětství v Brooklynu (NY) i Limericku (Irsko). Memoár zahrnuje řadu anekdotických příběhů, které popisují McCourtovo chudé dětství a dospívání v Irsku a také boj rodiny s chudobou a otcovým alkoholismem. Kniha se stala bestsellerem a udělala z McCourta milionáře. O tři roky později vznikla filmová adaptace knihy \"Andělin popel\", která získala smíšené reakce. Spoluautorem scénáře a režisérem filmu byl Alan Parker. Dospívajícího McCourta si zahrál herec Michael Legge, původem ze severního Irska. McCourtovu matku si zahrála herečka Emily Watson. Film začíná návratem rodiny McCourtových zpět do Irska po problémech prožitých v Americe. Většina venkovních scén filmu byla natáčena v Corku v Irsku. Hudbu k filmu složil skladatel John Williams, na soundtracku k filmu se podílely zpěvačky jako Billie Holiday nebo Sinéad O'Connor. McCourt je také autorem knihy \"Andělina země\" (v originále \"'Tis\"), která pokračuje v líčení McCourtova životního příběhu, navazuje na konec knihy \"Andělin popel\" a soustředí se na McCourtův život po návratu do New Yorku. McCourt následně napsal román \"Teacher Man\", kde popsal své učitelské zážitky a zkušenosti.\n\nMcCourt byl několika limerickými rodáky (včetně irského herce Richarda Harrise) nařčen z toho, že ve své knize zveličuje nuzné poměry, v jakých se jeho rodina nacházela. McCourtova vlastní matka krátce před svou smrtí v roce 1981 popřela věrohodnost McCourtovy knihy.\n\nMcCourt je také spoluautorem muzikálu z roku 1997 s názvem \"The Irish… and How They Got That Way\", který zahrnuje eklektickou směs irské hudby, od tradičních skladeb jako \"Danny Boy\" až po U2 a jejich píseň \"I Still Haven't Found What I Was Looking For\"\n\n\nMuzeum Franka McCourta bylo oficiálně otevřeno bratrem Malachym McCourtem v červenci 2011 v Limericku. Tato budova v tudorovském stylu byla dříve známá jako škola, kterou Frank McCourt společně se svým bratrem Malachym navštěvoval. Součástí muzea je kupříkladu školní třída ze třicátých let, dále pak nejrůznější vzpomínkové předměty, jako staré učebnice a fotografie, které darovali muzeu bývalí žáci školy. Muzeum dále zahrnuje také rekonstrukci domova rodiny McCourtových tak, jak je popsán v knize Andělin popel za pomoci některých některých rekvizit použitých ve filmové adaptaci.\n"}
{"id": "689759", "url": "https://cs.wikipedia.org/wiki?curid=689759", "title": "Scarecrow", "text": "Scarecrow\n\nThe Scarecrow může znamenat:\n\n"}
{"id": "689765", "url": "https://cs.wikipedia.org/wiki?curid=689765", "title": "John Mellencamp", "text": "John Mellencamp\n\nJohn Mellencamp, dříve znám také jako Johnny Cougar, John Cougar a John Cougar Mellencamp (* 7. října 1951, Seymour, Indiana, USA) je americký rockový písničkář, který byl v roce 2008 byl uveden do Rock and Roll Hall of Fame.\n\n\n"}
{"id": "689769", "url": "https://cs.wikipedia.org/wiki?curid=689769", "title": "Rozšířená forma", "text": "Rozšířená forma\n\nRozšířená forma hry (explicitní forma hry, hry v rozvinutém tvaru, hry v explicitním tvaru) je disciplína z oboru teorie her, která se soustřeďuje na tzv. tahové hry.\n\nZákladní typy her z oboru teorie her (např. hra v normálním tvaru, hra s konstantním součtem, hra s nekonstantním součtem a další) popisují konfliktní situaci pomocí matice a předpokládají, že hráči se rozhodují o volbě herní strategie ve stejný časový okamžik. Rozhodnutí jednoho hráče potom nemůže ovlivnit volbu druhého hráče, protože svou strategii realizují současně.\n\nRozšířená forma hry naopak předpokládá, že hráči rozhodují konfliktní situaci po tazích, tedy jeden po druhém. Rozhodnutí jednoho hráče o volbě jeho strategie ovlivňují předchozí tahy ostatních hráčů. Celá hra je procesem sekvence rozhodnutí jednotlivých hráčů.\n\nProtože zachycení tahové hry v matici by bylo velmi obtížné, používá se k reprezentaci her v rozvinutém tvaru množina uzlů a hran, neboli graf. Jedná se o typ grafu strom, proto se grafické znázornění hry označuje pojmem „strom hry“.\n\nStrom je souvislý a acyklický graf a jedním počátečním uzlem a několika koncovými uzly.<br>\nGraf je souvislý, pokud mezi dvěma různými uzly existuje cesta, která tyto dva uzly spojuje.<br>\nGraf je acyklický, pokud v něm neexistuje cyklus, tedy pokud neexistuje uzavřená cesta mezi různými uzly.\n\nPočáteční uzel stromu nese označení kořen, v celém grafu je jenom jeden a určuje výchozí bod hry. Například ve hře dáma by se jednalo o počáteční rozestavení kamenů na šachovnici.<br>\nKoncové uzly představují možné konce hry, což jsou stavy, do kterých se hra může v závislosti na volbě strategií jednotlivých hráčů dostat a kterými končí.<br>\nOstatní uzly grafu jsou tak zvané rozhodovací uzly, neboli uzly, ve kterých se hráči rozhodují, jakou strategií zvolí v právě probíhajícím kole.\n\nPro řešení hry v rozvinutém tvaru jsou zásadní dva pojmy – zpětná indukce a podhra.\nKaždá hra v rozvinutém tvaru se může rozložit na tzv. podhry, neboli části původní hry, které jsou sami o sobě také hrami a pro něž hledáme nejlepší řešení. Analyzujeme postupně jednotlivé podhry a jejich řešením se na konci dostaneme k výsledku celé tahové hry.\nHru v rozvinutém tvaru neřešíme běžným způsobem od počátku stromu – kořene ke koncovým uzlům, ale opačným způsobem. Vycházíme z koncového uzlu a snažíme se najít optimální řešení podhry. Když jej nalezneme, stává se koncovým uzlem toto řešení a přecházíme do další podhry, kde porovnáváme toto řešení s dalšími koncovými uzly. Tímto způsobem projdeme všechny podhry, nalezneme jejich nejlepší řešení a postupně se dostaneme až k výchozímu uzlu – kořenu stromu. Tím nalezneme řešení celé hry.\n\nVycházíme z předpokladu, že racionální hráč volí při svém rozhodování pro něj nejlepší možnou strategii. Při hledání optimálního řešení podhry hledáme tzv. dokonalou rovnováhu podhry pro všechny rozhodovací situace.\nDokonalá rovnováha podhry ukazuje, kterou strategii by měli hráči hrát v jednotlivých rozhodovacích uzlech, aby pro ně tato strategie byla optimální a také, do kterých uzlů by se racionální hráči vůbec neměli dostat. Optimální strategie je taková, která hráči přináší nejvyšší výhru (užitek).\n\nZpůsob tvorby stromu zachycuje následující příklad. Jedná se o hru „Stonožka“. Příklad vychází z publikace Úvod do teorie her. Hru hrají dva hráči a snaží se maximalizovat svou výhru. Hráč, který je na tahu může buď přijmout výhru, která na něj připadá a zakončit tak hru, nebo může chtít ve hře pokračovat a tím zdvojnásobit možnou výhru pro oba hráče. Pokud se rozhodne pro variantu pokračování, jednotlivé výše výher se otočí – výhra prvního hráče se stane výhrou druhého hráče a naopak. Takto hráči postupují až do konce hry, který v tomto případě nastává po předem určeném počtu kol. V příkladu je počet kol stanoven na 5. Strom hry zobrazuje obrázek 1.\n\nVlevo je uveden hráč, který provádí rozhodnutí, jednotlivé uzly přestavují kořen, rozhodovací a koncové uzly. V prvním kole se hráč 1 rozhoduje, jestli výhru přijme, nebo zvolí, aby hra pokračovala. Pokud vybere pokračování, přichází na řadu hráč 2, ten opět volí mezi vybráním výhry a pokračováním. Obdobným způsobem hra pokračuje až do posledního kola.\n\nPro možnost nalezení optimální strategie je nutné ke každému uzlu doplnit užitek, který by z něj hráč měl, pokud by jej zvolil. V této fázi se užitek doplňuje pouze do koncových uzlů. Užitek vyplývá z následujícího zadání. V prvním kole by hráč 1 získal výhru 3 jednotky užitku (např. Kč) a hráč 2 výhru 1 jednotku užitku, pokud by se rozhodl pro možnost \"Přijmout\". Pokud ne, výhra by se změnila na 2 jednotky užitku pro hráče 1 a 6 jednotek užitku pro hráče 2 – zdvojnásobení a otočení výhry. Takto by hra pokračovala až do posledního pátého kola. Situaci ukazuje obrázek 2. Užitek prvního hráče je první číslo, užitek druhého hráče druhé – znázorňuje schéma:\n\nvýhra hráče 1;výhra hráče 2\n\nPomocí zpětné indukce lze zjistit optimální strategie obou hráčů. Začínáme od posledního rozhodovacího uzlu a postupujeme směrem ke kořenu. Posledním rozhodovacím uzlem je uzel, v němž se rozhoduje hráč 1 mezi možnosti \"Přijmout\" výhru 48 nebo \"Pokračovat\". Protože se jedná o poslední kolo hry, ví, že hráč 2 nemůže vybrat jinou možnost, než přijmout a proto by hráč 1 získal výhru pouze 32. Možnost \"Přijmout\" je pro něj výhodnější a proto volí výhru 48. Do rozhodovacího uzlu vepisujeme výhru 48;16, uzel se stává koncovým a přesouváme se k dalšímu rozhodovacímu uzlu v pořadí, kterým je uzel, kde hráč 2 volí mezi výhrou 24 (\"Přijmout\") a výhrou 16 (\"Pokračovat\"), kterou jsme zjistili z řešení předchozí podhry. Vybírá možnost \"Přijmout\" a do rozhodovacího uzlu vepisujeme hodnotu 8;24. Zjišťujeme výsledky podher až ke kořeni, kde dojdeme k celkovému výsledku hry. Pokud označíme spojnice mezi uzly tak, jak se hráči rozhodovali, získáme dokonalou rovnováhu podhry. Výsledek ukazuje obrázek 3.\n\nDokonalou rovnováhu podhry označují tučně znázorněné spojnice mezi uzly. Z řešení vyplývá, že racionální hráč by měl ke konci hry dojít hned v prvním kole a to přijetím výhry 3;1. K dalším rozhodnutím by vůbec nemělo dojít. Paradoxně hra ukazuje, že i když by hráči mohli získat mnohem vyšší výhru, racionální strategií je ukončit hru hned na počátku.\n\nJako příklady her v rozvinutém tvaru se uvádí klasické salónní hry, například už dříve zmíněná dáma nebo šachy a dále také hry typu Ruská ruleta a podobně.\n\n\n\nPříklad ukazuje, že výsledek hry a volba strategií záleží na pořadí, ve kterém hráči provádí své tahy.\n\n[Dlouhý, 2009] DLOUHÝ, Martin; FIALA, Petr. Úvod do teorie her. 2.přepracované vydání. Vysoká škola ekonomická v Praze : Nakladatelství Oeconomica, 2009. 120 s. ISBN 978-80-245-1609-7.\n\n[Fiala, 2002] FIALA, Petr. Řízení projektů. 1. vydání. Praha : Ediční oddělení VŠE Praha, 2002. 176 s. ISBN 80-245-0448-0.\n\n"}
{"id": "689771", "url": "https://cs.wikipedia.org/wiki?curid=689771", "title": "San Bernardino Mountains", "text": "San Bernardino Mountains\n\nSan Bernardino Mountains je pohoří v Jižní Kalifornii, ve Spojených státech amerických. Leží severovýchodně od Los Angeles a San Bernardina, na jihozápadě San Bernardino County a v centrální části Riverside County, ve státě Kalifornie.\nNejvyšší horou pohoří je San Gorgonio Mountain s 3 505 m,\nsoučasně také nejvyšší vrchol Jižní Kalifornie.\n\nSan Bernardino Mountains se rozkládá ze severozápadu na jihovýchod v délce okolo 80 km, šířku má okolo 40 km. Na severozápadě navazuje na San Bernardino pohoří San Gabriel Mountains, na jihovýchodě přechází v Little San Bernardino Mountains. Severně a severovýchodně leží Mohavská poušť, jižně pohoří San Jacinto Mountains. Nejvyšší vrchol pohoří San Gorgonio Mountain leží na východě.\nSoučástí pohoří San Bernardino je les \"San Bernardino National Forest\" s rozlohou 2 630 km². Severně od hor San Gorgonio a \"Sugarloaf Mountain\" (3 033 m) se na řece Santa Ana River nachází rozlehlá nádrž Big Bear Lake. Přehrada byla postavena v roce 1884. V okolí jezera rostou jedny z největších borovic pokroucených na světě. Mají obvod kmene více než 6 metrů a dosahují výšky přes 30 metrů.\n\nSan Bernardino National Forest navštíví každý rok více než 6 miliónů návštěvníků. Oblast není zatížená pouze turismem, ale také smogem z 5 miliónů automobilů, které se pohybují po Los Angeles County.\n\n"}
{"id": "689772", "url": "https://cs.wikipedia.org/wiki?curid=689772", "title": "Manuel Pellegrini", "text": "Manuel Pellegrini\n\nManuel Luis Pellegrini Ripamonti (* 16. září 1953, Santiago de Chile, Chile) je bývalý chilský fotbalový hráč a bývalý manažer anglického klubu West Ham United FC. Předtím mj. Real Madrid, Villarreal a Málagu a Manchester City.\n\nNarodil se v Santiagu de Chile, zde vystudoval pontifikálně katolickou univerzitu a vystudoval stavební inženýrství.\n\nHrál na postu obránce a celou svou hráčskou kariéru věnoval klubu Club Universidad de Chile, kde odehrál 451 ligových utkání a vstřelil jeden gól. Připsal si i jeden start za chilskou reprezentaci.\n\nJako trenér navázal na hráčskou kariéru a nejdříve se věnoval klubu Universidad de Chile. Poté chvíli působil u chilské reprezentace jako technický asistent a trenér hráčů do 20 let. Následně pokračoval v dalších chilských klubech nejdříve Palestino, pak O'Higgins a nakonec Universidad Católica. S Universidad Católica získal jihoamerický pohár Copa Interamericana v roce 1994 a Copa Chile v roce 1995. Poté okusil ekvádorskou ligu s LDU Quito, se kterým získal titul. V roce 2001 odešel do Argentiny, kde se věnoval klubům San Lorenzo a River Plate. S oběma triumfoval v Clausuře (s San Lorenzem v roce 2001 a s River Plate 2003).\n\nTrenérem Villarrealu se stal 1. července 2004. Přicházel do klubu, který skončil osmý v lize a měl hrát Pohár UEFA, zde se s Pellegrinim dostali do čtvrtfinále. Hned v první odehrané sezóně v La Lize se s ním dostal Villarreal na 3. místo a kvalifikoval se tak do Ligy mistrů. Zde spanilá jízda Villarrealu skončila až v semifinále na Arsenalu. Během této cesty dvakrát remizoval ve skupině s Manchesterem United, který záhy vypadl, v osmifinále si poradil se skotskými Rangers a ve čtvrtfinále vyřadil Inter Milán. V La Lize to bylo horší a klub skončil na sedmém místě. Následující sezóny byl Villarreal pátý a druhý, což bylo historicky nejlepší umístění Villarrealu. Kvalifikoval se tak do Ligy mistrů, kde opět skončil na Arsenalu tentokrát ve čtvrtfinále. Na konci roku 2007 prodloužil smlouvu do roku 2011. Po sezóně 2008/09, když skončil s Villarrealem na 5. místě, Pellegriniho zlákal Real Madrid, který za něj vyplatil Villarrealu odstupné 4 milióny eur.\n\nSezóna v Realu Madrid nebyla příliš nepovedená, ovšem přestože Real posbíral v lize 96 bodů, skončil až na 2. místě za Barcelonou. V Lize mistrů vypadl v osmifinále s Lyonem a v Copě del Rey brzo s třetiligovým Alcorcónem po ostudné porážce 0:4. Po sezóně Pellegrini odešel a nahradil ho José Mourinho. Bylo mu nabídnuto angažmá u mexické reprezentace, ale on odmítl.\n\nV listopadu se ozvala Málaga, které se nedařilo a trenér Jesualdo Ferreira byl odvolán. Pellegrini dostal Málagu ze sestupových pozic a vytáhl jí na 11. místo. V následující sezóně obsadil s Málagou čtvrté místo v Primera División, což klubu zajistilo účast ve čtvrtém předkole Ligy mistrů. V tom vyřadil po domácí výhře 2:0 a bezgólové remíze v odvetě řecký Panathinaikos FC. Základní skupinou prošla Málaga bez porážky a nechal za sebou i slavný AC Milán. V osmifinálovém vyřazení FC Porto, po výsledcích (0:1 a 2:0) nestačili hráči Málagy ve čtvrtfinále na pozdějšího finalistu Borussii Dortmund.\n\nV červnu 2013 převzal tým Manchester City FC, s nímž hned ve své první sezoně vyhrál Premier Leaguei Anglický ligový pohár. Ten dokázal vyhrát podruhé v sezoně 2015/16. V témže ročníku Ligy mistrů Manchester postoupil ve vyřazovací části přes Dynamo Kyjev a Paris Saint-Germain do semifinále, což je historicky nejlepší umístění klubu v této soutěži.\n\nPo sezoně 2015/16 ho v Manchesteru nahradil Pep Guardiola.\n"}
{"id": "689777", "url": "https://cs.wikipedia.org/wiki?curid=689777", "title": "The Post War Dream", "text": "The Post War Dream\n\n„The Post War Dream“ je úvodní skladba z dvanáctého studiového alba anglické progresivně rockové skupiny Pink Floyd The Final Cut z roku 1983. Na skladbě se podíleli všichni tehdejší členové skupiny Pink Floyd a Michael Kamen. Napsal ji baskytarista Roger Waters.\n\n"}
{"id": "689781", "url": "https://cs.wikipedia.org/wiki?curid=689781", "title": "PKP řada ST44", "text": "PKP řada ST44\n\nLokomotivní řada ST 44 Polských státních drah je dieselová lokomotiva s elektrickým přenosem výkonu vyrobená v Sovětském svazu, dnes Luhansk (Ukrajina). Je to polská verze typu obvykle označovaného jako lokomotiva M62. Vedle státních železnic Polskie Koleje Państwowe, resp. jejich nástupnické nákladní společnosti PKP Cargo, jsou tyto lokomotivy v Polsku provozovány řadou soukromých společností, které je zpravidla označují jako řada M62.\n\nTyto lokomotivy byly u PKP nasazeny nejdříve v DOKP (Dyrekcja Okręgowa Kolei Państwowych, tj. Oblastní ředitelství státních drah) Poznań v nákladní dopravě. Později byly nasazeny také v dálkové osobní dopravě, ale v topném období pouze s vozy, které byly vybaveny vlastním zdrojem tepla, neboť lokomotivy nejsou vybaveny zařízením pro vytápění osobních vozů.\n\n"}
{"id": "689783", "url": "https://cs.wikipedia.org/wiki?curid=689783", "title": "Nick's Boogie", "text": "Nick's Boogie\n\n„Nick's Boogie“ je skladba britské rockové skupiny Pink Floyd, která poprvé vyšla na reedici soundtracku k filmu \"Tonite Let's All Make Love in London\" v roce 1990. Společně s rozšířenou verzi „Interstellar Overdrive“ byla v roce 1995 vydána také na EP \"London '66-'67\". Natočena byla ve dnech 11. a 12. ledna 1967 v londýnských Sound Techniques Studios v rámci prvního profesionálního nahrávání Pink Floyd.\n\nJedná se o téměř 12 minut dlouhou, psychedelickou instrumentální improvizovanou skladbu ve stylu jam session, na jejíž tvorbě se podíleli všichni tehdejší členové skupiny. Skladba je vystavěna okolo šablonové hry Nicka Masona na tom tomy.\n\n"}
{"id": "689785", "url": "https://cs.wikipedia.org/wiki?curid=689785", "title": "Marijská autonomní sovětská socialistická republika", "text": "Marijská autonomní sovětská socialistická republika\n\nMarijská autonomní sovětská socialistická republika (marijsky: \"Марий Автоном Совет Социализм Республик\", ) byla autonomní republikou Ruské sovětské federativní socialistické republiky v Sovětském svazu existující v letech 1936 až 1990. Republika se nacházela ve východní části evropského Ruska v Povolží. Hlavním městem byl Joškar-Ola.\n\n4. listopadu vznikla na území pozdější ASSR Marijská autonomní oblast. Po přijetí nové stalinské Ústavy Sovětského svazu v roce 1936 byl oblasti přiznán status autonomní sovětské socialistické republiky. Roku 1990 se transformovala na Marijsko \"(též nazývána Marij El)\" v rámci Ruské federace.\n\nPodle sčítání lidu v roce 1970 žilo na území Marijské ASSR 680 tisíc obyvatel, z toho 47% ruské, 44% marijské a 6% tatarské národnosti.\n\n"}
{"id": "689787", "url": "https://cs.wikipedia.org/wiki?curid=689787", "title": "Elektrická jednotka ED72", "text": "Elektrická jednotka ED72\n\nElektrické jednotky ED72 jsou soupravy vyráběné firmou Pafawag Wrocław pro Polskie Koleje Państwowe. Celkem bylo vyrobeno 21 jednotek v letech 1993-1996.\n\nJednotky jsou konstrukčně téměř obdobné jako jednotky řady EN71, na první pohled je však patrný jiný tvar čel jednotky, který je shodný s čely poslední série jednotek řady EN57. Jednotka má uspořádání pojezdu 2'2' + Bo'Bo' + Bo'Bo' + 2'2'. V jednotkách evidenčních čísel 001 až 007 jsou použity trakční motory typu LKf450 o trvalém výkonu 145 kW, v jednotkách od čísla 008 výše pak inovované motory LKa470 o výkonu 470 kW. Z těchto hodnot pak vyplývají celkové trvalé výkony jednotek, které činí 1160 kW, resp. 1400 kW. Jednotka má celkovou hmotnost 182 tun, celková délka činí 86 840 mm. Jednotka disponuje 235, resp. 232 místky k sezení (podle verze), v jednom z čelních řídicích vozů je pak oddíl první třídy, zbývající vozy mají pouze místa druhé třídy.\n\nJednotky byly dodány státním drahám PKP a po transformaci tohoto podniku v roce 2001 byly přiděleny společnosti PKP Przewozy Regionalne. Tato společnost je v roce 2004 provozovala v depech Bydgoszcz (001-005), Kraków (008-014), Poznań (019-021) a Szczecin (006, 007, 015-018). V současnosti (2011) je provozuje společnost Przewozy Regionalne (již mimo skupinu PKP) ve stejných depech, pouze se částečně změnilo přidělení jednotlivých jednotek (Bydgoszcz: 001, 003-005; Kraków: 002, 008-014; Poznań: 019-021; Szczecin: 006, 007, 015-018).\n\n"}
{"id": "689790", "url": "https://cs.wikipedia.org/wiki?curid=689790", "title": "The Wall Tour", "text": "The Wall Tour\n\nThe Wall Tour bylo koncertní turné anglické progresivně rockové skupiny Pink Floyd, které skupina podnikla k jejich albu The Wall z roku 1979. Turné obsahovalo celkem 31 koncertů v letech 1980-1981. Jedná se o poslední turné na kterém se podílel baskytarista Roger Waters.\n\n\n\n"}
{"id": "689800", "url": "https://cs.wikipedia.org/wiki?curid=689800", "title": "Nero Caesar", "text": "Nero Caesar\n\nNero Julius Caesar (6 – 31) byl člen julsko-klaudijské dynastie a po několik let faktický nástupce svého adoptivního děda, římského císaře Tiberia.\n\nNero Caesar se narodil jako syn slavného a populárního vojevůdce Germanika a jeho manželky Agrippiny starší. Jeho prarodiči z otcovy strany byli Nero Claudius Drusus a Antonie mladší. Jeho matka pocházela ze svazku Marka Vipsania Agrippy a Augustovy dcery Julie starší. Nero Caesar měl celkem osm sourozenců, včetně mladších bratrů Drusa Caesara a Caliguly a sester Agrippiny mladší, Julie Drusilly a Julie Livilly.\n\nJeho otci Germanikovi náležela jako adoptivnímu synovi císaře Tiberia pozice následníka trůnu. Nicméně Germanicus v říjnu roku 19 náhle zemřel, čímž nástupnictví přešlo na Neronova strýce Drusa mladšího. Nero Caesar přijal v následujícím roce mužskou togu, oženil se s Drusovou dcerou a svojí sestřenicí Julií a obdržel povolení ucházet se o quaesturu s pětiletým předstihem. Když Drusus mladší podlehl v roce 23 nemoci, Nero Caesar se jako Germanikův nejstarší žijící syn stal nejpravděpodobnějším uchazečem trůnu pro případ Tiberiova úmrtí. Tiberius ho proto společně s jeho bratrem Drusem Caesarem doporučil v ochranu senátu, avšak sebemenší náznaky předčasného vyzdvihovaní Germanikových potomků přijímal s nevraživostí. Císař pohlížel na svého nejstaršího vnuka se stále větší podezřívavostí, která částečně pramenila z napjatých vztahů mezi Tiberiem a Neronovou ambiciózní matkou Agrippinou starší. Jeho nedůvěru navíc prohluboval svými intrikami mocný pretoriánský prefekt Lucius Aelius Seianus, usilující o zkázu celého Germanikova rodu. Seianus obklopil Nerona Caesara, sváděného vlastními propuštěnci a klienty k neuváženým řečem, svými špehy. Jimi zachycené, neobezřetné výroky prince byly pak v patřičně zveličené podobě sděleny císaři. Opatrnější jedinci se v důsledku toho začali Neronovi vyhýbat. Seianovi se proti němu podařilo získat za donašeče dokonce i jeho choť Julii a závistivého bratra Drusa Caesara.\n\nPo smrti Livie Drusilly v roce 29 napsal císař senátu dopis, v němž Neronovi vytkl náklonnost k chlapcům a současně osočil Agrippinu ze zpupnosti. Zaskočení senátoři teprve po opakovaném vznesení obvinění prohlásili Nerona Caesara za nepřítele státu (\"hostis\"). Odsouzený princ byl vsazen do vězení a záhy poté poslán do vyhnanství na ostrov Pontia. Tam byl buď přinucen k sebevraždě, anebo popraven nedlouho před Seianovým pádem roku 31. O šest let později posbíral nový císař Caligula bratrovy ostatky a dopravil je do Říma, kde byly uloženy v Augustově mauzoleu.\n\n\n"}
{"id": "689801", "url": "https://cs.wikipedia.org/wiki?curid=689801", "title": "Drusus Caesar", "text": "Drusus Caesar\n\nDrusus Julius Caesar (7 – 33) byl člen julsko-klaudijské dynastie a starší bratr pozdějšího římského císaře Caliguly.\n\nDrusus Caesar se narodil jako syn Germanika, proslulého a římským lidem velmi oblíbeného vojevůdce, a jeho manželky Agrippiny starší. Germanikovi rodiče se jmenovali Nero Claudius Drusus a Antonie mladší. Ze strany své matky Agrippiny starší byl Drusus vnukem Marka Vipsania Agrippy a Augustovy dcery Julie starší. Vedle staršího bratra Nerona Caesara měl za sourozence rovněž mladšího Caligulu a sestry Agrippinu mladší, Julii Drusillu a Julii Livillu.\n\nSmrt jeho otce v roce 19 a úmrtí jeho strýce Drusa mladšího o čtyři roky později učinily z Drusa Caesara jednoho z možných následníků císaře Tiberia, Germanikova adoptivního otce. Vlivem nástrah pretoriánského prefekta Lucia Aelia Seiana a neskrývané ctižádosti Drusovy matky Agrippiny starší pojal podezřívavý Tiberius postupem času hlubokou nedůvěru ke Germanikově rodině. Mocichtivý Seianus prahl po úplné zkáze Agrippiny a jejich dětí, k čemuž mu dopomohla i bratrská nesvornost. Touha Drusa Caesara po vládě a jeho nevraživost na matčinu náklonnost ke staršímu Neronovi ho vedly k udávání vlastního bratra Seianovi. Jakmile byl Nero Caesar v roce 29 odsouzen a vypovězen na izolovaný ostrov, dosáhl Drusus pozice Tiberiova přímého nástupce. V témže roce se oženil se svojí vzdálenou příbuznou Aemilií Lepidou, avšak ta na něho brzy začala donášet Seianovi. Roku 30 proti němu Seianus vznesl před císařem blíže neznámá obvinění. Tiberius se nejprve spokojil s tím, že Drusa, pobývajícího tehdy na Capri, poslal do Říma. Senát ho posléze stejně jako jeho bratra prohlásil za nepřítele státu (\"hostis\"), Drusus ale na rozdíl od Nerona neskončil v ostrovním vyhnanství, nýbrž byl uvězněn ve sklepeních pod Palatinem.\n\nTiberius teprve v roce 31 prohlédl Seianovy intriky, načež se nebezpečného prefekta rozhodl odstranit. Pokud by se Seianus pokusil provést převrat, nařídil, aby byl Drusus Caesar propuštěn z vězení a postaven do čela lidu. Nicméně císařova nenávist k Drusovi nepolevila a v důsledku toho princ v roce 33 zahynul, neboť mu byla odepřena potrava. Přitom se měl pokoušet pojídat vycpávku svého polštáře a nakonec proklel původce svého utrpení. Tiberius poté nechal přečíst děsivé zápisy posledních dnů svého vnuka senátorům, aby je přesvědčil o Drusových zločinech.\n\n\n"}
{"id": "689803", "url": "https://cs.wikipedia.org/wiki?curid=689803", "title": "Silnice II/137", "text": "Silnice II/137\n\nII/137 je silnice 2. třídy která prochází dvěma kraji a spojuje Hodětín (dále Týn nad Vltavou), Sudoměřice u Bechyně (dále Bechyně), Malšice, Tábor, Ratibořské Hory, Mladou Vožici, Běleč, Vilice a Načeradec. Patří mezi kratší silnice.\n\nZa Československa byl úsek Tábor - Načeradec součástí silnice I/33 vedoucí od Písku až do Náchoda.\n\nOkres Tábor - kraj Jihočeský\n\nOkres Benešov - kraj Středočeský\n\n"}
{"id": "689812", "url": "https://cs.wikipedia.org/wiki?curid=689812", "title": "Jana Hliňáková", "text": "Jana Hliňáková\n\nJana Hliňáková (8. ledna 1927 Košice – 1979) byla slovenská filmová a divadelní herečka působící v České republice.\n\nPo zdárném ukončení studia na brněnské JAMU (1950) si našla Jana Hliňáková angažmá v Městském divadle Brno. Ve filmu se poprvé objevila ve snímku \"O kolečku, peru a vařiči\" (1950). Diváci ji mohly vidět i v televizních seriálech \"Slovácko sa nesúdí\" (1974) a \"Léto s Katkou\" (1975) a třídílné inscenaci namířené proti posrpnové emigraci \"Opustíš-li mne nezahynu\" (1979).\n\n"}
{"id": "689818", "url": "https://cs.wikipedia.org/wiki?curid=689818", "title": "Kostel svatého Štěpána (Hrušovany nad Jevišovkou)", "text": "Kostel svatého Štěpána (Hrušovany nad Jevišovkou)\n\nKostel svatého Štěpána v Hrušovanech nad Jevišovkou je římskokatolický barokní chrám vystavěný v roce 1758 na místě staršího kostela podle projektu blízkého tvorbě Josefa Emanuela Fischera z Erlachu na severovýchodě obce, na vyvýšenině zvané „kostelní vrch“, v blízkosti zámku. Kostel byl posvěcen na svátek svatého Vavřince 10. srpna 1758. Je postaven z pálených cihel, má dva vchody, jednolodní interiér je 32 m dlouhý, 10 m široký a přibližně 11 m vysoký, loď kostela je zakončena jednoduchou klenbou. Je chráněn jako kulturní památka České republiky.\n\nInteriér kostela byl v roce 1886 na náklady panství renovován vídeňským malířem. Na hlavním oltáři je obraz, který znázorňuje Umučení sv. Štěpána z roku 1787 od brněnského malíře Ignáce Weidlicha. V kostele se dále nachází dva postranní oltáře sv. Anny (strana evangelní) a sv. Jana Nepomuckého (strana epištolní) od sochaře Lengelachera. U presbytáře byly přistavěny dvě oratoře, nad sakristií panská oratoř a naproti oratoř pro panské úředníky. V lodi je ještě kazatelna, 14 velkých obrazů křížové cesty, socha sv. Antonína darovaná hraběnkou Emmou z Götzen v roce 1919 a socha sv. Josefa.\n\nNa kůru jsou instalovány dvoumanuálové varhany, které jsou označeny erbem stavitele kostela hraběte Michaela Antona Althana. Varhany byly postaveny v roce 1786 znojemským varhanářem mistrem Josefem Silberbauerem poté, co staré varhany 5. září 1786 zničil blesk. V roce 1885 byly renovovány vídeňským varhanářem.\n\nKostel má na západní straně 50 m vysokou věž s římsou, která byla zhotovena při rekonstrukci v roce 1894. V roce 1894 byly na věž nově zabudovány hodiny. V roce 1999 byly nákladem Městského úřadu obnoveny. Do roku 1917 se ve věži nacházely tři velké zvony, zvon k pozdvihování a jeden umíráček. V první světové válce byly všechny zvony až na ten největší odvezeny. V roce 1920 byl nově zhotoven jeden velký zvon a umíráček. Tyto zvony zde zůstaly až do druhé světové války, kdy byly „obětovány“. Čtyři z těchto zvonů pocházely z 15. století. Zvon na pozdvihovaní byl pořízen teprve později. V roce 1999 byl pořízen nový velký zvon sv. Štěpán, v následujícím roce jako dar bývalých obyvatel Hrušovan zvon sv. Klement Maria Hofbauer a darem místního faráře je zvon sv. Leopold. Jako umíráček se používá tzv. \"Volyňák\", který je zavěšen v lucerně věže.\n\nV kostele je hrobka z roku 1758 majitele panství Michaela hraběte z Althanu. Skládá se ze dvou částí, z nichž jedna byla používána jako kostnice. Vlastní hrobka je velmi nepravidelně členěna, má mnoho výklenků. Je zakončena křížovou klenbou a propojena s kostnicí. Do roku 1784 zde byli pochováni dva z rodu Althanů. Ostatní členové rodiny byli pochováni na epištolní straně kostela v uzavřené místnosti a jejich místa posledního odpočinku jsou opatřena náhrobky. Jako poslední zde byla pochována v roce 1879 paní Anna Kammel, rozená hraběnka z Hardeggu. Její manžel je provizorně pochován od roku 1832 na místním hřbitově na Drnholecké ulici.\n\n"}
{"id": "689823", "url": "https://cs.wikipedia.org/wiki?curid=689823", "title": "British Steel Tour", "text": "British Steel Tour\n\nBritish Steel Tour bylo koncertní turné britské heavy metalové skupiny Judas Priest. konané při příležitosti vydání jejich alba British Steel. Předskokana jim dělali v současné době slavnější Iron Maiden.\n"}
{"id": "689827", "url": "https://cs.wikipedia.org/wiki?curid=689827", "title": "Joe Boyd", "text": "Joe Boyd\n\nJoe Boyd (* 5. srpna 1942 Boston, Massachusetts) je americký hudební producent, dlouhodobě žijící ve Spojeném království. Spolupracoval s mnoha umělci, mezi které patří Pink Floyd, Nick Drake, Fairport Convention, R.E.M., The Incredible String Band, Nico a mnoho dalších.\n\n"}
{"id": "689828", "url": "https://cs.wikipedia.org/wiki?curid=689828", "title": "Hércules CF", "text": "Hércules CF\n\nHércules Club de Fútbol, S.A.D. je španělský fotbalový klub sídlící ve městě Alicante nacházejícím se ve Valencijském společenství. Založen byl v roce 1922 a v současnosti hraje druhou nejvyšší španělskou soutěž Segunda División. Své domácí zápasy hraje na Estadio José Rico Pérez pro 30 000 sedících diváků. Hércules ve své historii strávil 20 sezón v Primera División a jeho nejlepším výsledkem je 5. místo ze sezóny 1974/75.\n\n"}
{"id": "689831", "url": "https://cs.wikipedia.org/wiki?curid=689831", "title": "Mostní svršek", "text": "Mostní svršek\n\nMostní svršek je část mostu, která je uložena na mostní konstrukci.\n\n\n\n\n\n"}
{"id": "689841", "url": "https://cs.wikipedia.org/wiki?curid=689841", "title": "Mistrovství světa juniorů v ledním hokeji 1994", "text": "Mistrovství světa juniorů v ledním hokeji 1994\n\nMistrovství světa juniorů v ledním hokeji 1994 se konalo 26. prosince 1993 až 4. ledna 1994 v českých městech Ostrava a Frýdek-Místek.\n\nMužstvo Československa bylo nově nahrazeno v elitní skupině Českem, Slováci byli zařazeni do kvalifikace o C skupinu.\n\nNa MSJ se hrálo 28 utkání, která navštívilo celkem 58143 diváků (průměr 2423 na utkání).\n\n26.12.1993\nRusko–Česko 5:1 (Ostrava)\nŠvédsko–Německo 4:1 (Ostrava)\nKanada–Švýcarsko 5:1 (Frýdek-Místek)\nFinsko–USA 5:2 (Frýdek-Místek)\n27.12.1993\nKanada–Německo 5:2 (Ostrava)\nŠvédsko–Rusko 3:0 (Ostrava)\nFinsko–Česko 7:3 (Frýdek-Místek)\nŠvýcarsko–USA 1:1 (Frýdek-Místek)\n29.12.1993\nŠvédsko–Finsko 6:2 (Ostrava)\nUSA–Německo 7:2 (Ostrava)\nKanada–Rusko 3:3 (Frýdek-Místek)\nČesko–Švýcarsko 6:0 (Frýdek-Místek)\n30.12.1993\nKanada–Finsko 6:3 (Ostrava)\nČesko–Německo 6:2 (Ostrava)\nŠvédsko–Švýcarsko 6:2 (Frýdek-Místek)\nRusko–USA 4:3 (Frýdek-Místek)\n1.1.1994\nRusko–Německo 1:0 (Ostrava)\nFinsko–Švýcarsko 4:2 (Ostrava)\nŠvédsko–Česko 6:4 (Frýdek-Místek)\nKanada- USA 8:3 (Frýdek-Místek)\n2.1.1994\nKanada–Česko 6:4 (Ostrava)\nŠvédsko–USA 6:1 (Ostrava)\nFinsko–Německo 2:0 (Frýdek-Místek)\nRusko–Švýcarsko 5:3 (Frýdek-Místek)\n4.1.1994\nKanada–Švédsko 6:4 (Ostrava)\nNěmecko–Švýcarsko 3:1 (Ostrava)\nRusko–Finsko 5:4 (Frýdek-Místek)\nČesko–USA 7:3 (Frýdek-Místek)\n\n Kanada\n\nBrankáři: Manny Fernandez, Jamie Storr\nObránci: Chris Armstrong, Drew Bannister, Joel Bouchard, Bryan McCabe, Nick Stajduhar, Brent Tully, Brendan Witt\nÚtočníci: Jason Allison, Jason Botterill, Curtis Bowen, Anson Carter, Brandon Convery, Yanick Dubé, Jeff Friesen, Aaron Gavey, Martin Gendron, Rick Girard, Todd Harvey, Marty Murray, Michael Peca, .\n\nBrankáři: Jonas Forsberg, Peter Iversen\nObránci: Anders Eriksson, Edvin Frylén, Daniel Glimmenvall, Kenny Jönsson, Joakim Lundberg, Mattias Timander, Dick Tärnström, Mattias Öhlund\nÚtočníci: Johan Davidsson, Peter Gerhardsson, Johan Hagman, Mikael Håkanson, Mathias Johansson, Mats Lindgren, Fredrik Modin, Roger Rosén, Peter Ström, Niklas Sundström, Per Svartvadet, Anders Söderberg.\n\nBrankáři: Denis Kuzmenko, Jevgenij Rjabčikov\nObránci: Nikolaj Culigyn, Maxim Cvetkov, Alexej Chikalin, Alexandr Osodči, Dmitrij Podlegajev, Ilja Stašenkov, Vasilij Turkovskij, Oleg Tverdovskij Útočníci: Jevgenij Babarinko, Maxim Bets, Sergej Brylin, Valerij Bure, Pavel Desiatkov, Alexandr Charlamov, Sergej Konraškin, Konstantin Kuzmičev, Maxim Smelnickij, Maxim Sušinskij, Vadim Šarifjanov, Nikolaj Zavaruchin.\n\nBrankáři: Petri Engman, Jussi Markkanen\nObránci: Tuomas Grönman, Tommi Hämäläinen, Jere Karalahti, Tom Koivisto, Janne Niinimaa, Jani Nikko, Kimmo Timonen, Mikko Turunen\nÚtočníci: Antti Aalto, Jani Hassinen, Jari Kauppila, Teemu Kohvakka, Saku Koivu, Juha Lind, Tommi Miettinen, Niko Mikkola, Veli-Pekka Nutikka, Jussi Tarvainen, Jukka Tiilikainen, Jonni Vauhkonen.\n\nBrankáři: Robert Slávik, Petr Franěk, Jaroslav Miklenda\nObránci: Marek Malík, Pavel Kowalczyk, Jaroslav Špaček, Pavel Zubíček, Vítězslav Škuta, Pavel Rajnoha, Radim Tesařík, Libor Procházka\nÚtočníci: Petr Sýkora, Zdeněk Nedvěd, David Výborný, Josef Marha, Tomáš Vlasák, Ladislav Prokůpek, Milan Navrátil, Tomáš Blažek, Zdeněk Sedlák, Václav Prospal, Lukáš Smítal, Ondřej Steiner.\n\nBrankáři: Aaron Ellis, Toby Kvalevog\nObránci: Jonathan Coleman, Ashlin Halfnight, Jamie Langerbruner, Jason McBain, Deron Quint, Blake Sloan, David Wilkie\nÚtočníci: Kevyn Adams, Jason Bonsignore, Andrew Brink, Adam Deadmarsh, John Emmons, Kevin Hilton, Jason Karmaros, Bob Lachance, Chris O'Sullivan, Jay Pandolfo, Richard Park, Ryan Sittler, John Varga.\n\nBrankáři: Garten Gossman, Marc Selinger\nObránci: Marco Eltner, Rafael Jedamzik, Christian Gegenfurtner, Erich Goldmann, Rudolf Gorgenländer, Markus Krawingel, Patrick Solf, Markus Wieland\nÚtočníci: Fabian Brännström, Sven Felski, Jochen Hecht, Stefan Mann, Thomas Knobloch, Daniel Körber, Mike Losch, Stephan Retzen, Alexander Serikow, Andrea Schreider, Stefan Ustorf, Sven Valenti.\n\nBrankáři: Claudio Bayer, Lars Wieber\nObránci: Sven Dick, Brund Habisreutinger, Jakub Horak, Marco Klöti, Jörg Reber, Marco Schellenberg, Pascal Sommer, Jerry Zuurmond\nÚtočníci: Robin Bauer, Patric Della Rosa, Patrick Fischer, Retto Germann, Daniel Giger, Vjieran Ivankovic, Marcel Jenni, Mathias Keller, Patrick Looser, Thieri Paterlini, Stefano Togni, Michel Zeiter.\n\n Martin Gendron, Rick Girard a Petr Sýkora dali 6 gólů\n\nŠampionát B skupiny se odehrál v Bukurešti v Rumunsku, postup na MSJ 1995 si vybojovali Ukrajinci, naopak sestoupili domácí.\n\n1. Ukrajina\n2. Norsko\n3. Francie\n4. Polsko\n5. Itálie\n6. Rakousko\n7. Japonsko\n8. Rumunsko\n\nPřed samotným šampionátem C skupiny se odehrála kvalifikace v Nitře a v Nových Zámkách na Slovensku 1.–7. listopadu 1993. První dva celky získaly právo startovat v \"céčku\".\n\nFinálové kolo\n1. Slovensko\n2. Lotyšsko\n3. Kazachstán\n4. Bělorusko\n\nŠampionát C skupiny se odehrál v Odense a v Esbjergu v Dánsku, postup do B skupiny MSJ 1995 si vybojovali Slováci.\n\n1. Slovensko\n2. Lotyšsko\n3. Dánsko\n4. Velká Británie\n5. Maďarsko\n6. Nizozemsko\n7. Španělsko\n8. Bulharsko\n9. KLDR (předem odstoupila)\n\nNávštěvnost, soupisky, statistiky brankářů a žebříček fair play - \"měsíčník Hokej 2/1994\"\n"}
{"id": "689843", "url": "https://cs.wikipedia.org/wiki?curid=689843", "title": "Jonas Gustavsson", "text": "Jonas Gustavsson\n\nJonas Gustavsson (* 24. října 1984, Danderyd, Švédsko) je švédský hokejový brankář hrající v týmu Linköpings HC ve švédské lize Svenska hockeyligan.\n\nGustavsson hrál v šesti letech za Stocksunds IF, kterému byl věrný 9 let do roku 1999, než přestoupil do klubu AIK Stockholm. Před šestnáctými narozeninami už nastupoval v kategorii osmnáctiletých. V sezóně 2002-03 už nastupoval ve švédské juniorské lize J20 SuperElit, kde tvořil duo s Gustafem Weslauem. V sezóně 2003-04 byl třetím brankářem prvního týmu AIK v lize HockeyAllsvenskan. V prvním týmu mu opět konkuroval Weslau, který po sezóně 2005-06 odešel do Malmö Redhawks, čímž se pro Gustavssona uvolnila pozice prvního brankáře týmu. Tuto pozici hájil v sezóně 2006-07. Před sezónou 2007-08 přestoupil do týmu Färjestads BK, který hrál Elitserien a podepsal s ním dvouletou smlouvu. V sezóně 2006-07 měl být náhradníkem Christophera Heino-Lindberga, který se ale na začátku sezóny zranil a místo Gustavssona dostal šanci Juuso Riksman. Gustavsson byl dokonce několikrát poslán do nižší ligy Division 1, kde hrál za Skåre BK. Po návratu Heino-Lindberga byl Riksman vyměněn a Gustavsson tak dostal více prostoru. Pro sezónu 2008-09 mu v týmu přibyla nová konkurence, když do týmu přišel Reinhard Divis, ale zase odešel Heino-Lindberg. Gustavsson se etabloval do role prvního brankáře a v sezóně odchytal 42 zápasů a po sezóně byl jmenován do All-Star Teamu Elitserien a cenu pro nejlepšího hráče ve Švédsku \"Goldpucken\". Po sezóně mu také vypršela smlouva a protože na sebe upozornil svými výkony v poslední sezóně a poté i na Mistrovství světa, kde vychytal bronzovou medaili, tak o něj byl velký zájem i v NHL. Nakonec o něj projevily zájem 4 týmy NHL (Colorado Avalanche, Toronto Maple Leafs, San Jose Sharks a Dallas Stars), ze kterých si vybral Toronto Maple Leafs, se kterými 7. července 2009 podepsal jednoletou smlouvu. V sezóně 2009-10 měl být náhradníkem Vesy Toskaly, se kterým se pravidelně v brance Toronta střídal. V sezóně 2010-11 jej trápily problémy s vysokým tlakem a zrychleným tepem, které ukázaly na srdeční vadu, kvůli které musel podstoupit operaci a většinu sezóny tak musel vynechat. 23. června 2012 byl z Toronta vyměněn do Winnipegu, kde se ale nedohodl na smlouvě a 1. července 2012 podepsal jako volný hráč smlouvu s Detroit Red Wings. Dne 4. května 2017 přestoupil do týmu Linköpings HC, kde působí dodnes.\n\nGustavsson debutoval na mezinárodní scéně během sezóny 2008-09 na Euro Hockey Tour a společně se Stefanem Livem a Johanem Holmqvistem byl nominován na Mistrovství světa 2009 ve Švýcarsku. Během šampionátu se vypracoval na prvního reprezentačního brankáře Švédska a pomohl týmu k bronzovým medailím po výhře nad USA v zápase o třetí místo. V roce 2010 chytal v jednom zápase proti Bělorusku na Zimních olympijských hrách ve Vancouveru, kde vypadli ve čtvrtfinále. Na konci sezóny 2009-10 hrál opět na Mistrovství světa v Německu, kde získal svojí druhou bronzovou medaili.\n\n\n\n"}
{"id": "689844", "url": "https://cs.wikipedia.org/wiki?curid=689844", "title": "Wolf Gold", "text": "Wolf Gold\n\nWolf Gold (: , Ze'ev Gold, rodným jménem Ze'ev Krawczynski; 31. ledna 1889 – 8. dubna 1956) byl rabín, židovský aktivista a jeden ze signatářů izraelské deklarace nezávislosti.\n\nNarodil se v Szczuczyně a z otcovy strany byl potomkem rodiny, kde více než osm generací mužů byli rabíni. Jeho prvním učitelem byl jeho děda z matčiny strany, rabi Jehošua Goldwasser. Později studoval v ješivě Mir u rabi Elijahu Barucha Kameje. Následně se přestěhoval do Lidy, kde studoval na ješivě Tora vo-Da'as rabína Jicchaka Ja'akova Reinese, kde bylo studium Tóry kombinováno se světskými studii. V sedmnácti letech se stal rabínem a následně nahradil svého tchána, rabi Moše Reichlera, v pozic rabína Juteky.\n\nV osmnácti letech přesídlil do Spojených států, kde působil jako rabín v řadě komunit, včetně jižního Chicaga, Scrantonu v Pensylvánii (do r. 1912), kongregace \"Beth Jacob Ohev Sholom\" ve Williamsburgu v Brooklynu (1912–1919), San Franciscu (do r. 1924) a kongregace Šomrej Emunah v brooklynské čtvrti Borough Park (1928-1935).\n\nPatřil mezi průkopníky ortodoxního judaismu ve Spojených státech. V roce 1917 založil instituci Williamsburg Talmud Tora a ješivu Tora Vodaas. Založil též nemocnici Bet Moše a sirotčinec v Brooklynu a školu pro učitele hebrejštiny v San Franciscu.\n\nV roce 1914 Gold pozval tajemníka hnutí Mizrachi rabi Me'ira Berlina do New Yorku, aby zde založil americkou pobočku tohoto hnutí. Gold následně po dalších 40 let cestoval po Spojených státech a Kanadě a organizoval místní sdružení tohoto hnutí a v roce 1932 se stal prezidentem americké části tohoto hnutí.\n\nV roce 1935 podnikl aliju do britské mandátní Palestiny, kde se stal ředitelem oddělení výuky Tóry a kultury pro diasporu. Z této pozice měl klíčový vliv na zakládání nových vzdělávacích institucí v rámci diaspory a zejména se věnoval vzdělávacím potřebám severoafrického židovstva.\n\nBěhem druhé světové války se, obdobně jako ostatní sionisté, postavil proti MacDonaldově bílé knize z roku 1939, která omezovala emigraci do mandátní Palestiny, a pracoval na záchraně evropského židovstva před holocaustem. V roce 1943 odcestoval do Spojených států, kde se jako mluvčí evropského židovstva zúčastnil pochodu rabínů ve Washingtonu.\n\nByl též členem výkonné rady Židovské agentury a stál v čele odboru rozvoje Jeruzaléma.\n\nPůsobil jako místopředseda prozatímní státní rady a v květnu 1948 se stal jedním ze signatářů izraelské deklarace nezávislosti. Byl též členem zakládající komise Bar-Ilanovy univerzity.\n\nZemřel 8. dubna 1956 v Jeruzalémě a byl pohřben vedle svého dlouholetého přítele rabi Me'ira Berlina. Dva roky po jeho smrti byl v Jeruzalémě otevřen seminář pro židovské učitelky s názvem Mechon Gold.\n"}
{"id": "689850", "url": "https://cs.wikipedia.org/wiki?curid=689850", "title": "Coober Pedy", "text": "Coober Pedy\n\nCoober Pedy je město na severu Jižní Austrálie, ležící 846 km severním směrem od Adelaide na Stuart Highway. V roce 2013 v něm žilo 1695 obyvatel (včetně 268 Aboriginců). Je označováno za „hlavní město opálů“, kvůli množství vzácných opálů, které jsou zde těženy. Avšak ještě známější je díky podzemním domům, vybudované většinou v bývalých dolech z důvodu ukrytí se před celodenním žárem. Jméno města pochází z aboriginského názvu \"kupa–piti\", což znamená „díra bílého muže“ \n\nAboriginci byli spojeni s touto oblastí po dlouhou dobu. První evropský cestovatel, který prošel blízko budoucího města byl Skot John McDouall Stuart roku 1858, ale město bylo založeno až v roce 1915, kdy zde byly objeveny opály. Horníci se sem začali stěhovat o rok později. Roku 1999 zde už bylo více jak 250 000 vstupů do šachet a zároveň byl vydán zákon, který zabraňoval těžbě ve velkém měřítku. Drsné letní teploty přinutily mnoho obyvatel bydlet v jeskyních vyhloubených do úbočí kopců. Vyhloubení standardní jeskyně s třemi ložnicemi, kuchyní, koupelnou a salonkem stojí stejně jako klasický nový dům. Skála udržuje v jeskyni stálou teplotu, zatímco lidé žijící na povrchu potřebují klimatizaci, zvláště během letních měsíců, kdy teploty často přesahují 40 C. Během takových dnů se vlhkost vzduch jen vzácně vyšplhá nad 20 % a nebe je obvykle bez mraků. Průměrná maximální teplota je 30–32 C, i když zimy mohou být docela chladné.\n\nCoober Pedy je velmi malé město zhruba na půl cesty mezi Adelaide a Alice Springs, které se stalo populární zastávkou pro turisty, hlavně od dokončení Stuart Highway roku 1987. Zajímavosti v Coober Pedy zahrnují místní doly, hřbitov a podzemní kostely. První strom ve městě byl vysvářen ze železného šrotu a dodnes stojí na vrcholu kopce nad městem. Město i jeho okolí byli pro svou fotogeničnost vyhledávány filmaři. Ve městě samotném se odehrával děj filmu Opal Dream, jeho okolí zase posloužilo pro filmy \"Šílený Max a Dóm hromu\", \"Rudá planeta\", \"Dobrodružství Priscilly, královny pouště\", \"Černočerná tma\" a \"Pozdrav od juggerů\". Ve všech výše zmíněných snímcích si místní obyvatelé zahráli jako kompars. Město je také ukázáno v seriálu \"The Amazing Race\" a je námětem několika knih. Město se též objevilo v open world závodní hře Forza Horizon, konkrétně jejím třetím pokračování. \n\nMístní golfové hřiště je zcela bez trávy a většinou se hraje v noci se světélkujícími míčky z důvodu nesnesitelných veder, které zde panují za denního světla. Ve městě také sídlí klub australského fotbalu, Coober Pedy Saints. Kvůli izolaci od zbytku světa musí tým cestovat přes 900 km do Roxby Downs, kde hraje zbytek ligových klubů.\n\nCoober Pedy má podle Köppenovy klasifikace pouštní podnebí. Nemá zdroj vody, ten je vzdálen přes 20 km.\nV Coober Pedy lze naladit jak místní, tak celonárodní rádio a televizi. Digitální televizní signál by se měl zavádět v letech 2010–2013. Je plánováno, že na konci roku 2013 by měl být analogový vysílání zrušeno. Místní noviny \"Coober Pedy News\" vychází jednou týdně.\n\nMěsto je obsluhováno každodenním autobusovým spojením do Adelaidu. Coober Pedy je výchozí místo k cestě do outbackových komunit Oodnatta a William Creek. Dvakrát týdně tam z Coober Pedy vyráží poštovní služba doručující poštu, pasažéry a různý náklad. V Coober Pedy je také letiště, odkud létají přímé spoje do Adelaide.\n\nMěsto leží na hranici zvané Arckaringa Basin. V říjnu 2013 společnost Linc oznámila, že v Arckaringa Basin se nachází naleziště nekonvenční ropy (v ropných živicích). Zásoby této suroviny jsou odhadovány na 233 mld. barelů, což je hodnota srovnatelná s rezervami Saúdské Arábie a cca 12 % celosvětových ropných rezerv.\n\n"}
{"id": "689854", "url": "https://cs.wikipedia.org/wiki?curid=689854", "title": "Miloslav Fiala", "text": "Miloslav Fiala\n\nMiloslav Michael Fiala (* 28. srpna 1928, Kutná Hora) je český římskokatolický kněz a premonstrát, známý zejména svým působením ve funkci tiskového mluvčího Československé a následně České biskupské konference (v letech 1990 až 1996) a redaktora náboženských pořadů Československého a poté Českého rozhlasu.\n\nVystudoval gymnázium v Kutné Hoře a Vysokou školu obchodní v Praze. Během studia v Praze byl v kontaktu s jezuity, ale přes úvahy o vstupu do tohoto řádu nevstoupil poté, co mu po návratu z vyšetřovací vazby sami doporučili, aby nejprve dokončil studium ekonomie. Po absolvování základní vojenské služby se věnoval různým civilním zaměstnáním, během nichž tajně vstoupil do Řádu premonstrátských řeholních kanovníků a od Bohumila Víta Tajovského získal nižší svěcení. V roce 1958 podal přihlášku ke studiu na Cyrilometodějskou bohosloveckou fakultu, po výslechu na Státní bezpečnosti ji však vzal zpět. Teprve po uvolnění poměrů vstoupil koncem šedesátých let do kněžského semináře. V době sovětské invaze v roce 1968 se nacházel u premonstrátů v Rakousku, avšak nakonec se rozhodl neemigrovat, a to i pod vlivem výzvy kardinála Berana, který upozorňoval, že církev ve vlasti bude potřebovat statečné lidi. Po kněžském svěcení, které obdržel 21. prosince 1971, působil v duchovní správě v Hradci Králové až do roku 1974, kdy mu byl odebrán státní souhlas k výkonu duchovenské činnosti. Nadále tedy pracoval jako skladník a zásobovač při výstavbě pražského metra.\n\nPo sametové revoluci se od 1. ledna 1990 stal redaktorem náboženských pořadů Československého rozhlasu (později Českého rozhlasu); výběr z jeho úvah, vysílaných pod názvem \"Cestou naděje a víry\" od roku 1994 každou neděli ráno na rozhlasové stanici Regina, vyšel knižně ve dvou svazcích. Od 1. ledna 1991 byl současně tiskovým mluvčím Československé biskupské konference a ředitelem jejího tiskového střediska, které založil. Po rozpadu Československa pokračoval jako tiskový mluvčí České biskupské konference, a to až do roku 1996, a do roku 1998 rovněž jako ředitel tiskového střediska ČBK. Od roku 1997 do 25. února 2004 byl prezidentem Arcidiecézní charity Praha a od ledna 1999 do konce roku 2006 prezidentem Sdružení Česká katolická charita. Za mimořádnou činnost v oblasti charitativní práce mu byl udělen řád sv. Cyrila a Metoděje. Byl také spirituálem zasvěcených panen pražské arcidiecéze, z této funkce byl uvolněn 15. listopadu 2008. V současnosti vypomáhá v duchovní správě, a to zejména ve farnosti u kostela Nejsvětějšího Srdce Páně na pražských Vinohradech.\n\n\n"}
{"id": "689877", "url": "https://cs.wikipedia.org/wiki?curid=689877", "title": "Šejch Džarach", "text": "Šejch Džarach\n\nŠejch Džarach (: الشيخ جراح, : שייח' ג'ראח) je převážně arabská čtvrť ve východním Jeruzalémě rozkládající se při silnici na vrch Skopus.\n\nČtvrť Šejch Džarach byla založena na svazích vrchu Skopus a je pojmenována podle stejnojmenného hrobu, pocházejícího z roku 1201, který je místem posledního odpočinku Saladinova lékaře emíra Husama al-Dín al-Džarachiho („džara“ označuje v arabštině chirurga). Ten ve 12. století založil tzv. \"zawíju\" (doslova „koutek, zákoutí“, přeneseně též malá mešita nebo škola) známou jako \"Zawíja Džarachíja\" (doslova „chirurgický koutek“). Pohřben byl na pozemku školy. V této škole byl skupinou hodnostářů a duchovních vůdců přijat i damašský učenec Abd al-Ghani al-Nabulsi, který do Jeruzaléma přicestoval roku 1690. Hrob al-Džarachiho se nachází v mešitě postavené roku 1895 v Nábuluské ulici, severně od Starého Města a Americké kolonie. Modlitba u al-Džarachiho hrobky údajně přináší štěstí, obzvláště chovatelům kuřat.\n\nNaproti hrobu byla v 17. století postavena dvoupodlažní kamenná budova s obilným mlýnem, \"Qasr el-Amawi\". V 70. až 90. letech 19. století se Šejch Džarach začala rozrůstat jako muslimská čtvrť. Několik význačných rodin, mezi nimi Našašibovci, si v severní a východní části čtvrti postavilo výstavné domy. V západní části jsou domy menší a roztroušenější.\n\nŽidovský pozorovatel napsal o Šejch Džarach počátkem 20. století:\nZa osmanského sčítání obyvatelstva v roce 1905 se okrsek (\"nahíja\") Šejch Džarach skládal z muslimských osad Šejch Džarach, Hadž el-Husejní, Vádí al-Džoz a Bab az-Zahra, a z židovských osad Šim'on ha-Cadik a Nachalat Šim'on. Obyvatelstvo čítalo 167 muslimských rodin, 97 židovských rodin a 6 křesťanských rodin. Byla to nejpočetnější muslimská obec mimo obvod Starého Města. V roce 1918 se v Šejch Džarach nacházelo kolem 30 domů.\n\nJeště před izraelskou válkou za nezávislost zde bylo 14. dubna 1948 zabito 77 Židů, většinou lékařů a ošetřovatelek, na cestě do nemocnice Hadasa, když byl jejich konvoj přepaden Araby při průjezdu čtvrtí na hlavní silnici vedoucí na vrch Skopus. Při útoku, který byl odplatou za masakr Dejr Jásin, v opancéřovaném konvoji zaživa uhořelo všech 77 pasažérů. Kopec i s nemocnicí byly v důsledku bojů odříznuty od západního Jeruzaléma. Dne 24. dubna zaútočila na Šejch Džarach Hagana v rámci operace Jevusi, byla však britskými jednotkami donucena ustoupit.\n\nOd roku 1948 tvořil Šejch Džarach okraj nárazníkové zóny střežené vojáky OSN mezi západním Jeruzalémem a židovskou enklávou na vrchu Skopus. Od Šejch Džarach až k Mandelbaumově bráně se táhla zeď, rozdělující město. V roce 1956 do zdejší čtvrti jordánská vláda přestěhovala 28 uprchlických palestinských rodin. Protože trvalé převody vlastnictví byly podle Čtvrté ženevské konvence nezákonné, byla tato oblast podřízena pod jurisdikci jordánské Správy nepřátelského majetku.\n\nBěhem šestidenní války v roce 1967 Izrael obsadil východní Jeruzalém včetně čtvrti Šejch Džarach. Roku 1972 sefardský komunitní výbor a výbor čtvrti Kneset Jisra'el nárokovaly u soudu navrácení majetku v této čtvrti a snažily se navázt na starší židovské osídlení v lokalitách Šim'on ha-cadik a Nachalat Šim'on. Roku 1982 uplatnily nárok na nájemné z těchto nemovitostí a Nejvyšší soud rozhodl v jejich prospěch. Současným držitelům bylo dovoleno zůstat, pokud budou platit nájemné.\n\nKoncem 20. století vstoupily plány na židovské osidlování oblasti do nové fáze. V roce 1999 zde získala základnu první skupina osadníků. Organizace Nahalat Shimon International pak představila plán na výstavbu obytného souboru s 200 bytovými jednotkami. V následujících letech zde došlo k vypovězení několika palestinských obyvatel a podle stavu ke květnu 2009 ve čtvrti bylo 5 až 6 domů obývaných Židy. Součástí židovského osidlování je i demolice Hotel Shepherd (viz níže).\n\nV 60. letech byla v Šejch Džarach otevřena řada konzulátů a diplomatických zastoupení:\nbritský konzulát v ulici Našašibi 19, turecký konzulát v sousedství na Našašibi 20, belgický konzulát, švédský konzulát, španělský konzulát a mise Organizace spojených národů v ulici sv. Jiří.\n\nTony Blair, vyslanec Blízkovýchodního kvartetu, bydlí v hotelu American Colony, pokud se zdržuje v oblasti.\n\nHlavní dopravní tepna čtvrti Nábuluská silnice byla dříve součástí dálnice č. 60. V 90. letech byla západně od čtvrti vybudována nová čtyřproudá komunikace se samostatným pruhem pro autobusy, která bude navazovat na jeruzalémskou tramvajovou linku.\n\nJeruzalémská oční klinika sv. Jana je ústavem řádu Johanitů, který poskytuje oční zdravotní péči na Západním břehu Jordánu, v pásmu Gazy a východním Jeruzalémě. Péče je poskytována pacientům bez rozdílu rasy, náboženství a schopnosti platit. Nemocnice se původně nacházela od r. 1882 na Hebronské ulici proti hoře Sijón. Nová budova byla otevřena v roce 1960 v ulici Našašibi.\n\nFrancouzská nemocnice sv. Josefa se nachází naproti Oční klinice sv. Jana a provozuje ji francouzská katolická charita. Má 73 lůžek, tři hlavní operační sály, koronární jednotku, rentgen, laboratoře a ambulantní kliniku, oddělení interní, chirurgické a neurochirurgické, dětskou chirurgii a ortopedii.\n\nŽidé v Šejch Džarach soustřeďovali kolem hrobu Šimona Spravedlivého, jednoho z posledních členů Velkého shromáždění, vládnoucího útvaru po babylonském exilu. Podle Babylónského talmudu se Šimon Spravedlivý setkal s Alexandrem Velikým při jeho tažení přes území Izraele a přesvědčil jej, aby neničil Jeruzalémský chrám. Po mnoho let Židé putovali k jeho hrobu v Šejch Džarach, jak dokládá cestopisná literatura. V r. 1876 Židé jeskyni i okolní olivový sad s 80 prastarými olivami koupili za 15 000 franků. Desítky židovských rodin si na pozemku postavily domy. Další pamětihodností v Šejch Džarach jsou středověká mešita zasvěcená jednomu ze Saladinových vojáků, anglikánská katedrála sv. Jiří a Hrobka králů.\n\nHotel Shepherd v Šejch Džarach byla původně vila postavená pro velkého jeruzalémského muftího Hadždž Amín al-Husajního. Muftí, který v ní nikdy nebydlel, převedl vlastnictví na svého osobního tajemníka George Antonia a jeho manželku Katy. Po smrti George Antonia v r. 1942 zvala vdova Katy do domu mnohé z jeruzalémské elity, ale pouze jednoho Žida. Za svého života zde Katy udržovala skandální poměr s velitelem britských sil v Palestině Evelynem Barkerem. Roku 1947 vyhodila židovská polovojenská organizace Irgun do povětří dům v sousedství. Katy dům opustila a byl sem umístěn regiment skotských horalů. Po válce za nezávislost jej zabraly jordánské úřady a změnily jej v poutnický hotel.\n\nRoku 1985 jej koupil americký židovský milionář Irving Moskowitz a dál jej provozoval jako hotel pod názvem Shefer. Izraelská hraniční policie zde měla několik let svou základnu. V roce 2007, když Moskowitz projektoval postavení 122 bytů na pozemku hotelu, se britská vláda vyslovila proti jeho plánu. Roku 2009 byl plán změněn, nicméně i tak byl odsouzen britskou i americkou vládou. Povolení k výstavbě 20 bytů vedle hotelu bylo uděleno v r. 2009 a formální schválení bylo zveřejněno jeruzalémským magistrátem 23. března 2010 několik hodin před setkáním premiéra Benjamina Netanjahua s prezidentem Barackem Obamou. Deník \"Haaretz\" oznámil, že „stávající stavby na pozemku budou strženy, aby uvolnily místo nové výstavbě, zatímco historický hotel Shepherd zůstane zachován. Na pozemku vznikne rovněž třípatrové parkoviště a příjezdová cesta.“ Hotel byl nakonec stržen 9. ledna 2011.\n\n\nPlocha této městské části dosahuje 711 dunamů (0,711 kilometru čtverečního). V roce 2000 tu žilo 2597 a v roce 2002 2672 obyvatel.\n\n"}
{"id": "689878", "url": "https://cs.wikipedia.org/wiki?curid=689878", "title": "Vojenská produkce během druhé světové války", "text": "Vojenská produkce během druhé světové války\n\nVojenská produkce během druhé světové války byla klíčovou položkou válečného úsilí. Během celé války Spojenci převýšili produkci zemí Osy ve většině kategorií zbraní.\n\nTabulka ukazuje hrubý domácí produkt vybraných zemí Spojenců a Osy v letech 1938–1945 (přepočteno na miliardy mezinárodních dolarů a ceny v roce 1990) a poměr hrubého domácího produktu mezi nimi.\n\nPoznámky k započítávání údajů z tabulky pro výpočet poměru produkce (pamatuj, že jde o hrubé odhady):\nZdroj dat pro tabulku:\nHarrison, Mark, \"The Economics of World War II: Six Great Powers in International Comparison\", Cambridge University Press (1998).\n\n\"Pamatuj, že většina bitevních lodí a křižníků byla vybudována před válkou a mnohé sloužily po celé její trvání.\"\n\n10 000 000 tun\n\n\n"}
{"id": "689880", "url": "https://cs.wikipedia.org/wiki?curid=689880", "title": "Dagmar Pistorová", "text": "Dagmar Pistorová\n\nDagmar Pistorová (1. března 1929 Brno – 6. září 1989 Brno) byla česká divadelní herečka.\n\nS divadlem se Dagmar setkala již v dětství. Nastoupila na brněnskou konzervatoř, kterou však po dvou letech studia musela s existenčních důvodů opustit. Její touha po divadle byla tak silná, že roku 1951 nastoupila do brněnské zpěvohry. V sezóně 1953/1954 již patřila do souboru tehdejšího Krajského oblastního divadla v Brně (od r.1955 Divadlo bratří Mrštíků, dnes Městské divadlo Brno). Této scéně byla věrna po celý život. K jejím prvním rolím patřila princezna Dišperanda v Drdových \"Hrátkách s čertem\". Postupně dostávala i zajímavější role (\"Ruy Blas\": Královna španělská; \"Jindřich VIII.\": Anna Boleynová; \"Dům doni Bernardy\": Magdalena). Titulní role v Nezvalově \"Manon Lescaut\" (1951) jí přinesla Krajskou cenu Jihomoravského KNV. Dále vynikala zejména v ruských hrách jako \"Tři sestry\": Máša 1961; \"Strýček Váňa\": Jelena Andrejevna 1964; \"Višňový sad\": Raněvská 1972; zejména pak jako Anna Karenina, 1966.\n\n"}
{"id": "689881", "url": "https://cs.wikipedia.org/wiki?curid=689881", "title": "The Division Bell Tour", "text": "The Division Bell Tour\n\nThe Division Bell Tour bylo koncertní turné anglické progresivně rockové skupiny Pink Floyd k jejich albu The Division Bell z roku 1994. Jedná se o poslední turné této skupiny. Jedná se o jediné turné této skupiny, kdy zavítala i do České republiky.\n\n\n"}
{"id": "689885", "url": "https://cs.wikipedia.org/wiki?curid=689885", "title": "Tolláni", "text": "Tolláni\n\nTolláni jsou fiktivní, velice vyspělou mimozemskou rasou ze sci-fi světa Hvězdné brány. Jsou vyspělejší než pozemšťané. Jsou to pacifisté nyní žijící na planetě Tollána. Byli ovládáni Goa'uldy jen několik desítek let, díky čemuž se mohli stovky let nerušeně rozvíjet a dosáhli tak neuvěřitelného technologického pokroku. Jejich původní planeta Tollán však byla zničena mohutnou přírodní katastrofou, proto znovu vybudovali svou civilizaci na jiné, kterou pojmenovali Tollána.\n\nTolláni v minulosti poskytli své technologie méně technologicky vyspělým obyvatelům sousední planety Serita. Ti je však zneužili, začali vyrábět obrovské množství energie k válčení, což mělo za následek explozi jejich planety a změnu oběžné dráhy tollánské planety, která se později stala neobyvatelnou. Většina Tollánů se evakuovala ve vesmírných lodích. Malá skupinka to však nestihla. Právě tyto Tollány potkal tým SG-1 a přivedl je na Zemi. Byli však k lidem nedůvěřiví a jejich vůdce Omoc důrazně požadoval jejich \"propuštění z pozemského zajetí\". Proto je SGC zkontaktovalo s Noxy, kteří jim poskytli dočasný domov.\n\nTolláni se svými vesmírnými loděmi přesunuli na neosídlenou planetu, kterou pojmenovali Tollána. Protože planeta neměla ani hvězdnou bránu, Tolláni si ji tam vytvořili sami (je tenčí a ze světlejšího materiálu než antické brány). Tolláni na planetě vystavěli ultramoderní město, které bylo chráněno iontovými kanóny zprvu schopnými zničit i Goa'uldský Ha'tak.\n\nTeal'c poznamenal, že Tolláni kvůli své technologické vyspělosti \"neuvažují strategicky\". Měl na mysli to, že jejich planeta byla chráněna pouze iontovými kanóny a po jejich vyřazení by byla úplně bezbranná (na planetě nebyly žádné jiné zbraně). V devátém dílů páté řady Mezi dvěma ohni Narim odhalil, že jeho vláda spolupracuje s Goa'uldy na výrobě ničivých bomb založených na tollánských technologiích a které měly být vyzkoušeny na Zemi. Chtěl Zemi zachránit, ale v tom Tollánu napadli Goa'uldi vedení Tanithem s loděmi vybavenými iontovým kanónům odolnými štíty, vyvinutými Goa'uldem Anubisem na základě antických vědomostí. Tollána byla naprosto bezbranná a pravděpodobně byla zničena, neboť poslední spojení s Narimem, který líčí devastaci planety, bylo přerušeno výbuchem. SGC pak s planetou již nepodařilo navázat spojení.\n\nTollánské technologie se zakládají na triniu a jsou o mnoho vyspělejší než pozemské. Jsou však nevojenské či vojenské pro obranu (to se netýká Tanithem vynucené výroby bomby proti Zemi). Po zkušenostech s poskytováním technologií \"primitivnějším\" rasám (zničení původní domovské planety) nejsou ochotni je s kýmkoli sdílet, i kdyby to byl spojenec a i kdyby je nemohl nijak zneužít.\n\n \n"}
{"id": "689890", "url": "https://cs.wikipedia.org/wiki?curid=689890", "title": "In San Francisco", "text": "In San Francisco\n\nIn San Francisco je koncertní album indického hráče na sitár Ravi Shankara, vydané v roce 1967 a v roce 2001 remasterovaně na CD u Angel Records.\n"}
{"id": "689891", "url": "https://cs.wikipedia.org/wiki?curid=689891", "title": "Hvězdice trnová koruna", "text": "Hvězdice trnová koruna\n\nHvězdice trnová koruna (\"Acanthaster planci\", synonymum trnová koruna nebo hvězdice trnitá) je velká dravá mořská hvězdice. Žije v teplejších mořích prakticky po celém světě. Je velkým nebezpečím pro korálové útesy.\n\nTrnová koruna je po hvězdici \"Pycnopodia helianthoides\" druhou největší hvězdicí na světě – v rozpětí dosahuje 25–30 cm. Obvykle má 14–18 ramen.\n\nKromě občasného ulovení drobných rybek se živí prakticky jen korály. Hvězdice do jejich schránek vypustí své trávicí enzymy. Tím se jejich těla rozpustí a hvězdice natrávený obsah nasaje do svého vychlípeného žaludku. Dospělá hvězdice pokryje najednou kolem 160 cm² korálů. Jedna tato potravní fáze trvá kolem 9 hodin, po níž pak hvězdice 12–70 hodin tráví kořist a připravuje si nové enzymy.\n\nJeden jedinec může takto zkonzumovat až 5–6 m² korálů za rok. Po „nájezdu“ množství trnových korun jsou v korálovém útesu během několika týdnů zdecimováni živí koráli a zůstanou zde jen jejich mrtvé schránky. Postupně odtud zmizí další živočichové i rostliny, kteří byli v tomto ekosystému na korálech přímo nebo nepřímo závislí, a zůstane zde už jen velmi málo živých organismů.\n\nTato hvězdice má jen málo přirozených nepřátel. Kromě čtverzubce je to jen plž tritonka indická, která je zřejmě imunní vůči toxickému slizu, kterým je hvězdice pokryta.\n\n"}
{"id": "689897", "url": "https://cs.wikipedia.org/wiki?curid=689897", "title": "Komiská autonomní sovětská socialistická republika", "text": "Komiská autonomní sovětská socialistická republika\n\nKomiská autonomní sovětská socialistická republika nebo též Autonomní sovětská socialistická republika Komi ( , komisky: \"Коми Автономнцй Сцветскцй Социалистическцй Республика\") byla autonomní republika v rámci Ruské sovětské federativní socialistické republiky v Sovětském svazu. Státní útvar se nacházel v severozápadní části Ruska. Hlavním městem byl Syktyvkar.\n\nPo Velké říjnové socialistické revoluci, v roce 1922, byla vytvořena Autonomní oblast Komi \"(též nazývána Zyrjanská AO nebo Komisko-Zyrjanská AO)\". Přijetím nové stalinské Ústavy SSSR roku 1936 se statut oblasti změnil na autonomní sovětskou socialistickou republiku, která existovala do roku 1991, kdy byla vyhlášena suverénní Komiská sovětská socialistická republika. Ta se roku 1993 stala součástí Ruské federace jako Republika Komi.\n\nPodle sčítání lidu v roce 1939 žilo na území Komiské ASSR 315 tisíc obyvatel, z toho 72% komiské, 22% ruské a 2% ukrajinské národnosti. Podle sčítání z roku 1989 měla republika 1 250 000 obyvatel, 58% Rusů, 23% Komi a 8% Ukrajinců. Během existence ASSR počet příslušníků národa Komi mírně vzrostl z 226 tisíc v roce 1939 na 290 tisíc roku 1989.\n"}
{"id": "689898", "url": "https://cs.wikipedia.org/wiki?curid=689898", "title": "Mordechaj Šatner", "text": "Mordechaj Šatner\n\nMordechaj Šatner (: מרדכי שטנר, žil 1904 – 16. dubna 1964) byl sionistický aktivista, člen židovského parlamentního sboru Asifat ha-nivcharim, signatář izraelské deklarace nezávislosti a jeden ze zakladatelů jeruzalémského památníku holocaustu Jad Vašem.\n\nByl členem kibucu Ejn Charod a během první a druhé světové války pracoval v Evropě na záchraně evropského židovstva. Během tohoto období se setkal s řadou představitelů nacistického Německa, včetně Adolfa Eichmanna. Po vypuknutí druhé světové války působil jako imigrační emisar ve Spojeném království. Poté se navrátil do britské mandátní Palestiny, kde se stal členem Židovské národní rady, kde se zabýval národní infrastrukturou. Vystupoval proti nedůstojnému zacházení s židovskými vězni ze strany britské správy a v červnu 1946 byl zatčen během operace Agáta a následně vězněn v internačním táboře Atlit a ve městech Rafáh a Latrún. V tomto období působil jako zástupce židovských vězňů při jednání s britskou správou.\n\nDne 14. května 1948 byl jedním ze signatářů izraelské deklarace nezávislosti a následně se stal členem Prozatímní státní rady za stranu Mapaj. Po vzniku Izraele pracoval na rozvoji Jeruzaléma (konkrétně například na výstavbě vládního komplexu v čtvrti Givat Ram), byl jedním ze zakladatelů památníku holocaustu Jad Vašem a rovněž tak působil v komisi, která jmenovala soudce izraelského Nejvyššího soudu.\n\nPůsobil jako generální ředitel na ministerstvu průmyslu a obchodu, kde měl na starosti finanční trh, a jako předseda oblastí rady Gilboa. Byl taktéž dočasným správcem majetku Arabů, kteří během izraelské války za nezávislost Izrael opustili. Stal se jednou z klíčových postav vzniku izraelského města Nazaret Ilit a Wingatova sportovního centra, pojmenovaném po jeho příteli Orde Wingatovi.\n\nV Jeruzalémě na jeho počest nese jeho jméno Šatnerovo centrum. Jeho syn David Šatner je expertem na vodní politiku a izraelské hranice a byl členem delegací, které zprostředkovaly mírové dohody s Jordánskem a Palestinskou autonomií. Jeho příbuzným je též herec William Shatner, který ztvárnil postavu kapitán Kirka v seriálu Star Trek.\n"}
{"id": "689905", "url": "https://cs.wikipedia.org/wiki?curid=689905", "title": "Morfologie květu", "text": "Morfologie květu\n\nMorfologie květu popisuje vnější stavbu, tvar, barvu a jakékoliv další vlastnosti orgánu rostliny, květu. \nPodstatnými částmi květu jsou orgány sloužící pohlavnímu rozmnožování: tyčinky a plodolisty. Tyčinky jsou výtrusné samčí listy, nesoucí samčí výtrusnice, prašná pouzda, v nichž se tvoří samčí výtrusy, pylová zrna. Plodolisty jsou výtrusné samičí listy, samičí výtrusnice představují vajíčka, uzavírající po jednom samičím výtrusu, z něhož se vyvine zárodečný vak. Květní obaly se neúčastní přímo pohlavního rozmnožování a představují sterilní část květu.\n\nČásti květu mohou být při veškeré své tvarové rozmanitosti rozlišeny na\n\nJe to výtrusný list (\"mikrosporofyl\"), který vytváří samčí výtrusy, pylová zrna. Typická tyčinka krytosemenných rostlin je rozlišena na prašník (\"anthera\"), nitku (\"filamentum\") a spojení (\"connectivum\").\n\nKonektiv je pletivo, které spojuje 2 prašné váčky. Je jakýmsi pokračováním nitky v prašníku. Může vybíhat nad prašník (vraní oko – \"Paris\"), nebo naopak pod něj a podobat se nitce, od které je pak oddělený uzlinou (brčál – \"Vinca\").\n\nPrašníky obsahují dva prašné váčky (\"mikrosynangia\") a v každém ze dvou prašných váčků jsou dvě prašná pouzdra (\"microsporangia\"). Prašníky i nitky bývají velmi různého tvaru. Tyčinky v květech mají nitky stejně dlouhé nebo různých délek. U některých typů jsou tyčinky volné, vyrůstají v jednotlivě, obvykle v kruzích. U některých druhů jsou tyčinky označované jako čtyřmocné, kdy 4 tyčinky vyrůstají delší než zbývající (brukvovité – \"Brassicaceae\"). U dalších druhů jsou označovány jako dvoumocné, protože jsou dvě tyčinky delší než zbývající (hluchavkovité – \"Lamiaceae\"). U jiných rostlin srůstají tyčinky ve skupiny označované jako bratrstva. Podle počtu těchto skupin se označují tyčinky jednobratré, dvoubratré, atd. Některé rostliny mohou mít jednu nebo několik tyčinek trvale zakrnělých, takže se v nich nevytváří pyl. Odlišná délka tyčinek a pestíku v květu, vyskytuje-li se, se nazývá heterostylie. Smyslem rozdílné délky tyčinek a pestíku je, aby nedošlo k vlastnímu oplození (samoopylení). Tyčinky mohou být vyvinuty buď před kališními lístky (\"episepalní\") nebo před korunními lístky (\"epipetalní\"), ale zřejmě nejčastěji bývají vyvinuty dva kruhy tyčinek.\nPřeměny tyčinek\n\nPestík (\"pistillum\") je samičí pohlavní orgán, který slouží k zachycení samčích pylových zrn v květu u krytosemenných rostlin. Plodolisty uvnitř pestíku obsahují poutky přirostlá vajíčka. Části pestíku jsou: blizna, čnělka, semeník.\n\nPestík vzniká srůstem jednoho nebo více plodolistů (\"megasporofyl\"). Soubor plodolistů se nazývá gyneceum. V květních vzorcích se značí písmenem G. Gyneceum může vznikat z různého počtu plodolistů; podle toho lze rozdělit, zda se jedná o apokarpní gyneceum, které je souborem většího počtu jednoplodolistových pestíků v květu, nebo cenokarpní gyneceum, které je tvořeno jedním pestíkem srostlým z více plodolistů.\n\nSemeník je spodní rozšířená část pestíku a nachází se zde jedno nebo více vajíček. Lze rozlišit semeník spodní, kdy květní obaly a tyčinky vyrůstají nad semeníkem (hvězdnicovité \"– Asteraceae\"), semeník svrchní, kdy obaly a tyčinky vyrůstají pod semeníkem (brukvovité \"– Brassicaceae\"), a semeník polospodní, kdy obaly a tyčinky vyrůstají uprostřed semeníku (lomikámen \"– Saxifraga\").\nČnělka je střední částí pestíku, obvykle má protáhlý tvar. Blizna je vrcholová část pestíku, na níž se zachycují a klíčí pylová zrna. Po sprášení z pylu vyklíčí pylová láčka, která prorůstá čnělkou až k semeníku a proniká otvorem klovým k zárodečnému vaku. Proroste-li klíčící pyl k vajíčku, dochází k oplození. Po oplození se pestík mění v plod.\n\nKvětní obaly (\"perianthium\") chrání tyčinky a pestíky a lákají opylovače. Květní obaly mohou být rozlišené, kdy lze rozlišit kalich a korunu, nerozlišené, kdy tvoří okvětí (\"perigon\") nebo okvětní lístky (\"tepala\"), např. tulipán. U některých druhů rostlin není koruna součástí květu (např. pryšce), nebo chybí i kalich (koruny bezobalné, nahé, \"achlamydní\"). Je předpokládán vztah mezi chybějícími částmi květu a způsobem přenosu pylu (např. větrosnubnost).\n\nPůvodně mohl kalich (\"calyx\") vzniknout přeměnou listenů. Můžeme jej rozlišit od koruny podle barvy (je obvykle zelený), občas však mohou jeho lístky být zbarveny podobně jako koruna (např. fuchsie). Kališní lístky také označujeme jako sepály. Kališní lístky mohou být volné, nebo srůstají. Systematicky není srůst kališních lístků kalichu tak významný jako srůst koruny. Nemusí docházet jen k pravému srůstu, ale kališní lístky mohou být zaklesnuty do sebe i papilami, chlupy apod. Mohou vznikat i různé zvláštně uzpůsobené kalichy, např. čepičkovitý kalich (blahovičník \"– Eucalyptus\").\n\nKalich má především ochrannou funkci, chrání vnitřní části květu, zejména ve stadiu poupěte. Pokud kalich opadává ještě před úplným rozvinutím květů, je označován jako kalich prchavý (\"calyx caducus\"), vyskytuje se např. u makovitých (\"Papaveraceae\"). Kalich může nahrazovat korunu a běžná je přeměna kalicha na vytrvávající kalich, který slouží k rozšiřování semen (např. chmýr hvězdnicovitých).\n\nU některých rostlin vyrůstá i vnější obal kalichu, nazývaný kalíšek (\"calyculus\"), který může vznikat například z palistů kališních lístků. Vzhledově jde o lístky vyrůstajících těsně pod kalichem nebo mezi kališními lístky. Kalich i kalíšek je třeba odlišovat od zvětšených listenců, jako u druhu opletník plotní (\"Calystegia sepium\"), a případně listenovitých útvarů u některých zástupců čeledi pryskyřníkovité \"(Ranunculaceae\"). U jaterníků (\"Hepatica\"), jako je například jaterník podléška, je kalich velmi zdařile napodoben třemi listeny.\n\nKoruna je vnitřní, zpravidla barevnou, částí rozlišeného květního obalu. Je tvořena korunními lístky, jež jsou obvykle větší než kališní lístky. Jednotlivý korunní lístek se nazývá \"petalum\". Morfologický původ korunních plátků (\"petala\") není zcela jasný, ale je předpokládáno, že buď vznikly z tyčinek, nebo že vznikly několika způsoby nezávisle na sobě. Jinou možností jejich původu je například jejich vznik z kališních lístků. Proto je na místě obezřetnost při porovnávání korun v různých systematických jednotkách. Argumentem pro tvrzení, že korunní plátky nemusí být původem jen z tyčinek, bývá květ leknínovitých (\"Nymphaeaecae\").\n\nStejně jako u ostatních květních obalů mohou být korunní plátky volné, taková koruna je nazývána koruna choripetalní. U jiných druhů rostlin mohou korunní plátky srůstat, pak ji označujeme jako sympetalní. Sympetalní koruna má korunní trubku a korunní lem, tvořený krátkými zuby, cípy nebo volnými úkrojky (např. zvonek – \"Campanula\"). U některých rodů nebo čeledí může být používáno speciální označení pro členění květu (bobovité \"– Fabaceaeː\" pavéza, dvě křídla, člunek srostlý ze dvou volných lístků), podobně jedinečným útvarem je pakorunka u rodu narcis.\n\nPokud v průběhu růstu vznikají v koruně otvory, mluví se někdy o „oknových květech“ (zvonečník \"Phyteuma\").\n\nOstruha (\"calcar\") je označení pro metamorfovanou část květu, obvykle korunní nebo okvětní lístek, jenž vytváří dutý kuželovitý nebo válcovitý útvar (orlíček \"Aquilegia\", lnice \"Linaria\").\n\nKoruna může brzy opadávat – tzv. prchavá koruna (u vinné révy). Vyvinuté a nápadně zbarvené korunní plátky však většinou slouží k lákání opylovače, obvykle hmyzu. Koruna vábí hmyz barvou i vůní pomocí nektárií, vylučujících cukernatý roztok. U mnohých druhů rostlin mají korunní plátky i charakteristickou vůni. Jejich zbarvení je podmíněno buď přítomností chromoplastů, nebo barviv v buněčné šťávě. Bílé zbarvení květů je způsobeno odrazem všech světelných paprsků, bílé korunní plátky jsou bez barviv. Často jsou korunní plátky rostlin zbarveny fialovými a modrými barvami, které hmyz dokáže dobře vnímat. Mezi buňkami pokožky korunních plátků jsou často vyvinuty mezibuněčné prostory, u některých druhů jsou vyvinuty papily a trichomy (takové květy mají \"sametový\" vzhled). Předpokládá se, že papily jsou adaptace k lepšímu přichycení pro přistávající hmyz. Vůně květu je způsobena přítomností prchavých silic v pokožkových buňkách.\n\nKoruny květů některých druhů rostlin také vytvářejí tvarově, barevně a feromony sexuálně přitažlivý objekt pro opylovače (květ tořiče), nebo lákají hmyz, aniž nabízí z nektaria skutečnou odměnu, parazitujíce především na neznalosti mladých jedinců. Tímto způsobem jsou vyvinuty některé orchideje (kruštíky, vstavače). Takové květy se nazývají šálivé květy. Další druh orchidejí v květech sice nevytváří nektar, ale koruna květu slouží jako noční úkryt pro svého opylovače. Tímto způsobem si opylení obstarávají jedinci rodu \"Serapias\". \n\nKvětní lůžko (torus) může být vyklenuté, ploché nebo prohloubené. Za vývojově nejstarší je považováno lůžko prodloužené (\"Magnolia\", \"Myosurus\", \"Adonis\" apod.). Květní orgány mohou na květním lůžku vyrůstat ve šroubovici (květy acyklické), v kruzích (květy cyklické) nebo částečně ve šroubovici a částečně v kruhu (květy spirocyklické). V některých případech bývá květní lůžko v určitých částech květu přeměněné a protažené.\n\nNěkdy květní lůžko vytváří číšku, tzv. cupula, jak tomu bývá třeba u buku nebo dubu, někdy se vzniku podobného orgánu účastní i spodní části květních obalů a vzniká baňkovitě až trubicovitě rozšířené květní lůžko. To obaluje zčásti nebo celý semeník. Tak je tomu například u růže, třešně nebo jabloně, kde je vyvinut pohárkovitý útvar, češule (\"reptaculum\", též \"hypanthium\"), který obaluje semeno. Češule uzavírá pestíky a někdy s nimi i srůstá.\n\nU pryšců vznikají na květním lůžku žláznaté valy se žlázkami nebo žláznaté disky – nektaria – produkující tekutinu lákající opylovače. U heřmánku pravého je květní lůžko duté. U lotosu zbytnělo v kuželovitý útvar, ve které jsou uloženy semeníky. Mučenka má květní lůžko protaženo v androgynofor nesoucí tyčinky a pestík vzdálené od květních obalů.\n\nNektárium (medník) je výrůstek vylučující nektar (medovinu). Výrůstky jsou obvykle umístěny uvnitř květu (okvětí, obvykle koruny) tak, aby opylovači při snaze získat nektar otřeli své tělo o prašníky a pestíky rostlin. V některých případech se mohou nektária vyskytovat i mimo květ (červené hrbolky na řapíku listu pod čepelí třešně), kde lákají mutualistické živočichy, predátory, kteří za oplátku chrání rostlinu před býložravci. Některé rostliny, jako \"Ruellia radicans\", pokračují i po opadu koruny v produkci nektaru v nektáriích uvnitř květu (přesněji řečeno již na povrchu vyvíjejícího se plodu), nebo ji i zvyšují. Smyslem je rovněž ochrana před herbivory.\n\nPro většinu květů je charakteristická radiální symetrie. Souměrnost je určována obvykle podle symetrie koruny. Pokud lze květ rozdělit dle dvou nebo více rovin souměrnosti na symetrické části, označujeme jej jako květ pravidelný, aktinomorfní. Tak je tomu například u květu rostlin čeledí brukvovité \"(Brassicaceae)\" nebo prvosenkovité \"(Primulaceae)\". Pokud můžeme květem proložit pouze jednu rovinu souměrnosti, označujeme jej jako květ souměrný, zygomorfní (např. hluchavkovité, vikvovité). Pokud nelze květem proložit žádnou rovinu souměrnosti, je označován jako květ asymetrický, nesouměrný (např . kozlík – \"Valeriana\").\nU některých rostlin může dojít k neobvyklému zvětšení počtu korunních lístků. Ke zvětšení jejich počtu dochází buď přeměnou tyčinek, popř. plodolistů (např. růže – \"Rosa\", pivoňka – \"Paeonia\"). Přeměna na ploché, korunním lístkům podobné útvary se nazývá petalizace tyčinek. Ke zvětšení počtu korunních lístků dochází i štěpením korunních lístků (fuchsie \"– Fuchsia\") nebo zvětšením počtu kruhů květních obalů.\n\nOboupohlavný květ (\"monoklinický\") je vybaven samčími i samičími pohlavními orgány, tj. tyčinkami i pestíky. Jednopohlavný květ (\"diklinický\") je vybaven buď samčími, nebo jen samičími pohlavními orgány, tj. buď tyčinkami, nebo pestíky. Je-li vybaven jen tyčinkami, jde o květ samčí čili prašníkový. Pokud je vybaven jen pestíky, jde o květ samičí čili pestíkový.\n\nPodle přítomnosti jednopohlavných květů na jednom jedinci dělíme rostliny na jednodomé, což je nazýváno \"monoecie\", nebo dvoudomé (\"diecie\"). U dvoudomých rostlin jsou samčí květy a samičí květy na samostatných rostlinách. Příkladem jednodomé rostliny je kukuřice (\"Zea\"), příkladem dvoudomé rostliny vrba (\"Salix\"). Pokud se u jednoho druhu vyskytují jednopohlavné i oboupohlavné květy, je rostlina mnohomanželná (polygamická – jasan \"Fraxinus\").\n\nKvětní vzorec slouží k rychlému vyjádření stavby květu. Jednotlivé části květu jsou popsány písmeny a následovány počty určitých orgánů. Květní vzorec může vyjadřovat symetrii/uspořádání květu, pohlavnost květu a další údaje. Formát květních vzorců není jednotně přijímaný.\nPříklad květního vzorce: lilie zlatohlavá (\"Lilium martagon\") – ✶ P3+3 A3+3 (3)\n– květ aktinomorfní, pravidelný, okvětí nerozlišené, volné, ve dvou kruzích po třech okvětních plátcích, tyčinky volné, ve dvou kruzích po třech, semeník srostlý ze tří plodolistů, semeník svrchní.\n\n"}
{"id": "689912", "url": "https://cs.wikipedia.org/wiki?curid=689912", "title": "Jerk", "text": "Jerk\n\nSlovo jerk je přijaté z angličtiny. Ve slangové češtině může nabývat následujících významů:\n\n\n"}
{"id": "689915", "url": "https://cs.wikipedia.org/wiki?curid=689915", "title": "Kyrgyzská autonomní sovětská socialistická republika (1920-1925)", "text": "Kyrgyzská autonomní sovětská socialistická republika (1920-1925)\n\nKyrgyzská autonomní sovětská socialistická republika byla autonomní republikou Ruské sovětské federativní socialistické republiky v rámci Sovětského svazu. Republika byla založena roku 1920 při formování uspořádání nově vzniklého Sovětského svazu na tradičních kazašských územích, která dosud ovládalo Ruské impérium. Jádro území tvořil dnešní Kazachstán, hlavním městem se stal Orenburg. Roku 1925 byla přejmenována na Kazašskou autonomní sovětskou socialistickou republiku.\n\n"}
{"id": "689917", "url": "https://cs.wikipedia.org/wiki?curid=689917", "title": "Lomený ideál", "text": "Lomený ideál\n\nLomený ideál je matematický koncept z oboru komutativní algebry, kde se vyskytuje v kontextu oborů integrity, a to zejména Dedekindových oborů. Do určité míry si lze lomené ideály představovat zkrátka jako ideály, v kterých jsou povoleny jmenovatele. \n\nNechť \"R\" je obor integrity a \"K\" je jeho podílové těleso. Pak se lomeným ideálem \"R\" rozumí každý takový \"R\"-podmodul \"I\" tělesa \"K\", pro který existuje nenulový prvek \"r\"∈\"R\", že platí \"rI\"⊆\"R\".\n\nPrvek \"r\" lze tedy vnímat jako společný násobek jmenovatelů z \"I\", který je vykrátí. \n\nJako hlavní lomený ideál se označuje takový lomený ideál, který je jako \"R\"-podmodul \"K\" generovaný jediným prvkem.\n\nLomený ideál je ideálem právě tehdy, když je podmnožinou \"R\".\n"}
{"id": "689919", "url": "https://cs.wikipedia.org/wiki?curid=689919", "title": "Unai Emery", "text": "Unai Emery\n\nUnai Emery Etxegoien (* 3. listopadu 1971, Hondarribia, Španělsko) je bývalý španělský fotbalový hráč a trenér. Od roku 2018 je trenérem klubu Arsenal. Jako hráč hrál ve druhé španělské lize. Po několika letech působení ve Valencii CF vedl v letech 2013 až 2016 tým FC Sevilla, s nímž třikrát zvítězil v Evropské lize UEFA. Poté začal trénovat Arsenal FC až do 29.11.2019\nOd té doby je bez angažmá\n\nEmery fotbalově vyrostl v Realu Sociedad, ale nikdy nedostal pořádnou šanci v prvním týmu. Celkem během své kariéry odehrál nejvíce utkání v Segunda División, odehrál zde 215 zápasů během sedmi let z postu záložníka. Do fotbalového důchodu odešel ve 32 letech po vážném zranění kolene. Naposledy působil v Lorce Depotivo CF.\n\nPo odchodu mu byla okamžitě nabídnuto, aby se Lorcy ujal jako trenér. Nabídku přijal a poprvé v historii s ní postoupil do Segunda División. V Copě del Rey dokázal vyřadit špičkovou Málagu. V druhé sezóně se s 69 body Lorca umístila na 5. místě - 5 bodů od postupu. Emery odešel a pro klub to znamenalo pád zpět do třetí ligy.\n\nEmeryho zlákala nabídka Almeríe, která byla v této sezóně na 6. místě hned za Lorcou. Tak jako Lorce pomohl i Almeríi k lepším výsledkům. Klub vytáhl na 2. druhé místo, a tak klub slavil postup do Primera División. První sezóna dopadla obrovským úspěchem, když skončila Almería na 8. místě.\n\nDíky těmto úspěchům ho oslovila Valencie, kde nahradil Ronalda Koemana. V první sezóně ve Valencii skončil na 6. místě a kvalifikoval se s ní tak do Evropské ligy. V uplynulé sezóně Poháru UEFA Valencia vypadla s Dynamem Kyjev v šestnáctifinále.\n\nV sezóně 2009/10 klub vybojoval třetí místo a kvalifikaci do Ligy mistrů. V Evropské lize klub vypadl ve čtvrtfinále s celkovým vítězem Atléticem Madrid.\n\nPřed sezónou klub prodal Davida Villu a Davida Silvu do Barcelony resp. Manchesteru City. Klub si přesto v Lize mistrů nevedl špatně nasázel ve dvou zápasech 10 gólů Bursasporu a postoupil do osmifinále z druhého místa ve skupině. Zde narazil na Schalke 04, přes které nedokázal přejít po prohře v Gelsenkirchenu 1:3. V La Lize opět skočila Valencia na 3. místě. Před sezónou 2011/12 Valencia prodloužila s Emerym smlouvu o další rok.\n\nPo Valencii zkusil zahraniční angažmá ve Spartaku Moskva, kde ale neměl dostatečnou důvěru vedení a po nepříznivých výsledcích byl odvolán.\n\nNásledovalo opět domácí angažmá v klubu Sevilla, kde se mu opět podařilo navázat na úspěchy s Valencií. Kromě zapracovávání mladých hráčů a dobrém umístění v Primera División se mu podařilo třikrát po sobě vyhrát v Evropskou Ligu v letech 2013/14, 2014/15 a v roce 2015/16.\n\n1. července 2016 převzal po Laurentu Blancovi francouzský klub Paris Saint-Germain, se kterým podepsal dvouletou smlouvu..\n\nKonec v PSG\n\nDne 27.června 2018 se vedení francouzského klubu rozhodlo nevyužít opci na prodloužení smlouvy. Emery ovšem ve své poslední sezóně s PSG ovládl francouzskou Ligue 1 a zvítězil i v obou francouzských pohárech. S velmi kvalitním kádrem týmu, ale nedokázal postoupit ani do čtvrtfinále Ligy Mistrů. To byl jeden z důvodů proč v Paříži skončil. Další důvod byl údajný přetlak hvězd klubu (Neymar, Cavani, Alves), jak sám jednou Emery prohlásil \"Neymar je šéf PSG\", byl kritizován za to že nechával hráčům až moc volnosti, což způsobilo hodně hádek. Především mezi brazilským Neymarem a déle v klubu působícím Edinsonem Cavanim.\n\nUž od doby kdy Arsene Wenger oznámil po 22 letech konec na lavičce Arsenalu, byl zmíněn jako jeden z kandidátů na post manažera londýnského klubu. Ačkoliv se zdálo, že vedení dá přednost bývalému kapitánovi Arsenalu Mikelu Artetovi, tak během několika dní se vše otočilo a dne 23. května byl oficiálně zvolen hlavním manažerem. Na vedení Arsenalu zapůsobil především detailním rozborem hráčů Arsenalu a jejich potencionální rozvoj. 29.11.2019 byl po sérii neuspokojivých výsledků z postu manažera odvolán.\n"}
{"id": "689920", "url": "https://cs.wikipedia.org/wiki?curid=689920", "title": "Kyrgyzská autonomní sovětská socialistická republika (1926-1936)", "text": "Kyrgyzská autonomní sovětská socialistická republika (1926-1936)\n\nKyrgyzská autonomní sovětská socialistická republika byla autonomní republikou Ruské sovětské federativní socialistické republiky v rámci Sovětského svazu. Státní útvar existoval od 1. února 1926 do 4. prosince 1936. Hlavním městem byl Piškek \"(od roku 1926 Frunze, od 1991 Biškek)\". Od roku 1920 nesl název Kyrgyzská ASSR státní útvar na území dnešního Kazachstánu přejmenovaný roku 1925 na Kazašská ASSR.\n\n14. října 1924 byla ve středoasijské části sovětského Ruska vytvořena Kara-Kyrgyzská autonomní oblast, o rok později přejmenovaná na Kyrgyzská autonomní oblast. 1. února 1926 oblast získala statut autonomní sovětské socialistické republiky. Přijetím stalinské Ústavy SSSR roku 1936 byla povýšena na svazovou republiku, čímž vznikla Kyrgyzská sovětská socialistická republika.\n\n"}
{"id": "689923", "url": "https://cs.wikipedia.org/wiki?curid=689923", "title": "Norman Smith (producent)", "text": "Norman Smith (producent)\n\nNorman „Hurricane“ Smith (22. února 1923 Londýn – 3. března 2008 Východní Sussex) byl britský hudebník a hudební producent.\n\nPo druhé světové válce, za které sloužil u RAF, a po neúspěšné kariéře jazzového hudebníka nastoupil v roce 1959 jako zvukař do vydavatelství EMI. V této profesi se podílel na všech studiových nahrávkách EMI skupiny The Beatles do roku 1965 (jeho posledním bylo album \"Rubber Soul\"), kdy byl povýšen na producenta. Z období spolupráce s Beatles pochází i jeho přezdívka „Hurricane“, kterou vymyslel John Lennon. Na začátku roku 1967 převzal od nezávislého producenta Joea Boyda začínající skupinu Pink Floyd, které produkoval první (\"The Piper at the Gates of Dawn\"), druhé (\"A Saucerful of Secrets\") a čtvrté (\"Ummagumma\") album. V písni „Remember a Day“ z desky \"A Saucerful of Secrets\" také hrál na bicí. Roku 1968 produkoval album \"S.F. Sorrow\" od The Pretty Things. V první polovině 70. let 20. století vydal pod pseudonymem Hurricane Smith několik vlastních singlů, z některých z nich se staly hity – např. „Don't Let It Die“ byla druhá v britském žebříčku, píseň „Oh Babe What Would You Say?“ se umístila na třetím místě amerického žebříčku Billboard Hot 100, ve Spojeném království byla čtvrtá.\n\n"}
{"id": "689924", "url": "https://cs.wikipedia.org/wiki?curid=689924", "title": "Kyrgyzská autonomní sovětská socialistická republika", "text": "Kyrgyzská autonomní sovětská socialistická republika\n\nKyrgyzská autonomní sovětská socialistická republika označuje dva útvary:\n"}
{"id": "689927", "url": "https://cs.wikipedia.org/wiki?curid=689927", "title": "Norman Smith", "text": "Norman Smith\n\nJméno a příjmení Norman Smith označuje:\n\n"}
{"id": "689932", "url": "https://cs.wikipedia.org/wiki?curid=689932", "title": "Zdravý rozum", "text": "Zdravý rozum\n\nVýraz zdravý rozum (či prostý rozum atd.) se v češtině používá jako ekvivalent latinského výrazu ', tj. obecné smýšlení (řecky \"koiné aísthesis\", angl. ', fr. \"\"), označující filosofický princip počítající s rozumem (smýšlením), vycházející z praktických soudů a hodnocení, postavených na empirii (zkušenosti). Tento soud musí být bez vlivu vědomostí a znalostí získaných studiem či školním vzděláním a který je přirozený všem lidem. Má však sklon k zjednodušování, schematismu a dogmatismu, jelikož není podložen kritickým myšlením. Je naopak ovlivněn prostředím, ve kterém jsme žili a žijeme – výchovu, školou, prací, přáteli, médii, která pravidelně odebíráme ad.\n\nV češtině mají podobný význam i spojení selský rozum a zdravý selský rozum, jimiž se označují prosté realistické úvahy. Tento prostý rozum je nadřazen rozumovému poznání, avšak selhává při hodnocení a představách věcí, s kterými nemáme každodenní přímou zkušenost, jako například obecná teorie relativity anebo kvantová mechanika, které prostému rozumu odporují, jsou ale vnitřně konzistentní a obecně uznávané. Lidé se zdravého rozumu s oblibou dovolávají, když chtějí prosadit svoje názory a mohou argumentovat pouze empirickými zkušenostmi.\n\nV psychologii a sociologii bývá tento pojem v některých situacích užíván v původním smyslu jako \"vox populi\", tj. hlas lidu, na který je dobré nahlížet pro jeho racionálně empirické jádro, v jiných situacích spíše s důrazem na negativně hodnotící problematický soud, který vychází z povrchní empirie a staví si svůj základ na předsudcích pověrách apod.\n\nPrvní použití výrazu „sensus communis“ (zdravý rozum) pochází nejpravděpodobněji z Aristotelova (384 př. n. l. – 322 př. n. l.) pojednání O duši (De anima). Autor zde popisuje, jak se vnímání ze smyslových cenzorů (prvotné) promítá na celkové vnímání reality.  Podotýká, že i když se živočichové (většina) a lidé řídí pěti základními smysly (zrak, čich, chuť, hmat, sluch), zpracování a chápání těchto vjemů nebývá stejné. \n\nNavíc se zamýšlí nad tím, že každý smysl je sice orientovaný jen na určité vjemy (např. zrak na barvy – schopnost oddělit černou od bílé), ale živočichové a lidé dokáží tyto smysly rozeznávat, anebo kombinovat – nejen že rozeznají bílou od černé (stále otázka zraku), ale uvědomí si, že je objekt bílý a sladký (otázka zraku a chutě). Dochází k závěru, že toto srovnání, ke kterému dochází na základě porovnání dojmů či symbolů je proveditelné díky „Sensus communis“ – zdravému rozumu.\n\nZdravý rozum je tedy podle Aristotela mezikrokem mezi smyslovým poznáním a rozumem (který je schopný porovnávat i morálku).\n\nAčkoli se tedy tímto pojmem zabýval již Aristotelés, který ho považoval, spolu s ostatními smysly, za předpoklad poznání, zpopularizování tohoto pojmu je nicméně připisováno až Jamesovi Beattiemu, který tento výraz použil ve své eseji „An Essay on The Nature and Immutability of Truth In Opposition to Sophistry and Scepticism“ (1770), která se ve své době stala často čtenou.\n\nNa Aristotelovo pojetí navázali v 18. století filosofové skotské školy v čele s Thomasem Reidem (často označovaným jako „filosof zdravého rozumu“), kteří zavedli tento pojem do filosofie. V zdravém rozumu viděli vrozenou schopnost všech lidí, iracionální a intuitivní zdroj základních a evidentních pravd a předpoklad poznání a pramene jistoty o existenci Boha. Vnímali zdravý rozum jako původní informace lidského vědomí, které vysvětlují ostatní fakta vědomí a to bez využití smyslů. Jde především o proces poznání. Později mezi tyto schopnosti zařazují další vrozený princip – mravní smysl, tj. schopnost rozeznávat dobro a zlo. Filosofové skotské školy dále dovozovali, že co se příčí zdravému rozumu, vede na scestí a k chybným závěrům. Takovéto pojetí vznikalo a sloužilo jako opozice k racionalismu Réné Descarta, skepticismu Davida Humeho a Johna Locka a subjektivnímu idealismu George Berkeleye.\n\nImmanuel Kant, který kritizoval přílišné protežování zdravého rozumu, v něm neviděl jeden ze smyslů, ale princip soudnosti.\n\nSociologie má ke zdravému rozumu blíže, než je tomu u věd jako fyzika, chemie, biologie, astronomie či geologie, které zdravému rozumu nedůvěřují nebo na jejich otázky nedokáže odpovědět. Sociologie totiž vychází ze zkušenosti obyčejných lidí, kterým zdravý rozum umožňuje ve společnosti přiměřeně reagovat a žít tak lépe.\n\nDalším rozdílem je i to, že jevy zkoumané výše zmíněnými vědami, nejsou nijak formulovány předem, a čekají na vědce, který je vymezí a definuje. Zdravý rozum naopak vysvětluje sociologické termíny ještě před jejich samotným zkoumáním.\n\nHranice mezi sociologickým myšlením a zdravým rozumem však mohou být nejasné. Aby nebylo možné zpochybňovat suverenitu sociologie, je nutné vytyčit jednotlivé rozdíly:\n\n1) „Zodpovědný diskurs“ – Na rozdíl od zdravého rozumu je v sociologii nutné rozlišovat mezi ověřitelnými a neověřitelnými výroky. Sociolog je povinen zdržet se zavádějících výkladů založených na jeho osobních přesvědčení či domněnkách. Zároveň však musí být otevřený kritice a umožnit ostatním posoudit jeho vědecké poznání.\n\n2) „Rozsah pole, ze kterého se čerpá materiál k úsudku“ – Úkolem sociologa je pozvednout se nad individuální rámec a shromáždit poznatky z více tzv. životních okruhů. Vzniká tak složitá síť vzájemných vazeb a závislostí, z níž je možné vyvodit neúplnost individuálních zkušeností. Sociologické poznání tedy nabízí něco navíc, co zdravý rozum nabídnout nedokáže.\n\n3) „Přístup k osmyslnění lidské reality“ (způsob, kterým si odůvodňujeme příčiny) – Zdravý rozum vysvětluje záměry činů ostatních na základě činů vlastních (ze zkušenosti). Na druhou stranu, sociologie vychází z tzv. konfigurací, tedy složitých sítí vztahů a závislostí.\n\n4) „Oddůvěrňování důvěrného“ – Zdravý rozum má tendenci považovat určitou skutečnost za samozřejmou a zcela jasnou, jestliže se s ní již mnohokrát setkal – není zde žádná zvědavost. Sociologové však „oddůvěrňují důvěrné“, zkoumají tyto každodenní problémy, o kterých by obyčejného člověka nikdy nenapadlo přemýšlet. „Sociologie, zůstávajíc v neustálém a úzkém styku se zdravým rozumem, chce překonat jeho omezenost; snaží se otevřít možnosti, které má zdravý rozum přirozenou tendenci uzavírat. Obrací se k našemu společnému poznání, jež jsme získali zdravým rozumem, zpochybňuje a provokuje zavedené jistoty, a tak nás může inspirovat a povzbudit k přehodnocení naší zkušenosti.“\n\nSociolog Robert K. Merton nepřeceňoval společenské vědy. Nemyslel si, že by jejich poznatky mohly změnit běžné jednání členů společnosti, aby bylo racionálnější. Ti se podle něho budou řídit vždy věděním zdravého rozumu. Cílem sociologie je ukazovat souvislosti, které zpochybní jednoduché předpoklady zdravého rozumu.\n\nZdravý rozum lze najít například i v Garfinkelově pojmu reflexivity. Lidé běžně jednají tak, aby utvrdili svůj názor na svět. Současně ukazují ostatním své jednání jako podložené zdravým rozumem. Naopak etnometodologie (analýza každodenních sociálních interakcí) ve výzkumu neužívá zdravý rozum k objevení jeho podstaty.\n\n"}
{"id": "689934", "url": "https://cs.wikipedia.org/wiki?curid=689934", "title": "Marie Marečková", "text": "Marie Marečková\n\nMarie Marečková (* 2. února 1942 Kardašova Řečice) je česká univerzitní profesorka, odbornice na slovenské dějiny, právní historii a latinský jazyk. Přednáší na katedře historie Pedagogické fakulty Masarykovy univerzity a na katedře teorie práva a právních dějin Právnické fakulty Univerzity Palackého v Olomouci. Spolupracuje také s jinými institucemi v České republice i zahraničí.\n\nV letech 1959–64 vystudovala dějepis a češtinu na Filosofické fakultě Univerzity Jana Evangelisty Purkyně (dnes Masarykova univerzita) v Brně a získala titul \"promovaná historička – učitelka dějepisu a češtiny pro střední školy\". Roku 1971 ukončila postgraduální studium získáním titulu PhDr. V následujících letech pokračovala ve vědecké práci, za což jí byly postupně uděleny tituly CSc. (1975), docent (1982), DrSc. (1992). 5. září 1996 ji prezident Slovenské republiky jmenoval řádnou profesorkou. Tématem jejích prací byl zejména život ve východoslovenských městech (např. Bardejov, Prešov) v 17. století. Od roku 1970 přednáší na Masarykově resp. Purkyňově univerzitě v Brně.\n\nV současnosti vyučuje rovněž na katedře teorie práva a právních dějin Právnické fakulty Univerzity Palackého v Olomouci. Aktivně se účastní mezinárodních vědeckých konferencí v ČR i v zahraničí. Je řešitelkou a spoluřešitelkou mezinárodních grantů Historického ústavu Slovenské akademie věd, zaměřených na problematiku každodenního života v novověku. Spolupracuje na dlouhodobém výzkumném záměru Pedagogické fakulty MU Brno \"Škola a zdraví pro 21. století\" a na dalších projektech. Je členkou komise Slovenské akademie věd pro udělování titulu DrSc.\n\nMarie Marečková se zabývá zejména výzkumem středoevropských měst na základě analýzy sociálně ekonomické struktury a každodenního života měšťanstva v raném novověku. Na toto téma publikovala přes 60 odborných studií a 5 monografií. Dále se věnuje dějinám historiografie a historického vědomí, didaktikou dějepisu a českými právními a ústavními dějinami.\n\nSamostatně vydala např.:\n"}
{"id": "689940", "url": "https://cs.wikipedia.org/wiki?curid=689940", "title": "Chlorid lithný", "text": "Chlorid lithný\n\nChlorid lithný je anorganická sloučenina chloru a lithia. Tato sůl je typickou iontovou sloučeninou, přestože z malé velikosti iontu Li vyplývají vlastnosti, které se u jiných chloridů alkalických kovů nevyskytují, například výjimečná rozpustnost v polárních rozpouštědlech (83 g/100 ml vody při 20 °C) a hygroskopické vlastnosti.\n\nChlorid lithný tvoří, na rozdíl od chloridů jiných alkalických kovů, krystalické hydráty. Je znám monohydrát, trihydrát a pentahydrát. Absorbuje také až čtyři ekvivalenty amoniaku. Podobně jako u jiných iontových chloridů mohou roztoky chloridu lithného poskytovat chloridový iont a například tvořit sraženinu chloridu stříbrného působením dusičnanu stříbrného:\n\nChlorid lithný se připravuje působením kyseliny chlorovodíkové na uhličitan lithný. Lze ho principiálně připravovat také silně exotermickou reakcí kovového lithia s plynným chlorem nebo chlorovodíkem. Bezvodý LiCl se připravuje z hydrátu zahříváním v proudu chlorovodíku.\n\nChlorid lithný se používá hlavně pro výrobu kovového lithia elektrolýzou taveniny LiCl/KCl při 600 °C. Využívá se i jako tavidlo při pájení automobilových dílů z hliníku, dále také jako desikant při sušení proudu vzduchu. Ze specializovanějších aplikací nachází uplatnění v organické syntéze, například jako aditivum ve Stillově reakci. V biochemii ho lze využít ke srážení RNA z buněčných extraktů.\n\nChlorid lithný se používá i v pyrotechnice pro barvení plamene do tmavočervené barvy.\n\nLiCl je standardem relativní vlhkosti při kalibraci vlhkoměrů. Při 25 °C má nasycený roztok (koncentrace 45,81 %) soli ekvilibrium relativní vlhkosti 11,30 %. Chlorid lithný může i sám sloužit jako vlhkoměr. Tato navlhavá sůl se při vystavení vzduchu rozpouští v pohlcené vodě. Rovnovážná koncentrace je přímo závislá na relativní vlhkosti vzduchu. Relativní vlhkost při 25 °C, s minimální odchylkou v rozmezí 10 až 30 °C, lze zjistit z koncentrace pomocí této lineární rovnice: \"RH\" = 107,93 – 2,11 \"C\", kde \"C\" je hmotnostní koncentrace LiCl.\n\nSoli lithia ovlivňují centrální nervový systém. Ve 40. letech 20. století se chlorid lithný krátce vyráběl jako náhražka kuchyňské soli, bylo to však zakázáno poté, co byly zjištěny toxické účinky sloučeniny.\n"}
{"id": "689944", "url": "https://cs.wikipedia.org/wiki?curid=689944", "title": "Vláda Ericha Kielmansegga", "text": "Vláda Ericha Kielmansegga\n\nVláda Ericha Kielmansegga byla předlitavská úřednická vláda, fungující od 19. června do 30. září 1895. Vznikla po pádu Windischgrätzovy vlády a pod vedením Ericha Kielmansegga úřadovala čtvrt roku, dokud Kazimír Badeni nesestavil vládu schopnou prosadit v říšské radě reformu volebního práva.\n"}
{"id": "689947", "url": "https://cs.wikipedia.org/wiki?curid=689947", "title": "Bud Spencer a Terence Hill", "text": "Bud Spencer a Terence Hill\n\nBud Spencer (vlastním jménem Carlo Pedersoli) a Terence Hill (vlastním jménem Mario Girotti) je známá italská dvojice, natočili spolu desítky úspěšných filmů, jsou úspěšné po celé Evropě i v USA. Pravděpodobně jejich nejslavnější film spolu je v roce 1970 natočený western Pravá a levá ruka ďábla (\"Lo chiamavano Trinità\") a pokračování westernu v roce 1972 Malý unavený Joe (\"Continuavano a chiamarlo Trinità\").\n\n1959\n1967\n1968\n1969\n1970\n1971\n1972\n1974\n1977\n1978\n1979\n1981\n1983\n1984\n1985\n1994\n\nV České republice také vyšla kniha Bud Spencer & Terence Hill:\n\n\n"}
{"id": "689948", "url": "https://cs.wikipedia.org/wiki?curid=689948", "title": "Comanche Gold", "text": "Comanche Gold\n\nComanche Gold (též Comanche 3 Gold) je hra vydaná roku 1998 společností Novalogic. Jde o vylepšení hry Comanche 3 ze série Comanche series. Ve hře ovládá hráč vrtulník RAH-66 Comanche.\n\nHra je rozdělena na 4 části:\nBojové části jsou rozděleny na 4, resp. 5 kampaní. Kampaně však nemají souvislý příběh. V každé z kampaní je 8 misí + jedna konečná, kterou lze hrát až po zkompletování všech misí kampaně (většinou jde o zúčtování; mise není nutno hrát popořadě).\n\nV drtivé většině misí se jako nepřítel vyskytuje vrtulník: nejčastěji Kamov Ka-52, Mil Mi-8, Mil Mi-24, Mil Mi-26, Mil Mi-8. Dále jsou zde stíhací letadla Suchoj Su-25, pozemní stroje – zejména tanky, např. T-80 – protiletadlová děla, lodě, ale třeba i vlak.\n\nNa hráčově straně bývá v bojových misích a dané výcvikové mapě stejný vrtulník (RAH-66), kterému je možné zadávat příkazy (letka „griffon – gryfů“). V některých misích letí na hráčově straně i vrtulníky AH-64 Apache (letka „dragon – draků“), AH-1 Super Cobra (letka „valkyrie – valkýra“), UH-60 Black Hawk (letka „black widow – černých vdov“) nebo stíhací letoun A-10.\nPřátelské pozemní jednotky bývají na hráči nezávislé. Patří sem tanky M1 Abrams, M3 Bradley nebo i protiletadlový kanón M-160.\n\nBudovy jsou ve hře většinou zastoupeny hangáry, anténami a heliporty.\n\nHráč má k dispozici tyto zbraně:\nVrtulník má pro naložení 6 míst v trupu a 8 míst na nosnících vně vrtulníku (volitelné). Na jedno místo je možné naložit 1 raketu Hellfire, 2 rakety Stinger nebo 4 rakety Hydra 70. Toto naložení je možné si nastavit před začátkem mise, ale poté již změnit nejde. Kanón má oddělený zásobník na přídi a palebnou podporu řídí základna. Zbraně je možné v některých misích doplnit na heliportu zvaném „FARP“, kromě palebné podpory; poškození nikoliv.\n\nHráčův vrtulník může být poškozen, což se projevují i na letových schopnostech. Jsou dva stupně poškození – lehké a těžké:\n\nHra na rozdíl od verze 3 nabízí možnost tvorby vlastních map.\n\nDalším vylepšením od verze 3 je multiplayer.\n\nKaždou misi doprovází i hudba, která se mění podle stavu mise (provádění, sestřelen, vítězství).\n\n\n"}
{"id": "689949", "url": "https://cs.wikipedia.org/wiki?curid=689949", "title": "František Laurin", "text": "František Laurin\n\nFrantišek Laurin (* 12. listopadu 1934, Praha) je český divadelní a filmový režisér, vysokoškolský pedagog.\n\nMaturoval na gymnáziu a začal studovat na ČVUT v Praze, odkud po roce odešel na DAMU, kde studoval režii. Absolvoval v roce 1959.\n\nJeště před ukončením DAMU byl v roce 1958 angažován jako režisér v Realistickém divadle Zdeňka Nejedlého, kde působil až do roku 1981. V období od listopadu 1981 do konce roku 1987 byl režisérem činohry Národního divadla v Praze. Od ledna 1988 se stal ředitelem Divadla na Vinohradech, v pořadí třináctým, avšak pouze na krátkou dobu, neboť po Listopadu 1989 byl vyhlášen na tuto funkci veřejný konkurs a Laurina vystřídala od konce května 1990 herečka Jiřina Jirásková. Od roku 1991 byl uměleckým vedoucím souboru ve Východočeském divadle v Pardubicích. Pohostinsky režíruje rovněž v dalších českých divadlech.\n\nOd roku 1962 do začátku devadesátých let působil jako pedagog na katedře herectví DAMU, po té jako pedagog herectví působí na Pražské konzervatoři.\n\n\n\nJeho první manželkou byla herečka Jana Kasanová. s níž má syna Jiřího. Je manželem Ing. Věry Laurinové a otcem herečky Sabiny Laurinové.\n\n\n"}
{"id": "689950", "url": "https://cs.wikipedia.org/wiki?curid=689950", "title": "Vláda Kazimíra Badeniho", "text": "Vláda Kazimíra Badeniho\n\nVláda Kazimíra Badeniho byla předlitavská vláda, úřadující od 30. září 1895 do 30. listopadu 1897. Po pádu vlády Alfreda Windischgrätze ji během období úřednické vlády Ericha Kielmansegga sestavil Kazimír Felix Badeni. Záhy po svém nástupu prosadil v říšské radě potřebnou reformu volebního práva, jež spočívala v zavedení páté volební kurie s všeobecným volebním právem a kterou císař potvrdil 14. června 1896.\n\nBadeni to dokázal mimo jiné díky podpoře mladočechů, s nimiž za odměnu začal vyjednávat o jazykových nařízeních. Pro svůj návrh zrovnoprávnění češtiny a němčiny nejen ve vnějším, ale také ve vnitřním úředním styku v Čechách a na Moravě, ovšem nezískal podporu ani v parlamentu, ani ve vládě. Doufal, že pro svůj návrh nalezne oporu u císaře Františka Josefa I., a tak demonstrativně podal demisi, kterou císař podle jeho očekávání skutečně nepřijal. Následně došlo v poslanecké sněmovně říšské rady k přeskupení sil a vytvoření širokého uskupení (Polský klub, mladočeši, německá katolická lidová strana aj.), která Badeniho podpořila. Když pak však Badeni jazyková nařízení vydal, zahájila německá opozice v parlamentě obstrukce, které brzy přerostly v invektivy a rvačky na parlamentní půdě. Tyto okolnosti Badeniho přivedly k podání demise 28. listopadu 1897. Tentokrát ji císař přijal a za několik dní jmenoval novou vládu Paula Gautsche, která měla situaci uklidnit.\n"}
{"id": "689953", "url": "https://cs.wikipedia.org/wiki?curid=689953", "title": "One of the Few", "text": "One of the Few\n\n„One of the Few“ je třetí skladba z dvanáctého studiového alba anglické progresivně rockové skupiny Pink Floyd The Final Cut, vydaného v roce 1983. Skladbu napsal baskytarista Roger Waters.\n\n"}
{"id": "689954", "url": "https://cs.wikipedia.org/wiki?curid=689954", "title": "I Created Disco", "text": "I Created Disco\n\nI Created Disco je debutové album skotského zpěváka a hudebního producenta Calvina Harrise. Bylo vydáno 18. června 2007 Fly Eye rocords a Columbia Records, dosáhlo až na 8. příčku v UK Albums Chart s 14 000 prodanými kopiemi a nakonec bylo odměněno zlatou deskou s prodejem přes 100 000 kopií.\n\nNahrávání alba \"I Created Disco\" probíhalo po dva roky v Harrisově rodném Dumfries v jižním skotsku, kde má své studio zvané \"Calvinharrisbeats Studio\". Všech 14 písní napsal a produkoval sám Harris.\n\nJeště před vydáním alba, pustila Columbia Records do světa dva singly. První, \"Acceptable in the 80s\", obsadil 10. místo v UK Singles Chart. Druhý, \"The Girls\", obsadil místo třetí. Díky úspěšnosti těchto singlů, supportoval kapelám Faithless a Groove Armadě na jejich turné na jaře 2007. Přebal alba byl také použit při propagaci žlutého iPodu Nano 4. generace.\n\n\n\n\n\n"}
{"id": "689955", "url": "https://cs.wikipedia.org/wiki?curid=689955", "title": "První vláda Paula Gautsche", "text": "První vláda Paula Gautsche\n\nPrvní vláda Paula Gautsche byla předlitavská vláda, úřadující od 30. listopadu 1897 do 5. března 1898. Sestavil ji Paul Gautsch poté, co obstrukce a rvačky v říšské radě, které následovaly po vydání Badeniho jazykových nařízení, donutily k odchodu Badeniho vládu. Gautsch měl především zklidnit situaci, o což se pokusil nesvoláváním říšské rady a zmírněním jazykových nařízení. Nově jmenovaná vláda Franze Thuna ovšem velmi záhy zjistila, že tato opatření nepostačují.\n"}
{"id": "689956", "url": "https://cs.wikipedia.org/wiki?curid=689956", "title": "František a Alžběta", "text": "František a Alžběta\n\nFrantišek a Alžběta jsou pamětní stromy, které byly vysazené na Žižkově náměstí v Táboře k příležitosti uzavření sňatku císaře Františka Josefa I. a Alžběty Bavorské roku 1854. 156 let staré jírovce rostou poblíž kostela Proměnění Páně v severní části náměstí. 26. května 2011 byl František odborně ošetřen certifikovaným arboristou.\n"}
{"id": "689957", "url": "https://cs.wikipedia.org/wiki?curid=689957", "title": "Zdeněk Kolářský (houslista)", "text": "Zdeněk Kolářský (houslista)\n\nProf. Zdeněk Kolářský (24. září 1898 Příbram - 24. prosince 1989) byl český houslista a houslový pedagog. \n\nPo maturitě na gymnáziu v Hradci Králové roku 1919 studoval filosofii na Karlově univerzitě a zároveň hru na housle u J. Mařáka a v letech 1924-1927 na mistrovské škole pražské konzervatoře u Jaroslava Kociana. Byl členem Šachovy filharmonie a členem České filharmonie a profesorem houslové hry na pražské konzervatoři. Velmi úspěšnou činnost rozvinul v komorním duu s Vladimírem Polívkou, s nímž koncertoval v letech 1930-48 po ČSR a měl v repertoáru na 70 skladeb. Jako pedagog vychoval J. Šumpíka, J. Srpa, Tomáška a mnoho dalších.\n\n"}
{"id": "689958", "url": "https://cs.wikipedia.org/wiki?curid=689958", "title": "Get Your Filthy Hands Off My Desert", "text": "Get Your Filthy Hands Off My Desert\n\n„Get Your Filthy Hands Off My Desert“ je sedmá skladba z dvanáctého studiového alba britské progresivně rockové skupiny Pink Floyd The Final Cut z roku 1983. Skladbu napsal baskytarista skupiny Roger Waters a je se svoji stopáží 1 minuta a 19 sekund nejkratší skladbou na tomto albu.\n\n"}
{"id": "689961", "url": "https://cs.wikipedia.org/wiki?curid=689961", "title": "Orde Wingate", "text": "Orde Wingate\n\nOrde Charles Wingate, DSO (26. února 1903 – 24. března 1944) byl generálmajor britské armády a tvůrce speciálních vojenských jednotek v britské mandátní Palestině ve 30. letech 20. století a během druhé světové války.\n\nWingate, který byl zbožným křesťanem, podporoval sionismus a chápal jako svou náboženskou povinnost pomoci židovské komunitě v Palestině vytvořit židovský stát. V roce 1936 byl převelen do mandátní Palestiny, kde začal cvičit členy židovské polovojenské organizace Hagana, z níž se po vzniku Izraele v roce 1948 staly Izraelské obranné síly. Mezi jeho počiny patřilo vytvoření zvláštních výsadkářských jednotek chinditů (: \"Chindits\"), které bojovaly v týlu nepřítele během vojenských operací na Dálném východě proti Japonsku v době druhé světové války. Zemřel ve věku 41 let při letecké nehodě a je pochován na Arlingtonském národním hřbitově.\n\n"}
{"id": "689963", "url": "https://cs.wikipedia.org/wiki?curid=689963", "title": "Denfert-Rochereau (stanice RER v Paříži)", "text": "Denfert-Rochereau (stanice RER v Paříži)\n\nDenfert-Rochereau je nádraží příměstské železnice RER v Paříži, které se nachází ve 14. obvodu uprostřed náměstí \"Place Denfert-Rochereau\". Slouží pro linku RER B, kterou provozuje společnost RATP. Podzemním tunelem je propojen se stejnojmennou stanicí metra, kde je možné přestoupit na linky 4 a 6 pařížského metra. Fasáda a střechy budovy, která je nejstarším dochovaným nádražím v Paříži, jsou od roku 1996 chráněny jako historická památka.\n\nNádraží bylo pod názvem \"Paris-d'Enfer\" (podle tehdejšího názvu náměstí) otevřeno 23. června 1846 jako konečná stanice trati, která spojovala Paříž a město Sceaux a provozovala ji železniční společnost \"Paris-Orléans\". Slavnostního zahájení se zúčastnili Ludvík Orleánský, vévoda z Nemours a Antoine Orleánský, vévoda z Montpensier, kteří zastupovali svého otce Ludvíka Filipa. Jednalo se o jedno z prvních železničních nádraží v Paříži.\n\nVýstavba stanice probíhala v letech 1842–1846. Jedná se stavbu kruhového půdorysu: dva zakřivené pavilony po stranách centrální budovy, kde se ve frontonu nachází alegorie železnice. Tento neobvyklý půdorys byl zvolen proto, že zde byla smyčka pro otáčení vlaků, které měly široký rozchod (1750 mm). Tento systém byl zrušen na konci 19. století, neboť příliš omezoval rozvoj a byl použit rozchod kolejí 1435 mm, který se používá dodnes.\n\nTrať s již běžným rozchodem kolejí byla v roce 1895 prodloužena až do stanice Luxembourg, která se stala novou konečnou stanicí. Od té doby nese nádraží svůj současný název. Pierre Philippe Denfert-Rochereau (1823–1878) byl francouzský plukovník, který úspěšně obhájil město Belfort proti Prusům během Prusko-francouzské války a již v roce 1879 po něm bylo přejmenováno zdejší náměstí.\n\nLinku provozovala společnost \"Paris-Orléans\" až do roku 1937, kdy ji koupila \"Compagnie du métropolitain de Paris\" provozující pařížské metro a od 18. ledna 1938 začala spravovat nádraží. V roce 1948 byla transformována do společnosti RATP.\n\nV 70. letech se začal stavět tunel ze stanice Luxembourg do Châtelet – Les Halles na druhém břehu Seiny a 9. prosince 1977 bylo nádraží zprovozněno pro linku RER B propojující Paříž od jihu na sever.\n\n"}
{"id": "689974", "url": "https://cs.wikipedia.org/wiki?curid=689974", "title": "Marta z Armagnacu", "text": "Marta z Armagnacu\n\nMarta z Armagnacu ( \"Marthe ou Matha d'Armagnac\", \"Mata d'Armanyac\"; po 18. únoru 1347, Armagnac - 13. července 1378, Zaragoza) byla vévodkyní z Girony a hraběnkou z Cervery, manželkou aragonského následníka trůnu Jana.\n\nJednání o svatbě aragonského infanta s dcerou Jana z Armagnacu, jež byl vazalem francouzského krále, započala v létě 1372 a cíle bylo dosaženo o rok později, kdy byla v březnu podepsána svatební smlouva. Marta dostala obrovské věno a sňatek se uskutečnil 24. června 1373 v Barceloně. Během pět let trvajícího manželství dala život pěti dětem, z nichž se dospělosti dožila pouze dcera Johana, a zemřela krátce po porodu nejmladší dcery Eleonory.\n\nByla pohřbena ve františkánském klášteře a roku 1381 byly její ostatky přeneseny na manželovo přání do královského pohřebiště v klášteře Poblet. Martin náhrobek byl roku 1835 zničen společně s ostatními a ve 20. století byl rekonstruován Fredericem Marèsem.\n\n"}
{"id": "689977", "url": "https://cs.wikipedia.org/wiki?curid=689977", "title": "Izz ad-Dín al-Kassám", "text": "Izz ad-Dín al-Kassám\n\nŠejch Izz ad-Dín al-Kassám (: عزّ الدين بن عبد القادر بن مصطفى بن يوسف بن محمد القسام, žil 19. listopadu 1882 – 20. listopadu 1935) byl arabský nacionalista, který prováděl útoky proti britské správě a Židům v britské mandátní Palestině. Je znám jako otec moderního džihádistického hnutí a praotec palestinských „mučedníků“ (šáhidů). Založil a vedl organizaci Černá ruka ( ), která byla aktivní především při nepokojích roku 1929. Zemřel roku 1935 poblíž Dženínu, kde byl obklíčen a zastřelen britskými vojáky. Je pohřben na muslimském hřbitově ve městě Nešer nedaleko Haify.\n\nŠejch al-Kassám inspiroval radikální islamisty, a to především teroristické hnutí Hamás, které po něm pojmenovalo své vojenské křídlo založené roku 1992 – Brigády Izz ad-Dína al-Kassáma a rakety Kassám, kterými je ostřelován Izrael.\n"}
{"id": "689982", "url": "https://cs.wikipedia.org/wiki?curid=689982", "title": "Bukovín", "text": "Bukovín\n\nBukovín je romantická opera o třech jednáních českého skladatele Zdeňka Fibicha na libreto českého spisovatele Karla Sabiny, později revidované spisovatelem a hudebním kritikem Otakarem Hostinským. Poprvé byla provedena dne 16. dubna 1874 v Prozatímním divadle v Praze.\n\nZdeněk Fibich skládal s podporou rodičů již od dětství. Záhy vyzkoušel i psaní opery, jeho prvním pokusem byla již ve dvanácti letech \"Medea\" na vlastní německý text, kterou téměř dokončil; předehra byla hrána na koncertě v Chrudimi 12. dubna 1865 za dirigování čtrnáctiletého skladatele. Poté zkomponoval komickou operu o dvou jednáních \"Der Kapellmeister in Venedig\" (1866), opět na vlastní libreto na francouzský námět, kterou i v rodinném kruhu nastudovali a provedli 6. ledna 1868 v Libáni. O rok později začal komponovat operu \"Loreley\", v roce 1868 napsal na vlastní libreto jednoaktovou „vážnou operetu“ \"Gutta von Guttenfes\". Všechna tato díla Fibich v 90. letech 19. století zničil.\n\nVšechny tyto pokusy vznikly na vlastní a německé libreto jako spíše cvičné skladby. Fibich měl však v úmyslu vytvořit seriózní dílo a jako čtrnáctiletý mladík, s podporou rodičů, požádal o české operní libreto Karla Sabinu, tehdy již známého jako tvůrce libret pro Bedřicha Smetanu a Karla Šebora. Mladý Fibich byl v té době okouzlen Weberem a přál si českou látku na způsob \"Čarostřelce\". Sabina byl žádostí překvapen. Libreto skutečně slíbil a dodal, nicméně – jak později přiznal Otakaru Hostinskému – nebral úkol vážně a „nezletilému wunderkindovi“ dodal libreto nevalné kvality.\n\nFibich se do zhudebňování libreta \"Bukovín z Buchlova\" důkladně pustil až ve svých devatenácti letech, 22. října 1870, celou operu dokončil v klavírním náčrtu v březnu a instrumentaci pak v září následujícího roku. Přitom však zřejmě využil i některé starší skladby (romance představená v Chrudimi roku 1865 je podle J. Jiránka zřejmě totožná s úvodní romancí Anežky).\n\nDokončená partitura Fibichova \"Bukovína\" se dostala do rukou kapelníka Prozatímního divadla Bedřicha Smetany, který ji přijal příznivě. Na počátku roku 1874 se dostala k uvedení. Fibich, v té době působící ve Vilně, o uvedení opery příliš nestál, protože od jejího dokončení značně pokročil ve svém skladatelském stylu (v mezidobí vznikly mj. symfonické básně \"Othello\" a \"Záboj, Slavoj a Luděk\"). Jen na naléhání přátel svolil k jejímu provedení. Jeho přítel ze studií Otakar Hostinský pro tento účel učinil nezbytné jazykové úpravy libreta. Skladatel se účastnil zkoušek opery (16. března 1874) za své návštěvy v Praze. Uvedení \"Bukovína\" však bylo odloženo kvůli přednostnímu nastudování Smetanovy novinky \"Dvě vdovy\", a proto byl Fibich v době premiéry své opery o měsíc později již zpátky ve svém ruském působišti.\n\nNastudování dirigenta Adolfa Čecha bylo velmi pečlivé a v obsazení byly největší hvězdy prozatímního divadla. Premiéru si jako benefici zvolila Fibichova švagrová Betty Hanušová v roli intrikánky Elišky. Přijetí bylo uměřeně příznivé, kritika stroze odsoudila Sabinovo libreto a Fibichovu hudbu přivítala spíše jako příslib do budoucna.\n\nPo premiéře \"Bukovína\" následovaly jen dvě reprízy (tři představení odpovídala pravidelnému minimu zaručenému operním novinkám), od té doby nebyl nikdy na jevišti uveden. Celková partitura ani klavírní výtah \"Bukovína\" nebyly vydány, před premiérou (1873) vyšla pouze předehra v úpravě pro klavír na dvě ruce jako příloha 5 Daliboru 1.\n\nNejvětší slabinou \"Bukovína\" je libreto. Již soudobá kritika (Posel z Prahy) poznamenala, že „[...] jestli pravdou, že čeští skladatelé mají s librety velké neštěstí, má Fibich největší, neboť toto libreto jest výlupek vší špatnosti. Jest to taková slátanina, jednoduchá sice ale beze všeho vkusu, jaké tak brzo jsme nepoznali. Libreto nemá ani hlavy ani paty. Byli bychom vděčni tomu, kdo by mohl nám povědíti, jak vlastně se libreto končí.“\n\nZ hudebního hlediska je \"Bukovín\" začátečnickým dílem, ačkoli se zjevným potenciálem. Fibichovým jednoznačným vzorem byl v době kompozice C. M. von Weber; zejména tajemná lesní atmosféra v 1. obraze II. jednání je příbuzná obdobné scéně v \"Čarostřelci\", ale Fibicha zde rovněž inspiruje vlastní dětství prožité v hájovně. Weberovský je rovněž způsob využití příznačných motivů. Postavy rytířů, Anežky i titulního hrdiny nejsou příliš výrazné. Mezi nejlepší místa naopak patří ansámbl a duet Dobky a Elišky v I. dějství (\"K němu jsem láskou zahořela\"), rozsáhlá lesní scéna Zítkova v 1. obraze II. jednání a milostný duet Dobky a Bukovína ve 2. obraze II. jednání (\"Ó chvíle radostná\").\n\nNa hradě Zdislavicích jsou pány dva bratři, Vojtěch s dcerou Dobkou a Ctibor s dcerou Anežkou. Obě sestřenice milují vladyku ze sousedství, Bukovína z Buchlova. Anežce se zdál sen, ve kterém Dobka Bukovínovi usilovala o život. Vladyka právě dlí na Zdislavicích a oba bratři mu vyprávějí o honu. Z vyjížďky se vrací Dobka, ale právě před branou hradu se jí zmocní medvědice. Jaroš, zbrojnoš ve službách Ctiradových, povolá Bukovína, kterému se podaří zvíře zabít a dívku osvobodit. Všichni pojevují vděčnost odvážnému zachránci a Vojtěch slibuje Bukovínovi jakoukoli odmnu, o kterou si řekne – a vladyka požádá o ruku Anežky.\n\nAnežčin otec souhlasí, ale Dobka je zoufalá. Chtěla by skoncovat se životem, ale od toho ji odradí Eliška a doporučí jí, by hledala pomoc u čaroděje Zítka žijícího v lese v podhradí. Eliška má s Dobkou vlastní záměry: chce se jejím prostřednictvím pomstít Anežčině otci Ctiradovi, do kterého byla kdysi zamilována a opustila pro něj svého manžela, vladyku Žitomíra. Ctirad ji však nakonec odmítl.\n\nEliška a Dobka přicházejí k chýši čaroděje Zítka v lese poblíž Zdislavic. Netuší však, že pod jménem Zítek se zde skrývá Žitomír, který ze smutku nad ztrátou milované a nevěrné choti opustil světský život a uchýlil se do lesní samoty. „Zítek“ ohromí obě ženy tím, jak přesně dokáže uhodnout jejich minulost, a Dobce poradí, že Bukovínovu lásku získá a udrží, bude-li na prsou nosit čarovnou schránku s milencovými vlasy. Sotva obě ženy odejdou, přichází k čaroději ze žárlivosti pro radu také Jaroš, který je sám zamilován do Dobky. Žitomír hodlá využít situace a pomstít se Elišce.\n\n(Proměna) Ve zdislavické hradní síni spí Bukovín. Dobka mu potají dýkou uřízne kadeř vlasů a ukryji ji v talismanu. Bukovín procitá a skutečně volá po Dobce, nabízí jí sňatek a zmatenou Anežku odmítá. Ctirad se cítí uražen jak Bukovínem, tak svým bratrem a Dobčiným otcem, a opouští se svou družinou hrad přísahaje, že svou dceru pomstí.\n\nNa Zdislavicích se objeví Zítek v rytířském oděvu. Vydává se za Ctiradova zbrojnoše a vyzývá Bukovína jménem svého pána na souboj „u černých skal“. Přitom mu prozradí, co způsobilo náhlou změnu jeho náklonnosti, a poradí mu, aby Dobce odebral kouzelnou skříňku.\n\nBrzy je v Zítkovi ale rozpoznán bývalý vladyka Žitomír. Vojtěch jej označuje za čaroděje a dává jej uvrhnout do vězení, Žitomír však dřívestačí označit Elišku veřejně za svou manželku. Bukovín sice Žitomírovu varvání nevěří, přesto však Dobce talisman vezme a zničí, aby jí dokázal, že jeho láska není důsledkem očarování. Avšak jeho vášeň k Dobce v tom okamžení mizí a Bukovín se rychle vrací k Anežce. Dobka proklíná Elišku, která ji svedla k čarám a podvodu, a uskutečňuje svůj původní záměr zahynout žalem z nešťastné lásky. Nad jejím tělem spáchá sebevraždu beznadějne zamilovaný Jaroš (jak se ukázalo, je synem Žitomíra a Elišky). Zdrcený Vojtěch osvobozuje Žitomíra, smiřuje se s bratrem a Elišku vyhání z hradu.\n\n"}
{"id": "689984", "url": "https://cs.wikipedia.org/wiki?curid=689984", "title": "George Charles Beresford", "text": "George Charles Beresford\n\nGeorge Charles Beresford (10. července 1864 Drumlease, Dromahair, Leitrim, Irsko – 21. února 1938 Brighton) byl anglický portrétní fotograf aktivní za Viktoriánské éry.\n\nBeresford byl synem bohatého markýze Henryho Marcuse Beresforda a Julia Elleny Maunsellové a třetím z pěti dětí. Získal titul v oboru inženýrství v roce 1882 a odešel do Indie. O čtyři roky později se kvůli malárii vrátil do Anglie a šel studovat umění. Jeho první obrazy byly vystaveny v Královské akademii umění v Londýně.\n\nBeresforda nicméně přitahovalo především fotografické umění a v roce 1902 si otevřel ateliér v Knightsbridge na okraji Londýna. Tady zhotovil v dlouhém období do roku 1932 velké množství platinotisků osobností, zejména spisovatelů, umělců a politiků a stal se jedním z nejslavnějších portrétních fotografů své doby. Jeho práce byly publikovány v mnoha předních časopisech, jako například \"The Tatler\" nebo \"The Illustrated London News\".\n\nBeresford byl také známý jako nadšený a úspěšný obchodník se starožitnostmi. Během první světové války věnoval velkou sumu peněz na činnost Červeného kříže. Zemřel 21. února 1938 ve věku 73 let.\n\nHodně z jeho děl se v současné době (2011) nachází v National Portrait Gallery v Londýně.\n\n"}
{"id": "689987", "url": "https://cs.wikipedia.org/wiki?curid=689987", "title": "Ready for the Weekend", "text": "Ready for the Weekend\n\nReady for the Weekend je druhé album skotského zpěváka a hudebního producenta Calvina Harrise, vydané 14. srpna 2009 v Austrálii a 17. srpna 2009 ve Spojeném království. V USA vyšlo CD nejdříve v digitální (18. srpna 2009) a následně 6. října ve fyzické podobě. Album má ocenění zlatá deska za více jak 100 000 prodaných kopií.\n\n3. dubna 2008 Calvin Harris oznámil, že jedinou kopii nadcházejícího alba měl uloženou ve svém notebooku, který ztratil na letišti v Heathrow v Londýně. Harris později přiznal, že se ztrátou lhal, protože doufal, že by mu to mohlo pomoct nahnat nějaký čas k dokončení alba.\n\nV létě 2009 byla píseň \"Yeah Yeah Yeah La La La\" použita v reklamě na Coca-Colu.\n\n\n\n\n"}
{"id": "689992", "url": "https://cs.wikipedia.org/wiki?curid=689992", "title": "Židovská pomocná policie", "text": "Židovská pomocná policie\n\nŽidovská pomocná policie (: \"Jewish Supernumerary Police\" či \"Jewish Auxiliary Police\", : \"Šotrim musafim\") byla složka Notrim („Stráží“) zřízená v červnu 1936 britskou správou mandátní Palestiny. Celkem bylo jmenováno, vyzbrojeno a vybaveno 22 tisíc stráží s cílem bránit židovské osady před arabskými útoky. Tato síla „se brzy stala právní zástěrkou pro Haganu a značně efektivní obranou proti arabským výpadům.“\n\nBritská správa postupně rozšířila řady pomocné policie z 6 na 14 tisíc příslušníků. Vycvičené osoby se staly jádrem Hagany, která se sama později po vzniku Izraele stala hlavní součástí Izraelských obranných sil.\n\nDalší složkou Notrim byla elitní mobilní jednotka známá jako Židovská osadnická policie.\n"}
{"id": "689996", "url": "https://cs.wikipedia.org/wiki?curid=689996", "title": "Princové jsou na draka", "text": "Princové jsou na draka\n\nPrincové jsou na draka je česká filmová pohádka, kterou natočil Jiří Adamec v roce 1980.\n\nMá vesměs hvězdné obsazení (Vladimír Menšík, Jiřina Bohdalová, Ivana Andrlová, Jan Čenský, Laďka Kozderková, Jiří Lábus, Roman Skamene, Bohuslav Čáp, Vlastimil Bedrna, Světlana Nálepková, Jan Kaněra, Anna Wetlinská a další). Velmi oblíbená je i v dnešní době, a to hlavně kvůli písním od známé dvojice Zdeněk Svěrák a Jaroslav Uhlíř (Dělání, dělání, Hlupáku, najdu tě!, Je statisticky dokázáno a další...).\n"}
{"id": "690005", "url": "https://cs.wikipedia.org/wiki?curid=690005", "title": "Koniklec", "text": "Koniklec\n\nKoniklec (\"Pulsatilla\") je nízká až středně vysoká trsnatá rostlina, s převážně ochlupenými listy i lodyhami, zařazená do čeledě pryskyřníkovitých. Poslední fylogenetické studie ukazují, že rod koniklec je geneticky nejblíže příbuzný a s velkou pravděpodobností i totožný s rodem sasanka (\"Anemone\").\n\nRoste téměř v celém mírném klimatickém pásu severní polokoule, kde mu nejlépe svědčí středně suchá teplá a světlá stanoviště, travnaté svahy nebo i světlé lesní paseky s dobře provzdušněnou půdou. Rostlina někdy využívá mykorhizní symbiózy podporující její růst.\n\nRod se vyznačuje vysokou fenotypovou variabilitou, jejímž zdrojem je polyploidizace a hybridizace. Jednotlivé druhy jsou vymezeny na základě morfologických rozdílů listů a květů a správně rozlišit tyto znaky pro jednotlivé areály výskytu není snadné. Z toho plynou i nesnáze při určování jednotlivých druhů (celosvětově přes 30), poddruhů a hybridů, které jsou si často velmi podobné.\n\nVe střední Evropě rostou tyto druhy:\n\nHybrid\n\nKoniklec je vytrvalá bylina vysoká až 40 cm s přízemní růžici až 12, nejdříve chlupatých a později olysalých, složených nebo zpeřených listů. Z růžice vyrůstá chlupatý stonek (stvol) zakončený třemi přeslenovitě uspořádanými listeny, dělenými do úzkých úkrojků nebo 2krát zpeřenými, kryjící květní pupen na stopce. Stvol i stopka květu se v době kvetení a dozrávání plodů stále prodlužují. Hlavní dlouhý vřetenovitý nebo kůlovitý kořen, který stářím dřevnatí a tmavne, vytváří postupně adventní kořeny. První krátký článek stonku nad kořenem, hypokotyl, se postupně mění v oddenek s více pupeny a tím se rostlina rozrůstá.\n\nOboupohlavné pravidelné květy, někdy převislé, jsou pěti až sedmičetné. Chlupaté stejnobarevné volné kališní lístky vyrůstají ve dvou kruzích, bývají barvy fialové, modré, červené, růžové, bílé nebo žluté, jsou zvonkovitě skloněné nebo otevřeně rozložené. Korunní lístky chybí. Květ obsahuje okolo 100 spirálovitě uspořádaných stejně dlouhých tyčinek se žlutými prašníky hustě směstnanými okolo nižších pestíků s fialovými bliznami. Mnohé vnější tyčinky jsou přeměněny v patyčinky a produkují nektar. U některých druhů se vyskytuje mnohomanželnost květů, kdy na jedné rostlině jsou současně oboupohlavné a samčí květy (androecie).\n\nJako ochrana proti samoopylení jsou květy protogynické, nejdříve dozrávají vajíčka v semeníku a teprve později (asi za dva dny) pylová zrna. Opylování zajišťují čmeláci a včely, přenášejí pyl z květů dříve rozkvetlých na blizny později kvetoucích. Plodem je vřetenovitá zobákovitá nažka s dlouhým chlupatým chmýřím, které napomáhá dobrému roznášení větrem.\n\nVšechny druhy koniklece jsou jedovaté, obsahují labilní glykosidický lakton ranunkulin který se enzymaticky štěpí na jedovatý protoanemonin a glukózu. Protoanemonin po požití vyvolává zvracení a průjmy, po vstřebání tlumí centrální nervový systém, při dotyku dráždí pokožku a vyvolává záněty. Stejně nebezpečný je i pro dobytek. Sušením se však protoanemonin rozkládá na neaktivní dimer anemonin a stává se téměř neškodným. K otravám lidí nedochází, protože přílišná hořkost rostliny nedovoluje pozřít větší množství.\n\nV lékařství se jen zřídka používá ve formě čaje (sušený list a kořen) nebo tinktury k léčbě zánětů reprodukčních orgánů, při gastrointestinálních poruchách, svalových křečích, astmatu, při revmatismu, dně nebo kožních problémech. Působí také jako slabé narkotikum, odstraňuje nespavost a úzkost, byly zjištěny i proti nádorové účinky. Bývá údajně využíván v homeopatii.\n\nKoniklec je známá nenáročná skalnička s květy vypěstovanými i v méně obvyklých barvách a tvarech. Navíc je okrasná i ochmýřeným semeníkem, který je obzvláště elegantní po ránu, kdy je pokryt rosou. Vyžaduje slunečné a nezamokřené stanoviště. Rozmnožuje se nejčastěji semeny vysévanými brzy po dozrání, lze je také množit vegetativně rozdělením kořene.\n\nZměnou přírodních podmínek dochází i k úbytku jednotlivých druhů koniklece v přírodě, proto jsou všechny druhy rostoucí v České republice chráněny. Jsou vyhlášeny za taxony:\n\n\n \n"}
{"id": "690010", "url": "https://cs.wikipedia.org/wiki?curid=690010", "title": "Gare de la Bibliothèque François Mitterrand", "text": "Gare de la Bibliothèque François Mitterrand\n\nBibliothèque François Mitterrand je nádraží v Paříži, které se nachází ve 13. obvodu mezi ulicemi \"Rue du Chevaleret\" a \"Avenue de France\". Slouží jednak pro vlaky na trati do Bordeaux, které vyjíždějí ze Slavkovského nádraží, a dále pro linku C příměstské železnice RER, jejíž nástupiště se nacházejí v podzemí. Podzemním tunelem je propojen se stejnojmennou stanicí, kde je možné přestoupit na linku 14 pařížského metra. Svůj název dostala podle nedaleké nové budovy Francouzské národní knihovny.\n\nNádraží bylo uvedeno do provozu 3. prosince 2000 jako přestupní bod na linku 14. Původní nádraží linky RER C na Boulevardu Masséna bylo kvůli krátké vzdálenosti (jen 270 m) uzavřeno téhož dne. Vstupy do podzemí na \"Avenue de France\" byly dokončeny v roce 2007.\n\nVýstavba stanice proběhla v rámci přestavby nové čtvrti Paris Rive Gauche mezi Seinou a kolejištěm Slavkovského nádraží, kde se mj. nachází i nové sídlo Francouzské národní knihovny či společnosti Réseau ferré de France.\n"}
{"id": "690012", "url": "https://cs.wikipedia.org/wiki?curid=690012", "title": "3. pěší pluk", "text": "3. pěší pluk\n\nCísařský a královský pěší pluk č. 3 (k.u.k. Infanterieregiment Nr. 3) patřil mezi tradiční pluky habsburského císařství. Vznikl v roce 1715 a krátce po svém založení vstoupil do služby římského císaře Karla VI.. Od roku 1769 pluk používal označení „číslo 3” a od roku 1780 přijal podle svého nového majitele název „Arcivévoda Karel” č. 3 (Erzherzog Karl Nr. 3). Plukovní velitelství se nacházela po celé habsburské monarchii a nakonec se jeho domovem až do vypuknutí 1. světové války stala Morava a Slezsko.\nPěší pluk č. 3 vznikl 27. července 1715 na základě nařízení trevírského kurfiřta, biskupa osnabrückého, Karla Ignáce vévody z Lotrinska a Baru. Označení IR 3 (Infanterie Regiment No. 3) získal pluk při zavedení plukovních čísel v roce 1769.\n\n1715 – Předpokládaný stav pluku byl 2300 mužů. Pluk měl 15 fyzilírských rot po 140 mužích a 2 granátnické po 100 mužích. Fyzilíři byli vyzbrojeni puškou na křesadlový zámek (fusile) tulejovým bodákem a sumkou se 40 náboji. Pět rot tvořilo prapor. Do pluku nesměli být verbováni Francouzi, Italové, Švýcaři, Poláci, Maďaři a Chorvati.\n\n\n1726: bílý kabát, modré manžety,\n\n1738: bílý kabát, červené manžety\n\n1767: bílý kabát, světle modré označení, bílé knoflíky\n\n1868: tmavomodrá uniforma, výložky – nebeská modř, knoflíky bílé.\n\n1908: uniforma v barvě štičí šeď, výložky – nebeská modř, knoflíky bílé\n\n1916: uniforma v barvě polní šeď, límcový rozlišovací proužek – nebeská modř\n\nPluk byl doplňován nejprve z oblasti Augsburgu, Řezna, Ulmu, Würzburgu a Bamberka. V letech 1766-1806 se jeho verbovací oblastí stal Dolnorýnsko-vestfálský kraj (Niederrheinisch-Westfälischer Reichskreis). V roce 1781 obdržel v Dolních Rakousích okres Korneuburg a od roku 1872 v Haliči pomocný verbovací okres Přemyšl. V roce 1830 se stala doplňovací oblastí c.k. pěšího pluku č. 3 Morava. Klíčovým teritoriálním vojenským orgánem pro Moravu a Slezsko bylo Generální velitelství v Brně (k.k. Mährisch Schlesisches General Commando), které podléhalo přímo Dvorské válečné radě ve Vídni a po roce 1848 vídeňskému c.k. ministerstvu války. Nejpočetnější garnizony se nacházely v Olomouci, Brně a Opavě. Nejprve pluk převzal po c.k. pěším pluku č. 29 brněnský verbovací okres, v roce 1853 po c.k. pěším pluku č. 1 doplňovací okres Uherské Hradiště a od roku 1857 doplňovací okres Kroměříž. V letech 1857-1860 verboval brance také z pomocné Trenčínské župy.\n\nBitva u Petrovaradínu (5. 8. 1716) – první nasazení v boji. Pluk (dva prapory) byl postaven ve druhé linii v pěší divizi, které velel generál pěchoty Jan Josef Filip hrabě Harrach Rohrau. Pluku velel Emmanuel princ d'Elboeuf von Lothringen.\n\nObléhání a dobytí Temešváru (srpen – říjen 1716) – během obléhání Temešváru měl pluk svoje pozice u cesty na Arad, kde zajišťoval dělostřelectvo. Zde byl pluk prakticky celou dobu obléhání. Asistoval pouze při otevření přístupů před útokem na předměstí Velká Palanka.\n\nObléhání trvalo 42 dnů. Ztráty pluku – 20 mrtvých a 52 zraněných. Z důstojníků padl kapitán Geltinghausen, a zranění byli kapitáni Altimus, Fessler a Doxal \n\nBěhem války o polské následnictví se odehrály bitvy nejen na území Polska a Německa, ale také v Itálii. V říjnu 1733 se nacházel hlavní stan pluku pod velením Leopolda hraběte z Lignéville v Mantově (Mantua), další bataliony sídlily v Miláně (Mailand) a Novaře. Velitel pluku převzal velení i nad plukem kanonýrů. Naverbovaní nováčci byli ponecháni k ostraze hranic v Jižním Tyrolsku a teprve 16. května 1734 se přemístili do Governola. Po obléhání Milána (30. prosince 1733) a Novary (7. ledna 1734) se rakouské jednotky stáhly do Mantovy a 2. května 1734 překročily řeku Pád (Po). V bitvě u Colorna, kde se pluk vyznamenal, padl 1. června 1734 Leopold hrabě z Lignéville.\n\nBěhem válek o rakouské dědictví pluk bojoval v bitvách u Mollwitz (10. dubna 1741), Chotusic (17. května 1742), Hohenfriedbergu (4. června 1745), Hajnice (30. září 1745), u Rocoux (11. října 1746) a u Lawfeld (2. července 1747).\n\nDislokace pluku – únor 1914:\n\n\n\nZpočátku pluk sídlil v posádkových městech po celé habsburské monarchii: v Dolních Uhrách, Rakousku, Neapolsku, Lombardii, Toskánsku, Horních Uhrách, Moravě, Belgii, Nizozemí, Čechách, Chorvatsku, po skončení tureckého tažení v letech 1719-1727 v Temešváru.\nNejpočetnější posádku (garnizonu) na Moravě a ve Slezsku měla v první polovině 19. století Olomouc s prestižní kadetní školou. Plukovní velitelství zde bylo dislokováno v letech 1740-1749 a 1869-1882, v sídle zemských vojenských úřadů v Brně se pluk nacházel v letech 1771-1775, 1847-1849 a 1896-1904. V roce 1846 zde byly ubytovány čtyři setniny v počtu 389 mužů. Dále se posádkové velitelství nacházelo v Praze, Kroměříži, ve Znojmě a v Těšíně. Jednotlivé prapory nemusely být ubytovány ve stejné posádce jako velitelství pluku, stávalo se, že jeden nebo i dva prapory se nacházely v odloučených posádkových kasárnách (např. v Kroměříži, Mostaru).\n\n\n\n\n\n"}
{"id": "690013", "url": "https://cs.wikipedia.org/wiki?curid=690013", "title": "MBB Bo 105", "text": "MBB Bo 105\n\nMBB Bo 105 je lehký dvoumotorový víceúčelový vrtulník s čtyřlistým nosným a dvoulistým tlačným vyrovnávacím rotorem. Vrtulník vyvinula německá společnost Bölkow a vyráběla jej společnost Messerschmitt-Bölkow-Blohm (MBB), která se v roce 1991 stala součástí skupiny Eurocopter Group. Ta vyráběla vrtulníky Bo 105 až do roku 2001, kdy byly ve výrobě nahrazeny modernějšími stroji Eurocopter EC 135.\n\nPrvní prototyp vrtulníku Bo 105 (označený Bo 105A) vzlétnul 16. února 1967 v německém městě Ottobrunn. Zkušebním pilotem se stal Wilfried von Engelhardt. Německý úřad pro civilní letectví udělil vrtulníku certifikaci 13. října 1970 a brzy poté začala výroba. Ve Spojených státech udělil bezpečnostní certifikaci Federal Aviation Administration v srpnu 1972, čímž začaly být vrtulníky dodávány i do zahraničí.\n\nV roce 1972 byla vyrobena verze Bo 105C, kterou si vybralo německé ministerstvo obrany pro svůj program. Německo tak získalo 100 vrtulníků Bo 105 v armádní verzi, které byly vyzbrojeny protitankovými řízenými střelami Euromissile HOT. Tyto vrtulníky byly označeny jako Bo 105PAH-1, nakonec byly vyrobeny v celkovém počtu 212 kusů.\n\nV roce 1976 byla vyvinuta verze Bo 105CB s výkonnějšími motory Allison 250-C20B. Vrtulníky byly dále vyvíjeny pod označením Bo 105CBS s rozšířením trupu o 10 palců. Určeny byly především pro americký trh, který vyžadoval vrtulníky pro leteckou záchrannou službu. V roce 1984 byl vyvinut Bo 105LS s rozšířeným trupem a se dvěma turbohřídelovými motory Allison 250-C28C. Nová verze s výkonnějšími motory měla zvýšenou maximální vzletovou hmotnost.\n\nVýroba vrtulníků Bo 105 byla ukončena v roce 2001, kdy byly ve výrobě nahrazeny modernějšími vrtulníky Eurocopter EC 135. Celkově bylo vyrobeno 1 406 kusů. Poslední vrtulník Bo 105LS byl dodán do Kanady v roce 2009.\n\nBo 105 se stal prvním dvoumotorovým vrtulníkem užívaným pro komerční účely, a tak byl po celém světě rozšířen jako vrtulník pro policejní účely, leteckou záchrannou službu, leteckou službu pátrání a záchrany (SAR) a jiné záchranné akce.\n\n\nV roce 1991 začalo řešit Federální ministerstvo vnitra situaci dosluhujících policejních vrtulníků Mil Mi-2, které měla k dispozici tehdejší Letecká služba Federálního policejního sboru. Rozhodovalo se o nákupu nových vrtulníků, a to mezi stroji Bo 105 a Eurocopter AS 355 Ecureuil. Volba padla na vrtulníky Bo 105. V roce 1991 tak byly zakoupeny první nevýchodní stroje pro potřeby policie a letecké záchranné služby. První dva stroje (imatrikulace \"B-5763\", \"B5292\") byly starší stroje, jeden byl v civilní verzi odkoupen z Německa a druhý ve zdravotnické konfiguraci létal v Austrálii a na Novém Zélandu. Oba stroje létaly v původním zbarvení, nebyly tedy unifikovány do jednotného vzhledu s ostatními stroji. V roce 1992 získala policie další dva stroje Bo 105 (imatikulace \"OK-BYX\", \"OK-BYY\"), které byly nové a ve standardním modrém policejním zbarvení. První dva dodané stroje byly během služby při haváriích ztraceny, novější vrtulníky sloužily u Letecké služby Policie ČR do října 2010, kdy byly ve službě nahrazeny modernějšími vrtulníky Eurocopter EC 135. Největší slávu vrtulníkům Bo 105 v barvách Policie ČR přinesl provoz letecké záchranné služby v Hradci Králové. Od roku 1992 do roku 2004 zde sloužil trvale jeden vrtulník Bo 105 ve zdravotnické zástavbě. Policie ČR provozovala až do konce roku 2008 leteckou záchrannou službu na stanicích Kryštof 01 v Praze, Kryštof 04 v Brně a Kryštof 06 v Hradci Králové. Zatímco na stanicích v Praze a Brně sloužily vrtulníky Bell 412, v Hradci Králové sloužil vrtulník Bo 105. Ten byl v roce 2004 nahrazen strojem Eurocopter EC 135.\n\n\n\n\n"}
{"id": "690020", "url": "https://cs.wikipedia.org/wiki?curid=690020", "title": "Kuban", "text": "Kuban\n\nKuban (CH) je syntetická uhlovodíková molekula, která je složena z osmi uhlíkových atomů uspořádaných do vrcholů krychle. Na každý atom uhlíku je navázán jeden atom vodíku. Jako krystalická pevná látka patří mezi Platónské uhlovodíky. Ty byly poprvé syntetizovány v roce 1964 profesorem chemie na Chicagské univerzitě Philipem Eatonem.\n\nPřed publikací Eatonovy a Coleovy práce byli vědci přesvědčeni, že kubické uhlíkové molekuly nemohou existovat, neboť neobvyklý pravý úhel mezi vazbami uhlíku by vedl k přílišnému napětí vazeb a tedy k jejich nestabilitě. Jednou vzniklý kuban je však kineticky stabilní díky absenci snadno dostupné dekompoziční cesty.\n\nKuban a jeho deriváty mají řadu užitečných vlastností. Pravý úhel mezi vazbami uhlíku znamená, že vazby jsou vysoce napjaté, u toho důvodu jsou sloučeniny kubanu vysoce reaktivní; z toho důvodu mohou být využity jako účinná paliva a výbušniny. Právě kombinace vysokého obsahu energie a toho, že kuban má ze všech uhlovodíků největší hustotu, může být využit jako palivo zaujímající malý prostor např. u letadel (prakticky se ale uhlovodíky s velikým pnutím dají kvli ceně použít jen u křižujících střel apod.). Hledají se i uplatnění kubanu v lékařství a nanotechnologii.\n\nHlavní bariérou nasazení kubanu jako paliva a složky výbušnin je vysoká cena, která je v řádu stovek tisíc Kč/kg.\n\nPůvodní syntéza z roku 1964 začíná u \"2-cyklopentenonu\" (sloučenina 1.1 na \"reakci 1\"):\n\nReakcí s \"N\"-bromosuccinimidem v tetrachlormethanu se umístí na allylový zbytek atom bromu (obrázek 1.2) a další bromací bromem v pentanu - dichlormethanu vznikne tribromid (obrázek 1.3). Následně jsou ze sloučeniny působením diethylaminu v diethyleteru ze sloučeniny odštěpeny dva moly bromovodíku, čímž vznikne \"bromocyclopentadienon\" (obrázek 1.4).\n\nDruhá část reakce začíná spontánní Dielsovou–Alderovou dimerizací (obrázek 2.2), která je analogická dimerizaci cydlopentadienu na dicyklopentadien. Aby byly další kroky úspěšné, měl by vznikat pouze endo izomer. To se skutečně děje, protože atomy bromu se snaží zaujmout pozici co nejdále od sebe navzájem i od karbonylové skupiny. Tímto způsobem jsou minimalizovány dipólové interakce během přechodného stavu reakce. Obě karbonylové skupiny jsou chráněny jako acetaly s ethylenglykolem a P-toluensulfonovou kyselinou v benzenu. Jeden acetal je selektivně uvolněn kyselinou chlorovodíkovou (obrázek 2.3).\n\nV dalším kroku se z endoizomeru 2.3, který má obě alkenové skupiny v těsné blízkosti, se fotochemickou [2+2] cykloadicí vytváří kleci podobný izomer 2.4. Bromketonová skupina je konvertována na kruh uzavírající karboxylovou skupinu (obrázek 2.5) během Favorského přesmyku s hydroxidem draselným. Následuje tepelná dekarboxylace probíhající přes acyl chlorid (s thionyl chloridem) a přes terciární butyl organického peroxidu (obrázek 2.6 a 2.7), posléze je znovu odštěpen acetal (obrázek 2.8). Nakonec proběhne druhý Favorského přesmyk (obrázek 2.9) a zbývající dekarboxylace.\n\nMolekuly tvaru krychle se vyskytují i mimo oblast zájmu organické chemie. Běžně se vyskytující anorganické krychle jsou shluky [Fe-S], které se nalézají ve FeS proteinech, alternativně se mohou vyskytovat i jako čtyřstěny.\n\nNěkteré organokovové sloučeniny mohou přijmou kubickou strukturu, např. (cyklopentadienylFe)(CO), (pentamethylcyklopentadienylRu)Cl a (trifenylfosfinAg)I,\n\nKuneany mohou vznikat z kubanů pomocí σ-vazebného přesmyku katalyzovaného kovovými ionty. \n\n"}
{"id": "690021", "url": "https://cs.wikipedia.org/wiki?curid=690021", "title": "Plugot mejuchadot", "text": "Plugot mejuchadot\n\nPlugot mejuchadot (zkráceně POM, : פלוגות מיוחדות) byla tři vysoce utajená zvláštní operační komanda, zřízená počátkem roku 1939 v britské mandátní Palestině z rozkazu Jicchaka Sadeho a Davida Ben Guriona. Tyto jednotky byly zřízeny ke konci arabského povstání a jejich úkolem byly odvetné údery proti arabským teroristům a vesnicím, útoky na britská zařízení a likvidace židovských informátorů a zrádců.\n\nJednotky řídil přímo Ben Gurion bez návaznosti na vrchní velení Hagany a byly opakovaně využívány v posledních měsících arabského povstání a během měsíců, jež následovaly. Mezi významné členy jednotek patří například Jigal Alon či Davit Šaltiel.\n"}
{"id": "690022", "url": "https://cs.wikipedia.org/wiki?curid=690022", "title": "Portogruaro Calcio ASD", "text": "Portogruaro Calcio ASD\n\nCalcio Portogruaro Summaga S.r.l. je italský fotbalový klub působící v městě Portogruaro. Klub Portogruaro v současnosti hraje 3. nejvyšší italskou soutěž zvanou Lega Pro Prima Divisione, kam sestoupil ze Serie B, tu hrál poprvé v historii. Klub vznikl v roce 1919. V roce 1990 byl znovuzaložen spojením klubů \"Promozione clubs Associazione Calcio Portogruaro\" a \"Associazione Calcio Summaga\".\n"}
{"id": "690023", "url": "https://cs.wikipedia.org/wiki?curid=690023", "title": "Vláda Franze Thuna", "text": "Vláda Franze Thuna\n\nVláda Franze Thuna byla předlitavská vláda, úřadující od 5. března 1898 do 2. října 1899. Sestavil ji Franz Thun und Hohenstein poté, co se Gautschova vláda pokusila uklidnit neklidnou politickou situaci po vydání jazykových nařízení Badeniho vládou. Gautschova opatření se brzy ukázala být nedostatečná, neboť Německá pokroková strana a Německá lidová strana odmítaly o čemkoli s Thunovou vládou až do odvolání jazykových nařízení jednat, takže znovu svolaná Říšská rada nebyla schopna dosáhnout jakékoli shody. Ve svých pozicích se německé strany ještě více utvrdily v květnu 1899, když společně sestavily Svatodušní program, v němž mimo jiné požadovaly uchování tradičního postavení Němců v Předlitavsku, odmítnutí státoprávních požadavků ostatních národů a odvolání jazykových zákonů. Thunova vláda jistou dobu postupovala podle § 14 prosincové ústavy, jež vládě umožňovala vydávat provizorně nařízení s platností zákona, jelikož však tato nařízení musela být schválena na nejbližším zasedání říšské rady, nebyla tato situace dlouhodobě únosná, a tak 13. září 1899 Thun podal demisi. 2. října jeho kabinet pak vystřídala vláda Manfreda Clary-Aldringena.\n"}
{"id": "690024", "url": "https://cs.wikipedia.org/wiki?curid=690024", "title": "Plugot sade", "text": "Plugot sade\n\nPlugot sade (: , doslova „Polní roty“, zkráceně Foš, : ) byla elitní židovská úderná jednotka, která vznikla roku 1937 jako komando Hagany během arabského povstání v britské mandátní Palestině. Její členové byly osobně vybíráni velitelem Židovské osadnické policie Jicchakem Sadem.\n\nK březnu 1938 měla jednotka celkem 1500 vycvičených příslušníků, rozdělených do 13 oblastních skupin. Byli vyzbrojeni ukradenými britskými puškami Lee-Enfield, granáty a malými zbraněmi a útočili na arabské vesnice v bleskových nájezdech společně se Speciálními nočními oddíly vedenými Orde Wingatem.\n\nJednotka byla rozpuštěna roku 1939 za účelem vytvoření většího útvaru, známého jako Chejl sade (Chiš, doslova „Polní vojsko“). Během druhé světové války byli veteráni jednotky Plugot sade trénováni Brity jako noční komando.\n\n"}
{"id": "690032", "url": "https://cs.wikipedia.org/wiki?curid=690032", "title": "La Morera", "text": "La Morera\n\nLa Morera je španělské město situované v provincii Badajoz (autonomní společenství Extremadura).\n\nObec se nachází blízko města La Parra v okrese Zafra - Río Bodión a soudním okrese Zafra. Od města Badajoz je vzdálena 54 km.\n\nV roce 1834 se obec stává součástí soudního okresu Zafra. V roce 1842 čítala obec 110 usedlostí a 456 obyvatel.\n"}
{"id": "690033", "url": "https://cs.wikipedia.org/wiki?curid=690033", "title": "Abú Zabí (emirát)", "text": "Abú Zabí (emirát)\n\nAbú Zabí (, doslovně „otec gazely“), též Abu Dhabi, je nejzápadnější, největší a nejbohatší ze sedmi členských států Spojených arabských emirátů (SAE). Zároveň je to jeden ze šesti zakládajících států této federace. Emirát je situován na jihozápadním pobřeží Perského zálivu a zabírá plochu 73 060 km². Před pobřežím emirátu se nachází 200 přilehlých ostrovů. Na jednom z nich byla vybudována metropole emirátu, město Abú Zabí. V emirátu převládá poušť a proto má také nízkou hustotu osídlení s relativně malým počtem roztroušených sídel. Na jihu emirátu na okraji pouště Rub al-Chálí se však nachází rozsáhlá osídlená oáza Liwa.\n\nVe stejnojmenném hlavním městě emirátu sídlí prezident SAE Chalífa bin Saíd Ál Nahján (v úplném anglickém přepisu Khalifa bin Zayed bin Sultan Al Nahyan), který je zároveň vládcem emirátu Abú Zabí. Také jeho bratr, korunní princ emirátu a generál ozbrojených sil SAE Mohamed bin Saíd Ál Nahján, má své sídlo v tomto městě. Zde je také sídlo vlády i federálních úřadů Spojených arabských emirátů. Město Abú Zabí je hlavním obchodním a kulturním střediskem emirátu.\n\nEmirát se člení na dvě oblasti:\n\n\nDalší sídla jsou Al Hamra, Bid Al Matav'ah, Habshan, Mussafah, Port Zayed, Tarif.\n\n\nVývoj počtu obyvatel a hustoty zalidnění zachycuje tabulka:\nOd roku 1964 vydávala poštovní známky označené „Abu Dhabi“ poštovní správa Velké Británie. Po vypršení smlouvy na konci roku 1966 ve vydávání poštovních známek pokračoval sám emirát. Jako jediný z emirátů SAE nesvěřil vydávání známek nějaké agentuře a ty se tak bez problémů dostaly do světových katalogů. Celkový počet vydaných rozdílných známek se zastavil v roce 1972 na čísle 95. Od roku 1972 jsou poštovní známky používané v emirátu vydávány Spojenými arabskými emiráty.\n"}
{"id": "690039", "url": "https://cs.wikipedia.org/wiki?curid=690039", "title": "Tomeček", "text": "Tomeček\n\nPříjmení Tomeček nosí více významných osobností:\n\n\n"}
{"id": "690040", "url": "https://cs.wikipedia.org/wiki?curid=690040", "title": "Munclinger", "text": "Munclinger\n\nMunclinger může být:\n"}
{"id": "690046", "url": "https://cs.wikipedia.org/wiki?curid=690046", "title": "La Nava de Santiago", "text": "La Nava de Santiago\n\nLa Nava de Santiago je španělská obec situovaná v provincii Badajoz (autonomní společenství Extremadura).\n\nObec se nachází 56 km od města Badajoz a 31 od města Mérida. Nachází se mezi Méridou a městem La Roca de la Sierra v okrese Tierra de Mérida - Vegas Bajas a soudním okrese Montijo. Nachází se zde barokní kostel Nanebevzetí Panny Marie (Nuestra Señora de la Asunción).\n\nV roce 1834 se obec stává součástí soudního okresu Mérida. V roce 1842 čítala obec 108 usedlostí a 356 obyvatel.\n"}
{"id": "690047", "url": "https://cs.wikipedia.org/wiki?curid=690047", "title": "Isabela Aragonská (1470–1524)", "text": "Isabela Aragonská (1470–1524)\n\nIsabela Aragonská (2. října 1470 – 11. února 1524) byla neapolská princezna, vnučka krále Ferdinanda I. a dcera Alfonsa II. V letech 1489 až 1494 milánská vévodkyně, 1499 až 1524 vévodkyně z Bari a princezna z Rossana. Po smrti svého bratra Ferdinanda II. se stala pretendentkou titulu Jeruzalémský král v neapolské linii.\n\nPocházela ze španělského rodu Trastámarů, panujícího v Aragonii, Neapoli a na Sicílii. Stala se manželkou milánského vévody Gian Galeazza Sforzy; po jeho smrti sídlila v Bari, obklopena představiteli italské renesance. Angažovala se v rozvoji školství – hojně obdarovávala místní školy. Její syn Francesco Maria Sforza (zemřel jako mladý) nosil titul nástupce milánského trůnu, její dcera Bona se stala manželkou polského krále Zikmunda I. Starého.\n\nJiž v roce 1472, když byly princezně dva roky, bylo naplánováno manželství Isabely s jejím bratrancem Gian Galeazzem Sforzou, synem milánského vévody Galeazza Maria Sforzy a jeho manželky Bony Savojské. Protože byli snoubenci úzce spřízněni, byl ke sňatku zapotřebí papežského dispensu, kterého bylo u papeže Sixta IV. snadno dosaženo. 30. dubna roku 1480 byla manželská smlouva ratifikována. V srpnu roku 1488 přijel do Neapole vyslanec Sforzů Agostino Calco s cílem dohodnout poslední detaily smlouvy a průběhu svatebních obřadů. Přijel v době skonu Isabeliny matky Ippolity Marie. Přes povinný smutek rozhodl aragonský král Ferdinand II. svatbu neodkládat.\n\nV prosinci téhož roku přicestovalo milánské poselstvo v čele s ženichovým bratrem Ermesem do Neapole, kde se 23. prosince uskutečnil obřad \"per procura\" (v zastoupení), jak bylo tehdy zvykem. Po Vánocích se vydala Isabela se svou svitou vstříc setkání se svým manželem. 18. ledna roku 1489 přibyla do Janova, kde si odpočala před cestou do Tortony, kde již na ni čekal Gian Galeazzo. K jejich setkání došlo 24. ledna, 1. února se Isabela vydala do Milána, kde se následujícího dne uskutečnil svatební obřad.\n\n13. ledna roku 1490 se v \"Sala Verde\" v Castello Sforzesco uskutečnilo u příležitosti svatby Isabely s Gian Galleazem alegorické představení \"Il Paradiso\" na libreto Bernarda Bellincioniho; scénografie a kostýmy byly dílem Leonarda da Vinci.\n\nZ manželství Isabely a Gian Galleaza vzešly čtyři děti – syn a tři dcery:\n\nKrátce po svatbě se manželé vypravili do Pavie, kde jim strýc Gian Galeazza, milánský regent Mediolanu Lodovico Sforza, připravil sídlo. Vztahy Isabely s Lodovicem nebyly nejlepší, princezna se ale spřátelila s jeho milenkou Cecilií Gallerani. Ani manželské soužití Isabelino nebylo zpočátku zdařilé, Gian Galeazzo se neměl k naplnění manželství. V dubnu roku 1490 se zvěsti o stálém Isabelině panenství donesly na uherský dvůr k její tetě Beatrix Neapolské. Krátce nato se Gian Galeazzo rozhodl žít s manželkou a již v květnu Isabela otěhotněla. 30. ledna roku 1491 přivedla na svět syna, jenž dostal jméno Francesco na počest svého děda, Francesca I. Sforzy.\n\nKonflikt mezi Isabelou a Lodovicem postupně stále více sílil. Ludovico přidělil Isabele ponuré komnaty, jež jí měly znechutit pobyt v Miláně. Vzal na sebe rovněž závazek výchovy Francesca, čímž ho izoloval od rodičů. Když nepomohlo naléhání na Lodovica, pokusila se Isabela sblížit s jeho manželkou Beatricí d´Este, kterou přemluvila k odsunutí Lodovicovy milenky Cecilie Gallerani od dvora.\n\nNa podzim roku 1492 vypukl skandál, když Isabela byla obviněna z pokusu vraždy. Poté, co se princezna dozvěděla, že Gian Galeazzo zahrnuje obzvláštní pozorností milence zvaného \"Rozone\", měla navést sloužící, aby otrávili princova favorita, obviněného Isabelou z navádění prince k nevázanosti. Ludovico využil incidentu k tomu, aby celkově zdiskreditoval Isabelu, která od té doby žila v úplné izolaci − objevovala se výlučně při oficiálních příležitostech. Když 26. ledna roku 1493 Isabela porodila dceru Ippolitu, neměla tato událost žádný ohlas, na rozdíl od narození Lodovicova syna \"Ercola Massimiliana\". 2. února 1494 ve Vigevanu porodila princezna další dceru, Bonu Marii. Datum narození tohoto dítěte je známé z vlastnoručních zápisků princezny v její modlitební knížce, kde ovšem je uvedeno nesprávně, jako by se Bona narodila v únoru 1495. V té době se u churavého Gian Galleaza objevily opět žaludeční potíže, které vedly až k jeho smrti 21. října 1494. 22. října šlechta prohlásila novým vládcem Milána Lodovica Sforzu.\n\nPo smrti Giana Galeazza Lodovico navrhl Isabele, aby spolu s dětmi přesídlila do milánského hradu. Během pobytu v Miláně byla Isabela pod dohledem, jenž jí znemožňoval kontakt se světem. V únoru roku 1495 porodila pohrobka, nejmladší dceru Biancu Marii. V tomtéž roce zemřel její otec Alfons II., o rok později, v roce 1496 její bratr Ferdinand II. Krátce nato zemřela i osmnáctiměsíční Bianca Maria. V roce 1496 zemřely i tři děti Lodovicovy: Galeazzo, Leone a Bianca Giovanna a přítomnosti Isabely s dětmi začala vládci Milána vadit. Princezna se přestěhovala do dávného paláce Sforzů u milánské katedrály, zanechavši u Lodovicova dvora syna Francesca. V roce 1499 po útoku francouzského krále Ludvíka XII. prchl Lodovico do exilu. U obyvatel Milána narůstala popularita Isabelina syna, kterého však král vzal s sebou do Francie. Princezna dostala od krále skromnou penzi a vydala se do Neapole. Cestou do svého rodného města navštívila příbuzné v Mantově a Bologni. V polovině února roku 1500 pobývala v Římě u svého bratra Alfonsa, manžela dcery papeže Lukrecie Borgii.\n\nPorážka a zajetí Lodovica v bitvě u Novary zlepšily majetkovou situaci Isabelinu. Neapolský král Federico I. přiměl vazaly Sforzy složit jí hold a ona se pokusila bojovat o vládu v Miláně pro svého syna, v čemž jí pomáhala její švagrová Bianca Maria; toho konání však nevedlo k úspěchu.\n\nPo válce Federica s francouzským králem pobývala Isabela i s dětmi na ostrově Ischia. Tam v roce 1501 zemřela její osmiletá dcerka Ippolita.\n\nPo jednáních se zástupci Španělska získala princezna získala potvrzení privilegií v Bari a Rossanu, v zemích, které jí kdysi věnoval Lodovico; převzala je v dubnu roku 1502 a přestěhovala se s dcerou a dvorem do zámku v Bari. Záhy, v červnu téhož roku, znovu vypukla válka mezi Francií a Španělskem a Isabela se na jistý čas vydala do Neapole. Zakrátko se vrátila do Bari a vzala s sebou syna Alfonse a Lukrecie, prince Rodriga, jehož jí svěřili na vychování. Po převzetí Bari se zabývala administrativními záležitostmi a bojem o ztracený majetek. Na jejím dvoře pobývala řada básníků a jiných renesančních umělců. Starala se o výchovu své jediné dcery, jež jí zůstala; její vzdělání vedli Christostom Colonna a Antonio Galateo. Podporovala rozvoj školství, hudby i literatury ve vévodství.\n\nV roce 1510 vážně onemocněla jediná Isabelina dcera, Bona Marie. Vévodkyně se uchýlila do kláštera Santa Maria della Nuova s prosbou o modlitbu za zdraví nemocné princezny. Když se Bona uzdravila, obě se vypravily na pouť do kláštera, kde složily děkovné dary. V lednu roku 1512 se vévodkyně dověděla o tragické smrti svého jediného syna Francesca, který zemřel po pádu s koně při lovu. V srpnu téhož roku zemřel v Bari i Isabelin chovanec, princ Bisceglie Rodrigo. Po smrti syna se Isabela zcela věnovala výchově svého jediného přeživšího dítěte, dcery Bony. Plánovala její manželství s Massimilianem Sforzou, synem Ludovica, který přebýval v Innsbrucku na dvoře císaře Maxmiliána I.; chtěla jí tak zajistit vládu v Miláně. Proto se Isabela obrátila v roce 1515 na městskou radu, aby jí schválila příspěvek na Boninu záležitost. 5. ledna bylo rozhodnuto o vyplacení 18 000 dukátů princezně. Když Massimiliano otálel s ženitbou, vyslala Isabela do Říma žádost o pomoc. Řím v té době plánoval provdat Bonu za bratra savojského vévody Filipa. Nakonec však ani jeden z těchto plánů nevyšel.\n\nKdyž v roce 1515 zemřela po krátkém manželství žena Zikmunda I. Starého, Barbora Zápolská, projevil král zájem oženit se s Isabelinou dcerou Bonou. Vévodkyně vyslala Vídně dceřina vychovatele Christostoma Colonnu, aby tam dbal na princezniny zájmy. 6. prosince roku 1517 se vévodkyně účastnila svatby \"per procura\" Bony a Zikmunda; na svatební oslavy bylo pozváno mnoho představitelů italské aristokracie. Podle manželské smlouvy měla Isabela jako Bonino věno vyplatit králi 100 000 dukátů čistého zlata a nesměla od tohoto okamžiku prodávat své statky, které po její smrti měla Bona zdědit. Vévodkyně hradila i náklady na cestu dcery do Krakova. 3. února roku 1518 se Isabela rozloučila s Bonou, svým jediným dítětem, která opustila Neapol a vydala se na cestu do svého nového domova v královském zámku na Wawelu v Krakově. Na památku rozloučení nechala vyrýt do kamene Boninu šlépěj a nápis: \"Zde stanula polská královna, když se loučila s Donnou Isabelou, svou matkou, milánskou vévodkyní\".\n\nKoncem roku 1518 se Isabela vypravila do Polska za dcerou, která čekala své první dítě. (Dcerka, narozená 18. ledna 1519 dostala po babičce jméno Isabela). Vévodkyně však k dceři nedorazila kvůli smrti své tety, královny Jany Neapolské (1478-1518). Jana odkázala Isabele sporný majetek, který si částečně nárokoval rovněž španělský král Karel V. Aby se domohla tetina odkazu, musela se vévodkyně obrátit na neapolský nejvyšší soud. Obrátila se s prosbou o pomoc na svého zetě, polského krále Zikmunda, který vyslal do Španělska svého tajemníka Jana Dantyszka. Pomáhaje Isabele, měl král naději, že při vyhraném procesu se rychleji dočká vyplacení Bonina věna. Když se záležitost nehýbala z místa, poslal král v dubnu roku 1520 ke Karlovi Hieronima Łaskiego, i tato mise však skončila nezdarem. Příležitost se naskytla, když se Dantyszkovi podařilo setkat se s císařem. Cestou se královský tajemník zdržel ve Španělsku, kde 24. února roku 1523 jednal o dědictví s kancléřem Gattinarou. V červenci 1523 Zikmund vyslal k Isabele svého tajemníka Ludwika Decjusza, aby pomohl vévodkyni v řešení přetrvávajícího konfliktu.\n\nIsabela Aragonská se vyřešení celé záležitosti nedočkala: na počátku října roku 1523 vážně onemocněla, počátkem února následujícího roku se její stav výrazně zhoršil a 11. února 1524 Isabela zemřela.\n\nPochována byla v kostele San Domenico Maggiore v Neapoli. Na její sarkofág bylo umístěno čtyřverší Hieronima Sforzy, označující Isabelu za potomka sta králů. Nápis tak upomínal na starobylost jejího rodu, který po přeslici pocházel od Karla Velikého\n\nTeorie některých badatelů označují Isabelu za jednu z možných předloh portrétu \"Mony Lisy\" Leonarda da Vinci (1452-1519). Uvádí se rovněž dokonce, že se za Mistra Leonarda tajně provdala a porodila mu dva syny a tři dcery.\n\nZastánci této teorie vycházejí z toho, že Leonardo da Vinci byl 11 let dvorním malířem milánského vévodského dvora. Podoba temně zeleného oděvu Mony Lisy má naznačovat, že jde o členku domu Sforza a podle této teorie jde o první oficiální portrét nové milánské vévodkyně, který měl být namalován na jaře nebo na podzim roku 1489 (nikoli v roce 1503).\n"}
{"id": "690050", "url": "https://cs.wikipedia.org/wiki?curid=690050", "title": "Studijní a vědecká knihovna Plzeňského kraje", "text": "Studijní a vědecká knihovna Plzeňského kraje\n\nStudijní a vědecká knihovna Plzeňského kraje (dále jen \"SVKPK\") je veřejnou knihovnou, která zajišťuje všem občanům rovný přístup k informacím. Fond této knihovny je univerzální. Ve svém fondu shromažďuje dokumenty regionálního charakteru. Zřizovatelem instituce je Plzeňský kraj. Služby jsou poskytovány v souladu s Knihovním řádem SVK PK a zpoplatněny dle Ceníku služeb SVK PK.\n\nKnihovna byla založena v roce 1950 jako \"Státní studijní knihovna\". Zřízení knihovny reagovalo na založení plzeňských vysokých škol, Lékařské fakulty Univerzity Karlovy, Vysoké školy strojní a elektrotechnické a Pedagogické fakulty. Knihovna byla umístěna do komplexu budov kláštera dominikánek. Základem knihovních sbírek se stala Knihovna městského historického muzea. Od roku 2001 je knihovna na základě knihovního zákona organizační složkou Plzeňského kraje. Její název se změnil na Studijní a vědecká knihovna Plzeňského kraje.\n\nHlavní budova knihovny sídlí ve Smetanových sadech v budově bývalého dominikánského kláštera. Tento klášter byl dostavěn a vysvěcen v roce 1714 a o několik málo desetiletí (v roce 1782) zanikl díky josefinské reformě. Později se z této budovy stal filozofický ústav a gymnázium. Během první světové války byla budova k dispozici pro vojenské účely. Po válce v roce 1919 se budova upravila pro ubytovací účely pro chudé nájemníky. To přineslo mnoho zásahů a úprav budovy. Nacházely se zde různé podniky a krámy. V roce 1950 byla založena Státní vědecká knihovna v Plzni, která byla umístěna do této budovy.\n\nOddělení zahraničních knihoven, která jsou samostatnými pracovišti Studijní a vědecké knihovny Plzeňského kraje, sídlí v tzv. Evropském domě na náměstí Republiky 12. Knihovna pro nevidomé sídlí v Jagellonské ul. 1.\n\nKnihovna má ve své správě knihovnu Františkánského kláštera v Plzni, která obsahuje 187 prvotisků a 3500 starých tisků. Od roku 1963 disponovala knihovna právem úplného povinného výtisku. V té době ve svých sbírkách shromažďovala veškerou produkci vydávanou na územní tehdejšího státu. V roce 1966 vyšel zákon o neperiodických publikacích, který změnil práva povinného výtisku. Od té doby má knihovna nárok na regionální povinný výtisk a povinný výtisk periodik. V roce 1978 byl založen hudební kabinet a Knihovna pro nevidomé.\n\nDalší rok vznikla speciální studovna. Ta poskytuje uživatelům bibliografické služby, rešeršní služby a speciální technické informace. Knihovna také vlastní speciální cizojazyčné fondy. V roce 1995 byla otevřena Rakouská knihovna. V roce 1998 Německá knihovna Goethe institutu. Poslední cizojazyčnou knihovnou je Anglická knihovna. V roce 2002 přešla pod správu knihovny a současně je podporována Britskou radou. Knihovna dále ve svých fondech vlastní knihovny významných regionálních osobností.\n\nSVK PK má ve svých sbírkách tyto knihovny: Knihovna Městského historického muzea, Regionální fond, Knihovny významných osobností (Emil Felix, Vladimír Hubka, Otakar Kurliš-Randa, Ladislav Lábek, Antonín Špelda) a Historické fondy. K 31. prosinci 2012 zahrnoval fond knihovny 1 883 543 dokumentů.\n\nNa počátku 90. let se v knihovnách začíná experimentovat s automatizací knihovnických procesů. Na základě politiky Národní knihovny České republiky nebyl určen centralizovaný knihovní systém. Každá knihovna si mohla zvolit podle svých možností a potřeb systém, který by jí nejlépe vyhovoval. SVK PK šla zcela svou vlastní cestou. Knihovnické procesy byly zautomatizované vlastním knihovnickým systémem KIMS. V roce 1996 byla knihovna připojena na internet a v dalším roce byl vytvořen lokální elektronický katalog. Od roku 1998 je otevřena internetová studovna.\n\nV roce 2002 se knihovna rozhodla přejít na knihovní systém ALEPH, protože systém KIMS již nevyhovoval potřebám knihovny. Na začátku roku 2011 byl otevřen volný výběr knih, ve kterém mohou uživatelé najít odbornou literaturu i beletrii od roku 2000. Starší literatura se i nadále objednává přes systém ALEPH500 a k vyzvednutí je u výpůjčního pultu v přízemí. Ve stejném roce knihovna instalovala první knižní box HERBIE, který byl původně umístěný ve vstupní hale ve Smetanových sadech. V současnosti (stav k r. 2013) jsou knižní boxy rozmístěny takto:\n\nDo knižního boxu může uživatel vkládat knihy a jejich vrácení si zkontrolovat na svém čtenářském kontě v systému ALEPH500.\n\nKnihovny se řídí Knihovním řádem SVK PK, jen Knihovna pro nevidomé se řídí vlastním knihovním řádem.\nK absenčním službám patří objednávání, rezervace a expedice dokumentů. Uživatelé si mohou objednávat pouze dokumenty vydané do roku 2000. Vydávání objednaných a rezervovaných knih probíhá v přízemí u výpůjčního pultu.\n\nVolný výběr knih se nachází ve 2. patře budovy. Zde se nacházejí knihy vydané od roku 2001. Knihy ve volném výběru jsou řazeny oborově ve skupinách 0-9 a v jednotlivých dílčích částech dle signatur vzestupně. Beletrie je řazena abecedně. Ve volném výběru knih mají uživatelé k dispozici online katalog a internet. Při výpůjčce je možné použít služeb knihovníka u výpůjčního pultu nebo samoobslužného zařízení. Půjčené knihy se vracejí v přízemí u výpůjčního pultu, případně pomocí externích knižních boxů.\n\nPrezenční výpůjčky mohou uživatelé studovat pouze v prostorách knihovny. Uživatelé knihovny si mohou v katalozích vybrat nebo objednat dokumenty, které budou připraveny v požadované studovně. Objednané dokumenty má uživatel půjčené v dané studovně na 14 dní. Prezenční služby poskytují tato oddělení: všeobecná studovna, čítárna časopisů, speciální studovna, hudební kabinet, internet a badatelská knihovna.\n\nK těmto službám patří rešeršní služby ve speciální studovně, dále regionální informace ve speciální studovně a regionální patentové centrum ve speciální studovně.\nMezi tyto služby patří vzdělávání knihovníků z regionu, výkon regionálních funkcí, konzultační a metodická činnost a členství v profesních organizacích.\n\nUživatelé knihovny mají k dispozici výběr z českých a zahraničních databází, ale i jiných elektronických informačních zdrojů, jako jsou katalogy, seznamy a zahraniční elektronické časopisy.\n\n\n\n"}
{"id": "690054", "url": "https://cs.wikipedia.org/wiki?curid=690054", "title": "Tony Clarkin", "text": "Tony Clarkin\n\nTony Clarkin, rodným jménem Anthony Michael Clarkin (* 24. listopadu 1946 Shard End, Birmingham, Anglie) je britský rockový kytarista, nejvíce známý jako člen skupiny Magnum, je také skladatel a napsal většinu skladeb skupiny.\n\n"}
{"id": "690056", "url": "https://cs.wikipedia.org/wiki?curid=690056", "title": "Hilton Valentine", "text": "Hilton Valentine\n\nHilton Valentine, rodným jménem Hilton Stewart Paterson Valentine (* 21. května 1943 North Shields, North Tyneside, Anglie) je anglický hudebník a skladatel, nejvíce známý jako zakládající člen a kytarista skupiny The Animals.\n\n"}
{"id": "690058", "url": "https://cs.wikipedia.org/wiki?curid=690058", "title": "Dantalian's Chariot", "text": "Dantalian's Chariot\n\nDantalian's Chariot byla anglická psychedelicky rocková skupina, založená v Londýně v roce 1967. Členové skupiny byli klávesista Zoot Money, kytarista Andy Summers, baskytarista Pat Donaldson a bubeník Colin Allen. Po rozpadu skupiny se nejvíce prosadil Andy Summers, který hrál ve skupině The Police, která se svým žánrem velice od této skupiny odlišovala.\n\n"}
{"id": "690061", "url": "https://cs.wikipedia.org/wiki?curid=690061", "title": "Focus (hudební skupina)", "text": "Focus (hudební skupina)\n\nFocus je nizozemská progresivně rocková skupina, založená v roce 1969. Nejvíce je proslavila skladba Hocus Pocus z roku 1973 s perfektní kytarou, instrumentálními pasážemi a Leerovým jódlováním.\n\nZaložili ji v roce 1969 student konzervatoře v Amsterdamu Thijs van Leer (flétna a klávesové nástroje), Martin Dresden (basová kytara) a Hans Cleuver (bicí). Brzy se k nim připojil kytarista Jan Akkerman.\n\nV roce 1970 účinkovali v nizozemské verzi muzikálu \"Hair\" a ve stejném roce nahráli v trojici první album \"In and Out of Focus\". Jako singl vyšla skladba „House of the King“.\n\nV tvorbě skupiny jsou zřetelné vlivy jazzové a klasické hudby.\n\n\n\n"}
{"id": "690063", "url": "https://cs.wikipedia.org/wiki?curid=690063", "title": "Javel (stanice RER v Paříži)", "text": "Javel (stanice RER v Paříži)\n\nJavel [\"žavel\"] je nádraží příměstské železnice RER v Paříži, které se nachází v 15. obvodu na nábřeží Seiny ve čtvrti Javel. Slouží pro linku RER C. Podzemním tunelem je propojen se stanicí Javel – André Citroën, kde je možné přestoupit na linku 10 pařížského metra. V roce 2005 činil počet denních pasažérů 7 500–15 000 a vlaků 250–500.\n\nNádraží bylo otevřeno 12. dubna 1900 u příležitosti světové výstavy na železniční trati vedoucí ze západní části Francie do Paříže na nádraží Invalides. Trať byla při vstupu do Paříže umístěna v příkopu podél Seiny, aby se odstranily všechny železničních přejezdy. Stanice byla při svém otevření pojmenována \"Pont Mirabeau\" podle nedalekého mostu. Autorem stavby, stejně jako i dalších nádraží na trati, byl architekt Juste Lisch (1828–1910).\n\nBudova má tvar pagody umístěné na úrovni ulice nad kolejištěm, kam je přístup po dvou schodištích po stranách. Od roku 1937 je jedinou dochovanou nádražní budovou v tomto úseku, která doposud slouží svému původnímu účelu.\n\nOd 26. září 1979 slouží nádraží pro linku RER C a získalo svůj současný název.\n\n"}
{"id": "690064", "url": "https://cs.wikipedia.org/wiki?curid=690064", "title": "Chejl sade", "text": "Chejl sade\n\nChejl sade (: , zkráceně Chiš, : ) byl vojenský sbor vytvořený Haganou roku 1939 v britské mandátní Palestině, po rozpuštění menších mobilních jednotek Plugot sade (\"Foš\"). Společně s Chejl ha-mišmar a Palmach šlo o hlavní pozemní sbor Hagany.\n\nV rámci židovských vojenských kapacit znamenal bod zlomu rok 1939. Tehdy byl z mandátní Palestiny převelen Orde Wingate a Plugot sade byly nahrazeny méně mobilním, za to ale stálým sborem Chejl sade. Tento vojenský útvar tvořili muži se základním vojenským výcvikem a samotný se dále dělil na jednotky domobrany a Chejl ha-mišmar. Zvláštní jednotkou byly Speciální noční oddíly, které se zapojovaly do protiteroristické války proti Arabům.\n\nChel Sade se skládal z následujících brigád:\n\n"}
{"id": "690066", "url": "https://cs.wikipedia.org/wiki?curid=690066", "title": "Widowmaker (britská hudební skupina)", "text": "Widowmaker (britská hudební skupina)\n\nWidowmaker byla anglická hard rocková skupina, založená v roce 1975. Nejznámější hudebníci, kteří v této skupině hrály jsou Bob Daisley (člen Mungo Jerry a Black Sabbath), Huw Lloyd-Langton (člen Hawkwind) a Luther Grosvenor (člen Spooky Tooth a Mott the Hoople).\n\n"}
{"id": "690068", "url": "https://cs.wikipedia.org/wiki?curid=690068", "title": "La Parra (Badajoz)", "text": "La Parra (Badajoz)\n\nLa Parra je španělská obec situovaná v provincii Badajoz (autonomní společenství Extremadura).\n\nObec se nachází 59 km od města Badajoz v hornaté oblasti porostlé olivovníky, duby a menšími křovinami v okrese Zafra - Río Bodión a soudním okrese Zafra. Nachází se zde barokní kostel Nanebevzetí Panny Marie (Nuestra Señora de la Asunción).\n\nV roce 1834 se obec stává součástí soudního okresu Zafra. V roce 1842 čítala obec 310 usedlostí a 1160 obyvatel.\n"}
{"id": "690071", "url": "https://cs.wikipedia.org/wiki?curid=690071", "title": "Mezinárodní bienále grafického designu", "text": "Mezinárodní bienále grafického designu\n\nMezinárodní bienále grafického designu v Brně je přehlídkou toho nejlepšího z oblasti grafického designu. Setkávají se zde díla, názory a trendy v grafickém designu ze všech koutů světa a formují se zde směry jeho budoucího vývoje.\n\nHlavními pořadateli jsou Moravská galerie v Brně a Ministerstvo kultury České republiky. Bienále bylo založeno roku 1963 a je jednou z nejdéle trvajících a nejvýznamnějších akcí svého druhu na světě. Jedná se o cyklickou přehlídku, probíhající každé dva roky.\n\nV minulosti se v rámci přehlídky pravidelně střídaly témata plakát, koordinovaný vizuální styl a reklamní grafika a grafický design a písmo v knihách, časopisech, novinách a nových médiích. V současnosti je pro každý ročník zvoleno určité téma. V aktuálním 27. ročníku, realizovaném v roce 2016, byla přehlídka zaměřena na projekty z oblasti grafického designu, které svým rozsahem tvoří menší celky nebo soubory – edice, vizuální identity, dlouhodobé spolupráce – tedy ukázky jednotného přístupu zahrnující spektrum aplikací, médií či technik.\n\nSoučástí Bienále Brno je soutěžní přehlídka, odborné sympozium, katalog a řada doprovodných výstav, díky nimž se Moravská galerie v Brně vždy na čtyři měsíce stane centrem aktuálního grafického designu.\n\nMezinárodní bienále grafického designu v Brně bylo založeno roku 1963 a patří k nejstarším a nejvýznamnějším akcím v oboru vizuální komunikace na světě.\n\nKe zrodu Bienále Brno přispěly kulturně politické poměry šedesátých let, provázené snahami československých umělců a designérů, usilujících o právo na tvůrčí svobodu, podmíněnou možnostmi konfrontací vlastní designérské tvorby se světem. K zakladatelské generaci brněnského Bienále patří brněnský malíř a grafik Jan Rajlich starší a teoretici umění Jiří Hlušička a Karel Holešovský.\n\nV roce 1964 uspořádala Moravská galerie v Brně První československou přehlídku plakátu a propagační grafiky,  na niž od roku 1966 navázaly již mezinárodní cyklické výstavy s cílem obsáhnout široké spektrum oboru grafického designu. Původní polytematická struktura Bienále počítala se třemi výstavními disciplínami. Po roce 1968 byla pro náročnost vypuštěna problematika výstavnické tvorby. Počínaje rokem 1970 se na Bienále Brno střídala dvě základní témata: (1) Plakát, firemní, informační a reklamní grafika a (2) Grafický design a písmo v knihách, časopisech, novinách a digitálních médiích.\n\nBrněnského bienále se během jeho historie zúčastnilo mnoho významných osobností grafického designu, ať již prezentovaly svou tvorbu jako vystavující autoři, nebo se akce zúčastnily osobně jako členové mezinárodních porot a přednášející na mezinárodních sympoziích. V Brně tak byla zastoupena taková jména grafického designu jako Saul Bass, Roman Cieślewicz, Wim Crouwel, Alan Fletcher, Adrian Frutiger, Shigeo Fukuda, Milton Glaser, Ivan Chermayeff, Seymour Chwast, Mitsuo Katsui, Herb Lubalin, Ladislav Sutnar, Josef Týfa, Tadanori Yokoo, Hermann Zapf a další.\n\nBienále Brno již více než pět desetiletí vytváří ve střední Evropě významnou mezinárodní platformu k výstavám, diskusím a doprovodným programům o dynamicky se rozvíjejícím oboru grafického designu a o jeho významu pro utváření současné vizuální kultury.\n\nBienále se účastní řada renomovaných tvůrců, ale je přístupné i mladým začínajícím autorům. Rozhoduje pouze kvalita práce. Obvykle se schází kolem 300 exponátů od několika set grafiků téměř ze všech kontinentů. Jejich práce hodnotí výběrová porota sestavená z designérů, teoretiků designu a zástupců organizátora, a to zejména s ohledem na přístupy řešení konkrétních celků, estetickou a funkční kvalitu prací a v neposlední řadě též s ohledem na prostorová omezení výstavních sálů.\n\nVšechny přijaté práce jsou vystaveny a mezinárodní porota, sestavená z významných osobností mezinárodního grafického designu, uděluje několik cen, mezi nimi \"Grand Prix 27. mezinárodního bienále grafického designu Brno – Cenu ministra kultury ČR\", \"Cenu primátora města Brna\" a \"Cenu Českých center\" určenou grafickému designérovi do 35 let.\n\nSerge Rompza, \"předseda poroty\"\n\nOliver Klimpel\n\nTereza Rullerová (CZ)\n\nĽubica Segečová (SK)\n\nWilli Schmid\n\nGuus Beumer (NL)\n\nJean-Marie Courant (FR)\n\nVít Havránek (CZ)\n\nAnuschka Blommers & Niels Schumm (NL)\n\nJon Sueda (US)\n\n\"Mezinárodní přehlídka\", tradiční součást Bienále Brno, představuje výběr z přihlášených prací z celého světa vytvořených v posledních čtyřech letech. Záměrem je představit reprezentativní výběr projektů v celé jejich šíři a umožnit tak hlubší vhled do profese grafického designéra. \n\nMezinárodní přehlídka představuje 46 prací od 68 autorů z 15 zemí, oceněné pětičlennou mezinárodní porotou, sestavenou z významných osobností grafického designu. Porota posoudila především přístupy a způsoby řešení konkrétních zadání a estetickou a funkční kvalitu artefaktů, to vše též s ohledem na prostorové možnosti výstavních sálů Uměleckoprůmyslového muzea. \n\nBěhem slavnostního zahájení 27. mezinárodního bienále grafického designu Brno 2016, byla 16. června udělena ocenění nejlepším pracím a tvůrcům, kteří se přihlásili do Mezinárodní přehlídky. \n\nSOUBORNÉ DÍLO. ČESTNÉ UZNÁNÍ MEZINÁRODNÍ POROTY 26. BIENÁLE BRNO 2014\n\nSouborné dílo je založené na rozsáhlé sbírce, která se v průběhu let shromáždila kolem Bienále Brno - vlastně přesněji řečeno na reprodukcích těchto děl v katalozích, doprovázejících každý ročník bienále. Když si člověk prohlíží tyto materiály, připadají mu jaksi zploštělé, sériové, mimo kontext a mlhavého původu - do jisté míry srovnatelné s účtem na Instagramu nebo se stránkou Tumblr - přesto nás však detaily jednotlivých grafických návrhů stále oslovují. Rozpor mezi nevýraznou plochou a živoucími jednotlivostmi nás fascinuje. Co však takové rozhodující maličkosti vypovídají o zárodku myšlenkových procesů? Rozhodly jsme se vyjít z těchto detailů a postavit na nich zkoumání vlastní praxe každé z nás, konfrontovat materiál z archivu bienále s naší prací a položit si otázku, jaký typ rozhodnutí musí grafický designér dělat: na formální úrovni, na koncepční úrovni a v návaznosti na kulturní, ekonomické a technické podmínky naší doby.\n\nKoncepce: Goda Budvytytė (LT),  Ines Cox (BE),  Anna Haas (CH),  Corina Neuenschwander (CH)\n\nZDENĚK ZIEGLER. OSOBNOSTI ČESKÉHO GRAFICKÉHO DESIGNU\n\nZdeněk Ziegler obdržel na 25. Bienále Brno 2012 Cenu za celoživotní přínos grafickému designu.\n\nVýstava tohoto významného českého grafického designéra a pedagoga představí zejména jeho rozsáhlou tvorbu v oblasti filmového plakátu od začátku šedesátých do konce osmdesátých let 20. století. Vystavený soubor realizovaných prací, ale i skic a nerealizovaných návrhů představí médium, které ve své době definovalo vizuální jazyk a estetiku celé generace grafických designérů a svou rozmanitostí a invenčními přístupy zůstává zdrojem inspirace i v současnosti.\n\nBienále Brno tak  pokračuje  v představování významných tvůrců, kteří zásadním způsobem ovlivnili vývoj a podobu českého grafického designu, tedy oboru, jenž je nedílnou součástí českého vizuálního umění.\n\nVýstava bude doplněna o filmový festival, sestavený výlučně z filmů, pro něž Zdeněk Ziegler vytvořil plakáty.\n\nKTERÉ ZRCADLO CHCEŠ OLIZOVAT? VÝSTAVA MEZI REALITOU A FIKCÍ, SITUOVANÁ V REÁLNÉM A FIKTIVNÍM PROSTORU\n\nVýchozím bodem projektu \"Které zrcadlo chceš olizovat?\" je předpoklad, že když je něco vytištěno, stává se \"to\" skutečnějším.\n\n\"Které zrcadlo chceš olizovat?\" představí díla, ve kterých realita (nebo fikce?) udělala odbočku. Bude se skládat jak z vypůjčených artefaktů, tak z nových, pro tuto výstavu speciálně vyrobených prací z oblasti grafického designu. Z této konstelace vznikne heterotopie, kde je vše reálné, ale zároveň se odklání k fikci, a naopak.\n\nVýstava nebude omezena pouze na prostor galerie, ale odehraje se i ve městě, na autobusových zastávkách, ve filmových programech, rozhovorech, knihkupectvích a na dalších místech nacházejících se mimo bezpečí \"bílé krychle\". Kde jinde totiž lépe ukázat grafický design nežli v jeho přirozeném prostředí?\n\nKoncepce:   Åbäke (GB);   Sofie Dederen (BE); Radim Peško  (CZ)\n\nSTUDOVNA. TABULA RASA: PROPOJENÉ SVĚTY ANEB MANÝRISMUS DESIGNU\n\nDůsledkem převládající modernizace je dnes slovo \"design\" obecně rozšířené po celém světě. Abychom si mohli povídat o designu, musíme ovšem rozhovor vymezit disciplínami a zavedenými rubrikami moderního designu. Základní význam slova \"design\" a způsob jeho interpretace však není jednoznačně zřejmý ani jasný. Interpretace, způsob uvažování a jemné nuance se v jednotlivých kulturách a zemích odlišují.\n\nAčkoli si v průběhu 20. století grafický design vytvořil bohaté a významově nosné dějiny, dosud nedošlo na hlubší zkoumání variací ve vnímání toho, čím design skutečně je. V době studené války fungovaly jako brána pro potenciální kulturní výměnu - například na téma, jak definovat design v rámci různých kultur - publikace a akce typu Bienále Brno.\n\nVlivem rychlé globalizace postupující od konce 20. století začal být grafický design do značné míry nekompromisní, ale zároveň i hodně homogenní. Jako by docházelo k čím dál důkladnější destilaci moderního grafického designu (a jeho různých diskursů), aby se odfiltrovala veškerá kultura a historie mimo stanovené hranice designu jako kulturního kapitálu, kulturní produkce a centralizovaného diskursu.\n\nJe paradoxní, jak markantní zůstává rozdělení na 'lokální' a 'globální', přestože technologie a ekonomie neustále zrychlují a usnadňují globální komunikaci.\n\nExistují však jednotlivci a práce, vymykající se etablovaným normám, vymezeným cestou Západních modernistických ideálů, norem a forem. Z hlediska kurátorského přístupu k brněnské Studovně 2016 je pro nás velice zajímavé, že nikde na světě nelze získat geograficky ani metafyzicky lokalizovaný soubor poznatků, jež by nám pomohl vystavit publikace, které jsou buď na periferii, nebo úplně mimo Západní představy o diskursu, dialektice a chápání grafického designu.\n\nNaším cílem je vytvořit ze Studovny Bienále Brno 2016 místo, kde se opětně vyjeví souvislosti mezi tím, co vnímáme jako 'světy' - oblasti činností svou podstatou technokratických, kulturních nebo 'jiných' - vyrovnávající propad mezi 'lokálním' a 'globálním' dosud nevídaným způsobem vyhýbajícím se Orientalizaci, zahrnujícím tajemství a vyvolávajícím porozumění. Nacházíme se v dějinném okamžiku, kdy zřejmě existuje všeobecně akceptovaná celosvětová shoda na tom, co je to \"design\", což však ve skutečnosti znamená množství postojů a úhlů pohledu.\n\nVybízíme návštěvníky čítárny, aby měli na paměti pojem tabula rasa (nepopsaná tabule) v její nejpůvodnější podobě voskové tabulky, kterou používali staří Římané na poznámky. Než se pustíte do této výstavy, pokuste se povolit své mysli rozcvičku nad předsudky ohledně toho, co design skutečně znamená. Velká pětka neoliberální éry (Amazon, Apple, Facebook, Google a Microsoft) připravila občany na celém světě o jejich autonomii při rozhodování a vytváření názorů a hromadně přesunula jednotlivce z pozice uživatelů na pouhé účastníky. My doufáme, že se jednotlivci, kteří se budou setkávat ve Studovně, vydají opačným směrem - že v nich získané poznatky namísto toho vyvolají pocit sebeprosazení, přehodnocení sebe sama, tajemství a vyššího smyslu.\n\nAutoři:  Kiyonori Muroga (JP) &  Ian Lynam (US)\n\nOFF PROGRAM\n\nOff program je koncipován jako otevřený prostor věnovaný workshopům, intervencím a jiným oborovým prezentacím. Naváže na úspěšnou premiéru při minulém ročníku a bude tentokrát zaměřen zejména na výstavní projekty.\n\nGrafický design, vzdělávání a školy\n\n19. 6. - 26. 10. 2014\n\nÅbäke \n\nRadana Lencová \n\nBarbara Steiner \n\nLinda Dostálková \n\nJoris Kritis \n\nMikuláš Macháček\n\nMarek Pokorný \n\nIndrek Sirkel \n\nVelká cena Bienále Brno 2014 – Cena ministra kultury České republiky - neudělena\n\nCena primátora města Brna – Daisuke Kashiwa \n\nCena Českých center – Pavla Nešverová \n\nCena mezinárodní poroty – Emma Olanders \n\nČestné uznání mezinárodní poroty – Werkplaats Typographie, Arnhem \n\n\n21. 6. – 28. 10. 2012\n\nNa Kim – předseda\n\nTomáš Celizna\n\nAdam Macháček\n\nRadek Sidun\n\nMarta Sylvestrová\n\nAdam Štěch\n\nAndrew Blauvet \n\nZak Kyes\n\nRobert V. Novák\n\nSulki & Min\n\nJan van Toorn\n\nVelká cena Bienále Brno 2012 - Cena ministerstva kultury České republiky – Armand Mevis, Linda van Deursen\n\nCena Českých center – Jan Novák\n\nCena mezinárodní poroty – Linked by Air – Dan Michaelson, Tamara Maletic \n\nCena primátora města Brna – Manuel Reader \n\nCena Bienále Brno za přínos v oboru grafického designu – Zdeněk Ziegler \n\n\nPlakát, firemní, informační a reklamní grafika\n\n22. 6. - 24. 10. 2010\n\nErwin Bauer – předseda\n\nOlga Benešová\n\nEmil Drličiak\n\nLada Hubatová-Vacková\n\nOtakar Karlas\n\nMarek Pokorný\n\nMarta Sylvestrová\n\nPetr Babák\n\nKarel Martens\n\nLizá Ramalho\n\nKoichi Sato\n\nPaula Scher\n\nIgor Stanisljevic\n\nJohn L. Walters\n\nAlan Záruba\n\nCena ministerstva kultura České republiky – Velká cena Bienále Brno 2010 – Cornel Windlin \n\nKategorie A – Plakáty\n\nHlavní cena – Ralph Schraivogel \n\nKategorie B – Firemní, informační a reklamní grafika\n\nHlavní cena – Yumiko Yasuda\n\nCena primátora města Brna – Advancedesign, Petr Bosák, Robert Jansa\n\nCena TypoDesignClub Praha – CYAN\n\nCena organizačního výboru Bienále Brno za přínos v oblasti grafického designu – Rostislav Vaněk\n\nZvláštní uznání mezinárodní poroty – Květa Pacovská \n\nCena diváka – Lin Shaobin\n\n\nGrafický design, ilustrace a písmo v knihách, časopisech, novinách a digitálních médií\n\n17. 6. - 19. 10. 2008\n\nKarel Aubrecht – předseda\n\nPavol Bálik\n\nOlga Benešová\n\nAleš Najbrt\n\nMarek Pistora\n\nMarek Pokorný\n\nKrisztina Somogyi\n\nMarta Sylvestrová\n\nRostislav Vaněk\n\nJonathan Barnbrook\n\nPetra Černe Oven\n\nOtakar Karlas\n\nZuzana Lednická\n\nGertrud Nilte\n\nFumio Tachibana\n\nLucille Tenazas\n\nCena ministerstva kultury České republiky – Velká cena Bienále Brno 2008 – Kasia Korczak\n\nKategorie A – Knihy a výstavní katalogy\n\nHlavní cena – Angus Hyland\n\nKategorie B – Obaly nosičů digitálních a audiovizuálních médií\n\nHlavní cena – nebyla udělena\n\nKategorie C – Časopisy a noviny\n\nHlavní cena – Erick Beltrán – Eduardo Barrera\n\nKategorie D – Tvorba písma\n\nHlavní cena – Tomáš Brousil \n\nKategorie E – Nová média\n\nHlavní cena – Lichtwitz – Büro für visuelle Kommunikation\n\nZvláštní ceny\n\nCena ICOGRADA – Jekyll & Hyde \n\nCena primátora města Brna – Ateliér ilustrace a grafiky VŠUP Praha\n\nCena Alfonse Muchy za ilutraci – Gilles Lepore \n\nCena TypoDesignClub Praha – Heine / Lenz / Zizka\n\nCena organizačního výboru Bienále Brno za přínos v oblasti grafického designu – Jan Soplera\n\nCena diváka – Štěpánka Bláhovcová\n\n\nPlakát / firemní / informační a reklamní grafika\n\n13. 6. - 15. 10. 2006\n\nPetr Babák – předseda\n\nPetr Knobloch – zástupce\n\nAdam Macháček\n\nJacek Mrowczyk\n\nBabeta Ondrová\n\nMarek Pokorný\n\nMichal Richtr\n\nVladislav Rostoka\n\nMarta Sylvestrová\n\nReza Abedini\n\nKarel Haloun\n\nTomáš Machek\n\nJ. Abbott Miller\n\nPeter Saville\n\nUng Vai Meng\n\nCatherine Zask\n\nVelká cena Bienále Brno 2006 – Artur Rebelo – Líza Ramalho\n\nCena ICOGRADA – Pazu Lee Ka Ling\n\nDesign Presige – Mezinárodní cena za design – Martin Woodtli \n\nKategorie 1 – plakáty\n\nHlavní cena – Shigeo Okamoto\n\nKategorie 2 – firemní, informační a reklamní grafika\n\nHlavní cena – nebyla udělena\n\nZvláštní ceny\n\nCena ministerstva kultury České republiky – Urs Lehni \n\nCena Alfonse Muchy za plakát – Michel Bouvet \n\nCena primátora města Brna – Nojiri Daisaku\n\nCena Unie výtvarných umělců České republiky – Iyama Koji \n\nCena TypoDesignClubu Praha – Tomáš Brousil \n\nCena kritiky – Jonathan Barnbrook \n\n\nGrafický design, ilustrace a písmo v knihách, časopisech, novinách a nových médiích\n\n15. 6. - 24. 10. 2004\n\nRostislav Vaněk - předseda\n\nIva Janáková - zástupce\n\nEmil Drličiak\n\nPetr Knobloch\n\nTomáš Machek\n\nBoris Mysliveček\n\nZdeněk Primus\n\nMarta Sylvestrová\n\nRuedi Baur\n\nPetr Bil'ak\n\nIrma Boom\n\nJulia Hasting\n\nKeizo Matsui\n\nAleš Najbrt\n\nStefan Sagmeister\n\nFrantišek Štorm\n\nVelká cena Bienále Brno – Fumio Tachibana (Jap)\n\nCena ICOGRADA – Barbieri + Bücher Gestalltung Text Bild - Nicole Barbieri, Markus Bücher \n\nCen BEDA – Zuzana Baťková \n\nKategorie A – Knihy a výstavní katalogy\n\nCena za nejlepší design – Gert Wunderlich\n\nZvláštní cena – Petr Babák \n\nKategorie B – Časopisy a noviny\n\nnebyla udělena\n\nKategorie C – Tvorba písma\n\nCena za nejlepší design – Johanna Balušíková\n\nZvláštní cena – Cyrus Highsmith\n\nKategorie IV – Nová média\n\nCena za nejlepší design – Lichtwitz – Büro für visuelle Kommunikation\n\nZvláštní ceny\n\nCena ministerstva kultury České republiky – Martina Marešová\n\nCena Alfonse Muchy za ilustraci – Denisa Myšková \n\nCena primátora města Brna – Lenka Blažejová \n\nCena Unie výtvarných umělců České republiky – Reza Abedini \n\nDesign Prestige – Mezinárodní cena za design – Alan Záruba\n\nCena TypoDesignClubu Praha – Adam Macháček\n\nCena kritiky – Akihiko Tsukamoto \n\n\n"}
{"id": "690072", "url": "https://cs.wikipedia.org/wiki?curid=690072", "title": "Josef Leopold Zvonař", "text": "Josef Leopold Zvonař\n\nJosef Leopold Zvonař (22. ledna 1824 Kublov – 23. listopadu 1865 Praha) byl český hudební skladatel, teoretik a pedagog. Složil desítky písní, ale i mše, komorní skladby, sonáty a dvě opery; dodnes je známá píseň \"Vlastenské hory\" („Čechy krásné, Čechy mé…“), jejíž text napsal Václav Jaromír Picek. Řadu let vyučoval na varhanické škole a vyšší dívčí škole. Přispíval do časopisu \"Dalibor\" a vydal několik teoretických spisů. Spoluzakládal pěvecký sbor Hlahol. Většina jeho prací je dnes zapomenuta. Je však oceňován jako zakladatel české hudební pedagogiky, z níž později vyrostli další talentovaní hudebníci.\n\nByl synem zednického tovaryše v Kublově u Berouna. S hudbou se seznamoval již od útlého dětství zásluhou strýce a místních učitelů; postupně hrál na housle, klarinet, lesní roh a flétnu, od čtrnácti let také na klavír. Rodiče si původně přáli, aby se vyučil krejčím, ale kublovský farář Josef Dmych poznal chlapcův talent a pomáhal mu v přípravě na studia. Po složení zkoušek u piaristů v Berouně odjel v sedmnácti letech do Prahy na přípravný učitelský kurs.\n\nHudba ho ovšem lákala víc, a tak se roku 1842 přihlásil na varhanickou školu, kterou řídil Karel František Pitsch (Píč). Začátky byly těžké. Zvonař se předchozí rok hudbě prakticky nevěnoval a jeho první výsledky byly tak špatné, že byl přijat pouze podmíněně. Brzy se mu do cesty postavila i nemoc, kvůli které se dostal do finanční tísně. Ukázalo se, že víc než praktická hra na varhany, v níž měl jen průměrné výsledky, jeho talentu odpovídá spíš hudební teorie a skladba. Ředitel Pitsch si toho všiml a pomáhal mu. Roku 1844 mu na své škole nabídl místo asistenta a později druhého učitele zpěvu. Učil tam šestnáct let a v roce 1858, po Pitschově smrti, se na půl roku stal i zatímním ředitelem.\n\nV letech 1843–47 skládal zejména německé písně pro piano. Roku 1847 přednesl svou první skladbu v Cecilském spolku (pojmenovaném podle svaté Cecilie, patronky hudebníků), ale bez úspěchu. Později se zaměřil na zhudebňování českých básní, např. Čelakovského, Chmelenského a Picka. Mimo jiné složil hudbu pro známou Pickovu píseň \"Vlastenské hory\" („Čechy krásné, Čechy mé“). Během revoluce roku 1848 byl členem Svornosti.\n\nOd roku 1858 přispíval do hudebního časopisu \"Dalibor\". Jeho články prozrazovaly sečtělost, dobrý úsudek a svědomitost autora. Téhož roku navštívil Itálii přes Salzburg, Bavorsko a Tyrolsko; o cestě napsal reportáž pro \"Pražské noviny\".\n\nDokud neexistovaly české hudební spolky, účastnil se činnosti v německých spolcích Jednota cecilská nebo Žofínská akademie. Roku 1861 se stal spoluzakladatelem a místopředsedou českého pěveckého sboru Hlahol.\n\nPo založení na Vyšší dívčí škole v Praze se na ní stal učitelem zpěvu. Od roku 1863 byl ředitelem kůru u sv. Trojice. Na začátku roku 1865 pořádal pro Uměleckou besedu přednášky o lidových písních.\n\nZemřel na tuberkulózu, zčásti i v důsledku velkého pracovního vypětí. Pohřben byl v rodné obci za velké účasti rodáků i členů Hlaholu. Velký majetek nezanechal, jeho knihovnu zdědila Umělecká beseda.\n\nJosef Leopold Zvonař byl ve své době velmi známý a uznávaný. Dobový tisk přinesl např. zprávu, že pěvecký sbor v Kopidlně požádal v červnu 1865 mistra o svolení použít jeho jméno v názvu spolku. Zvonař odmítl se zdůvodněním, že taková čest náleží především osobnostem již zemřelým. S odvoláním na tento argument pak spolek přijal jeho jméno v prosinci téhož roku, po Zvonařově smrti. 24. září 1871 byla na jeho rodném domě osazena pamětní deska.\n\nJiž počátkem 80. let 19. století, a tím spíše dnes, je Zvonařova tvorba již z větší části zapomenuta. Z dnešního pohledu je nutné ocenit hlavně jeho pedagogickou a organizátorskou činnost. Vytvořil základy české hudební pedagogiky a aktivně přispěl ke vzniku hudebních institucí a spolků. Na tyto základy pak navázali další talentovaní následovníci. Profesor Mirko Očadlík jej kdysi srovnal se současníkem Bedřichem Smetanou, který se narodil téhož roku: Pokud byl Smetana Mesiášem české hudby, pak Zvonař je jejím „Janem Křtitelem“ – tím, jak popularizoval hudbu v české veřejnosti a prohloubil její teoretický základ.\n\nZvonař je autorem šedesáti písní s německými i českými texty, třiceti mužských sborů, tří mší a několika menších chrámových skladeb, dvou sonát pro klavír a čtyř pro varhany, několika komorních skladeb, dvou oper (\"Lesní kaple\" 1860, \"Záboj\" 1859–62) a čtyř předeher pro orchestr.\n\nPřispíval do hudebního časopisu \"Dalibor\". Knižně vydal např.:\n\nPíseň „Čechy krásné, Čechy mé“ se dočkala několika tištěných vydání, mimo jiné v letech 1939, 1940, 1942 a 1948.\n\n\n"}
{"id": "690074", "url": "https://cs.wikipedia.org/wiki?curid=690074", "title": "Prométheus (rozcestník)", "text": "Prométheus (rozcestník)\n\nPrométheus (nebo také Prometheus) může mít více významů:\n\n"}
{"id": "690076", "url": "https://cs.wikipedia.org/wiki?curid=690076", "title": "Seznam zápasů československé a australské hokejové reprezentace", "text": "Seznam zápasů československé a australské hokejové reprezentace\n\n"}
{"id": "690077", "url": "https://cs.wikipedia.org/wiki?curid=690077", "title": "Alex Auld", "text": "Alex Auld\n\nAlexander Auld (* 7. ledna 1981, Cold Lake, Alberta, Kanada) je kanadský hokejový brankář hrající v týmu Ottawa Senators v kanadskoamerické lize NHL.\n\nAuld začal svojí juniorskou kariéru v týmu North Bay Centennials, který hrál v lize Ontario Hockey League, kde se poprvé objevil na konci sezóny 1997-98. V další sezóně už chytal v 38 zápasech a poté byl vybrán ne celkově 40. místě draftu NHL 1999 týmem Florida Panthers. Ve své poslední sezóně v OHL 2000-01 byl nominován do juniorské reprezentace Kanady na Mistrovství světa dvacetiletých 2001, kde byl záložním brankářem Maxima Ouelleta. Po šampionátu byla jeho práva vyměněna v NHL z Floridy do Vancouveru Canucks za třetí výběr v draftu NHL 2002 a podmínečný výběr v draftu NHL 2001.\n\nProfesionálním hokejistou se stal v sezóně 2001-02, kdy se připojil k farmářskému celku Vancouveru – Manitobě Moose hrajícím v lize American Hockey League (AHL). Během výcvikového kempu si podvrtnul kotník a po návratu byl pro rozehrání přidělen k druhému farmářskému celku Columbia Inferno, který hrál v lize ECHL. Po šesti zápasech byl povolán do Manitoby, kde se stále zlepšoval i navzdory zkušeným konkurentům v brance: Alfiemu Michaudovi a Wadeu Flahertymu. Po zranění brankářů Canucks: Dana Cloutiera a Pēterise Skudry dostal šanci chytat v NHL, v zápase proti Dallasu Stars hraném 23. ledna 2002, při kterém pomohl k vítězství 4:2. Po zápase byl odeslán zpět do AHL. V sezóně 2002-03 dostal o něco více příležitostí v AHL, kde chytal společně s Tylerem Mossem. Ačkoliv za Canucks chytali opět Cloutier a Skudra, tak si díky nahrazování v době jejich zdravotních potíží zachytal v sedmi zápasech základní části a v jednom zápase playoff. Po sezóně odešel z Vancouveru Skudra, který podepsal smlouvu v Rusku a Auld mohl být záložním brankářem za Cloutierem. Během sezóny, ale přišel Johan Hedberg a Auld tak většinu sezóny 2003-04 strávil v Manitobě. V sezóně 2004-05, kdy byla v NHL výluka chytal celou sezónu za Manitobu Moose v tandemu s brankářem Wadem Flahertym. Ačkoliv byl Auld během sezóny týmovou jedničkou, tak během playoff nebyly jeho výkony přesvědčivé a na pozici jedničky jej vystřídal Flaherty. V prosinci 2004 chytal za tým Kanady na Evropském Spengler Cupu. V sezóně 2005-06 se Auld vrátil do NHL, kde působil jako záloha za Cloutierem. 20. listopadu 2005 si Cloutier zranil vazy v koleni a Auld jej nahradil na pozici prvního brankáře, kde mu dělal náhradníka bývalý spoluhráč z juniorské reprezentace Maxime Ouellet. Po sezóně obdržel cenu pro nejužitečnějšího hráče a byl nominován do kanadské reprezentace na Mistrovství světa 2006, kde skončili čtvrtí.\n\nV červnu 2006 byl Auld zapojen do hromadné výměny, když byl vyměněn společně s Toddem Bertuzzim a Bryanem Allenem na Floridu Panthers za Roberta Luonga, Lukáše Krajíčka a výběr v 6. kole draftu NHL 2006, ve kterém byl později vybrán Sergej Širokov. Zpočátku byl Auld považován za budoucí jedničku týmu Floridy, ale 25. července 2006 podepsal s Panthers smlouvu Ed Belfour, který se tak stal prvním brankářem a Auld byl v sezóně 2006-07 jeho náhradníkem.\n\n13. srpna 2007 podepsal jednoletý kontrakt s týmem Phoenix Coyotes. Ve Phoenixu měl konkurenty v Davidu Aebischerovi a v Mikaelu Tellqvistovi a poté, co Auld odchytal 9 zápasů Phoenixu přišel do týmu Ilja Bryzgalov z Anaheimu Ducks. Auld byl jako nadbytečný vyměněn 6. prosince 2007 do Bostonu Bruins za křídelního útočníka Nata DiCasmirra a výběr v 5. kole draftu NHL 2009, který později získal tým Ottawa Senators, který si vybral Jeffa Costella. V Bostonu působil na pozici záložního brankáře za Timem Thomasem.\n\n1. července 2008 podepsal dvouletou smlouvu s týmem Ottawa Senators. V Ottawě s ním počítali jako se záložním brankářem Martina Gerbera. Během sezóny se, ale vypracoval do role jedničky a Gerber odešel do Toronta Maple Leafs a k týmu se přidal nováček Brian Elliott. Před sezónou 2009-10 získala Ottawa Pascala Leclaira z Columbusu Blue Jackets a Auld byl vyměněn do Dallasu Stars za výběr v 6. kole draftu NHL 2010, ve kterém byl později vybrán Mark Stone. 27. února 2010 jej jako nepotřebného obsadil tým Dallasu na listinu volných hráčů, odkud si jej stáhl tým New York Rangers, za který ve zbytku sezóny odchytal 3 zápasy. Po sezóně podepsal jednoletou smlouvu s Montrealem Canadiens, kde působil v sezóně 2010-11 jako záložní brankář Careyho Price.\n\n\n\n"}
{"id": "690078", "url": "https://cs.wikipedia.org/wiki?curid=690078", "title": "Seznam zápasů československé a bulharské hokejové reprezentace", "text": "Seznam zápasů československé a bulharské hokejové reprezentace\n\n"}
{"id": "690079", "url": "https://cs.wikipedia.org/wiki?curid=690079", "title": "3. základní expedice (Mir)", "text": "3. základní expedice (Mir)\n\n3. základní expedice, zkráceně EO-3, ( ) na Mir, byla třetí trvalou (celkově čtvrtou) expedicí vyslanou Sovětským svazem na jeho vesmírnou stanici Mir. Expedice byla zahájena 21. prosince 1987 startem kosmické lodi Sojuz TM-4 a trvala do přistání Sojuzu TM-6 21. prosince 1988. Výprava byla zprvu dvoučlenná a skládala se z velitele Vladimira Titova a palubního inženýra Musy Manarova. Koncem srpna se k nim připojil lékař-výzkumník Valerij Poljakov, který po odletu svých druhů v prosinci na Miru zůstal a přešel do 4. základní expedice.\n\nPříprava kosmonautů ke třetímu dlouhodobému letu na stanici Mir začala v březnu 1987, kdy byli jmenováni do hlavní posádky Vladimir Titov (velitel) a Musa Manarov (palubní inženýr), zálohu tvořili Alexandr Volkov a Sergej Jemeljanov, třetí, rezervní, posádku Vladimir Ljachov a Alexandr Kaleri. V květnu 1987 Jemeljanova nahradil Kaleri, přičemž na Kaleriho místo byl jmenován Andrej Zajcev.\n\nExpedice začala startem kosmické lodi Sojuz TM-4 z kosmodromu Bajkonur 21. prosince 1987 v 11:18 UTC, se stanicí Mir se loď spojila 31. srpna v 5:41 UTC. Kromě dvojice Titov, Manarov byl třetím členem posádky Sojuzu (a jediným kosmonautem 2. návštěvní expedice) Anatolij Levčenko z Gromovova letecko-výzkumného institutu, který týdenní cestu do vesmíru podnikl v rámci přípravy na pilotování kosmoplánu Buran.\n\nPo spojení se stanicí se kosmonauti přivítali s Jurijem Romaněnkem a Alexandrem Alexandrovem z 2. základní expedice. Během následujících dní převzali stanici a 29. prosince přihlíželi odletu Romaněnka, Alexandrova a Levčenka na Zem.\n\nBěhem ledna 1988 pokračovala osádka komplexu ve vědeckých experimentech. Věnovala přípravě polovodičových materiálů, zkoumání termokapilárních jevů v beztíži na zařízení Pion, pokusům s vytvářením galvanických kovových povlaků na zařízení Eri, geofyzikálním experimentům se spektrometrem Marija (sledování toků vysokoenergetických nabitých částic v okolí stanice) a astrofyzikálním pozorováním přístroji modulu Kvant. Ultrafialovým dalekohledem Glazar byly pořizovány snímky mladých hvězd, jasných galaxií a hvězdokup při vlnové délce 164 nm. V průběhu roku byly pozorovány různé části oblohy, především okolí hvězd Altair (α Aql) v souhvězdí Orla a α Lup v souhvězdí Vlka; dále byly sledovány oblasti souhvězdí Panna (Virgo), Lev (Leo), Havran (Corvus), Severní koruna (Corona Borealis), Velká medvědice (Ursa Maior), Lodní kýl (Carina), Orion, Malý medvěd (Ursa Minor), Eridan (Eridanus), Holubice (Columba) a Lodní záď (Puppis). Mezinárodní observatoří Rentgen byly průběžně sledovány zajímavé zdroje rentgenového záření, především pozůstatky supernovy SN 1987a ve Velkém Magellanově mračnu, kvasar 3C 274, černá díra Cyg X-1 a Cyg X-3 (obě v souhvězdí Labutě), rentgenový pulsar Her X-1 v souhvězdí Herkula a zdroj Cep X-4 v souhvězdí Cefea.\n\nDne 23. ledna přijali zásobovací loď Progress 34 (připojen do 4. března). Dne 26. února uskutečnili Titov a Manarov první výstup do vesmíru. Jejich úkolem byla výměna jednoho ze dvou spodních panelů novým, nesoucím jednak 6 baterií se zdokonalenými slunečními články, jejichž připojením byl zvýšen elektrický příkon o 20 %, jednak 2 baterie z nových vývojových polovodičových materiálů, které byly používány pouze k experimentálním účelům a nebyly připojeny na elektrický rozvod stanice. Před návratem do stanice kosmonauti pořídili videozáznamy povrchu stanice, vyklopených panelů a antén (zejména antény setkávacího radaru Progressu 34, která se po navedení na dráhu pomalu vyklápěla), povrchu transportní lodi Sojuz-TM 4 a umístili na povrch stanice vzorky materiálů a zařízení pro studium dlouhodobého vlivu kosmického prostoru. Celkové trvání výstupu bylo 4 hodiny a 25 minut.\n\nV březnu kosmonauti pokračovali ve výše jmenovaných experimentech. Zahájili také využívání nové zrcadlové pece, používané ke zpracování materiálů do teploty 1000 °C. V polovině měsíce uskutečnili sérii pozorování a snímkování vysokohorských oblastí Pamíru a Ťan-šanu s cílem inventarizace množství sněhu a rozsahu ledovců v souvislosti s úvahami o využití těchto vodních zásob k zavlažování středoasijských republik SSSR. Zdravotní stav kosmonautů byl velmi dobrý; stěžovali si pouze na zvýšené množství prachu a nepříjemný pach v atmosféře komplexu. Také se věnovali experimentu Akustika, zaměřeného na sledování celkové úrovně hluku působeného přístrojovým vybavením a zejména ventilátory klimatizačního systému v obytných prostorách. Rovněž zahájili testování nového telefaxového zařízení nainstalovaného na Miru.\n\nNové zásoby jim 25. března přivezl Progress 35 (zůstala spojená se stanicí do 5. května). V prvním týdnu dubna pokračovali kosmonauti v astrofyzikálních pozorováních na Kvantu, v lékařsko-biologických experimentech, v dálkovém průzkumu Země a studiu vysokých vrstev zemské atmosféry fotometrem EFO-1. Na zařízení Pion-M prováděli pokusy z oblasti mechaniky kapalin a přenosu tepla v beztíži. Uskutečnili několik pokusů na československém krystalizátoru ČSK-1. V rámci pravidelné technické údržby kosmonauti také nainstalovali nové telekomunikační zařízení pro zvýšení kapacity spojení mezi Mirem a pozemními stanicemi. Posádka se také zapojila do komplexního programu Caribe-Interkosmos ’88, zaměřeného na dálkový průzkum Karibského moře a území Kuby, především zkušebních polygonů v provincii Havana, v údolí řek Cauto a Guantanamo a šelfové zóny v souostroví Los Cannareos. Kromě stanice Mir se na experimentu účastnily bezpilotní družice Kosmos 1766 (1986-055A) a 1869 (1987-062A), sovětská a kubánská letadla, lodě i pozemní stanice a bóje v moři. Program byl součástí projektu „Sledování dynamiky geosystémů metodami dálkového průzkumu“ programu Interkosmos. Nabitý program v té době způsobil, že se kosmonauti s některými pracemi začali opožďovat proti harmonogramu. V druhé polovině měsíce kosmonauti pokračovali v materiálových pokusech na zařízení Pion-M. V té době se začaly projevovat na detektoru rentgenového dalekohledu TTM problémy. Bylo proto rozhodnuto v blízké budoucnosti se pokusit o jeho opravu.\n\nV první polovině května posádka pokračovala v dálkovém průzkumu Země a ve snímkování vybraných oblastí nebe dalekohledem Glazar. 15. května přijali Progress 36 (připojen do 5. června) a poté se věnovali jeho vykládce. Koncem května kosmonauti obnovili vědecké experimenty. V zařízení Svetoblok T syntetizovali polyakrylamidový gel pro účinnější elektroforetické dělící metody, používané k přípravě biologicky aktivních látek na Zemi. Obnoveny byly také biologické experimenty s vyššími rostlinami (pšenicí \"Triticum aestivum\" L. a huseníčkem rolním \"Arabidopsis thaliana\" (L.) Heynh.).\n\nDne 9. června 1987 přijali 3. návštěvní expedici, která přiletěla na lodi Sojuz TM-5. Sestávala z velitele Anatolije Solovjova, palubního inženýra Viktora Savinycha a bulharského kosmonauta Alexandra Alexandrova. Alexandrov letěl náhradou za první bulharský let programu Interkosmos z roku 1979, kdy se Nikolaji Rukavišnikovi a Bulharovi Georgi Ivanovovi v Sojuzu 33 nepodařilo spojit se stanicí Saljut 6 a po dvou dnech museli přistát. Smyslem expedice byla především výměna lodi Sojuz TM-4 za nový Sojuz TM-5. Návštěvníci odletěli v Sojuzu TM-4 17. června 1988.\n\nPo několika dnech příprav uskutečnili 30. června kosmonauti Titov a Manarov svůj druhý výstup na vnější povrch stanice. Hlavním úkolem byl pokus o výměnu porouchaného detektoru v rentgenovém dalekohledu TTM (experiment připravila University of Birmingham). V průběhu výstupu byli ve Středisku řízení letů (CUP) přítomni britští a holandští specialisté. Titov a Manarov dopravili na vnější povrch Kvantu přibližně 40 kg nářadí. Nejprve se museli prořezat 20 vrstvami tepelné izolace, což byla velmi fyzicky namáhavá práce. Mimořádně obtížné bylo uvolnění šroubů, které přidržovaly kryt přístroje a které byly zality pryskyřicí, protože před startem se neuvažovalo o možné opravě. Pro poškození speciálního klíče se nepodařilo detektor uvolnit a úkol splnit. Trvání výstupu bylo 5 hodin a 10 minut.\n\nV dalších týdnech pokračovala běžná rutinní práce. V oblasti dálkového průzkumu Země zaměřili kosmonauti pozornost na hledání možných ložisek užitečných nerostů na území SSSR. Pokračovali také v astrofyzikálních pozorováních z Kvantu a v pravidelné kontrole svého zdravotního stavu.\n\n21. července se k Miru připojila nákladní loď Progress 37 (zůstala součástí komplexu stanice do 12. srpna). Na přelomu července a srpna kosmonauti pozorovali vznik rozsáhlých lesních požárů na Urale, v jižních oblastech Sibiře a na Dálném východě. Získaných informací bylo využito při jejich hašení. V srpnu probíhala velká kampaň dálkového průzkumu seismicky aktivních oblastí pod označením Ťan-Šan-Interkosmos ’88. Pozornost byla zaměřena zejména na okolí Toktogulské vodní nádrže. Na přípravě programu se podíleli i odborníci z Bulharska, Československa, Maďarska, NDR, Polska, Rumunska a Vietnamu. Kromě Miru byly do pozorování zapojeny i bezpilotní družice a letadla.\n\nDne 31. srpna 1988 přiletěla 4. návštěvní expedice na lodi Sojuz TM-6. Sestávala z velitele Vladimira Ljachova a afghánského kosmonauta Abdula Ahada Mohmanda. S nimi přiletěl také lékař-výzkumník Vladimir Poljakov, který se připojil k dvojce Titov, Manarov jako další člen základní posádky. Ljachov a Mohmand se po týdnu vrátili v Sojuzu TM-5.\n\n12. září nyní tříčlenná posádka stanice přijala Progress 38 (zůstal připojen k Miru do 24. listopadu). Vykládka lodi probíhala paralelně s lékařskými a astrofyzikálními experimenty, v jejichž rámci bylo obnoveno pozorování supernovy SN 1987a. Potvrdilo se při nich, že pokles intenzity rentgenového záření tohoto objektu přesně odpovídá rozpadu radioaktivního Co (poločas 77 dní) vzniklého při výbuchu supernovy. Pokračovaly také experimenty v oblasti materiálového výzkumu. Na zařízení Birjuza kosmonauti sledovali zvláštnosti vytváření prostorových struktur při chemických reakcích v beztíží. Také snímkovali stepní oblasti Země a sledovali koncentraci planktonu v různých oblastech oceánů.\n\nPočátek října byl věnován přípravě nové verze autonomních skafandrů Orlan určených k výstupu do kosmického prostoru. Umožňovaly strávit delší dobu mimo stanici (až 7 hodin proti dosavadním 5 hodinám). 20. října kosmonauti Titov a Manarov otevřeli výstupní průlez a zahájili svůj třetí a poslední výstup do volného prostoru. Skafandry však nebyly použity v autonomním režimu, ale připojené na palubní systém zabezpečení životních podmínek. Kosmonaut Poljakov byl po dobu výstupu v návratovém modulu transportní lodi Sojuz-TM 6, který by s ním automaticky přistál v případě nějaké havárie. Kosmonauti, vybaveni novým nářadím, uvolnili detektor dalekohledu TTM na první pokus a po několika pokusech se jim podařilo správně umístit do dalekohledu nový detektor. Opravě asistoval v CUP dr. G. Skinner z University of Birmingham. Poté kosmonauti instalovali na povrchu Miru anténu pro radioamatérskou stanici (Titov měl volací znak U1MIR, Manarov U2MIR). Celkové trvání výstupu činilo 4 hodiny a 12 minut.\n\nOd konce října začali Titov a Manarov v rámci příprav k návratu na Zemi používat podtlakového obleku Čibis. Koncem měsíce pokračovalo měření toků nabitých částic v okolí komplexu spektrometrem Marija a dálkový průzkum Země. Počátkem listopadu pracovali kosmonauti se zrcadlovou pecí, ve které připravili vzorky slitiny hliník-měď a monokrystaly zinku.\n\nLoď Sojuz TM-7 s novou, 4. základní posádkou přiletěla 28. listopadu. Osazenstvo stanice se přivítalo s hosty – Alexandrem Volkovem a Sergejem Krikaljovem ze 4. základní posádky a Jean-Loup Chrétienem, francouzským kosmonautem představujícím 5. návštěvní expedici. Během měsíčního společného letu Volkov a Krikaljov převzali stanici, s nimi zůstal i Poljakov, a 21. prosince 1988 se Titov s Manarovem a Chrétienem v Sojuzu TM-6 vrátili na Zem. Přistáli v 9:57 UTC v Kazachstánu, 180 km jihovýchodně od Džezkazganu.\n"}
{"id": "690080", "url": "https://cs.wikipedia.org/wiki?curid=690080", "title": "Seznam zápasů československé a španělské hokejové reprezentace", "text": "Seznam zápasů československé a španělské hokejové reprezentace\n\n"}
{"id": "690083", "url": "https://cs.wikipedia.org/wiki?curid=690083", "title": "Bitva u Saint-Denis (1678)", "text": "Bitva u Saint-Denis (1678)\n\nBitva u Saint-Denis probíhala od 14. do 15. srpna 1678 mezi francouzskou armádou pod velením Maršála Luxembourga a nizozemskou armádou s Vilémem III. v čele poblíž Saint-Denis, vesnice těsně za hradbami opevněného města Mons, tehdy součásti Španělského Niozemí (dnes v jižní Belgii). Byla to poslední bitva francouzsko-nizozemské války (1672–1678), vybojovaná \"poté\", co byl podepsán mezi Francií a Nizozemskem Mír v Nijmegen 10. srpna.\n\nMír mezi Francií a Španělskem ještě nebyl podepsán, a tak to Francouzi chtěli použít jako záminku ke zdržování, v naději, že by zatím mohlo padnout Mons. Hlášení o uzavření míru zastihlo místodržitele v jeho táboře 13. srpna, ale jen neoficiálně. Dalšího dne, ráno 14. srpna přišel D’Estrades osobně přinést tuto novinu Luxembourgovi a francouzský maršál právě chtěl přeposlat tuto zprávu do holandského tábora, když uslyšel, že Oranžský k nim postupuje v bitevním seřazení, aby je napadl. Cítil, že čest po něm vyžaduje, aby nizozemskou výzvu přijal. U Saint-Denis propukl krvavý boj, v těsné vzdálenosti od města Mons.\n\nHlavní tábor francouzských vojsk pod vedením maršála Luxembourga (40 000 vojáků) byl rozložen na náhorní plošině chráněné od východu roklí potoka Saint-Denis. Od zbytku sil byl oddělen řekou Haine s mostem na východním břehu Saint-Denis. Nizozemské vojsko (se 40 000 vojáky), kterému velel Vilém III., se na jedné straně opřelo do opatství Saint-Denis obsazené Francouzi, kde bylo těžiště francouzského středu, zatímco současně na druhé straně udeřilo na ves Casteau, která se rozkládala před levým křídlem Francouzů. Po dobytí Saint-Denis provedl Vilém předstíraný úder ve směru od mostu na řece Haine, ostřelujíce francouzský střed, a v tom samém čase poslal hlavní síly dobýt obec Casteau. Luxembourg ponechal ve středu a na pravém křídle první linie pěchoty, aby vázaly Holanďany, a se zbytkem sil dobyl vesnici. Holanďané byli poraženi. Dosud nečinná francouzská jízda je v tu chvíli začala pronásledovat a neustále je sledovala až do soumraku.\n\nAč se dá o výsledku mluvit jako nerozhodné bitvě a podle počtu ztracených mužů se jednalo spíše o vítězství Francouzů, nakonec Nizozemci dosáhli svého cíle, neboť Luxembourg, zřejmě pod vlivem uzavření míru se Spojenými provinciemi, zrušil obléhání města a jednání se Španěly tak mohla pokročit. Mír mezi Francií a Španělskem byl podepsán 17. září 1678.\n\nBitva byla jedním z nejprudších střetnutí celé války. Na obou stranách bylo zabito asi 2 000 vojáků.\n\nJames Scott, 1. vévoda z Monmouthu , nelegitimní syn Karla II. , byl přítomen jako velitel Anglo-holandské brigády a vyznamenal se.\n\nDále byli přítomni Menno van Coehoorn (tzv. \"„Holandský Vauban”\") a budoucí maršál Hendrik Overkirk, o němž se říká, že zachránil během bitvy život Vilému III. tím, že srazil k zemi mečem útočníka, který již měl nataženou pistoli proti vévodově hrudi.\n\n"}
{"id": "690084", "url": "https://cs.wikipedia.org/wiki?curid=690084", "title": "Edice Russia Altera", "text": "Edice Russia Altera\n\nRussia Altera. Dějiny, kultura, duchovnost je česká knižní edice, vycházející v nakladatelství Pavel Mervart v Červeném Kostelci.\n\nEdice se snaží nahlédnout bohatý a mnohotvárný prostor současného i minulého Ruska bez zakořeněných klišé. Publikuje výsledky nejnovějšího výzkumu českých i zahraničních badatelů z oblasti filosofie, teologie, historie, kulturologie, filologie, etnologie aj. V rámci edice rovněž vychází řada \"Slavica\".\n\nVydané monografie:\n\n\nŘada \"Slavica:\"\n\n"}
{"id": "690087", "url": "https://cs.wikipedia.org/wiki?curid=690087", "title": "Saint-Denis (Mons)", "text": "Saint-Denis (Mons)\n\nSaint-Denis je vesnice poblíž belgického města Mons v provincii Hainaut. V roce 1678, ve dnech 14. a 15. srpna, zde proběhla poslední bitva francouzsko-nizozemské války.\n"}
{"id": "690089", "url": "https://cs.wikipedia.org/wiki?curid=690089", "title": "Aféra Český dům", "text": "Aféra Český dům\n\nAféra Český dům je politická kontroverze provázející pronájem nemovitosti Český dům příslušející k českému velvyslanectví v Moskvě. Ministerstvo zahraničních věcí pod vedením ministra Jana Kavana pronajalo v roce 2000 Český dům za údajně výrazně nevýhodných podmínek. Nevýhodným pronájmem měla státu vzniknout škoda 26 milionů korun. Odpovědnost za pronájem měl generální sekretář ministerstva Karel Srba, který v návaznosti na medializaci a vyšetřování na svou funkci rezignoval.\nSrba byl v souvislosti s kauzami na ministerstvu odsouzen na 12 let za přípravu vraždy novinářky Sabiny Slonkové.\nV roce 2004 policie obvinila a státní žalobce podal žalobu na Karla Srbu a bývalé zaměstnance MZV Stanislava Breie a Miroslava Karla. V roce 2007 zprostil trojici obžaloby Městský soud v Praze, v roce 2008 Vrchní soud v Praze zrušil verdikt městského soudu a v roce 2009 byli obžalovaní Městským soudem v Praze opět osvobozeni. Ani toto rozhodnutí však nebylo konečné, po dalším odvolání státního zástupce se kauzou znovu a opakovaně zabývaly soudy, až bylo trestní stíhání Karla Srby a jeho spoluobviněných Městským soudem v Praze zastaveno z důvodu amnestie prezidenta republiky Václava Klause z 1. ledna 2013.\n"}
{"id": "690090", "url": "https://cs.wikipedia.org/wiki?curid=690090", "title": "Kostel svatého Martina (Bohušov)", "text": "Kostel svatého Martina (Bohušov)\n\nKostel svatého Martina v Bohušově je jednolodní původně gotický kostel s pravoúhlým presbytářem. V pozdější době byl barokně upraven. Po požáru v roce 1800 byl kostel v letech 1801–1802 přestavěn do dnešní podoby.\n\nGotický kostel vznikl pravděpodobně v poslední čtvrtině 13. století zásluhou zakladatele hradu Fulštejna Herborda z Fulštejna a jeho synů Jana a Ekerika. Byl postaven na místě staršího pohřebiště, které sloužilo už od poloviny 13. století. Není zřejmé zda měl nově vznikající kostel na tomto místě nějakého (pravděpodobně dřevěného) předchůdce. Kostel svatého Martina byl postaven jako rozměrná jednolodní stavba, jejíž loď byla na nárožích podepřena diagonálně orientovanými opěráky. Stejně i velký obdélný presbytář byl na nárožích a v ose jižní zdi opatřen opěráky. Ze severu přiléhala k presbytáři přízemní sakristie. V době svého vzniku patřil mezi venkovskými kostely na Moravě a v Čechách k velkým stavbám. Kostel tak měl už svou velikostí demonstrovat společenské postavení rodu Fulštejnů v celé oblasti. Někdy kolem roku 1285 byl kostel vysvěcen.\n\nPravděpodobně během česko-uherských válek v 15. století kostel vyhořel. Snad v roce 1486 zahájil tehdejší vlastník Bohušova Jiří Sup z Fulštejna rekonstrukci kostela.\n\nV letech 1727–1728 byl kostel zednickým mistrem Johannem Kunigem z Osoblahy barokně přestavěn. Většina starých gotických oken byla tehdy nahrazena novými barokními. Výrazným způsobem do historie kostela zasáhl tragický požár 24. prosince 1800, při kterém v kostele uhořelo pět lidí. Z kostela se po požáru dochovaly jen obvodové zdi.\n\nNa začátku 20. století (1907) byla zbořena stará gotická sakristie a byla nahrazena novoklasicistní přístavbou.\n\nV roce 1962 byl kostel prohlášen za nemovitou kulturní památku.\n\nPo povodních v roce 1997 pravděpodobně vlivem změny hydrogeologických vlastností podloží v okolí výrazně stoupla vlhkost v kostele. V důsledku toho se farnost rozhodla k razantní obnově kostela. Ještě před začátkem rekonstrukce byl vyhotoven stavebně historický průzkum kostela, který zpracovali Antonín Grůza a Naďa Goryczková. V rámci oprav byl kostel nově staticky zajištěn, byla realizována nová dešťová kanalizace a byl zhotoven větrací kanál pod základy obvodového zdiva. Při úpravách fasády došlo k objevu zachovaného kamenného gotického portálu na jižní straně presbytáře a také profilovaného ostění původního (později zazděného) východního okna v presbytáři. Souběžně s opravami probíhal v kostele v letech 1999–2000 archeologický průzkum, při němž byly pod podlahou presbytáře nalezeny kamenné náhrobky biskupa Jindřicha z Fulštejna, Ekrika Supa z Fulštejna a Václava Sedlnického z Choltic.\n\n\n"}
{"id": "690091", "url": "https://cs.wikipedia.org/wiki?curid=690091", "title": "Seznam zápasů československé a lotyšské hokejové reprezentace", "text": "Seznam zápasů československé a lotyšské hokejové reprezentace\n\n\n"}
{"id": "690100", "url": "https://cs.wikipedia.org/wiki?curid=690100", "title": "Strom svatebčanů", "text": "Strom svatebčanů\n\nStrom svatebčanů (také označovaný jako Dub v Údolí 2) je památný strom, který roste na území národní přírodní památky Terčina údolí u Nových Hradů. Stojí na kraji lesního porostu při červené turistické trase (a naučné stezce \"Terčino údolí\") asi 25 metrů od potoka.\n\n\nKmen dubu je při zemi rozšířený v mohutné kořenové náběhy, ve výšce 4-5 metrů se oddělují dvě široce rozevřené větve (patrné jsou pozůstatky po zaniklé větvi), výš se kmen dělí na dvě kosterní větve, které pokračují vzhůru. Některé rány jsou odborně ošetřené, koruna vyvázaná.\n\nPodle místního zvyku stvrzují novomanželé polibkem pod korunou starého dubu svatební slib. K místu se váže i pověst o trpaslících a panském správci. Ten chtěl vykácet stromy okolo cesty; jakmile ale zařízl pilu do prvního, trpaslíci zasáhli a správcovo stavení spadlo.\n\n\n"}
{"id": "690103", "url": "https://cs.wikipedia.org/wiki?curid=690103", "title": "Olivia Lumová", "text": "Olivia Lumová\n\nOlivia Lumová (narozena v Malajsii) je zakladatelka a předsedkyně singapurské společnosti Hyflux.\n\nLumová vyrůstala u adoptivní matky, kterou nazývala babičkou, své pravé rodiče nikdy nepoznala. Když jí byly tři roky, její „babička“ prohrála všechny úspory, přišla o dům, a musely se přestěhovat do děravé boudy bez tekoucí vody. V patnácti letech odešla Lumová do Singapuru, kde se živila učením a prodejem, aby mohla studovat na střední škole. Pak ve studiu pokračovala a v roce 1986 ukončila Národní singapurskou univerzitu v oboru chemie.\n\nVyznáním je křesťanka, patří k singapurskému megasboru New Creation Church.\n\nLumové byla nejprve zaměstnána u firmy Glaxo Pharmaceutical. Zde pracovala tři roky, než v roce 1989 odešla, aby založila Hydrochem, předchůdce Hyfluxu. Na počátku měla dvacet tisíc singapurských dolarů, které získala prodejem bytu a auta. Začínala se třemi zaměstnanci, přičemž sama objížděla zákazníky na motorce a prodávala prostředky na úpravu vody, filtry a chemikálie.\n\nFirma dále rostla a v roce 2011 byla Lumová oceněna coby podnikatel roku v soutěži pořádané společností Ernst & Young.\n"}
{"id": "690105", "url": "https://cs.wikipedia.org/wiki?curid=690105", "title": "Robert Falkenauer", "text": "Robert Falkenauer\n\nRobert Falkenauer (25. února 1951, Sokolov – 7. září 2011, Plzeň) byl český římskokatolický kněz, který od prosince 2006 až do své smrti působil jako generální vikář plzeňské diecéze.\n\nNarodil se v rodině podnikového právníka a bankovní úřednice jako třetí z jejich šesti dětí. Vystudoval střední průmyslovou školu strojnickou a obor užitá geofyzika na Přírodovědecké fakultě Univerzity Karlovy v Praze. Během svých vysokoškolských studií si přivydělával jako noční hlídač v Národním muzeu. Po dokončení studia a absolvování základní vojenské služby pracoval krátce opět jako noční hlídač v Národním muzeu, následně několik let jako programátor v Projektovém ústavu dopravních a inženýrských staveb a získal titul doktora přírodních věd.\n\nV roce 1981 emigroval do Rakouska, kde se rozhodl ke studiu teologie. Nejprve se však musel naučit německy a etablovat v novém prostředí, a proto se na čas vrátil k práci programátora. Protože mezitím získal rakouské občanství, rozhodl biskup Škarvada, aby studium teologie absolvoval v Rakousku. Začal tedy studovat Filosoficko-teologickou vysokou školu při cisterciáckém klášteře v Heiligenkreuzu.\n\nKrátce po sametové revoluci se vrátil do Československa a začal působit jako jáhen v rodném Sokolově. Na radu kardinála Tomáška také dostudoval teologii v Rakousku a získat titul magistra teologie na Vídeňské univerzitě. Poté se natrvalo vrátil do Čech a 20. června 1993 přijal v Plzni kněžské svěcení. Byl ustanoven farním vikářem v Sokolově, ale již 24. července 1993 jej nový plzeňský biskup František Radkovský jmenoval svým sekretářem s tím, že svých povinností farního vikáře byl zproštěn od 1. září 1993. Po dobu svého působení ve funkci sekretáře biskupa rovněž zajišťoval duchovní správu ve Spáleném Poříčí a několika dalších farnostech jihozápadně od Plzně a vyučoval na Církevním gymnáziu Plzeň.\n\nOd roku 1995 do 30. června 1999 působil jako vicerektor pražského kněžského semináře a od 1. července 1999 se stal biskupským vikářem plzeňské diecéze pro školství, vzdělávání a styky se zahraničím. V této funkci se věnoval především pastoraci vysokoškolských studentů, jakož i výuce na Západočeské univerzitě a Lékařské fakultě Univerzity Karlovy v Plzni. Po určitou dobu byl také okrskovým vikářem vikariátu Plzeň-město. Od 1. prosince 2006 byl jmenován generálním vikářem plzeňské diecéze.\n\nNěkolik měsíců poté, co mu byla diagnostikována rakovina s prognózou rychlého a vážného průběhu nemoci, tomuto onemocnění v nemocnici v Plzni podlehl. Byl pohřben 17. září 2011 do kněžského hrobu na plzeňském Ústředním hřbitově.\n\n"}
{"id": "690111", "url": "https://cs.wikipedia.org/wiki?curid=690111", "title": "Widowmaker", "text": "Widowmaker\n\nWidowmaker může znamenat:\n"}
{"id": "690113", "url": "https://cs.wikipedia.org/wiki?curid=690113", "title": "Racing de Santander", "text": "Racing de Santander\n\nReal Racing Club de Santander, S.A.D. je španělský fotbalový klub sídlící ve městě Santander. Momentálně hraje španělskou třetí nejvyšší soutěž. Založen byl v roce 1913 a během své historie strávil 44 sezón v nejvyšší soutěži (z posledních 20 sezón odehrál v Primera División 17). Nejúspěšnější období byly pro něj 30. léta. Tento klub nikdy nevyhrál španělskou ligu, jeho největším úspěchem je 2. místo z roku 1931.\n"}
{"id": "690116", "url": "https://cs.wikipedia.org/wiki?curid=690116", "title": "Adžmán (emirát)", "text": "Adžmán (emirát)\n\nAdžmán (arabsky عجمان) je nejmenším emirátem Spojených arabských emirátů a jeden ze šesti zakládajících členů této federace. Emirát má rozlohu 260 km². Metropolí je město Adžmán. Emirát se skládá ze tří částí: větší západní, ležící při pobřeží Perského zálivu, v níž se nachází metropole emirátu a dvou oddělených zemědělských exkláv, menší bližší, tvořenou městem Manamou a vzdálenější větší jihovýchodní, v níž se nachází osady Masfut a Sayh Mudayrah. Západní část je z jihu, východu a severu ohraničena emirátem Šardžá. Exkláva Manama sousedí s emiráty Šárdžá a Fudžajra, zatímco druhá exkláva sousedí s Ománem a emiráty Dubajem a Rás al-Chajma. Tato jihovýchodní exkláva má tu zvláštnost, že ji Adžmán spravuje společně s Ománem.\n\nEmirát je absolutní monarchií, v jehož čele stojí šejk Humajd V ibn Rašid Al Nuajmi. Navzdory rozdělení území na tři nesouvisející části, oddělené od sebe značnými vzdálenostmi, se emirát nečlení na žádné nižší správní celky.\n\nVývoj počtu obyvatel a hustoty zalidnění zachycuje tabulka:\nOd roku 1964 vydával emirát poštovní známky označené \"Ajman\", případně \"Ajman/and its depedencies\". Přes nevyjasněnou poštovní funkci některých emisí odborníci tyto známky do katalogů zařadili. Celkové množství vydaných známek je více než 1150, přičemž se jednalo o typické obchodně filatelistické emise, zoubkované i nezoubkované a polovina byla leteckých. Přesný počet vydaných známek je typicky u známek vydávaných prostřednictvím agentur obtížné zjistit. Známky vycházely do roku 1973.\n"}
{"id": "690120", "url": "https://cs.wikipedia.org/wiki?curid=690120", "title": "Widowmaker (americká hudební skupina)", "text": "Widowmaker (americká hudební skupina)\n\nWidowmaker byla americká heavy metalová skupina, kterou v roce 1992 založil zpěvák Dee Snider, člen Twisted Sister. Dalšími členy byli bubeník Joey „Seven“ Franco, kytarista Al Pitrelli a baskytarista Marc Russell, kterého později nahradil Freddy Villano.\n\n"}
{"id": "690124", "url": "https://cs.wikipedia.org/wiki?curid=690124", "title": "Durránská říše", "text": "Durránská říše\n\nDurránská říše (: د درانیانو واکمني), případně také Afgánská říše, byl státní útvar se středem v Afghánistánu, zahrnující severovýchodní Írán, dnešní Pákistán a indické území Paňdžáb. Vznikl roku 1747 ve městě Kandahár pod velením Ahmada Šáha Durráního, afghánského vůdce kmene Abdálí a vojenského velitele spadajícího pod perského vládce Nádira Šáha. Po Ahmadovi smrti v roce 1773 se vlády ujali jeho potomci a hlavní město bylo přemístěno do Kábulu. Ahmad a jeho potomci pocházeli z rodové linie Sadozaiů. Sadozaiové spadali k Abdálíům (později zvaným Durrániové) a stali se druhými paštúnskými vládci Kandaháru.\n\nZa podpory kmenových vůdců dokázal Ahmad Šáh rozšířit Afghánci ovládaná území od Mašhadu ke Kašmíru a Dillí a od řeky Amudarja k Arabskému moři. Durránská říše se stala společně s Osmany největší muslimskou říší druhé poloviny 18. století. Durránská říše je vnímána jako základ dnešního Afghánistánu a Ahmada Šáha Durráního Afghánci považují za \"otce národa\".\n\nVláda Nádira Šáha, turkitského panovníka z dynastie Afšárovců, skončila v červnu roku 1747, kdy byl Šáh zabit vlastními perskými vojáky. V říjnu téhož roku svolali afghánští kmenoví vůdci velkou radu (\"loya jirga\"), jež se konala ve městě Kandahár. Příčinou byla potřeba zvolit nového vládce Abdálíjské konfederace. Zvoleným se stal mladý, teprve 25letý, Ahmad Šáh Abdálí. I přes svůj nízký věk oproti ostatním uchazečům existovala spousta faktorů mluvící v jeho prospěch.\n\nAhmad byl přímý potomek Asaduláha Chána, zakladatele rodu Sadozai, který byl v té době nejvýznamnějším paštúnským kmenem. Disponoval vycvičenou armádou čtyř tisíc jezdců neboli kavaleristů a sám byl zkušeným válečníkem a charismatickým vůdcem. A v neposlední řadě vlastnil značnou část bohatství Nádira Šáha.\n\nAhmad krátce po svém zvolení přijal titul \"Padšáh durr-i durrān\". Paštúnští Abdálíové začali být známí jako Durráníové a z Abdálíjské konfederace se stala Durránská.\n\nAhmadovo panování začalo obsazením města Ghazni, patřící do té doby kmenu Ghilzai, a Kábulu, které ovládal místní vladař. Roku 1749 byl vládce Mughalské říše nucen přenechat Durráncům provincie Paňdžáb a Sindh a důležitý dopravní uzel v podobě řeky Indus, aby ochránil své zbylé bohatství. Značné územní zisky bez boje na východě umožnili Ahmadovi obrátit se opačným směrem a pokusit se o dobytí provincie Herát, které náleželo vnuku Nádira Šáha, Šáhruchovi. Hlavní město provincie, nesoucí také název Herát, padlo do rukou Afghánců až po téměř ročním obléhání. Totéž platí o městě Mašhad. Poté poslal svá vojska podrobit území severně od pohoří Hindúkuš.\n\nAhmadova mocná armáda následně rychle získala kontrolu nad turkickými kmeny v severním Afghánistánu. Po této akci vtrhl Ahmad opět do zchátralé Mughalské říše, aby upevnil svojí vládu nad Paňdžábem a Kašmírem. Začátkem roku 1757 vyplenila afghánská vojska Dillí a stáhla se s cenným lupem zpět. Mughalům bylo dovoleno setrvat v loutkové vládě nad městem, zatímco Ahmad Šáh potvrdil svou nadvládu nad regiony Paňdžáb, Sindh a Kašmír. Poté Ahmad opustil Indii a vrátil se do Afghánistánu. Jeho indické zájmy prosazoval druhý syn Tímur Šáh.\n\nAhmad Šáh soucítil s muslimskými, v nepříjemné situaci se zmítajícími Ujgury, jejichž území obsadila vojska čínské dynastie Čching, která se rozhodla pro expanzi západním směrem. Pokusil se tedy shromáždit sousední muslimské národy a zabránit tak dalšímu mandžuskému postupu. Dalšími kroky bylo zastavení obchodu s mandžuskou Čínou a přesun vojsk do oblasti Kókandu. Protože však jeho tažení v Indii vyprazdňovala státní pokladnu a jeho armády byly roztroušeny po Střední Asii, neměl Ahmad dostatečné prostředky dále konfrontovat čínského císaře Čchien-lunga. Proto alespoň kontaktoval prostřednictvím vyslanců císařský dvůr v Pekingu, ve snaze zklidnit situaci ve východním Turkestánu. Avšak jednání se nesetkala s úspěchem.\n\nOd vlády Aurangzéba, který zemřel roku 1707, moc Mughalů v severní Indii upadala. Mezi roky 1751 a 1752 podepsali Mughalové smlouvu s Maráthovci, kde byla ustanovena faktická kontrola Maráthské říše nad Indií z jejich centra v Puné, zatímco vláda Mughalů se omezovala pouze na město Dillí. Maráthské úsilí se nyní upínalo k expanzi na severozápad Indie. Podařilo se jim vyhnat Tímura Šáha a získat pod kontrolu Láhaur, Multán, Kašmír a další území. Tak byl Ahmad Šáh Durrání nucen obrátit se zpět indickým směrem a čelit četným útokům ze strany Maráthské říše ještě roku 1757, kdy se teprve vrátil do Kandaháru z tažení proti Mughalům.\n\nAhmad vyhlásil Maráthům svatou islámskou válku, džihád, a získal vojenskou podporu nejen paštúnských kmenů, kteří reagovali na tuto událost. Po několika menších potyčkách následovalo afghánské vítězství proti maráthské osádce v severozápadní Indii. Přibližně roku 1759 dosáhla Ahmadova vojska města Láhaur, připravena na střet s Maráthy. Kolem roku 1760 vytvořily sloučené maráthské oddíly velkou armádu pod velením Sadašivraa Bhaua. V lednu 1761 byl Pánipát opět svědkem konfliktu o nadvládu nad severní Indií. Třetí bitva u Pánipátu byla bojem mezi převážně muslimskou a převážně hinduistickou armádou s válečnou frontou o délce 12 kilometrů. Po jasné porážce Maráthů mělo následovat klidné převzetí původně kontrolovaných oblastí, ale nestalo se tak.\n\nPři vítězství v bitvě u Pánipátu se Ahmad a jeho říše nalézali v období velké moci a síly. V té době patřilo Durránské impérium k největším muslimským říším na světě. Ale ještě před Ahmadovou smrtí začal úpadek. Koncem roku 1761 nabyli Sikhové moci a převzali kontrolu nad velkou částí Paňdžábu. Rokem 1762 Ahmad Šáh putuje z Afghánistánu na pošesté podmanit si Sikhy. Zaútočil na město Láhaur, povraždil tisíce Sikhů poté, co ovládl jejich svaté město Amritsar a zničil uctívaný Zlatý Chrám. Během dvou let Sikhové znovuvybudovali svatý Amritsar a opět povstali. Následné Ahmadovo úsilí o trvalé podmanění Sikhů bylo neúspěšné.\n\nAhmad čelil rovněž povstáním na severu. Po konfliktech s uzbeckým emírem z Buchary se nakonec oba dohodli, že hranicí jejich říší bude řeka Amudarja. Na sklonku života se Ahmad stáhnul do svého domova v horách východně od Kandaháru, kde 14. dubna 1773 zemřel.\n\n"}
{"id": "690129", "url": "https://cs.wikipedia.org/wiki?curid=690129", "title": "Cordillera de Talamanca", "text": "Cordillera de Talamanca\n\nCordillera de Talamanca je pohoří nacházející se v jižní části Střední Ameriky na území Kostariky a Panamy. V Panamě je též známé jako \"Cordillera de Chiriquí\" nebo \"Serranía de Tabasará\". Táhne se ve směru severozápad-jihovýchod od Centrálního údolí v Kostarice äž k centrální části Panamy. Jedná se o nejvyšší pohoří ve Střední Americe, které nemá vulkanický původ. Vzniklo vyzvednutím mořského dna při podsouvání Kokosové desky pod Karibskou a následnou erozí. Během čtvrtohor se zde rozkládal ledovec. Nejvyšší bod celého pohoří - Cerro Chirripó - je jediná lokalita ve středoamerickém regionu, kde jsou k vidění stopy zalednění.\n\nCordillera de Talamanca představuje jeden z nejméně narušených ekosystémů ve Střední Americe. Nacházejí se zde jak nížinné deštné lesy, tak i horské a mlžné. V nejvyšších partiích panuje alpinské klima. V pohoří se nachází několik kostarických i panamských národních parků. Nejrozsáhlejší z nich je mezinárodní park La Amistad, který je zapsán na seznamu světového dědictví UNESCO a je zároveň i biosférickou rezervací. Je odhadováno, že zde žijí přibližně 4% živočišných druhů celé planety.\n\n"}
{"id": "690132", "url": "https://cs.wikipedia.org/wiki?curid=690132", "title": "Cena Karla Havlíčka Borovského", "text": "Cena Karla Havlíčka Borovského\n\nCena Karla Havlíčka Borovského je ocenění udělované Nadací Český literární fond. Toto nejvyšší ocenění za novinářskou a publicistickou práci předává spolu od roku 1998. Cena se vždy uděluje zpětně za předchozí rok.\n\nSpolu s hlavní cenou laureát obdrží finanční obnos ve výši 50 000 Kč, který hrazen nadací.\n\nOcenění se v letech 2002 až 2004 předávala během Podzimního knižního trhu Markéty Hejkalové. Od roku 2005 jsou předávány v rámci samostatného programu v měsíci květnu. Spolu s Novinářskou křepelkou v Havlíčkově Brodě.\n\n\n"}
{"id": "690137", "url": "https://cs.wikipedia.org/wiki?curid=690137", "title": "Holandská aukce", "text": "Holandská aukce\n\nHolandská aukce je zvláštní variace anglické aukce a je také známa jako „otevřená aukce s klesající cenou“. Jedná se o aukci, při níž je vyvolávací cena nejdříve cíleně nadhodnocena a poté je postupně snižována, dokud některý z účastníků cenu neakceptuje a tím si nabízené zboží za tuto cenu nekoupí. Nejtypičtějším příkladem použití holandské aukce jsou burzy květin, kterých se denně tímto způsobem prodávají desítky milionů a ročně tak generují obrat v řádech miliard eur.\n\nHolandská aukce byla poprvé použita v Nizozemí roku 1870 k prodeji květáku. Pěstitelé tím chtěli dosáhnout zvýšení prodejních cen oproti do té doby používané anglické formě aukce. Protože se holandská aukce prodejcům osvědčila, došlo k jejímu rozšíření a ještě v tomtéž desetiletí se začaly používat i speciální hodiny pro vizualizaci stavu klesání ceny, jež pomohly zrychlit realizaci obchodu. Podle země, odkud tento typ aukce pochází a kde i zdomácněl, dostala otevřená aukce s klesající cenou jméno holandská aukce.\n\nDnes je holandská aukce používána hlavně pro obchodování zboží podléhajícího zkáze, jako jsou například květiny, nebo pro prodej sedadel v letadlech, lístků na koncerty či místa v kontejnerech na zaoceánských lodích. Díky využití informačních technologií není v současnosti nutná fyzická přítomnost dražitelů na aukci, ale mohou se díky speciálnímu programovému vybavení zapojit přímo ze své kanceláře. Navíc s rozvojem internetového obchodování dochází i k řadě pokusů o aplikaci tohoto způsobu aukce na různých elektronických aukčních portálech a internetových obchodech, ovšem zatím se jedná jen o minoritní část ze všech realizovaných dražeb, v nichž převládá zejména anglická aukce.\n\nNa jednom místě, nejčastěji v aukční síni, se setkává nabídka s poptávkou v podobě prodávajících a nakupujících (dražitelů). Samotný proces dražby začíná představením nabízeného zboží dražitelům. Následně je oznámena vyvolávací cena. To je podobné, jako u anglické aukce, kde je vyvolávací cena výrazně nižší, než je očekávaná cena, za níž bude zboží vydraženo a dražitelé nabízí vyšší cenu za niž jsou ochotni koupit, dokud není cena na takové výši, že už není nikdo kdo by chtěl nabídnout víc. U holandské aukce je tento postup obrácen a vyvolávací cena je nastavena na tak vysokou hodnotu, u níž se dá s jistotou předpokládat, že ji nikdo z dražitelů nebude akceptovat. Následně je vyvolávací cena lineárně snižována, dokud první dražitel nedá najevo, že aktuální cenu akceptuje a tím si za ni dražené zboží kupuje. Okamžikem akceptace vyvolávací ceny je aukce ukončena.\n\nHolandská aukce se pro vybrané druhy produktů ujala díky řadě předností jimiž překonává alternativní druhy aukcí. Naproti tomu ale obsahuje i nedostatky a z nich pramenící rizika pro něž není pro mnoho případů holandská aukce optimální.\n\nMezi zboží, které patří k těm, u kterých se holandská aukce ukázala jako vhodná, jsou při obchodování ve velkém objemu produkty krátké trvanlivosti, mezi které patří například květiny, ovoce a zelenina, nebo i v menším rozsahu prodej míst v letecké a námořní přepravě, někdy i vstupenky na vybrané kulturní akce.\n\nHlavním důvodem proč prodávající volí holandskou aukci je vyšší dosažená prodejní cena zboží. Ta bývá obdobná, jako u obálkové metody. Jde o to, že při obálkové metodě ani při holandské aukci nezná dražitel individuální preference ostatních dražitelů, ani množství dražitelů, kteří mají o zboží skutečný zájem. Rozdílem mezi holandskou aukcí a obálkovou metodou je zejména doba realizace. Holandská aukce probíhá nanejvýš několik minut a vznesena je jen nejvyšší nabídka, zatímco obálková metoda může trvat i měsíce a jsou během ní podány všechny nabídky v zapečetěných obálkách a vítězná je ta nejvyšší. Obálková metoda je proto optimální pro velké unikátní zboží, například veřejné zakázky, a holandská aukce je spíše pro zboží, jež je třeba prodat v krátké době.\n\nDůsledkem neznalosti preferencí ostatních dražitelů je, že dražitel nabídne cenu, která se rovná jeho subjektivnímu ohodnocení hodnoty zboží, nanejvýš nechá cenu klesnout jen minimálně pod tuto hodnotu. Důvodem je rostoucí riziko, že produkt koupí s klesající cenou někdo jiný.\n\nMáme-li kupříkladu zboží, o nějž mají zájem tři dražitelé, přičemž jejich individuální ohodnocení ceny zboží se rovná následujícímu:\nBude vydražená cena pro různé typy aukcí přibližně následující:\nTyto hodnoty ovšem platí v případě, že znalost preferencí ostatních dražitelů je nulová, v reálném světě je ovlivněna známými informacemi, jako například vítězná cena nedávno prodaného obdobného zboží.\n\nRychlost aukce je stěžejní především pro kupující a nároky na ni jsou dány také množstvím draženého zboží a četnosti dražeb. Například aukční síň Sotheby's, která používá pro dražbu uměleckých děl anglickou aukci realizovala v květnu 2011 celkem 15 aukcí v jednotkách dražených kusů po celém světě. Naproti tomu například květinová aukční síň Rijnsburg realizovala za rok 2009 holandské aukce ve 246 dnech a průměrně za den dražila 19 722 položek.\n\nTakové množství umožňuje zejména využití dražebních hodin, které vizualizují klesání ceny právě dražené položky. Doba jedné dražby je tak jednoznačně omezena maximálním časem a je velmi krátká vlivem rychlosti klesání ceny. Dražba jedné položky tak netrvá déle než minutu. Konkrétně v Rijnsburgu jsou v jediné tamní aukční síni celkem 4 paralelně běžící hodiny.\n\nV případě dražeb zboží podléhajícího zkáze je toto zboží třeba bez prodlení dopravit od producenta k zákazníkovi. Z toho důvodu probíhají holandské aukce s tímto druhem zboží buď přímo v oblastech, kde probíhá produkce nebo v logisticky dostupných lokalitách, tedy v blízkosti letišť a s kvalitní dopravní infrastrukturou. Obvykle je žádoucí, aby se zboží přepravilo, prodalo a dopravilo do maloobchodu k zákazníkovi během 48 hodin od sklizení a to mnohdy i na druhou stranu světa. Příkladem může být květina vypěstovaná v Keni, sklizená prvního dne dopoledne, do 22:00 téhož dne dopravená do aukční síně v Nizozemí, kde je do 4:30 ráno druhého dne skladována v chlazeném skladu a poté přepravena ke kontrole a ukázce dražitelům. Aukce začíná v 6:30, kdy jsou květiny dovezeny do aukční síně s hodinami, vydraženy a označeny značkou kupujícího a do 19:10 jsou naloženy do letadla, jímž se dostanou do 20:10 místního času do New Yorku. 48 hodin od sklizení se tak květiny dostanou od pěstitele v Keni k zákazníkovi ve Spojených státech.\n\nMezi největší náklady spojené s holandskou aukcí patří dočasné skladování zboží v přilehlých skladech. Často jsou tyto sklady velmi rozlehlé. Například květinová burza v Aalsmeeru disponuje plochou 1 287 813 m² chlazených skladů. Dražitelé tak musí pro prohlížení nabízených produktů používat elektrická vozítka.\n\nNejznámějším použitím holandské aukce je holandská květinová burza. Dominantní postavení v dražbách květin má společnost FloraHolland. Ta má 6 aukčních center s celkem 39 hodinami. 3 centra slouží pro domácí pěstitele a další 3 pro mezinárodní obchod. Každý den je touto společností realizováno 125 000 aukčních transakcí, což představuje 12 miliard řezaných květin a půl milionu rostlin za rok.\nNejvětšími dovozci květin na tyto aukce jsou Keňa, Etiopie, Izrael, Belgie a Ekvádor. Největšími odběrateli pak jsou Německo, Velká británie, Francie, Itálie a Belgie. Rovněž Spojené státy americké jsou podstatným odběratelem s ročním odběrem ve výši 61 milionů eur.\n\nV České republice je holandská aukce využívána k prodeji například na e-shopu Unimoda, kde se 'draží' oblečení s klesající cenou a první, kdo danou cenu přijme (na způsob příhozu), vyhrává.\n\n"}
{"id": "690143", "url": "https://cs.wikipedia.org/wiki?curid=690143", "title": "Eldorado (EP)", "text": "Eldorado (EP)\n\nEldorado je jediné EP kanadského kytaristy a zpěváka Neila Younga, vydané v roce 1989 u Reprise Records jen v Japonsku a Austrálii.\n\n"}
{"id": "690145", "url": "https://cs.wikipedia.org/wiki?curid=690145", "title": "Návrat velkého blondýna", "text": "Návrat velkého blondýna\n\nNávrat velkého blondýna (francouzsky\" Le Retour du grand blond\") je francouzský komediální film režiséra Yvese Roberta z roku 1974 s Pierrem Richardem v hlavní roli. Snímek je pokračováním filmu Velký blondýn s černou botou z roku 1972.\n\nDěj přímo navazuje na film Velký blondýn s černou botou.\n\nNa začátku filmu Návrat velkého blondýna je Toulouse pozván k novému ministrovi, který ho požádá, aby mu přivedl \"superagenta\" Françoise Perrina. Udělá to na popud vyšetřovatele Milanovy smrti kapitána Cambraie, který zjistil Toulousův plán s \"velkým blondýnem\".\n\nKdyž Toulouse zavolá ministrovi se zprávou o Perrinově smrti, Cambrai navede ministra, aby požádal o dopravení mrtvoly do Francie pro udělení Čestné legie.\n\nToulousovým vrahům se nepodaří Perrina v Rio de Janeiru zastřelit, takže Toulouse uspořádá fingovaný pohřeb.\n\nPoté, co kapitán Cambrai obviní Toulouse z vraždy Perrina, Toulouse Perrina v Riu zkontaktuje a přemluví ho, aby předstíral, že je agentem zpravodalské služby a přiletěl s ním do Paříže. Perrin zahraje Cambraiovi přestřelku, aby ho přesvědčil, že je skutečně agentem. Cambrai ale zjistí, že měl v pistoli slepé náboje.\n\nToulouse chce nechat Perrina zastřelit, aby ukončil celou komedii. Když se to jeho vrahům nepodaří, naplánuje vraždu na Perrinův večerní koncert. Tam se ale sám stane obětí léčky a je nucen s Perrachem utéct na letiště, zatímco se Perrin znovu setká s Christinou.\n\n\n"}
{"id": "690150", "url": "https://cs.wikipedia.org/wiki?curid=690150", "title": "Šardžá (emirát)", "text": "Šardžá (emirát)\n\nŠardžá ( ) je třetí největší emirát Spojených arabských emirátů a zároveň jeden ze šesti zakládajících členů této federace. Emirát má rozlohu 2600 km² a v roce 2008 měl 800 000 obyvatel. Jako jediný leží jak na pobřeží Perského zálivu, tak i na pobřeží Ománského zálivu. Metropolí emirátu je město Šardžá.\n\nEmirát se skládá z několika oddělených částí:\n\nEmirát se v současnosti člení na 9 obcí :\n\nVývoj počtu obyvatel a hustoty zalidnění zachycuje tabulka:\nMěsto Šardžá patřilo k nejbohatším městům v oblasti s osídlením trvajícím přes 5000 let. Začátkem 18. století ovládl město kmen Al Qasimi a roku 1727 zde vyhlásil nezávislý stát. 8. ledna 1820 podepsal jeho emír, šejch Sultan Bin Saqr Al Qasimi, jakož i představitelé dalších států v oblasti Perského zálivu, s Brity Generální mírovou smlouvu \"(General Maritime Treaty)\", jíž se zřekli provozování pirátství a obchodu s otroky. Roku 1853 pak následovala smlouva o věčném míru \"(Perpetual Maritime Truce)\", jíž přijal britský protektorát a byl pak spravován v rámci Britské Indie. Roku 1892 pan následovala další protektorátní smlouva, čímž se emirát Šardžá stal jedním ze států tzv. Smluvního Ománu. K emirátu Šardžá původně patřil celý severovýchod dnešních Spojených arabských emirátů, ale v průběhu 19. a 20. století došlo k oddělení některých jeho východních částí, přičemž některé z nich vládci emirátu Šardžá později opětovně připojili ke svému území. Tak došlo roku 1866 k osamostatnění emirátu Rás al-Chajma (v letech 1900-1921 ho však emirát Šardžá opět ovládal) a roku 1901 k osamostatnění emirátu Fudžajra. V případě k emirátu později trvale znovupřipojených částí se jednalo o následující státy: Dibba (emirát v letech 1871-1951), Al-Hamrija (emirát v letech 1875-1922), Hira (emirát v letech 1915-1942), Kalba (emirát v letech 1903-1952). Roku 1971 se pak stal emirát Šardžá jedním ze zakládajících států Spojených arabských emirátů.\n\nOd roku 1963 vydával emirát poštovní známky označené \"Sharjah\" případně \"Sharjah & dependencies\". Přes nevyjasněnou poštovní funkci některých emisí odborníci tyto známky do katalogů zařadili. Celkové množství vydaných známek je přibližně 1000, přičemž se jednalo o typické obchodně filatelistické emise a až jedna třetina známek byla leteckých. Emise byly zoubkované i nezoubkované a často s nízkými náklady. Spolehlivé údaje o produkci chybí, což je odrazem vydávání známek prostřednictvím agentur. Známky vycházely do roku 1973. Pro přístav Chór Fakkán vycházely mezi lety 1965 a 1969 vlastní známky.\n"}
{"id": "690152", "url": "https://cs.wikipedia.org/wiki?curid=690152", "title": "Vltava v obrazech", "text": "Vltava v obrazech\n\nVltava v obrazech je část dokumentárního cyklu České Televize Hledání ztraceného času, která představuje nejdelší českou řeku Vltavu. Tato série dokumentů má 86 dílů a postupuje od pramene řeky až k jejímu soutoku s Labem v Mělníku. V cyklu jsou použity jak unikátní staré filmové záběry a fotografie, tak i záběry ze současnosti. Celou sérii moderoval Karel Čáslavský, který ji společně s Pavlem Vantuchem také vytvořil. Kompletní cyklus byl později vydán Centrem českého videa na 9 DVD v rámci Edice České televize.\n\nCelkem bylo natočeno 86 dílů:\n\n\n"}
{"id": "690153", "url": "https://cs.wikipedia.org/wiki?curid=690153", "title": "Newsweek", "text": "Newsweek\n\nNewsweek je americký týdeník. V New Yorku byl vydáván od roku 1933. Ke konci roku 2012 však slavný časopis ve Spojených státech přestal vycházet v papírové podobě a přesunul se výlučně na internet. Za posledních sedm let totiž ztratil polovinu čtenářů a zisky z reklamy klesly o 80 procent.\n\nJeště v roce 2003 činil celosvětový náklad 4 miliony výtisků, z toho 2,7 milionů v USA; v roce 2010 se celosvětově vytisklo jen 1,5 milionů kusů.\n\nČasopis však vychází ještě v dalších jazykových mutacích, například polskému vydání časopisu se zatím daří dobře.\n\n"}
{"id": "690155", "url": "https://cs.wikipedia.org/wiki?curid=690155", "title": "Kamil Rohan", "text": "Kamil Rohan\n\nKamil Josef Idesbald Filip Rohan, vévoda z Montbazonu a Bouillonu, kníže z Guéméné a Rochefortu, (19. prosince 1800 Brusel – 13. září 1892 Sychrov) byl původem francouzský šlechtic z rodu Rohanů, který se ve svých šestnácti letech dostal do Habsburské monarchie a zde získal inkolát.\n\nPocházel z větve Rohan-Rocherfort, ale byl roku 1833 adoptován svým strýcem „princem Louisem“ (1768–1836) se svým mladším bratrem Benjaminem do hlavní větve Rohan-Guéméné a po vymření této větve se stal hlavou rodu. Sídlil v Čechách, kde zdědil panství Svijany a koupil Český Dub a Lomnici nad Popelkou (panství poté dal pod fideikomis). Sám pak přebýval na zámku Sychrov, který novogoticky přestavěl, a v malostranském Rohanském paláci. 28. května 1826 se oženil s Adelheid z Löwenstein-Wertheim-Rosenbergu, manželství ale zůstalo bezdětné a další hlavou rodu se tak stal Kamilův prasynovec Alain (1853–1914).\n\nProslul jako lidumil a mecenáš, zaměřoval se na botaniku, v Praze vedl Českou společnost pro zvelebení zahradnictví a u svého sychrovského zámku výrazně přebudoval park v anglickém stylu. Za svůj život získal řadu ocenění, bylo mu uděleno čestné občanství hl. m. Prahy (1861), Řád zlatého rouna, velkokříž Leopoldova řádu, byl také dědičným členem panské sněmovny.\n\nDokladem jeho hospodářské dalekozrakosti, ale i odpovědnosti vůči budoucnosti rodiny byl fakt, že roku 1859 nechal svůj majetek zapsat jako fideikomisní, což znamenalo, že se nemohl prodat, ale pouze zdědit následující hlavou rodu. Rohanové zřídili i vlastní železárnu v Jesenném. Kamil z Rohanu byl v padesátých letech 19. století podílníkem stavby liberecko-pardubické železnice, jejíž součástí se stala stavba monumentálního viaduktu přes údolí říčky Mohelky a dlouhý tunel mezi Doubím a Sychrovem.\n\nVe stáří se stal Kamil z Rohanu pro svůj poněkud konzervativní způsob života, styl oblékání i názory, takřka legendární postavou v zemi. V roce 1890 utrpěl mozkovou mrtvici a již se nikdy zcela nezotavil. Zemřel 13. září 1892 na Sychrově.\n\nSpolu s manželkou je pohřben v rodové hrobce při kostele Nejsvětější Trojice v Loukově.\n\n\n"}
{"id": "690158", "url": "https://cs.wikipedia.org/wiki?curid=690158", "title": "Vic Briggs", "text": "Vic Briggs\n\nVictor Harvey Briggs III (* 14. února 1945, Twickenham, Middlesex, Anglie) je anglický kytarista, pianista, baskytarista a zpěvák, nejvíce známý jako člen skupiny Eric Burdon and The Animals v letech 1966-1968.\n\n"}
{"id": "690159", "url": "https://cs.wikipedia.org/wiki?curid=690159", "title": "Transarabský ropovod", "text": "Transarabský ropovod\n\nTransarabský ropovod, známý též jako Tapline, byl ropovod vedoucí z Kajsumy v Saúdské Arábii do Sidonu v Libanonu. V době svého provozu se jednalo o významný faktor globálního obchodu s ropou, napomáhající jak ekonomickému rozvoji Libanonu, tak americkým a blízkovýchodním politickým vztahům. Celý ropovod byl dlouhý 1214 kilometrů a měl 760 mm v průměru. Jeho počáteční kapacita činila 300 tisíc barelů denně, postupně však v důsledku dostavby přečerpávajících stanic vzrostla až na 500 tisíc barelů denně.\n\nVýstavba ropovodu začala roce 1947 a podílela se na ní převážně americká společnost Bechtel. Původním záměrem bylo, aby ropovod končil v Haifě, která byla toho času součástí britské mandátní Palestiny, avšak v důsledku vzniku Izraele bylo přistoupeno k alternativní trase vedoucí skrz Sýrii (přes Golanské výšiny) do Libanonu, kde se stal koncovou částí přístav Sidon. Samotný provoz ropovodu započal v roce 1950.\n\nBěhem šestidenní války v roce 1967 Izrael dobyl Golanské výšiny a část ropovodu vedoucí tímto územím se tak dostala pod jeho kontrolu. Nehledě na to Izrael umožnil pokračující využívání ropovodu. Po letech neustálého hašteření nad tranzitními poplatky mezi Saúdskou Arábii, Sýrii a Libanonem a v důsledku příchodu ropných supertankerů a poruch ropovodu byla část ropovodu od Jordánska až po Sidon v roce 1976 odstavena. Zbývající část mezi Saúdskou Arábii a Jordánskem byla i nadále využívána k přepravě skromného množství ropy, a to až do roku 1990, kdy Saúdové ropovod uzavřel v reakci na jordánskou podporu Iráku během první války v Zálivu. Dnes je ropovod neschopný transportu ropy.\n\n\n"}
{"id": "690164", "url": "https://cs.wikipedia.org/wiki?curid=690164", "title": "Bukanýr", "text": "Bukanýr\n\nJako bukanýři (\"buccaneers\") byli v 17. století v Západní Indii označováni původně francouzští lovci, kteří se stali piráty. Slovo pochází z boucan, dřevěné obruby užívané pro vaření masa (jinde zvaná barbacoa). Tito piráti terorizovali španělské državy ve prospěch jiných evropských států; nejznámější z nich byl Henry Morgan. Bukanýři založili přístavy Tortuga a Port Royal, který nakonec obsadili Angličané a udělali z nich jedno z protipirátských center.\n"}
{"id": "690174", "url": "https://cs.wikipedia.org/wiki?curid=690174", "title": "Memex", "text": "Memex\n\nMemex je zařízení pro zvětšení lidské paměti, které roku 1945 ve svém článku \"As We May Think\" popsal americký vědec Vannevar Bush. Jeho hlavní funkcí mělo být ukládání a zpětné vyhledávání informací. Zařízení bylo složeno z obrazovek, klávesnice a dalších tlačítek a páček pro ovládání. Součástí bylo i mikrofilmové úložiště, které zajišťovalo uchování vložených informací. Návrh na ukládání a vyhledávání informací v memexu se měl podobat principu, jimž pracuje i lidský mozek, tedy na vytváření propojení - asociací. Zařízení mělo sloužit jedinci k ukládání jeho vlastních poznatků a sdělení. Zde je vidět i nápadná podobnost s dnešními osobními počítači. Toto zařízení nebylo nikdy zrealizováno.\n\nPodle tohoto zařízení byl pojmenován vyhledávač Memex agentury DARPA.\n"}
{"id": "690177", "url": "https://cs.wikipedia.org/wiki?curid=690177", "title": "As We May Think", "text": "As We May Think\n\nAs We May Think je článek amerického vědce Vannevara Bushe publikovaný v červenci 1945 v časopisu \"The Atlantic Monthly\". Kromě popisu memexu se v něm autor zamýšlí nad tehdejší vědou a jejími možnostmi. \n"}
{"id": "690178", "url": "https://cs.wikipedia.org/wiki?curid=690178", "title": "Konstancie z Toulouse", "text": "Konstancie z Toulouse\n\nKonstancie z Toulouse ( \"Constància de Tolosa\", \"Constance de Toulouse\", \"Constança de Tolosa\"; 1180 – po 12. květnu 1260) byla navarrská královna.\n\nNarodila se jako dcera Raimonda z Toulouse a jeho druhé choti Beatrix, dcery sousedního vikomta Raimonda Trencavela. Roku 1195 byla provdána za novopečeného navarrského krále Sancha. Po pěti letech bylo bezdětné manželství rozvedeno. Oba, Sancho i Konstancie vstoupili do nových manželských svazků. Novému choti dala Konstancie šest dětí, Sancho se legitimního potomstva nedočkal. Navarru zdědil jeho synovec Theobald.\n"}
{"id": "690186", "url": "https://cs.wikipedia.org/wiki?curid=690186", "title": "Blaník (Fibich)", "text": "Blaník (Fibich)\n\nBlaník (Op. 50) je opera (zpěvohra) o třech jednáních českého skladatele Zdeňka Fibicha na libreto české básnířky Elišky Krásnohorské. Poprvé byla provedena dne 25. listopadu 1881 souborem pražského Prozatímního divadla v budově Nového českého divadla.\n\nZdeněk Fibich se roku 1874 vrátil z Vilna, kde prožil osobní tragédii, do Prahy. Povzbuzen kritikou své rané opery \"Bukovín\", provedené téhož roku, si vyžádal nové libreto od sestry svého přítele Jindřicha Pecha Elišky, píšící pod jménem Eliška Krásnohorská. Krásnohorská měla za sebou již několik libret pro svého švagra Hynka Pallu i pro Bedřicha Smetanu (\"Lumír\", \"Viola\"), dokončeny a provedeny byly v této době však jen opery Karla Bendla \"Lejla\" a \"Břetislav\".\n\nJiž roku 1873 žádal Fibich Krásnohorskou o libreto podle Schillerovy tragédie \"Nevěsta mesinská\" – později napsal stejnojmennou operu na slova Otakara Hostinského –, o rok později však volba padla na \"Blaník\". Jednalo se o první Krásnohorské libreto, které napsala po svých zakladatelských studiích o české hudební deklamaci. Než byl text dokončen, pracoval Fibich na opeře \"Frithjof\" na německý text (drama) Petera Lohmanna na téma z dánských dějin, ale, jak uvádí dobová zpráva, považoval tuto práci za dramatickou průpravu k \"Blaníku\" a zastavil se v polovině třetího dějství klavírní skici. (Tento fragment Fibich zničil s řadou dalších skladeb v letech 1897-98.)\n\nTéma Blaníku zaujalo libretistku i skladatele zejména vlasteneckým potenciálem, odpovídajícím duchu doby. Libreto navíc bylo politicky aktuální; jeho poselství, totiž že bojům jednotlivců i skupin je nadřazen zájem národa, se vztahovalo na intenzivní spory staročechů a mladočechů. Fibicha zejména přitahovala „smetanovskost“ námětu (dokončená opera nesla věnování „Mistru Bedřichu Smetanovi“), i když předchází Smetanově stejnojmenné symfonické básni z cyklu \"Má vlast\", jež vznikla až roku 1879. Napůl realistická, napůl pohádková atmosféra zaujala Fibicha už v \"Bukovínovi\" a navíc podblanický kraj velmi dobře znal z dětství ve Všebořicích.\n\nOpera byla psána pro soutěž k otevření nového velkého Národního divadla. Fibich si nedělal naděje na úspěch, neboť bylo známo, že se soutěže bude účastnit Smetanova \"Libuše\", a zadal tedy své dílo pod mottem \"Lasciate ogni speranza\". Přesto bylo jeho dílo porotou oceněno: spolu s Bendlovými \"Černohorci\" získal \"Blaník\" cenu 500 zlatých (tj. polovinu ceny 1000 zlatých původně určené pro kategorii komická opera, k níž se však nesešli vhodní kandidáti) a záruku uvedení v Národním divadle. Protože však divadlo zničil požár dříve, než stačila být Fibichova opera uvedena, konala se její premiéra nakonec v letním Novém českém divadle dne 25. listopadu 1881. Přijetí u obecenstva i kritiky bylo příznivé, ale pouhých pět představení zůstalo za očekáváním.\n\nLibreto vyšlo při příležitosti premiéry roku 1881, klavírní výtah u Fr. A. Urbánka v Praze až roku 1897, po druhé inscenaci \"Blaníku\" již v Národním divadle roku 1894. Při této příležitosti učinil Fibich určité úpravy a teprve tehdy přidělil opeře i opusové číslo 50.\n\nLibreto \"Blaníku\" nepatří k nejlepším dramatickým pracím Elišky Krásnohorské. Děj je spletitý, přebujelý a místy nelogický. Podle Josefa Bartoše „v \"Blaníku\" jest tolik děje a tolik hudby, že by je bylo lze rozložiti do několika samostatných oper“. Historicko-romantické momenty se střídají s vlasteneckými výzvami, prvky symbolického dramatu s milostnými scénami, realistické líčení s nadpřirozenými epizodami. Předností však bylo, že tato různorodost umožnila skladateli prokázat své schopnosti v širokém rozsahu. Jednotlivá dějství mají svůj vlastní celkový tón – první je epické, druhé je lyrické, třetí má atmosféru romantické balady. Vedle toho libreto nabízí i uzavřená čísla (Domovítova balada v prvním dějství, Kryštofovy pijácké písně v druhém).\n\nKrásnohorská navíc jako první zasadila původně ryze katolickou, svatováclavskou pověst o Blaníku do nového kontextu pobělohorské náboženské situace. Tím i připravila cestu ke Smetanově symfonické básni, v níž voje svatého Václava nahrazuje vojsko husitské.\n\nV době mezi dokončením \"Bukovína\" a kompozicí \"Blaníku\" se Fibich stal nadšeným příznivcem skladebných principů Richarda Wagnera a Bedřicha Smetany. Wagnerův vliv se projevuje jak v hojnosti příznačných motivů (mají je nejen všechny jednající postavy, ale i různé ideje – láska, Blaník a jeho tajemné kouzlo, blaničtí rytíři), tak způsobem jejich používání. Například osobní motivy Zdeňka ze Zásmuk a Jana z Dohalic přecházejí v motivy hodnot, které obě postavy reprezentují: smír a svornost na jedné straně, svár na druhé. Na rozdíl od striktních zásad wagnerovského hudebního dramatu se však Fibich, stejně jako Smetana, nevyhýbá ansámblům a dramaticky motivovaným uzavřeným číslům. Je to současně Fibichova „nejsmetanovštější“ opera, ještě romantického, národně-obrozeneckého ražení. Vznikala v těsné spojitosti se symfonickou básní \"Záboj, Slavoj a Luděk\" na námět z Rukopisu královédvorského, která časově předchází Smetanově \"Mé vlasti\". Osobitě fibichovská je pozornost věnovaná milostným epizodám a tíhnutí k baladickému tónu, jak se nejlépe projevuje v prvním obraze 3. dějství (scéna uvnitř Blaníku), který je hudebním i dramatickým vrcholem opery. Zvláštním efektem v této scéně ze 7/4 dramatický pochod blanických rytířů. Helena z Dohalic nijak nezaostává za pozdějšími fibichovskými hrdinkami (Miranda, Hedy, Šárka, Margit), hudebně impozantní je rovněž altová úloha Bílé paní, psaná pro Betty Hanušovou-Fibichovou, s níž skladatel v průběhu kompozice \"Blaníku\" (1875) uzavřel sňatek.\n\nNároky na orchestr, sbor i výpravu jsou mnohem vyšší než v Bukovínu, protože \"Blaník\" byl již skládán pro velké Národní divadlo, a nikoli pro stísněné prostory divadla Prozatímního.\n\nI přes nástrahy a spletitost libreta se Fibich v této opeře poprvé ukázal jako „rozený hudební dramatik“. Postavy žijí, hudba je opravdu divadelní, podle Anny Hostomské se jedná o operu „s úžasnou bohatostí melodickou, pathetickým vzruchem masových scén, jímavých ensemblů a sólových zpěvů“. „Blaník způsobil, že jméno Fibichovo nabylo zvuku a že s Fibichem do budoucnosti bylo pevně počítáno.“\n\n\"Blaník\" byl brzy překonán dalšími skladatelovými operami, proto jeho inscenační historie není příliš bohatá a je prakticky omezena na pražské Národní divadlo. To ji uvedlo poprvé roku 1894 – byla to mimochodem jediná Fibichova opera, kterou soubor Národního divadla zařadil na program za skladatelova života dvakrát. Následovala inscenace z roku 1925, k 75. výročí Fibichova narození a 25. výročí smrti (dirigent Otakar Ostrčil) a naposledy roku 1949 (dirigent Otakar Jeremiáš), kdy excelovala Marta Krásová v roli Perchty (Bílé paní). 5. května 1950 mohli diváci slyšet tuto operu prozatím naposledy.\n\nOdehrává se v roce 1623.\n\nZ chrámu je snímán kalich. Měšťané se scházejí a s lítostí to pozorují (sbor \"Hle tam! Hle kalich! Již kalich sňat a potupen\"). Při tomto pohledu Domovít umírá. Zoufalá Jarmila volá znovu o pomoc, přichází Helenin milý, důstojný katolík Zdeněk ze Zásmuk, a její bratr, kališník Bořek s číší vína v ruce. Nosiči odnášejí zahalený kalich do radnice, Bořek však průvod s výčitkami a ironií zastavuje a odhaluje kalich k úžasu a dojetí davu (arieta Bořka \"Toňte v pláči, toť český kalich\"). Sbor jej varuje, blíží se Bořkův otec, zemský sudí Jan z Dohalic. Mezi oběma muži nastává prudký střet, ve kterém Bořek povolává slávu kalichu a králi Fridrichovi, až vyprovokuje Zdeňka – který v bitvě na Bílé hoře bojoval na straně císaře Ferdinanda – k souboji, ve kterém hledá smrt. Zdeněk jej však jen zraní. Jan z Dohalic se svého syna zříká a proklíná jej, přes domluvy Zdeňka, Heleny a Jarmily (arieta Heleny \"\"On na císaři snad se provinil\").\n\nHlasatel vyvolává, že kdo by zemřel v kacířství, nemůže být pohřben v posvěcené půdě. Jarmila prosí u Jana za tělo svého otce, ale ten je i v tomto nepřístupný a přikazuje odnést mrtvolu na křižovatku. Helena a Jarmila prosí sudího o milost, on a Bořek vyjadřují smutek, ale neústupnost (kvartetu se sborem \"Vpusť slitování v duši pohnutou\"). Jan a Bořek se rozcházejí ve zlém, ačkoli je Zdeněk varuje před nesvorností (arieta \"Tak jako vy, tak rozklán národ náš!\"). Jan z Dohalic ale odmítá: „a lépe nechť i národ zhyne hned, než bludem jedovým by hyzdil svět“. Ani Bořek nechce využít Zdeňkova nabízeného pohostinství, stejně tak Jarmila odmítne místo pro svého otce ve hrobce Zdeňkových předků a nechává ho odnést domů pod Blaník: Bořek i Jarmila odcházejí spolu.\n\nZdeněk a Helena si vyznávají lásku v nejtěžších časech (duet \"Prchni přede mnou, Heleno!… Miluji tě nad své štěstí… Jaká chvíle, v žalu svět\"). Helena daruje Zdeňkovi prsten, jejž získala od Domovíta. V té chvíli se Zdeňkovi zjeví bílá paní a přes Heleniny protesty odvádí Zdeňka s sebou k Blaníku, kde, jak mu slibuje, nalezne spásu pro svůj národ a vlast (scéna \"Hle, jak mi kyne\").\n\nKrajina pod Blaníkem v první jarní zeleni) Pod Blaníkem táboří tlupa protestantských vzbouřenců vedených pánem Krištofem z Raedernu, jemuž byl zkonfiskován statek Frýdlant ve prospěch Albrechta z Valdštejna; vzbouřenci se nyní věnují lupičským výpravám a jsou ubytováni v malé chalupě, jež patřívala Domovítovi (sbor \"Lup jen sám náš je cíl!\"). Přichází vyčerpaná Jarmila a raněný Bořek. Vzbouřenci dráždí Jarmilu a vysmívají se Bořkovi, Krištof z Raedernu se sám obou příchozích ujímá, a když se dozví, že jsou kališníci, přizve je k pitce (árie Raederna se sborem \"Jest kališník!… Ten zdráv buď, ten oplývej v blahu\"). Bořek a Krištof si stručně vypráví své osudy a mladík se rozhodne připojit k protestantskému oddílu. jeho cílem je zejména osvobodit sestru, kterou otec nutí odejít do kláštera; to vyhovuje i Redernovi, který ví o Helenině kráse (duet \"Aj, vězte, zoufalý váš host je klet… Kde táhnem, vzpoura náš je sled\").\n\nBořek a Jarmila osamí u chýše. Z Blaníku se ozývá tajemná hudba. Jarmila mazáním a bylinkami léčí Bořkovy rány a uspává jej (duet \"Sám tu dlí! Toť chvíle vítaná!\"). Objevuje se však i Helena, které se podařilo utéci za tmy otci, když ji touto krajinou odváděl do kláštera. Chtěla by usmířit otce a bratra (duet Jarmil a Heleny \"Prosby naše, prosby spojené\"). Když však dorazí i Jan z Dohalic, Bořek na něj volá Redernovy vojáky. Místo toho se však propadají skály a Bořkovi se zjevuje vojsko blanických rytířů vedené Oldřichem z Rožmberka; Domovít přitom třímá svatováclavskou korouhev. Oldřich se ptá, zda Bořek je onen hrdina, kterého mu měla přivést jeho dcera Perchta (duet Rožmberka a Domovíta \"Jsi ty ten rek?\"). Ale zatímco rytíři chtějí od hledaného hrdiny lásku a smíření, Bořek je odmítá: on žije pomstě. Rytíři mizejí.\n\nKonečně na volání odpovídají Redernovi vojáci a po krátkém boji se zmocní zemského soudce i jeho dcery. Jan je propuštěn, Helenu však Krištof považuje za svou kořist. V obnovené půtce zažene Jan Krištofa na skalisko a svrhne jej se srázu, ale Helena s ním odmítá odejít a místo toho se uchyluje pod Bořkovu ochranu. Zmatek přeruší zjevení bílé paní, jež se vznáší ve vzduchu a přivádí za sebou Zdeňka ze Zásmuk. Helena se jej snaží zadržet, ale Zdeněk následuje beze slov pokyn bílé paní a vstupuje do nitra Blaníku, kam jej zvou hlasy rytířů.\n\n(Jeskyně uvnitř Blaníku) Uvnitř Blaníku spí rytíři, většinou starci v bílých řízách, i jejich bělouši. Přichází Zdeněk ze Zásmuk, kterému bílá paní slíbila, že zde najde spásu pro svou vlast. Nejprve hlasem, poté údery zlatého meče Oldřicha z Rožmberka budí Zdeněk rytíře ze spánku (árie \"Svaté ticho! Slyším dýchat hroby!\"). Zdeněk blanickým duchům popisuje strasti, které zakouší vlast, zejména zášť a nesvornost (scéna se zpěvem Zdeňka a sborem \"Již tedy čas?… Zdaž vlast již v nejhroznějším hoři jest?\"). Duch Domovítův by chtěl vyrazit na její záchranu, ale Oldřich jej zadržuje: podle věštby mají ještě dvě stě let čekat. Zdeněk je rozhněván a chce se vrátit na zem pokračovat v boji (\"Ha, dvě stě let! Ó bílá paní, jak jsi svůdně lhala\"). Bílá paní jej propouští, ale svěřuje mu věnec a zlatý meč. Nechť trpící vlast osvěží nadějnou zvěstí o Blaníku: národ nepovstane mocí zbraní, ale mocí lásky (árie, ke konci se sborem \"Zvěst, jížto nasloucháš… Národ náš, ten věčně nezahyne\"). Zdeněk ještě na rytířích vymůže přísahu, že vlast bude spasena, a vrací se na zem.\n\n(Proměna – scéna jako ve 2. dějství) Jarmila a Helena neklidně pozorují krajinu (duet \"Co zíráš v bouři v šeré údolí?\"). Jan z Dohalic se vrátil se svými oddíly a pobil Redernovy muže, nyní vedené Bořkem. Helena má strach a současně vzpomíná na Zdeňka (árie \"Kde vzývat slitování?… Ó Zdeňku můj!\"). Již je tu ale Jan z Dohalic a doráží na osamoceného Bořka. Helena a Jarmila jej berou v ochranu a Helena se snaží naposledy zprostředkovat smír otce se synem (kvartet \"Naposled, ó vezmi kletbu zpět!\"). Když jsou oba neústupní, přiznává otci, že se sama drží kališnické víry. Rozzuřený Jan vidí vinu v Bořkovi a vrhne se na něj s mečem, Helena mu však zastoupí cestu a otec probodne ji. Helena se Zdeňkovým jménem na rtech umírá. Zatímco Jan, Bořek i Jarmila propadají zoufalství, přichází poselstvo, aby Bořkovi zvěstovalo královskou milost (sbor \"Nás boží vede ruka\"). Jan však není k utišení a žádá Bořka, aby na něm vlastní rukou pomstil smrt své sestry; Bořek odmítá a je hotov ke smíru.\n\nV tuto chvíli z hory vystoupí Zdeněk slavnostně přinášející zvěst z Blaníka. Nachází mrtvou Helenu, která za vlast bojovala ne zbraní, ale láskou. Vkládá jí do rukou zlatý meč a věnčí ji květy, které mu dala bílá paní. Helena ožívá svému milému v náručí. Všichni se radují a přísahají si smír a lásku (finále s arietou Zdeňka \"Smrti zřel jsem říš\", arietou Heleny \"Proč mi tak blaze\" a ansámbl \"Helena žije! Zdar tobě, reku!… Žijme v lásce, žijme v smíření\").\n\nExistují pouze rozhlasové nahrávky některých úryvků z opery, navíc dosud nevydané.\n\n\n"}
{"id": "690188", "url": "https://cs.wikipedia.org/wiki?curid=690188", "title": "Porte de Clichy (stanice RER v Paříži)", "text": "Porte de Clichy (stanice RER v Paříži)\n\nPorte de Clichy je nádraží příměstské železnice RER v Paříži, které se nachází v 17. obvodu na křižovatce ulic \"Boulevard Berthier\" a \"Avenue de Clichy\". Slouží pro linku RER C. Podzemním tunelem je propojen se stejnojmennou stanicí, kde je možné přestoupit na linku 13 pařížského metra. V roce 2004 činil počet denních pasažárů 2 500-7 500 a vlaků 150-250.\n\nV roce 1988 vznikla na lince RER C nová větev, která využívala dosavadní existující železniční tratě v severozápadní části pařížské aglomerace. Nově byl postaven pouze tunel mezi bývalou tratí Petite Ceinture a tratí vedoucí na nádraží \"Grésillons\" ve městě Gennevilliers.\n\nNádraží Porte de Clichy bylo otevřeno 29. září 1991 a je spolu se stanicí v Saint-Ouen jedinými dvěma novými stanicemi na tomto úseku, jsou tedy odlišné od stanic na původní lince.\n\nPřestože jsou koleje a nástupiště umístěny v podzemí, nachází se samotná budova nádraží na povrchu.\n"}
{"id": "690189", "url": "https://cs.wikipedia.org/wiki?curid=690189", "title": "Seznam zápasů československé a jugoslávské hokejové reprezentace", "text": "Seznam zápasů československé a jugoslávské hokejové reprezentace\n\n"}
{"id": "690193", "url": "https://cs.wikipedia.org/wiki?curid=690193", "title": "Jindřich I. z Baru", "text": "Jindřich I. z Baru\n\nJindřich I. Baru ( \"Henri I de Bar\"; 1158 – říjen 1190 Akkon) byl hrabě z Baru a Moussonu, pán z Ligny a účastník třetí křížové výpravy.\n\nByl jedním ze synů Renauda z Baru a Anežky, dcery Theobalda z Blois. V době otcovy smrti roku 1170 byl ještě nezletilý a proto se vlády na celé tři roky ujala matka Anežka. Roku 1179 se mladý hrabě zúčastnil v Remeši korunovace svého bratrance krále Filipa a o deset let později vyslyšel společně s mladším bratrem Theobaldem volání křižáckých států o pomoc. V létě 1190 se pod hradbami obléhaného Akkonu sešli s svými strýci Theobaldem a Štěpánem a dalším bratrancem Jindřichem ze Champagne. Svým příchodem posílili dlouhým obléháním unavené křižáky.\n\n4. října 1190 byl Jindřich vážně zraněn v bitvě proti Saladinově armádě a následkům zranění po několika dnech podlehl. Dědicem bezdětného hraběte se stal mladší bratr Theobald.\n"}
{"id": "690196", "url": "https://cs.wikipedia.org/wiki?curid=690196", "title": "Seznam zápasů československé a maďarské hokejové reprezentace", "text": "Seznam zápasů československé a maďarské hokejové reprezentace\n\n"}
{"id": "690197", "url": "https://cs.wikipedia.org/wiki?curid=690197", "title": "Ledový drak", "text": "Ledový drak\n\nKniha Ledový drak (v originále Ice Dragon) z roku 1989 je dílem amerického autora fantasy Richarda A. Knaaka. Jedná se o druhý díl série Dragonrealm.\n\nDračí králové, kteří se snažili ovládnout svět lidí, byli Cabem Bedlamem poraženi a zahnáni zpět do Dračích říší. Nyní však šílený Ledový drak uvolnil prastaré smrtonosné kouzlo známé jako Poslední zima. S jeho pomocí chce dobýt Dračí říše a zničit celý lidský druh.\n\nPřicházející katastrofu může zastavit jen Cabe. Cena však bude velmi vysoká…\n"}
{"id": "690208", "url": "https://cs.wikipedia.org/wiki?curid=690208", "title": "Seznam zápasů československé a italské hokejové reprezentace", "text": "Seznam zápasů československé a italské hokejové reprezentace\n\n\n"}
{"id": "690212", "url": "https://cs.wikipedia.org/wiki?curid=690212", "title": "Alžbětinské divadlo", "text": "Alžbětinské divadlo\n\nAlžbětinské divadlo je souhrnné označení pro tvorbu anglických pozdně renesančních dramatiků, časově spadající do období vlády Alžběty I. a Stuartovců Jakuba I. a Karla I. (tj. zhruba od poslední třetiny 16. století do občanské války v roce 1642). Za jeho zakladatele je považována tzv. skupina univerzitních vzdělanců (\"University Witts\"), označovaná tak podle toho, že její členové (Robert Greene, Thomas Lodge, Thomas Kyd, John Lyly, Christopher Marlowe, Thomas Nashe a George Peele) získali vzdělání na Cambridgeské nebo Oxfordské univerzitě. Jeho vyvrcholením je pak tvorba Williama Shakespeara.\n\nAlžbětinské divadlo vzniklo na základě velké tradice a obliby středověkého divadla v Anglii a vyznačuje se vznikem profesionálních divadelních společností, pro které vznikly v ekonomicky dobře se rozvíjející zemi vhodné podmínky. Tyto společnosti, jejichž spolumajitelé se dělili o náklady a o zisk a ve kterých herci (hráli pouze muži) dostávali platy, se snažili o vytvoření stabilních hospodářských vztahů. Uchylovaly se proto pod patronaci významných šlechticů, různě se podle své ekonomické situace propojovaly a pro své potřeby budovaly také divadelní budovy, což vedlo k tomu, že divadlo se stalo součástí společenského života. K nejvýznamnějším společnostem své doby patřily \"Služebníci Lorda Leicestra (The Earl of Leicester's Men)\" působící v letech 1559 až 1588 a pak zejména \"Služebníci lorda komořího (Lord Chamberlain's Men)\" z let 1594 až 1603, se kterou byl po většinu své profesionální kariéry spojen William Shakespeare.\n\nDivadelní scény byly dvojího typu, aristokratické (soukromé) a nově i veřejné. První veřejnou divadelní budovu v Londýně postavil již roku 1567 herec a divadelní podnikatel (impresário) James Burbage (1531–1597), člen společnosti \"Služebníci Lorda Leicestra\". Divadlo se jmenovalo \"The Theatre\" (Divadlo) a postupně k němu přibývala další, jako například \"The Blackfriars\" (1576, U černých bratří), \"The Swan\" (1595, Labuť) nebo \"The Globe\" (1599, Zeměkoule), k jehož spolumajitelům patřil William Shakespeare a jiné. Většina těchto divadel existovala až do roku 1642, kdy byly na příkaz fanatických puritánů všechny londýnské scény nejprve uzavřeny a o dva roky později zbořeny.\n\nZákladní charakter veřejných divadel vyrůstal z tradic středověké scénografie. Byla proto většinou arénového typu s nekrytým nebo jen částečně zastřešeným jevištěm, které bylo obklopené nejméně jedním pořadím lóží a galeriemi. O rozvoj scénického prostoru podle antických vzorů pak usiloval nejvýznamnější představitel alžbětinské architektury Inigo Jones (1572–1651), který působil také jako scénograf a kostýmní výtvarník. Uvedl na alžbětinský dvůr například tzv. perspektivní scénografii na základě italských vzorů, čímž připravil přechod od renesančního divadla k pompéznímu baroknímu stylu.\n\nScénografie uváděných divadelních představení vycházela nejprve z tradic středověké symboliky. Tu překonalo až shakespearovské divadlo, postupně však začala převládat dvorská okázalost, především v tzv.maskách, což byly krátké, zpravidla veršované, divadelní hry zahrnující hudbu, zpěv, tanec a bohatou výpravu s kostýmy.\n\nPůvodní středověké dramatické žánry (mirákly, interludia, morality atp.) byly v období alžbětinského divadla rozvíjeny v duchu humanismu a renesance a aktuálních společenských potřeb. Na rozdíl od italské commedie dell’arte byla ale hra alžbětinských herců charakteristická snahou o co nejpřesnější interpretaci textu divadelních her, a to především díky literárně náročným, většinou veršovaným dramatům. Náměty k nim jejich autoři hledali zejména v antické, italské a anglické mytologii a historii a mnozí z nich čerpali ze sbírky povídek Williama Paintera (asi 1540–1594) \"Palác potěšení\" (1566–67, The Palace of Pleasure). Velmi často také na tvorbě jedné hry spolupracovalo více autorů. Byly pěstovány prakticky všechny žánry: komedie, tragédie, tragikomedie, historické i pohádkové hry.\n\nK nejvýznamnějším alžbětinským dramatikům (jsou seřazeni chronologicky podle roku narození) patří:\n\nPřehled českých vydání divadelních her alžbětinských dramatiků (v abecedním řazení dle autorů) je kompletní kromě vydání her Williama Shakespeara, jejichž výčet překračuje pro svůj veliký rozsah možnost tohoto článku. Proto jsou zde od tohoto dramatika uvedeny pouze publikace mající charakter obsáhlých výborů.\n\n\n"}
{"id": "690219", "url": "https://cs.wikipedia.org/wiki?curid=690219", "title": "Seznam zápasů československé a japonské hokejové reprezentace", "text": "Seznam zápasů československé a japonské hokejové reprezentace\n\n"}
{"id": "690221", "url": "https://cs.wikipedia.org/wiki?curid=690221", "title": "Aero Odolena Voda", "text": "Aero Odolena Voda\n\nAero Odolena Voda je obnovený český volejbalový extraligový klub, který získal spoustu domácích i zahraničních titulů. \nVolejbal v Odoleně Vodě byl založen v roce 1953. Historie jednoho z nejúspěšnějších volejbalových klubů v naší zemi je spojená s řadou jmen hráčů a funkcionářů, kteří ve Vodolce působili, a z nichž mnozí reprezentovali ČR v národním mužstvu.\n\nTým Aero Odolena Voda je sedminásobným mistrem republiky, úspěšná vystoupení v evropských pohárech proslavila klub i za hranicemi.\n\nRoku 1961 se oddíl spojil s podnikem Aero Vodochody.\n\nOd roku 1977 má klub vlastní sportovní halu (předtím jezdil na domácí zápasy do Roudnice nad Labem). V roce 2004 klub z finančních důvodů ukončil činnost a převedl extraligovou licenci na Kladno volejbal cz. V roce 2007 vzniklo z bývalých hráčů občanské sdružení \"Vraťme Volejbal Vodolce\", které obnovilo existenci týmu a zakoupilo právo startu v druhé nejvyšší soutěži od TJ Lužiny. V roce 2009 se Aero Odolena Voda vrátilo do extraligy.\nPředsedou klubu je Pavel Horák, trenérem Jiří Šiler.\n\nV roce 1968 klub poprvé postoupil do nejvyšší soutěže. Získal v ní sedm titulů: 1977, 1978, 1987, 1988, 1993, 1994, 1996.\n\nNejvětším mezinárodním úspěchem bylo třetí místo ve finálovém turnaji Ligy mistrů 1978.\n\nV sezóně 2010/2011 skončilo na 10. místě.\n\nV sezóně 2017/2018 hrálo Aero baráž s Black Volley Beskydy, kterou vyhrálo a udrželo extraligu. \n\nV sezóně 2018/2019 skončilo na celkovém 7.místě po prohře s VK Dukla Liberec.\n\nAero Odolena Voda má i mládežnická družstva - od přípravky po juniory. Týmy se pravidelně účastní soutěží jak ve Středočeském kraji, tak v Praze i v celorepublikových soutěžích.\n\n"}
{"id": "690224", "url": "https://cs.wikipedia.org/wiki?curid=690224", "title": "Referendum o samostatnosti Jižního Súdánu", "text": "Referendum o samostatnosti Jižního Súdánu\n\nReferendum, které se konalo v Jižním Súdánu od 9. ledna do 15. ledna 2011, rozhodovalo o tom, zda oblast zůstane součástí Súdánu, nebo se stane samostatným státem. Konání referenda bylo součástí Všeobecné mírové smlouvy z roku 2005 mezi vládou v Chartúmu a Súdánskou lidově osvobozeneckou armádou.\n\nPůvodně se mělo zároveň konat také referendum v oblasti Abyei, které by rozhodlo, zda tato oblast bude součástí Jižního Súdánu, ale to bylo odloženo kvůli různým sporům, například zda mají právo účastnit se referenda i kočovné arabské kmeny, které zde nepobývají trvale.\n\nKomise dohlížející na referendum oznámila 7. února 2011 výsledek referenda: 98,83 % hlasovalo pro samostatnost. \n\nV důsledku referenda se Jižní Súdán stal 9. července 2011 samostatným státem.\n\nPředpokladem k referendu bylo provedení sčítání, které by umožnilo určit, jak rozdělit bohatství a politickou moc mezi různé oblasti. Na základě téhož sčítání byla provedena registrace voličů, na jejímž základě také proběhly všeobecné volby v Súdánu v roce 2010, naopak měly vliv na podobu referenda. Samotné sčítání bylo třikrát odloženo, neboť sever s jihem se dohadovaly, čím jsou podle Všeobecné mírové dohody povinovány, byly problémy s financováním a samotné provedení představovalo značný logistický problém. Na jihu komplikovaly přesuny nezmapovaná minová pole, navíc až pět milionů Súdánců žije kočovnicky. Necelé dva miliony osob, které utekly z jihu země, bydlelo v době sčítání v táborech v okolí hlavního města Chartúmu, další uprchlíci byli v sousedním státech, Ugandě a Keni. Na západě země komplikoval organizaci sčítání přetrvávající konflikt v Dárfúru – lidé se báli, že by vláda zneužila výsledky sčítání proti nim, povstalci hnutí pro spravedlnost a rovnost dokonce hrozili, že budou útočit na sčítací komisaře.\n\nU samotného referenda panovaly mezi jihem a severem neshody, kolika procent hlasů musí dosáhnout snaha o nezávislost (Severská Národní kongresová strana požadovala původně alespoň 75 %), zda mohou hlasovat i ti Jihosúdánci, kteří žijí na severu, a jak bude probíhat případné rozdělení (včetně rozdělení státního dluhu). nakonec bylo v listopadu 2009 dohodnuto, že účast v referendu musí být alespoň 60 % z 3,8 miliónů oprávněných voličů a v případě dosažení této účasti bude k odtržení stačit prostá většina. V případě malé účasti by se referendum do šedesáti dnů opakovalo.\n\nDalším předmětem diskusí byl osud dvou spolkových států na pomezí Jižního a Severního Súdánu, Jižního Kordofánu a Modrého Nilu, u nichž je etnická situace složitější. Tato otázka nakonec nebyla v rámci referenda vyřešena, řešení bylo odsunuto na později.\n\nSvé pozorovatele do země vyslaly mnohé nadnárodní organizace, Evropská unie, Africká unie, Liga arabských států a Mezivládní úřad pro rozvoj.\n\nBývalý prezident Spojených států amerických Jimmy Carter, bývalý generální tajemník Organizace spojených národů Kofi Annan a bývalý premiér Tanzanie Joseph Warioba vedli mezinárodní delegaci Carterova centra. Ze Spojených států amerických navštívil také třikrát Súdán americký senátor John Kerry, předseda Senátní komise pro zahraniční vztahy.\n"}
{"id": "690225", "url": "https://cs.wikipedia.org/wiki?curid=690225", "title": "Joey MacDonald", "text": "Joey MacDonald\n\nJoseph MacDonald (* 7. února 1980, Pictou, Nové Skotsko, Kanada) je kanadský hokejový brankář hrající v týmu Detroit Red Wings v severoamerické lize NHL.\n\nMacDonald začínal svojí juniorskou kariéru v týmu Halifax Mooseheads v lize Quebec Major Junior Hockey League, kde chytal v sezóně 1997-98. Poté přestoupil do týmu Peterborough Petes, který hrál v lize Ontario Hockey League. V Peterborough se mu dařilo a v týmu zůstal až do roku 2001, ve kterém přestoupil do profesionálního klubu Toleda Storm, se kterým hrál ligu ECHL. Tam si ho všimli skauti týmu NHL, Detroit Red Wings. Před sezónou 2002-03 přišel do týmu Grand Rapids Griffins, kde měl krýt záda prvnímu brankáři Marcovi Lamothemu. Postupem času se s Lamothem pravidelně střídal a když po sezóně 2003-04 Lamothe odešel, tak MacDonald roli prvního brankáře týmu převzal zcela. V sezóně 2005-06 bojoval o proražení do týmu Red Wings s konkurenty Drewem MacIntyrem a Jimmym Howardem. Během sezóny 2006-07 byl povolán k Red Wings, aby dělal náhradníka Dominiku Haškovi a Chrisu Osgoodovi. V NHL debutoval 19. října 2006 proti San José Sharks. V polovině sezóny jej Red Wings zapsali na listinu volných hráčů, odkud si jej vytáhli Boston Bruins. Za Bruins hrál poprvé 4. března 2007 a pomohl k vítězství 4:1 nad New Jersey Devils. 8. července 2007 podepsal dvouletou smlouvu s New York Islanders, odkud byl, ale odeslán do farmářského celku Bridgeport Sound Tigers hrajícím ligu AHL. V sezóně 2008-09 nahradil na pozici náhradního brankáře Islanders Wada Dubielewicze, který odešel do Ruska. Po zranění jedničky Ricka DiPietra se stal dokonce prvním brankářem Islanders. Chytal ve 49 zápasech a připsal si své první čisté konto v NHL při vítězství 2:0 nad Detroitem Red Wings. Po sezóně se stal volným hráčem a 10. srpna 2009 podepsal jednoletou smlouvu s Torontem Maple Leafs. Před začátkem sezóny 2009-10 byl odeslán na farmu ke klubu Toronto Marlies do AHL. 8. října 2009 byl povolán k Maple Leafs, aby dělal náhradníka Vesovi Toskalovi a svůj první zápas za Toronto odchytal 13. října 2009. 3. března 2010 byl vyměněn za výběr v 7. kole draftu NHL do Anaheimu Ducks. Vzhledem k tomu, že Anaheim neměl žádné farmářské mužstvo v AHL, tak zůstal v Torontu Marlies. Po sezóně se stal opět volným hráčem a 2. července 2010 podepsal smlouvu se svým staronovým týmem Detroit Red Wings.\n\n\n"}
{"id": "690226", "url": "https://cs.wikipedia.org/wiki?curid=690226", "title": "Vejcovec", "text": "Vejcovec\n\nVejcovec je průběžný plastický ornament, v němž se střídají eliptická „vejce“ s motivem šípu nebo kopí. Užíval se v klasické řecké architektuře, v dórském řádu (řec. \"kymation\" nebo \"kyma\", vlna) jako ozdoba echinu pod hlavicí. Původně to byl motiv listový, jen mírně plastický, který se mění až do podoby vejce.\n\nOd renesance se běžně užíval v rozmanitých tvarech jako ozdoba říms, hlavic, ostění i na nábytku, zejména pak v novoklasicismu 19. století. \n\n\n"}
{"id": "690228", "url": "https://cs.wikipedia.org/wiki?curid=690228", "title": "Art marketing", "text": "Art marketing\n\nPod pojmem art marketing se ve světové, především anglicky psané, literatuře obvykle rozumí marketing výtvarného umění fine art, a to jak na trzích s uměleckými díly, tak v oblasti vystavování resp. zpřístupňování umění a kulturního dědictví veřejnosti; marketing muzeí a galerií v neziskové oblasti.\n\nŠirší pojetí zahrnuje nejen výtvarné umění, ale marketing ve všech oblastech kultury a umění, tedy i literaturu, hudbu, divadlo, architekturu, film a užité umění. Zabývá se jak marketingem výkonných umělců (herců, zpěváků, hudebníků), tak i marketingem autorských práv a prodejem uměleckých děl. V tomto odkazu je pojem art marketing chápán jako označení pro marketingové možnosti v celé oblasti kultury, neboť česká terminologie pro tento obor není ustálená. Hlavní důraz je kladen na neziskové organizace spravující kulturní dědictví.\n\nV nejširším pojetí art marketing zahrnuje řadu odvětví:\n\n\nDo art marketingu v nejširším pojetí patří marketing kulturní organizace či firmy a marketing jakéhokoli odvětví kultury a umění; především reprodukční umění, (performing art), mediální umění, film, výtvarné umění, multimediální umění, v nehmotné podobě art marketing autorských práv, v hmotné podobě nakladatelská a vydavatelská činnost literatury, hudebních a filmových nosičů, ale také architektura. Spojení umění, kultury a firem se odráží ve sponzoringu kultury a mecenášství (fundraising) i ve využití umělců a uměleckých děl (děl chráněných autorskými právy) pro reklamní a marketingové účely. Umění může být předmětem art marketingu stejně jako jeho nástrojem. Art marketing lze využívat jak v neziskové sféře, kde je (nekomerčním) cílem uspokojovat potřeby a přání určitého okruhu lidí, tak i v oblasti obchodu s uměním, ve sféře komerční.\n\nCílem marketingu je dodat produkt (nabídku) správným skupinám zákazníků, v pravý čas, na správném místě (distribuce), za odpovídající ceny a s přiměřenou propagací, lépe než konkurence. Moderní přístup zdůrazňuje roli zákazníka a nutnost obousměrné komunikace s ním, klade důraz na spokojenost návštěvníků, publika a uživatelů, to vše ve vysoce konkurenčním prostředí. Kulturní organizace ke konkurenčním strategiím přidávají i strategie kooperace s podobnými institucemi. Všechny tyto vazby jsou založeny na komunikaci. K dosahování cílů slouží marketingové nástroje, neboli marketingový mix.\n\nArt marketing je aplikace marketingu v kultuře a umění, má dvě polohy. První je marketing kulturního dědictví, umění a umělců, druhá poloha se týká využití umění v marketingu, tedy využití umělců, uměleckých děl a kulturního dědictví v korporátní image a pro komerční účely. Zahrnuje uměleckou práci na zakázku, živá vystoupení moderátorů, zpěváků, hudebníků, herců na komerčních firemních akcích, najdeme ji v oblasti reklamy (reklamní spoty) a designu, v užitém umění, při tvorbě plakátů i klasických obrazů nebo fotografií. Propagační a dokumentární filmy používají kulturní instituce i firmy, jsou jedním z nástrojů marketingové komunikace kulturních institucí.\n\nSpojení korporátní image s filmem je možné i v oblasti product placementu. Product placement znamená viditelné placené umístění značkového produktu do filmu, ale i do dalších médií (televize, rozhlas, román nebo písňový text). Má význam i pro památky, muzea, galerie, operní domy, koncertní síně a další organizace v oblasti kultury. Ti za možnost natáčet ve svých interiérech i exteriérech nejen nic neplatí, ale ještě získávají prostředky za pronájem. Objevit se ve filmu jim však přináší publicitu a další zákazníky, proto se organizacím vyplatí vůči filmařům vstřícnost i rozumná cenová politika. Druhou rovinou je využití marketingu v umění a kultuře.\n\nMarketing umění se dále dá rozdělit na obchod s uměním, tedy jeho komerční využití, a na marketing umění v neziskové sféře. Z pohledu moderního marketingu je funkcí art marketingu také získávat lidi a firmy, aby si zvykli kulturu a umění obecně podporovat.\n\nUmění je produkt. Umělecké dílo je originál, unikát, vysoce vzácný, omezený statek. Umělecké dílo se vyznačuje nemožností výroby ve velkém, jen některá díla existují v limitovaných sériích, např. číslovaná grafika. Umělecké dílo může plnit funkci dekorační a estetickou, funkci investiční a uchování hodnoty a prestižní funkci. Umělecké dílo výkonných umělců přináší neopakovatelný zážitek.\n\nUmělecké dílo je specifický produkt i z toho důvodu, že konzumací (tj. prohlížením, zkoumáním, vystavováním) ani časem neztrácí hodnotu, ani nedochází k morálnímu opotřebení. Umělecké dílo podléhá zákonitostem nabídky a poptávky, módy a vkusu. Na komerčních trzích s uměním jsou nabízena díla na prodej, práva prohlížení děl v soukromých galeriích, právo poslechu (hudby) nebo shlédnutí představení. K nemateriálním vlastnostem patří značka, což je jméno autora. Produktem může být z pohledu marketingových nástrojů i umělec. Na jeho prosazení se na trhu a u umělecké kritiky bude záviset poptávka po jeho tvorbě i cena.\n\nDistribuce umění a kulturního dědictví. Distribuce je proces, jehož cílem je doručit zákazníkovi produkt (hodnotu, která mu přináší užitek a uspokojení) v místě a čase, které zákazníkovi vyhovují. Památky ani muzea a galerie sídlící v historických objektech si nemohou své místo vybírat. Mohou ale zákazníkovi pomoci zorientovat se, poradit, jak se do instituce dostane, mohou iniciovat zastávku hromadné dopravy, umístění orientačních značek, umožní-li to místní podmínky, mohou vybudovat parkoviště. Druhou dimenzí je čas, otvírací doba a načasování mimořádných akcí.\n\nSlužby jsou specifickým produktem, jehož dodání je s místem, časem a personálem svázáno ještě těsněji. Místo, jeho prestiž a atmosféra jsou samou podstatou produktu. Hlavní faktory, které ovlivňují distribuci služeb kulturních organizací jsou: místo, budova, sídlo organizace (časová a fyzická přístupnost, atraktivita a atmosféra), odvětví nebo hlavní předmět činnosti organizace, dostupnost (doprava) a působnost (místní, národní, celosvětová), putovní výstavy a zápůjčky, zájezdové programy, výstavy mimo prostory instituce, publikace, veřejná vystoupení, prezentace na konferencích, mezinárodních soutěžích a festivalech a elektronické zpřístupnění nabídky.\n\nDistribuce nabídky může být uplatňována i pomocí prostředníků na partnerské bázi s incomingovými cestovními kancelářemi, s pořadateli kongresů a dalších akcí v blízkém okolí, s ubytovacími zařízeními a dopravními společnostmi nebo s místními organizacemi, především s turistickými informačními centry, ale i např. se školami, zájmovými organizacemi, kluby seniorů apod. Důležitá je i spolupráce s místní samosprávou, především co se týče veřejného značení přístupových cest.\n\nZápůjčky a putovní výstavy nebo hostování na partnerských scénách přitahuje publicitu a vede k reciprocitě, tedy obohacení nabídky organizace.\n\nZ ekonomického hlediska je cena základním faktorem, který ovlivňuje poptávku. Cena služeb neziskových kulturních institucí je specifická v tom, že si za základ nebo dolní limit nebere náklady, ani nemusí být koncipována s ohledem na zisk. Tyto statky mají pro společnost specifický význam z hlediska zachování kulturního dědictví, pro vzdělanost obyvatel i národní paměť, a proto je jejich cena dotována ze státního nebo místních rozpočtů ().\n\nOmezujícími vnějšími faktory v kulturní a neziskové sféře jsou ekonomické činitele (rozpočtové možnosti), právní činitele (legislativa) a společenské činitele (jak veřejnost vnímá danou aktivitu).\n\nNež kulturní organizace začnou uvažovat o cenových strategiích, musí vědět, jaké hodnoty zákazníkům nabízejí, ale také jakou hodnotu zákazníci této nabídce přisuzují a musí prostřednictvím propagace a publicity tuto hodnotu zprostředkovat veřejnosti a přesvědčit ji, že se o hodnotu jedná. Následně musí zjistit, jakou váhu různé segmenty trhu jejich nabídce přikládají, a až poté mohou začít uvažovat o konkrétní oceňovací strategii. U organizací spravujících kulturní dědictví to zahrnuje rozhodnutí o tom, zda a jak stanovit ceny za vstupné, členské a abonentní karty a za speciální nabídky. Speciálními nabídkami rozumíme balíčky služeb, mimořádné výstavy, pořádané akce a programy, pronájem prostor a komerční služby, zboží v muzejním obchodě, půjčování exponátů, sponzoring.\n\nOrganizace svoji cenu koncipují s ohledem na cíle, které si kladou. V úvahu připadá maximalizace počtu návštěvníků, maximalizace příjmů, cena zohledňující ceny ostatních volnočasových aktivit, přizpůsobení se cenám přímé konkurence, sociálně spravedlivá cena, návratnost nákladů a zisková rezerva na budoucí náklady.\n\nCena na trzích umění, resp. cena dosahovaná při prodeji uměleckých děl, odráží celou řadu specifických faktorů (vkus, preference, motivy, módu, styl, renomé autora).\n\nMarketingová komunikace používá svůj vlastní komunikační mix, který tvoří reklama, public relations, podpora prodeje a přímý prodej, v oblasti kultury se stále více prosazují moderní nízkonákladové formy propagace prostřednictvím e-marketingu na sociálních sítích, vlastních webových stránkách, virálního marketingu nebo guerilla marketingu a event marketingu.\n\nReklama je neosobní placená forma marketingové komunikace. Kulturní organizace mohou použít některou z následujících čtyřech forem reklamy: reklamu propagující instituci, její jméno a image, reklamu zaměřenou na produkt (nabídku), která propaguje sbírky, konkrétní kolekci, výstavu, autory nebo významný exponát, reklamu zaměřenou na událost propagující jednorázovou akci, program nebo reklamu zaměřenou na zákazníky, která má za úkol získat předplatitele, abonenty.\n\nPublic relations jsou pro kulturní neziskové organizace nejlevnější a nejúčinnější formou marketingové komunikace.\n\nKulturní neziskové organizace zaměřují své PR aktivity na rozhodující skupiny veřejnosti. Těmi jsou především stálí návštěvníci, abonenti, členové, v případě existence členských programů, a dárci, mecenáši a patroni a instituce státní a místní samosprávy jako nejvýznamnější donátoři neziskových kulturních organizací. Nezastupitelnou úlohu mají i sponzoři a potenciální sponzoři. Mezi další důležité skupiny patří experti, tedy vědci, znalci, kritici z oboru a média, která jejich informace zprostředkovávají. Důležitou referenční skupinou jsou i zaměstnanci. Hlavní cílovou skupinou jsou však návštěvníci a potenciální návštěvníci. V ideálním případě se publicita dostane za rámec cílových skupin, k nejširší veřejnosti. Hlavním nástrojem publicity kulturních organizací jsou vernisáže a premiéry.\n\nPodpora prodeje neboli prodejní reklama se skládá z krátkodobých stimulů, které mají motivovat zákazníka k jednání, nákupu produktu nebo služby. Využívá (dočasných) slev, kupónů, dárků, odměn, poskytnutí výhod. Podpora prodeje ze strany kulturních organizací znamená jednak podporu návštěvnosti, ale i skutečnou podporu prodeje doprovodných služeb a případně i výrobků, např. suvenýrů, katalogů, odborných publikací.\n\nDirekt marketing je formou osobní komunikace, kterou lze přizpůsobit každému příjemci nebo skupině příjemců na míru, příjemce této propagace si organizace sama volí. Muzea, galerie a divadla rozesílají pozvánky na vernisáže, premiéry a speciální akce svým členům a abonentům, dárcům a sponzorům, a dalším významným lidem. Direkt marketing zahrnuje poštovní zásilky, telefonní kontaktování a e-mailovou poštu. Účinnost je podle počtu odpovědí a způsobu reakcí lehce měřitelná.\n\nKulturní organizace neobsluhují masový trh. Mají své specifické segmenty zákazníků s jejich potřebami a přáními, která musí identifikovat, a připravit nabídku, která tyto skupiny zákazníků osloví. Art marketing se kromě klasických segmentačních proměnných (pohlaví, věk, vzdělání, příjem) soustředí na dva výrazné segmenty v kategorii návštěvníků; na návštěvníky místní (potenciální, občasné a pravidelné) a na turisty (jednorázoví zákazníci, ale s geograficky širokým referenčním potenciálem).\n\nSegmentace firem za účelem nalezení vhodných potenciálních přispěvatelů kulturním institucím je jedním ze základních úkolů cíleného art marketingu těchto organizací. Firemní segmentace při vyhledávání dodatečných zdrojů, grantů, sponzorských příspěvků a darů zahrnuje objektivní i subjektivní proměnné. Objektivní proměnné jsou velikost firmy, místo, kde firma působí (může mít zájem oslovit zákazníky kulturní organizace?), obor, ve kterém firma podniká (mají její produkty nějaký vztah k předmětu činnosti organizace?), zdroje, které má firma k dispozici, vztah firmy ke sponzoringu obecně, vztah firmy ke sponzoringu kultury nebo vztah firmy ke kultuře. Mezi subjektivní proměnné patří např. zájmy a preference majitele firmy nebo osobní vztahy mezi vedením organizace a majiteli nebo managementem firmy.\n\nKulturní organizace může provádět firemní segmentaci i s ohledem na potenciální spolupráci s firmami a neziskovými organizacemi při získávání zákazníků. Do této kategorie patří segmenty typu organizací působící v cestovním ruchu (hotely, dopravci, cestovní kanceláře), společenských a zájmových organizací (pro mládež, pro seniory, vzdělávací instituce), médií, zaměřených na kulturu, a firem, které v rámci svých motivačních programů poskytují zaměstnancům benefity v podobě vstupenek.\n\nMarketingový audit je základem pro stanovení priorit a strategií organizace. Organizace schraňující a zpřístupňující kulturní dědictví jsou v evropských podmínkách z velké části financovány z veřejných zdrojů, a proto na ně roste politický i veřejný tlak, aby lépe vycházely vstříc širšímu okruhu zákazníků. K tomu je nutné, aby se přestaly soustředit jen na vnitřní záležitosti, vstupy (sbírky, zdroje, personál), a začaly se orientovat na výstupy (rozsah a periodicitu výstav, vzdělávacích a doplňkových kulturních programů). Společenská marketingová koncepce nehodnotí jen výstupy, ale především výsledky, společenský dopad nabídky těchto organizací, jaké zážitky, zkušenosti a postoje si odnášejí návštěvníci. I odborné téma lze poutavě představit laické veřejnosti, zábavná forma nesnižuje odbornou hodnotu, zvyšuje návštěvnost a spokojenost návštěvníků, je přidanou hodnotou, kterou laik ocení a odborníka neuráží. Právě tato přidaná hodnota často tvoří image instituce, spolu s produktem (nabídkou) a publikem (poptávkou) tvoří základní trojúhelník hodnot organizace.\n\nMarketingová koncepce využívá k uskutečňování svých cílů síť vzájemně provázaných vztahů, např. databáze klientů (abonenti divadel a koncertů, kluby přátel muzeí a galerií, frekventanti vzdělávacích kurzů, uživatelé knihovny), okruhu autorů, sběratelů apod. Trhy, kde se obchoduje s uměním často spolupracují s velkými firmami, bankovními domy a pojišťovnami, tedy s klienty, kteří umění zahrnují do svého portfolia, nebo díla nakupují do svých reprezentativních prostorů (často nákup plní obě funkce současně). I v oblasti umění a kulturního dědictví má každá ze stran směny hodnoty, které může nabídnout straně druhé.\n\nÚkolem art marketingu není určovat strategické cíle muzeí, ani ostatních kulturních organizací nebo památkových objektů. V kulturních organizacích jsou to vysoce kvalifikovaní odborníci ve své, často velice úzké specializaci, kteří rozhodují o zásadních otázkách. Z pohledu art marketingu je kurátor nebo dramaturg „“, ale ostatní marketing hraje v případě správy kulturního dědictví pouze pomocnou roli, a to ve zprostředkování tohoto dědictví veřejnosti. Marketing je jen jedním z nástrojů, který pomůže k dosažení některých ze strategických cílů.\n\nStrategický plán se týká poslání a cílů organizace, marketingový plán se tyto cíle snaží zprostředkovat zákazníkům, partnerům a širší veřejnosti, v případě rozpočtových a příspěvkových organizací i zřizovateli, potenciálním sponzorům a případným dárcům.\n\nVolba strategie na trzích umění a kulturního dědictví znamená vhodně zkombinovat základní cíle s cíli marketingovými tak, aby se doplňovaly a podporovaly. Kulturní organizace každodenně přicházejí do styku s veřejností, a kromě plnění odborných cílů musí uspokojovat návštěvníky, své zákazníky.\n\n\n"}
{"id": "690229", "url": "https://cs.wikipedia.org/wiki?curid=690229", "title": "Ludvík III. Durynský", "text": "Ludvík III. Durynský\n\nLudvík III. Durynský ( \"Ludwig III. der Fromme\" nebo \"Ludwig der Milde\"; 1151/1152 – 16. října 1190 u Kypru) byl durynský lantkrabě, saský falckrabě a účastník třetí křížové výpravy.\n\nNarodil se jako nejstarší syn durynského lankraběte Ludvíka Železného a Judity, nevlastní sestry císaře Fridricha Barbarossy. Roku 1172 po smrti nemocného otce převzal Durynsko a mladší bratr Jindřich Raspe Hesensko s titulem hraběte. První roky své vlády věnoval chronickému sporu se syny Albrechta Medvěda, v zimě 1173 se obě znesvářené strany pokoušel usmířit i císař. Roku 1180 Ludvíkovi svěřil nově vytvořené saské falckrabství a ten je o rok později předal svému mladšímu bratrovi Heřmanovi.\n\nPo dobytí Jeruzaléma a cisterciácké agitaci Ludvík přijal kříž a začal se chystat na výpravu do Svaté země stejně jako císař a celá řada říšské šlechty. Na rozdíl od většiny si však vybral společně s rakouským vévodou Leopoldem cestu po moři.\n\nPo příjezdu do Levanty se připojil k obléhání Akkonu, kde onemocněl a dal se na cestu zpět ještě před příchodem zbytků Barbarossova zdecimovaného vojska. Zemřel na moři poblíž Kypru a jeho vnitřnosti byly pohřbeny na ostrově, zbylé ostatky putovaly do vlasti a byly pohřbeny v rodovém klášteře Reinhardsbrunn. Novým lantkrabětem se stal mladší bratr Heřman.\n"}
{"id": "690233", "url": "https://cs.wikipedia.org/wiki?curid=690233", "title": "Ryv", "text": "Ryv\n\nRyv je vektorová fyzikální veličina charakterizující pohyb, popisuje časovou změnu zrychlení.\n\n\nPro některé typy zranění, poškození měkkých tkání (pády do vody, rázy v dopravních prostředcích) je výhodnější popisovat silový účinek pomocí ryvu než pomocí zrychlení. Za kritickou hranici se obvykle považuje 1000 g/s, kdy měkké tkáně přestávají být schopné absorbovat mechanické rázy. Lidský rovnovážný orgán ve vnitřním uchu vnímá kromě zrychlení i ryv. Proto má ryv význam při návrhu kinematické pohody v dopravních prostředcích nebo naopak nepohody při návrhu horských drah.\n\nDnešní CNC stroje mají maximální ryv jako jeden z parametrů charakterizující možnosti pohonů. Pohyb nástroje je tedy omezen jak maximální polohou, rychlostí, zrychlením a ryvem.\n\nNa rozdíl od jiných fyzikálních veličin charakterizujících pohyb není ryv obecně používaný výraz. Jak se má posun k sunutí, pohyb k hýbání tak se má poryv k ryvu.\n"}
{"id": "690239", "url": "https://cs.wikipedia.org/wiki?curid=690239", "title": "Telince", "text": "Telince\n\nTelince jsou obec na Slovensku v okrese Nitra. V roce 2009 měla obec 376 obyvatel, rozloha katastrálního území činí 6,84 km².\n\nObec se nachází v centrální části Bešianské pahorkatiny morfologické severní části Pohronské pahorkatiny, jižní části obce protéká Telinský potok. Nadmořská výška převážně odlesněného území se pohybuje v rozmezí 150 až 230 m n. m., střed obce je ve výšce 163 m. Území je tvořeno třetihorními jíly a písky s výskytem štěrků. Zemědělskou půdu tvoří černozem.\n\nObcí vede silnice I/51 z Nitry (25 km západně) do Levic (18 km východně).\n\nArcheologické nálezy dokládají osídlení území obce už v období neolitu. První písemná zmínka o obci pochází z roku 1297, kde je jmenována jako Teld, později Theeld. Jiné názvy: Teeld v roce 1312, Tyld 1322, Teldincze v roce 1773 a od roku 1948 Telince, maďarský název je Tild. Území Telnice vlastnilo od roku 1319 ostřihomské arcibiskupství, později trnavský seminář. Obec byla v roce 1312 vypleněná Matúšem Čákou a v roce 1618 Turky. V roce 1601 bylo v obci 45 domů, v roce 1715 bylo v obci 45 domů, mlýn a výsek masa. V roce 1828 žilo v 53 domech 358 obyvatel. Hlavní obživou bylo zemědělství. V letech 1938 až 1945 byla obec připojená k Maďarsku. Po druhé světové válce byla obec sloučena s obcí Čifáre, v roce 1990 se osamostatnila.\n\n\n\n"}
{"id": "690247", "url": "https://cs.wikipedia.org/wiki?curid=690247", "title": "Třísovská lípa", "text": "Třísovská lípa\n\nTřísovská lípa je mohutný památný strom, který roste 100 metrů severovýchodně od železniční stanice u Třísova na Českokrumlovsku. Lípa je pozoruhodná svojí celkovou mohutností – a to jak obvodem kmene, tak i výškou. Se svými 36 metry byla dočasně nejvyšší žijící lípou jižních Čech.\n\nMohutný kmen se dělí a vytváří vysoký dvoják. Velmi silné kořenové náběhy odpovídají nezvyklým proporcím stromu a dokládají hmotnost a tlaky, které musí zvládat. Koruna byla několikrát vyvázána, aby se předešlo jejímu rozlomení: stalo se tak ve 40. a 60. letech 20. století, novodobě roku 2001. S výjimkou nejvyšší větve, kterou zřejmě spálil blesk, je lípa ve výborném zdravotním stavu.\n\nStrom roste v nadmořské výšce 520 metrů mezi valy někdejšího keltského oppida, místo je údajně naplněno pozitivní energií. K samotnému stromu se žádné pověsti nevážou, historickou zajímavostí je snad stěhování kapličky provedené roku 1989 z důvodu nezvykle rychlého růstu stromu.\n\nTřísovské lípě byl věnován prostor v televizním pořadu Paměť stromů, konkrétně v dílu č. 12: Stromy u klášterů a poutních míst. Ve svých kresbách ji zachytil i akademický malíř Jaroslav Turek.\n"}
{"id": "690250", "url": "https://cs.wikipedia.org/wiki?curid=690250", "title": "Alois Škampa", "text": "Alois Škampa\n\nAlois Škampa (30. května 1861 Praha – 14. května 1907 tamtéž) byl český básník a spisovatel. Bývá řazen k lumírovcům a parnasistům. Pro jeho poezii je typická lyrika, zejména přírodní, ale také intimní a rodinná.\n\nPo absolvování filosofické fakulty pracoval jako adjunkt (příruční pomocník úředníka) na pražském magistrátu. Ve volném čase se zapojil do činnosti Spolku českých spisovatelů Máj, kde vykonával funkci zapisovatele.\n\nV březnu 1905 prodělal první infarkt myokardu, od té doby se jeho zdravotní stav zhoršoval. Zemřel ve spánku na zástavu srdce ve svém bytě na Letné 14. května 1907 odpoledne. Zanechal po sobě manželku a malou dcerku. Pohřben byl na Olšanech za velké účasti spisovatelů.\n\nJeho sestra Pavla Maternová byla rovněž známá jako spisovatelka.\n\nPrvní básně — Idylla stezky, Podzimní a Ztraceným směrům — uveřejnil v almanachu Máj na rok 1879. Během 80. let psal básně do časopisů. Knižně vydal sbírky veršů:\n\nPro jeho tvorbu je typická lyrika — přírodní, rodinná, společenská. V básních se objevuje venkovská krajina, stromy a květiny. K těm měl tak vřelý vztah, že z vycházek nosil přátelům krásné uvité kytice — a když zrovna nic nekvetlo, tak alespoň z luční trávy. Jaroslav Vrchlický jej charakterizoval jako čistou, jemnou, měkkou duši a dobrotivou, ušlechtilou povahu. Jeho básně byly uhlazené a zpěvné; nekrolog ve Zlaté Praze jeho tvorbu nazval „básně soucitu a něhy“.\n\nJe řazen mezi české parnasisty, soustředěné kolem Sládkova časopisu Lumír.\n\nPsal i prózu; nejznámější je povídka \"Sněžák\", vydaná r. 1890 v časopise Květy.\n\nNěkteré z jeho básní byly zhudebněny, např. \"Mužně v před!\" (sokolská píseň, skladatel: Josef Samoslav Bernhard) nebo \"Ty krásné oči\" (hudbu složil Václav Soukup).\n\n"}
{"id": "690252", "url": "https://cs.wikipedia.org/wiki?curid=690252", "title": "Řetězení", "text": "Řetězení\n\nŘetězení je mnemotechnická pomůcka, usnadňující zapamatování seznamu po sobě jdoucích slov.\n\nSousední slova jsou navzájem propojena větami, které tato slova obsahují. Každá věta tak odkazuje na větu předchozí i následující, což usnadňuje zapamatování celého seznamu. Student je díky tomu schopen odříkat seznam nejen v původním pořadí, ale také pozpátku.\n\nŘetězení je po léta využíváno iluzionisty k demonstraci \"zázračné\" paměti. Viz Derren Brown: Magie a manipulace mysli, ISBN: 978-80-7203-942-5.\n\nLze je však využít i mnohem civilnějším způsobem, například pro výuku cizích jazyků, viz například: http://www.karticky.cz/kartickycz/10-Co-jsou-retezy\n\nÚkolem je zapamatování seznamu slov:\n\nhousle, vana, strom, koleje, ...\n\nSlova převedeme na následující věty:\n\nhousle plavou ve vaně, vana stojí pod stromem, strom padá na koleje, ...\n\nTakový sled vět je možné si zapamatovat mnohem snáz.\n"}
{"id": "690259", "url": "https://cs.wikipedia.org/wiki?curid=690259", "title": "Druh 8472", "text": "Druh 8472\n\nDruh 8472 je fiktivní mimozemská rasa vyskytující se v seriálu . Jde o tvory enormně biotechnologicky vyvinuté. Jako 8472 je označili Borgové, kteří napadli jejich domovský tekutý prostor, jenž se nachází mimo naši Galaxii. V MMO videohře \"Star Trek Online\" byli pojmenováni jako undinové (anglicky Undine).\n\nV roce 2373 Borgové objevili neznámým způsobem cestu do tekutého prostoru, kde se prvně setkali s druhem jenž označili jako 8472. Protože tato rasa mohla pro společenstvo Borgů znamenat velký přínos v oblasti biologické vyspělosti, pokusili se je asimilovat. Následkem neúspěšného pokusu Borgů byla invaze druhu 8472 do delta kvadrantu známé Galaxie. \n\nProtože Borgové nebyli schopni čelit stovkám bionických plavidel druhu 8472, ten se začal dostávat hlouběji do známého vesmíru. Účinnou obranu vyvinul až Doktor z lodi USS \"Voyager\" pod velením kapitána Janewayové.\n\nKdyž druh 8472 zaznamenal první ztráty, stáhl se z Galaxie zpět do tekutého prostoru. Následně ale opět tajně pronikli zpět do naší Galaxie, kde napodobili lidskou podobu a připravovali se infiltrovat základnu Hvězdné flotily na Zemi. Poté, co byla kapitánem Janewayovou jedna ze základen objevena, dohodla se s velícím členem přípravného tábora na příměří.\n\nVýška dospělého jedince je zpravidla přes 2 metry, má enormně dlouhé a přitom nepoměrně slabé končetiny. Jeho hlava neúměrná tělu, s protaženým temenem a výraznými očními výstupky. \n\nMají extrémně hustou genetickou strukturu, která jim poskytuje velmi silný imunitní systém. Téměř cokoliv, co přijde do styku s jejich buňkami, je okamžitě neutralizováno, ať jde o chemického, biologického nebo technologického narušitele. To je rovněž příčina, proč Borgové nemohli asimilovat členy rasy 8472 nebo jejich lodě. \n\nÚčinnou zbraň dodal až Doktor z lodi USS \"Voyager\", když modifikoval nanosondy Sedmé z devíti. Kombinace nanosond a biologického viru účinkovala v bionickém systému druhu 8472 (kdy jsou tvorové propojeni biologicky s technologií, obdobně jako Borgové technologicky se svými loděmi) jako epidemie s okamžitou smrtí.\n\n\n"}
{"id": "690261", "url": "https://cs.wikipedia.org/wiki?curid=690261", "title": "Isabela Aragonská (1470)", "text": "Isabela Aragonská (1470)\n\nIsabela Aragonská ( \"Isabel de Aragón y Castilla\" nebo \"Isabel de Trastámara y Trastámara\", 2. října 1470 Dueñas – 23. srpna 1498 Zaragoza) byla rodem kastilská a aragonská infantka a sňatkem portugalská královna.\n\nNarodila se jako nejstarší dcera Katolických Veličenstev Ferdinanda II. Aragonského a Isabely Kastilské. Od okamžiku jejího narození bylo jejím údělem sloužit politickým zájmům svých rodičů. Po válce o následnictví, jejímž výsledkem bylo usednutí její matky na trůn, uznaly kortesy v roce 1476 Isabelu za dědičku a nástupkyni trůnu. Osm let po ní se narodil její bratr Jan, který ji z následnictví odsunul na druhé místo a byl v roce 1480 jmenován knížetem z Asturie.\n\nV roce 1479, když bylo Isabele devět let, bylo \"smlouvou z Alcáçovas\" dohodnuto s Portugalskem budoucí manželství Isabely s Alfonsem, dědicem portugalské koruny, v té době dítětem sotva čtyřletým. Jako záruka smlouvy měly obě děti sídlit na hradě vévodů z Braganzy v Mouře v Portugalsku, nedaleko hranic se Španělskem. V roce 1483 tuto podmínku obě koruny zrušily a děti se vrátily na dvory svých rodičů.\n\nKdyž již bylo zajištěno následnictví španělského trůnu, Katolická veličenstva se rozhodla zajistit politicky výhodná manželská spojení pro své dcery (kromě Isabely ještě Juany, Marie a Cataliny).\n\nPro Isabelu byl tedy dohodnut svazek s portugalským princem následníkem Alfonsem, jediným přeživším synem portugalského krále Jana II. Isabela přesídlila do Portugalska, nejistá, jaká bude její budoucnost v nové zemi. Svatba se konala ve městě Estremoz 3. listopadu roku 1490. V okamžiku sňatku bylo Isabele 20 let, zatímco ženichovi sotva patnáct. Přes tuto věkovou nerovnost se do sebe zamilovali na první pohled; z politicky motivovaného svazku se stalo spojení dvou milujících se lidí. Jejich šťastné soužití však nemělo dlouhého trvání: 13. července roku 1491 mladý princ zemřel v důsledku pádu z koně. Bez dětí a zničená žalem a bolestí vrátila se Isabela do Španělska jako portugalská princezna vdova.\n\nAby dala najevo svou bolest nad smrtí milovaného manžela, ostříhala si Isabela své nádherné rusé vlasy a nosila oděv z hrubého režného plátna, zakrývajíc se hustým závojem. Rozhodla se žít tiše, ponořená v modlitbách a přijmout řeholní roucho klarisek; žádala tedy rodiče, aby se mohla stát jeptiškou. Katolická veličenstva však s ní měla jiné plány.\n\nHodlali provdat ji za portugalského krále Manuela I., který princeznu poznal během jejího krátkého pobytu v Portugalsku a byl jí přitahován. Princezna vdova se vzpěčovala tomuto spojení; stala se horlivou ve víře a jediné, po čem toužila, byly modlitby a hábit řeholnice. Nakonec však podlehla nátlaku svých rodičů a za krále Manuela se provdala, měla však jednu podmínku: Židé měli být vypuzeni z Portugalska. Manuel nejprve váhal, neboť si Židů vážil pro jejich znalosti i pro finanční služby, jež poskytovali koruně, ale nakonec svolil. 13. září roku 1497 Katolická veličensta a princezna Isabela přijeli do hraničního města Valencia de Alcántara, kde se 30. září slavila svatba. Krátce nato se Isabela vrátila se svým novým manželem do Portugalska, tentokrát jako královna.\n\n6. října téhož roku zemřel její bratr, infant Jan, kníže z Asturie, a Isabela se opět stala následnicí trůnu. Katolická veličenstva povolala Isabelu a Manuela do Španělska. Portugalská královská dvojice přibyla do kláštera v Guadalupe 7. dubna roku 1498 a byla velmi okázale přijata.\n\nPo setkání rodiče seznali, že chování jejich dcery se nezměnilo – byla stále stejně sklíčená a zasmušilá. V době svého návratu do Španělska byla pět měsíců těhotná. 23. srpna 1498 porodila syna, jenž dostal jméno Miguel de la Paz; hodinu po narození dítěte zemřela. Malý princ byl nositelem naděje na spojení obou zemí Pyrenejského poloostrova, v dvou letech však zemřel i on.\n"}
{"id": "690266", "url": "https://cs.wikipedia.org/wiki?curid=690266", "title": "Pat (Jeruzalém)", "text": "Pat (Jeruzalém)\n\nPat (: פת), známá též jako Katamon Zajin (: 'קטמון ז, doslova „Katamon 7“), je čtvrť v jihozápadním Jeruzalémě v Izraeli, nacházející se mezi čtvrtěmi Katamon a Bejt Safafa. Je pojmenovaná po Ja'akovu Patovi, který byl jedním z velitelů Hagany.\n\nPat byla poslední ze čtvrtí Katamon, která byla v 50. letech postavena za účelem poskytnutí bydlení imigrantům, žijícím v uprchlických táborech \"ma'abarot\", a jiné socioekonomicky slabé populaci. Hlavní tepnou čtvrti je ulice Ja'akova Pata, která čtvrt odděluje od Katamon Chet.\n\nV 90. letech došlo v rámci projektu „Obnova“ k rozšíření rezidenčních bloků a jejich osazení jeruzalémským kamenem. Ceny zdejších nemovitostí zvýšila výstavba nedalekého obchodního centra Malcha, Teddyho stadionu, Jeruzalémské železniční stanice, Talpijotské průmyslové zóny a Beginovy rychlostní silnice.\n\nMezi zdejší instituce patří střední náboženská škola ORT Spanian, komunitní centrum a pobočka Mišmar ha-Ezrachi. Dále pak institut WIZO, dětské a mateřské centrum Tipat Chalav a ženský institut Nišmat Tora. V roce 2007 byla ve čtvrti otevřena arabsko-hebrejská bilingvní škola.\n\n"}
{"id": "690267", "url": "https://cs.wikipedia.org/wiki?curid=690267", "title": "Hydratace cementu", "text": "Hydratace cementu\n\nHydratace portlandského cementu jsou chemické děje probíhající při tuhnutí a tvrdnutí cementového mléka, malty, kaše či betonu. Po smísení s vodou dochází k hydrataci původně bezvodých minerálů za vzniku hydratačních produktů. \n\n2(3CaO. SiO) + 6HO → 3CaO. 2SiO. 3HO + 3Ca(OH)\n\n2(2CaO. SiO) + 4HO → 3CaO. 2SiO. 3HO + Ca(OH)\n\n3CaO. AlO + 3(CaSO. 2HO) + 26HO → 3CaO. AlO. 3CaSO. 32HO\n\nJde zejména o reakci trikalcium aluminátu (C3A), který s vodou reaguje velmi rychle. Ke zpomalení reakce se do slínku přidává sádrovec, který reaguje s trikalcium aluminátem za vzniku ettringitu, který na povrchu zrn vytváří ochrannou vrstvu, tím zpomaluje tuhnutí cementu. Ettringit reaguje na monosulfát.\n\n3CaO. AlO + 3(CaSO. 2HO) + 26HO → 3CaO. AlO. 3CaSO. 32HO\n\nHydratace se rovněž zpomaluje s klesající teplotou.\n\nHydratační reakce cementu jsou provázeny vývinem tepla. V zásadě lze říci: čím kvalitnější cement, tím je hydratační teplo vyšší. \n\nHydratační tepla slínkových materiálů:\n\nVývin tepla lze zejména ovlivnit snížením obsahu C3A (snížení hydratačního tepla) v cementu a přídavkem příměsi (struska, popílky).\n"}
{"id": "690269", "url": "https://cs.wikipedia.org/wiki?curid=690269", "title": "Mistrovství světa v ledním hokeji žen do 18 let 2011", "text": "Mistrovství světa v ledním hokeji žen do 18 let 2011\n\nMistrovství světa v ledním hokeji žen do 18 let 2011 se konalo od 1. do 8. ledna 2011 ve Švédsku ve městě Stockholm.\n\n8 účastníků turnaje bylo rozděleno do dvou základních skupin, kde se střetli systémem každý s každým. První týmy obou skupin postupovaly přímo do semifinále playoff. Celky na druhých a třetích místech postupovaly do čtvrtfinále. Poslední týmy obou skupin hrály sérii o udržení na dva vítězné zápasy.\n\n\n\" sestoupilo do 1. divize na Mistrovství světa v ledním hokeji žen do 18 let 2012.\"\n\nHráno v ruském Dmitrovu od 28. března do 3. dubna 2011.\n\n\" postoupilo mezi elitu na Mistrovství světa v ledním hokeji žen do 18 let 2012\"\n"}
{"id": "690271", "url": "https://cs.wikipedia.org/wiki?curid=690271", "title": "PMR opakovač", "text": "PMR opakovač\n\nPMR opakovač je elektronické zařízení umožňující komunikaci prostřednictvím PMR vysílaček tam, kde by to jinak nebylo možné z důvodu příliš velké vzdálenosti nebo terénních překážek. V principu se jedná o určitý typ primitivního bezdrátového opakovače, na rozdíl od něj umožňuje pouze simplexní provoz. Provoz opakovačů na PMR pásmu je v ČR zakázán.\n\nPři používání PMR vysílaček mohou být uživatelé limitováni dosahem, což vyplývá z charakteru šíření rádiových vln v pásmu UHF. Ty se totiž šíří přímo a \"neohýbají se\", podobně jako světlo. Pokud je tedy mezi dvěma radiostanicemi například kopec, nemohou se tyto stanice dost dobře navzájem \"slyšet\". Opakovač, má-li spojení s každou ze stanic, může fungovat jako prostředník pro komunikaci. Výhodná poloha pro jeho umístění je právě na onom kopci, odkud bude v dosahu obou stanic.\nOpakovač funguje tak, že poslouchá na stanoveném kanále a pokud detekuje vysílání jedné ze stanic, nahraje ho do své paměti. Po skončení vysílání první stanice na témže kanále záznam odvysílá a ten je zachycen druhou stanicí. Tento princip se liší od klasické definice bezdrátového opakovače, protože ty přijímaný signál vysílají okamžitě/souběžně, ale na jiné frekvenci. V radioamatérské praxi se pro takto fungující zařízení používá termín \"převaděč\".\n\nV reálném použití může PMR opakovač zajistit spojení pro stanice z okruhu mnoha desítek (někdy až stovek) kilometrů, pokud je umístěn na vhodném místě, nejlépe kopci, na který je přímá viditelnost z velkých vzdáleností.\n\nPMR opakovače bývají budovány nadšenci do vysílání na PMR frekvencích a určeny k veřejnému použití, stejně jako pro konkrétní účely a neveřejné použití (v tom případě často nejsou pracovní frekvence zveřejňovány a opakovač se zapíná jen když je potřeba)\n\nOpakovač pro pásmo PMR bývá většinou realizován jako upravená či neupravená PMR radiostanice připojená na nějaký řídící prvek, například mikrokontrolér nebo počítač s vhodným SW. Ten zajišťuje nahrávání a znovuodvysílání relací, případně pokročilé funkce jako řízení DTMF kódy a další. \nStanička může využívat svoji integrovanou anténu nebo připojenou externí, jenž poskytuje lepší parametry pro příjem i vysílání. \nCelé zařízení je napájeno bateriemi, ze sítě, nebo třeba i fotovoltaickými články.\n\nZměna od 1. 7. 2016:\n\nVe \"Všeobecném oprávnění č. VO-R/3/07.2007-13\" (což je dokument upravující podmínky využívání pásma PMR, vydán ČTÚ) nebyl dříve provoz opakovačů výslovně zakázán, ovšem v novém \"Všeobecném oprávnění č. VO-R/3/6.2016-9\" již provoz PMR opakovačů výslovně zakázán je.\n\n"}
{"id": "690276", "url": "https://cs.wikipedia.org/wiki?curid=690276", "title": "Fulštejn (hrad)", "text": "Fulštejn (hrad)\n\nFulštejn je rozsáhlá zřícenina hradu ležící v okrese Bruntál na katastru obce Bohušov. Areál hradu je chráněn jako kulturní památka.\n\nJádro hradu bylo dostavěno v roce 1255 a 6. listopadu 1255 biskup Bruno se souhlasem olomoucké kapituly postoupil lenním právem polovinu hradu Fulštejna a ves Bohušov svému stolníkovi Herbordovi.\n\nJindřich Sup z Fulštejna složil dne 21. července 1456 lenní přísahu z držby panství a hradu olomouckému biskupu Bohuši ze Zvole. Jeho syn Vilém Sup z Fulštejna doslat hrad a panství v léno od biskupa Tasa Černohorského.\n\nBěhem česko-uherských válek dobyla v lednu roku 1476 hrad vojska Matyáše Korvína. Během probíhajících bojů byl hrad natolik poškozen, že musel být do konce 15. století téměř zcela přestavěn. Dne 5. ledna 1476 odměnil Matyáš Korvín za statečnost při dobývání hradu Jana z Vrbna majetkem v hodnotě 1200 uherských zlatých.\n\nZpustošeného hradu se roku 1479 ujímají bratři Václav Sup z Fulštejna a Jindřich Sup z Fulštejna, synové Viléma Supa z Fulštejna. Panství vlastnili v nedílu a dne 21. dubna 1479, po složení lenní přísahy si dali držbu potvrdit biskupem Tasem Černohorským. Následně se Jindřich Sup z Fulštejna stal titulárním biskupem Nikopolským a světícím biskupem Vratislavským. Po své smrti byl pochován v Kostele svatého Martina v Bohušově. Vlastník hradu Václav z Fulštejna zemřel 12. září 1485. Hrad nadále užíval zde bydlící třetí z bratrů Jiří z Fulštejna se svojí ženou Kateřinou Zvolskou, sestrou Bernarta Zvolského na Hlučíně. Jiří zemřel roku 1496 a je stejně jako Václav pochován v polském Zaru.\n\nLenní panství přebírá syn Jan Jiří Sup z Fulštejna, který se postupně oženil s Annou Švihovskou z Riesenburku a s Eliškou Štosovou z Konic. Díky druhé manželce získává Albrechtice a později ještě Štěbořice a Równe s Tworkówem. Po smrti rodičů roku 1548 převzali panství společně synové Erik Sup z Fulštejna, podivín, noční alkoholik a samotář, který trpěl arachnofobií, herpetofobií a musofobií, Jiřík Sup z Fulštejna a Jan Sup z Fulštejna. Roku 1550 Jiřík Sup z Fulštejna převzal Albrechtice a panství Fulštejna přenechal bratrům. Po smrti Erika roku 1562 vlastnil panství pouze Jan, který, ač na oko katolíkem, přijal Lutherovo učení. Pro nemoc předává roku 1565 panství svému bratru Jiřímu, který jej prodává roku 1566 za 29.000 tolarů svému švagru Václavu st. Sedlnickému z Choltic, který si vzal jeho sestru Helenu Herbortovnu.\n\nJiří Sup z Fulštejna zanechává po své smrti pouze dvě dcery, Kateřinu a Alžbětu, které měl s horlivou protestantkou Barborou z Vrbna a na Dívčím Hradě a Hlince. Když roku 1572 zemřel i svobodný a bezdětný Jan Sup z Fulštejna, rod Supů (Herbordů) z Fulštejna vymřel po meči, ale historie užívání hradu tím neskončila.\n\nProdej hradu Václavu st. Sedlnickému z Choltic nechtěl uznat biskup Vilém Prusinovský z Víckova a do smrti Sedlnického roku 1572 jej neuznal. O panství se začali starat jeho synové Jan, Jaroslav, Petr a Jiří z manželství s Annou Schamarovskou von Rohau a jejich bratři Bedřich a Zikmund z druhého manželství s Helenou Herbortovnou von Fulštejn. Roku 1582 příjal léno hradu Fulštejna, dvora a vsi Poříčí (Bohušov), Koberno, Dolní Povelice a Tošovice (dnes součástí Osoblahy) Bedřich Sedlnický z Choltic od biskupa Stanislava Pavlovského z Pavlovic. Do doby zletilosti Bedřicha se o panství starala jeho matka a nevlastní bratr Jaroslav. Před svojí smrtí nechal Bedřich roku 1611 hrad opravit a po smrti i jeho manželky Kateřiny Planknarové z Kinšperka držel hrad jejich syn Karel Kryštof Sedlnický pán z Fulštějna a Dívčího Hradu. Protože se účastnil stavovského povstání, byl jeho majetek zkonfiskován a zemřel jako exulant ve Štětíně roku 1651.\n\nKardinál Ditrichstein převedl panství na církevní léno a postoupil jej roku 1623 Pavlu Michnovi z Vacínova, který se zde nikdy neusadil. Hrad pobořila v letech 1626 - 1627 vojska Petra Arnošta Mansfelda. Dědici Pavla Michny z Vacínova prodali pobořený hrad a zdevastované panství za 18.000 zlatých svobodnému pánovi Janovi z Jarošína v roce 1641. Následně v letech 1642-1648 si hrad vybrala jako svojí základnu švédská vojska, která při odchodu hrad vyhodila do povětří.\n\nRoku 1668 prodává panství syn Jana, Julius Ferdinand svobodný pán z Jarošína hraběti Juliu Leopoldovi z Hodic, který vlastnil i Slezské Rudoltice. Hrad Fulštejn, ačkoliv byl po odchodu švédských vojsk v menším rozsahu opraven, začal pustnout, neboť sídlo vlastníků panství se přesunulo do zámku ve Slezských Rudolticích.\n\n\n"}
{"id": "690278", "url": "https://cs.wikipedia.org/wiki?curid=690278", "title": "Neve Granot", "text": "Neve Granot\n\nNeve Granot (: נווה גרנות) je čtvrť v centrálním Jeruzalémě v Izraeli, nacházející se za Izraelským muzeem, s výhledem na klášter Svatého kříže. Pojmenovaná je po Avrahamu Granotovi, což byl sionistický aktivista a signatář izraelské deklarace nezávislosti, který se posléze stal ředitelem Židovského národního fondu. Ve čtvrti se nachází budova Schechterova institutu židovských studií, navržená izraelskou architektkou Adou Karmi, která je součástí nového kampusu.\n\n"}
{"id": "690282", "url": "https://cs.wikipedia.org/wiki?curid=690282", "title": "Linecká stezka", "text": "Linecká stezka\n\nLinecká stezka (německy \"Linzer Steig\") je historická cesta, která již od pravěku spojovala dnešní Linec (dříve \"Lentos\", \"Lentia\") s českými zeměmi. \n\nNa základě archeologických nálezů dokládajících osídlení podél Vltavy (např. stanice lovců u Nových Dobrkovic z doby před 50 000 lety) lze uvažovat o spojení České kotliny s Podunajím již od pravěku. Toto spojení zřejmě nabývalo významu s rostoucí hustotou osídlení Českobudějovické pánve a povodí Vltavy a Malše v době mezolitu, neolitu a eneolitu. Ve starší době bronzové (2000 − 1500 př. n. l.) bylo jádro jižních Čech souvisle kolonizováno lidem únětické kultury, jehož hlavní činnosttí byla účast na dopravě měděných ingotů z alpských důlních středisek podél Vltavy dále na sever. Svědčí o tom četné nálezy depotů hřiven (Přídolí, Havalda u Chvalšin, Dolní Chrášťany, Krtely). Uvažuje se, že tehdejší opevněné hradiště Dívčí kámen (na místě pozdějšího středověkého hradu) mělo spojení až s oblastí Středomoří. Od té doby až do doby halštatské byla patrně využívaná také západněji vedoucí dolnovltavická stezka (z Aigenu přes Dolní Vltavici, a Kájov do Českého Krumlova) podél níž existovaly hradiště Hradec u Boletic, Vyšný a Lazec. V náznacích je Linecká stezka doložena rovněž v době laténské, kdy vzniklo oppidum Třísov využívající ložisek tuhy pro výrobu nádob, v nichž se dopravovala sůl z oblasti Hallstattu, Halleinu a Reichenhallu do Čech. V době římské (0 − 400 n. l.) patrně byly kastely na opevněné hranici na Dunaji (limes Romanus) východiskem ke styku Římanů s germánským osídlením soustředěným v jižních Čechách do oblasti Pootaví a Českobudějovické pánve. \n\nNa počátku středověku byla Linecká stezka společně s Vintířovou a Zlatou stezkou jednou ze tří hlavních spojnic vedoucích z Podunají přes Šumavu na sever. Písemné prameny dokládají její existenci v roce 906, kdy bylo v Raffelstettenském celním řádu uvedeno, že po ní dopravovali obchodníci z Čech na podunajské tržiště otroky, koně a vosk, aby je vyměnili zpravidla za sůl. V 11. století podél stezky vznikl zátoňský újezd benediktinského kláštera Ostrov. Od 13. století se na trasu stezky soustředilo kolonizační úsilí Vítkovců, kteří ji využívali k propojení svých kontaktů v Podunají s jihočeským jádrem jejich držav. V roce 1259 Vok I. z Rožmberka založil k ochraně brodu přes Vltavu vyšebrodský klášter a povolal do něj mnichy z cisterciáckého kláštera Wilhering u Lince. Poté co český král Přemysl Otakar II. roku 1251 sňatkem s poslední Babenberkovnou Markétou získal Rakousy, nechal v roce 1265 založit Budějovice a z nich dal stavět novou silnici směrem na Linec přes Kaplici a Cáhlov, aby mohl získané území lépe spravovat. V roce 1277 rozšířil římský král Rudolf I. Habsburský priveligia města Freistadt, vzniklého z osady Zaglau (\"Cáhlov\"), o právo skladu a nařízené vedení obchodní cesty (\"Strassenzwang\"), čímž byla cáhlovská trasa dále zvýhodněna a Freistadt se stal zastávkovým městem pro dopravu soli a jiného zboží do Čech, nocležištěm dopravců, tržištěm a skladovým městem. V 15. století se po stezce podle dobových zpráv dovážela sůl, benátské zboží a železo ze Štýrska. Ve Vyšším Brodě byla ještě v roce 1550 připomínána celnice.\n\nStezka v různých dobách měnila trasy a různě se větvila, takže se nejednalo z dnešního pohledu o jednu komunikaci, ale o celou síť stezek. Nejstarší trasa, tzv. stará Linecká stezka směřovala od Lince přes Zwettl an der Rodl, Leonfelden, Vyšebrodský průsmyk, Studánky, Vyšší Brod, kde překonávala přes brod Vltavu a odtud, aby se vyhnula obtížně průchodnému vltavskému údolí, stoupala do svahů Českokrumlovské vrchoviny přes osadu Větrná a údolím potoka Branná znovu klesala k Vltavě. V Zátoni přecházela přes brod na pravý břeh řeky Vltavy a pokračovala do Přídolí, kde v první třetině 13. století za Vítka II. stával na Strážném vrchu nad vsí dřevěný hrádek a roku 1231 zde byl založen solný sklad. Odtud severozápadní větev pokračovala na křižovatku se Zlatou stezkou do Netolic (přes Český Krumlov, Boletice, Chvalšiny, Smědeč, Smědeček a kolem Lhenic) a hlavní severovýchodní větev vedla přes Velešín do Doudleb. Směrem na sever pokračovala stezka až do Prahy. Z Leonfeldenu vznikla později odbočka k Frymburku, kde stával dřevěný most přes Vltavu.\n\nV pozdější době vznikla odbočka Linecké cesty nazývaná Kaplická či Cáhlovská stezka, vedoucí z Lince k Cáhlovu (Freistadtu) a odtud přes Dolní Dvořiště, Kaplici, Velešín a Doudleby do Českých Budějovic a dále přes Soběslav a Tábor do Prahy. Proto již v polovině 13. století byla cesta vedoucí Vyšebrodským průsmykem označována jako stará.\n\nDo dnešní doby se ze stezky dochovaly jen takzvané úvozové části, např. v úseku na Lhenicku u obce Vodice. Místní akční skupina \"Blanský les - Netolicko\" ve spolupráci se skupinou \"Rozkvět zahrady jižních Čech\" připravila na rok 2013 projekt \"S Peklíkem na vandr\" s rozpočtem 1,6 milionu Kč. V rámci tohoto projektu bude vyznačena trasa Linecké stezky a podél ní bude vybudována síť odpočinkových zastavení pro turisty na Krumlovsku, Budějovicku a Prachaticku.\n"}
{"id": "690283", "url": "https://cs.wikipedia.org/wiki?curid=690283", "title": "Zdeněk Holý", "text": "Zdeněk Holý\n\nZdeněk Holý (* 16. července 1974) je český filmový kritik a teoretik, tvůrce, producent a nakladatel.\n\nVystudoval dějiny a teorie filmu, divadla a literatury na Univerzitě Palackého v Olomouci (získal titul Mgr.). Působil jako dlouholetý redaktor filmového časopisu Cinepur, v letech 2007 až 2010 byl jeho šéfredaktorem. Od roku 2008 byl ředitelem Nakladatelství Akademie múzických umění v Praze. Je ženatý.\n\nOd května 2016 je děkanem FAMU.\n\n"}
{"id": "690288", "url": "https://cs.wikipedia.org/wiki?curid=690288", "title": "Silnice II/283", "text": "Silnice II/283\n\nSilnice II/283 je silnice druhé třídy spojující Turnov v okrese Semily se Starou Pakou-Ústím v okrese Jičín. \n\nTurnov - Mírová pod Kozákovem - Radostná pod Kozákovem-Lestkov - Tatobity - Košťálov - Libštát - Bělá - Stará Paka-Ústí.\n\nSilnice II/283 se kříží se silnicí II/282, se silnicí II/284, se silnicí II/289 a končí křížením se silnicí II/284. \n\nDélka silnice včetně peáží je 30,5 km.\n\nV Turnově a v Loktuši kříží potok Stebenka, ve Slané kříží Hořenský potok. Od křižovatky se silnicí II/289 vede až do svého konce podél říčky Oleška, kterou několikrát kříží. \n\n"}
{"id": "690298", "url": "https://cs.wikipedia.org/wiki?curid=690298", "title": "Opakovaná hra", "text": "Opakovaná hra\n\nV teorii her je každá situace, ve které se musíme rozhodnout označována za hru. Posloupnost takovýchto her je potom nazývána opakovanou hrou. Opakované hry většinou vychází z nějakých dobře známých statických her, jako například „vězňovo dilema“, a většinou se také jedná o hry dvou hráčů. \n\nOpakované hry se skládají z jednotlivých kol a tato kola znázorňují rozhodnutí hráčů. V každém kole hráči volí strategii simultánně a jejich strategie je ovlivněna předchozími rozhodnutími. Z krátkodobého hlediska se může zdát, že hráči jednají iracionálně, jelikož se nesnaží v jednotlivých kolech maximalizovat svůj užitek. Z dlouhodobého hlediska (když je stejná hra hrána opakovaně stejnými hráči) však můžeme vidět, že sledování pouze svých zájmů nemusí vždy být ta nejlepší strategie. V opakovaných hrách totiž minulá rozhodnutí hráče mohou výrazně ovlivnit rozhodnutí ostatních hráčů v dalších kolech a objevují se tak termíny jako například spolupráce či odplata.\n\nUvažujme hru G a množinu hráčů formula_1. Každý hráč i má neprázdný konečný prostor akcí formula_2. Prostor profilů akcí formula_3 je kartézským součinem formula_2. Každý hráč má užitkovou funkci formula_5, definovanou jednotlivými výstupy hry formula_6.\nNechť hra formula_6 je hrána opakovaně (konečně nebo nekonečně mnohokrát) a přinese každému hráči výplatu, která je sumou jednotlivých výplat, které hráč obdrží ve všech kolech hry formula_6. Potom posloupnost těchto her je nazvána opakovanou hrou, nebo superhrou formula_9. \n\nAčkoliv v opakovaných hrách jsou jednotlivé akce hráčů jsou ovlivněny předchozími rozhodnutími, prostředí opakovaných her je na historii a čase nezávislé a tedy stacionární. To vyplývá z předpokladů, že:\n\nV teorii her můžeme opakované hry rozdělit na hry s úplnou informací a hry s neúplnou informací. Opakované hry s úplnou informací můžeme nadále dělit na konečně opakované hry a nekonečně opakované hry. O konečně opakované hry se jedná v případě, že počet opakování formula_10. Pokud formula_11 mluvíme naopak o nekonečně opakovaných hrách.\n\nKonečně opakované hry můžeme rozdělit do dvou kategorií. Konečně opakované hry, ve kterých známe počet opakování a konečně opakované hry, ve kterých neznáme počet opakování. Jednotlivá kola opakovaných her značíme formula_12, kdy první kolo hry je značeno jako formula_13. Poslední kolo hry je poté značeno jako formula_14 a celkový počet kol je tedy formula_15. Specifickým rysem konečně opakovaných her, ve kterých známe počet kol je ten, že v posledním kole hry hráči ustupují od společensky optimální strategie a chovají stejně racionálně jako při neopakovaných hrách. Tedy upřednostňují svůj „sobecký“ zájem a maximalizují svůj užitek v daném kole. Je to dáno tím, že nenastanou již žádná další kola hry a tedy odpadá hrozba odplaty ze strany ostatních hráčů.\n\nU konečně opakovaných her s neznámým počtem opakování se hráči chovají stejně, jako při nekonečně opakovaných hrách. \n\nZatímco v klasických neopakovaných hrách je zvykem volbu konkrétní akce hráče (například spolupracovat či podvádět) označovat za strategii v opakovaných hrách musíme pojmy strategie a akce rozlišovat. Akce je tedy konkrétní volba i-tého hráče v kole formula_16 a je značena jako formula_17. Profil akcí formula_18 je potom n-tice akcí jednotlivých hráčů v kole t opakované hry formula_9. \n\nDále se v opakovaných hrách pracuje s pojmem historie, který značí popis volby akcí všech hráčů v předchozích kolech hry. Historii v čase t potom definujeme jako formula_20 a historii celé hry definujeme formula_21. \n\nDůležitým předpokladem v opakovaných hrách je ten, že hráči před každým kolem hry navzájem znají akce, které provedli ostatní hráči v předchozích kolech hry.\n\nStrategii hráče formula_22 značíme jako formula_23 a můžeme ji popsat jako volbu akcí v jednotlivých kolech hry formula_24.Profil strategií v kole formula_12 je potom formula_26. Strategii hráče formula_22 v kole hry formula_12 zapisujeme jako funkci formula_29, kde formula_30. Tak jsme si objasnili vztah akce, historie a strategie. \n\nK tomu, abychom mohli specifikovat strategii pro opakované hry, je zapotřebí definovat jednotlivé akce hráčů pro každé kolo hry, a pro jejich veškeré možné historické akce. V případě nekonečně opakovaných her to však máme nekonečně mnoho možných kol i jejich historií a proto to není jednoduchý úkol. Níže jsou uvedeny některé příklady strategií tak, jak je uvádí \"Slantchev\" (viz Zdroje).\n\nTato strategie předepisuje hráči podvádět při jakékoliv historii hry a nezávisle na tom, co udělali ostatní hráči.\n\nTato strategie předepisuje hráči spolupracovat při jakékoliv historii hry a nezávisle na tom, co udělali ostatní hráči.\n\nTato strategie předepisuje hráči spolupracovat v případě, že ostatní hráči také spolupracují. V případě, že ostatní hráči přestanou spolupracovat (i když se to stane pouze jednou), od té doby předepisuje tato strategie hráči stále podvádět. Strategie Naive Grim Trigger tak je velice „tvrdá“, jelikož po jakémkoliv selhání trestá už napořád.\n\nTato strategie je ještě tvrdší, než strategie předchozí, jelikož kromě soupeřových selhání trestá zároveň i selhání vlastní. To znamená, vždy když v předchozím kole jakýkoliv hráč podváděl. Strategie Grim Trigger tedy předepisuje spolupracovat v prvním kole a poté spolupracovat do té doby, dokud všichni hráči v minulém kole spolupracovali. V jiných případech předepisuje podvádět.\n\nTato strategie předepisuje spolupracovat v prvním kole a poté hrát stejně tak, jako hrál druhý hráč v předchozím kole. To znamená podvádět, pokud druhý hráč v předchozím kole podváděl a spolupracovat, pokud druhý hráč v předchozím kole také spolupracoval. Toto je nejpřívětivější strategie, jelikož obnovuje spolupráci ihned po tom, co druhý hráč začne také spolupracovat.\n\nTato strategie předepisuje spolupracovat v prvním kole hry a následně formula_31 kol podvádět za každý podvod všech hráčů. Po tomto následuje návrat ke spolupráci bez ohledu na to, co se dělo ve fázi trestu. \n\nTato strategie předepisuje spolupráci v prvním kole a poté spolupracovat po všech historiích, kde poslední výsledek byl buď spolupráce-spolupráce, nebo podvod-podvod. V opačném případě hráč bude podvádět. Název Win-Stay, Lose-Shift značí, že v případě, kdy výsledek poslední hry byl pro hráče relativně dobrý (Win) má zůstat u stejné akce. V případě, že výsledek poslední hry byl relativně špatný (Lose), má naopak akci změnit.\n\nTato strategie předepisuje použít strategii Tit for Tat do kola formula_35, a poté podvádět v kole formula_35. Dále spolupracovat v kole formula_37 a poté opět hrát strategii Tit for Tat, tentokráte až do konce.\n\nTato strategie předepisuje použít strategii Grim Trigger do kola formula_38 a poté podvádět v kole formula_35 a v každém dalším kole. \n\nJak již bylo řečeno dříve, výplatní funkce u konečně opakovaných her může být agregována například jako součet či průměr výplat v jednotlivých kolech hry. Pro nekonečně opakované hry zavádíme pojem diskontní faktor formula_40, který můžeme chápat například jako míru netrpělivosti jednotlivých hráčů. Diskontní faktor se může lišit jak mezi jednotlivými hráči, tak i pro jednoho hráče v rozdílných časech (kolech) hry. \n\nUvažujme nějaký profil strategií s v čase hry formula_12, formula_42 a užitkovou funkci hráče formula_22, formula_44. Výplatní funkci hráče formula_22 pro opakovanou hru poté definujeme jako formula_46. Můžeme si všimnout, že užitková funkce formula_5 není závislá na čase ,což je dáno tím, že prostředí opakovaných her je stacionární. \n\n„Profil strategií s opakované hry (v pojetí formula_48) je Nashovou rovnováhou, jestliže formula_23 je nejlepší odezvou hráče formula_22 vůči chování oponentů, za předpokladu, že ostatní hráči se drží svých strategií v s .\" (citace SKÁLOVÁ).\n\n"}
{"id": "690302", "url": "https://cs.wikipedia.org/wiki?curid=690302", "title": "Rudolf Klapka", "text": "Rudolf Klapka\n\nRudolf Klapka (24. února 1885 – 11. září 1951) byl český fotbalista, brankář, československý reprezentant.\n\nZa československou reprezentaci odehrál v roce 1920 čtyři utkání. Byl historicky prvním brankářem československé reprezentace, chytal totiž v prvním oficiálním reprezentačním utkání – s Jugoslávií na olympijských hrách v Antverpách roku 1920. Tehdy byl nominován jako hráč Viktorie Žižkov. Někdy se uvádí, že byl prvním českým fotbalovým brankářem, který ovládal takzvané „robinzonády“, (tedy chytání a vyrážení míčů ve výskoku).\n\n"}
{"id": "690303", "url": "https://cs.wikipedia.org/wiki?curid=690303", "title": "Antonín Hojer", "text": "Antonín Hojer\n\nAntonín Hojer (31. března 1894, Praha – 20. října 1964) byl český fotbalista, obránce, československý reprezentant. Jeho bratr František Hojer byl rovněž fotbalovým reprezentantem.\n\nZa československou reprezentaci odehrál v letech 1920–1930 35 utkání a vstřelil 4 góly. Nastoupil v historickém prvním oficiálním reprezentačním utkání – s Jugoslávií na olympijských hrách v Antverpách roku 1920 (byť hrál již na tzv. Pershingově olympiádě v Paříži roku 1919, utkání zde sehraná však později neuznaly obě zúčastněné strany, a tak nejsou oficiální). Byl člen takzvané \"železné Sparty\", tedy slavného mužstva pražské Sparty z první poloviny 20. let 20. století. Za Spartu sehrál 430 zápasů a vstřelil za ni 118 branek – je nejlépe střílejícím obráncem sparťanské historie. S letenským klubem se stal mistrem Československa roku 1926 a 1927, dvakrát českým mistrem – vítězem mistrovství Českého svazu fotbalového v roce 1919 a 1922 a několikrát středočeským mistrem (vítězem tzv. Středočeské 1. třídy, obvykle nazývané Středočeská liga) – i v letech 1920, 1921 a 1923, kdy šlo o nejvyšší a nejprestižnější soutěž v zemi. Český sportovní novinář a historik Zdeněk Šálek o něm napsal: \"\"Robustní, tvrdý a nebojácný hráč, výborný technik. Před bezhlavými odkopy dával přednost dlouhé, přesné přihrávce.\"\" Ve Středoevropském poháru nastoupil ve 4 utkáních.\n\nV roce 1927 byl hrající trenérem AC Sparta Praha.\n\n\n"}
{"id": "690304", "url": "https://cs.wikipedia.org/wiki?curid=690304", "title": "Miroslav Pospíšil", "text": "Miroslav Pospíšil\n\nMiroslav Pospíšil (27. září 1890, Praha – 1964) byl český fotbalista, obránce, československý reprezentant.\n\nZa československou reprezentaci odehrál v letech 1920–1922 pět utkání. Nastoupil v historickém prvním oficiálním reprezentačním zápase - s Jugoslávií na olympijských hrách v Antverpách roku 1920. Byl členem takzvané „železné Sparty“, mužstva pražské Sparty z první poloviny 20. let 20. století. Ve Spartě hrál v letech 1912–1927, stal se s ní českým mistrem (vítězem mistrovství Českého svazu footballového v letech 1912 a 1919 a středočeským mistrem (vítězem tzv. Středočeské 1. třídy, obvykle nazývané Středočeská liga) – i v letech 1920 a 1921, kdy šlo o nejvyšší a nejprestižnější soutěž v zemi.\n\n\n"}
{"id": "690306", "url": "https://cs.wikipedia.org/wiki?curid=690306", "title": "Mekor Chajim", "text": "Mekor Chajim\n\nMekor Chajim (: , doslova „Zdroj Života“) je čtvrť v jihozápadním Jeruzalémě v Izraeli. Je pojmenována na počest bohatého židovského podnikatele Chajima Kohena, který věnoval velkou sumu peněz na zakoupení pozemků v Jeruzalémě před první světovou válkou.\n\nChajim Kohen daroval finanční prostředky sionistické organizaci Chovevej Cijon, která je následně převedla Židovskému národnímu fondu, jenž za ně zakoupil 120 dunamů půdy (0,12 km) při jižním okraji Jeruzaléma. V roce 1926 pak díky sionistickému hnutí Mizrachi na tomto území vznikl Mekor Chajim. Ten byl projektován jako vesnice s 20 malými farmami a byl stavěn podél hlavní silnice, která se rozvíjela paralelně k existující železniční trati. Každá rodina získala pozemek o ploše 2 dunamů (2000 m) na výstavbu domu, zahradu a sad. Ze začátku měly rodiny na svých zahradách kravíny a drůbežárny. Prvním předsedou komise nové čtvrti se stal stavební dodavatel Mar Chajim. Podařilo se mu zařídit zřízení pravidelné autobusové linky společnosti ha-Mekašer mezi centrem města a Mekor Chajim. Zpočátku existoval v jižní části čtvrti jeden centrální přístup k pitné vodě. Komise vodu zakupovala od města a u tohoto přístupu umístila strážce, který sledoval kolik věder si která rodina napustí. Později byly na zahradách každého domu zbudovány vodní nádrže. Během arabských nepokojů v roce 1929 se obyvatelé čtvrti ukryli do synagogy, která byla postavena jako pevnost.\n\nMekor Chajim se díky své poloze mezi arabskými vesnicemi Malcha a Bajt Safáfá daleko od židovských čtvrti stal cílem arabského ostřelování a od prosince 1947 též obléhání. Konvoje se zásobami, které byly do čtvrti vyslány z Talpijotu byly zastaveny a poslány zpět britskou armádou. Během izraelské války za nezávislost měla ve čtvrti své postavení Hagana a místo se tak stalo dějištěm ostrých bitev.\n\nVybudování průmyslové zóny v Talpijotu po šestidenní válce ukončilo izolovanost této čtvrti. V polovině 80. let schválil jeruzalémský magistrát tzv. zónovací zákony, které zamezily rozvoji obchodu a zachovaly rezidenční charakter Mekor Chajim.\n\n"}
{"id": "690312", "url": "https://cs.wikipedia.org/wiki?curid=690312", "title": "František Kolenatý", "text": "František Kolenatý\n\nFrantišek Kolenatý (29. ledna 1900 – 24. února 1956) byl český fotbalista, záložník, československý reprezentant.\n\nZa československou reprezentaci odehrál v letech 1920–1931 28 zápasů a vstřelil jeden gól. Nastoupil v historickém prvním oficiálním reprezentačním utkání – s Jugoslávií na olympijských hrách v Antverpách roku 1920. Byl členem takzvané \"železné Sparty\", tedy slavného mužstva pražské Sparty z první poloviny 20. let 20. století. Za Spartu hrál v letech 1917–1930 a sehrál za ni 517 zápasů. Se Spartou se stal dvakrát mistrem Československa (1926, 1927), dvakrát českým mistrem – vítězem mistrovství Českého svazu fotbalového roku 1919 a 1922 a mnohokráte středočeským mistrem (vítězem tzv. Středočeské 1. třídy, obvykle nazývané Středočeská liga) – i v letech 1920, 1921 a 1923, kdy šlo o nejvyšší a nejprestižnější soutěž v zemi. Český sportovní novinář a historik Zdeněk Šálek o něm napsal: \"\"Jeden z nejlepších záložníků své doby (záložní trojice Kolenatý – Káďa – Perner se stala legendou). Z útočníka vyrostl v halva evropské třídy. Rychlý, pozičně vynikající technický hráč.\"\"\n\n\n"}
{"id": "690314", "url": "https://cs.wikipedia.org/wiki?curid=690314", "title": "Antonín Perner", "text": "Antonín Perner\n\nAntonín Perner (29. ledna 1899 – 24. listopadu 1973) byl český fotbalista, záložník a obránce, československý reprezentant.\n\nV nejvyšší soutěži hrál za AC Sparta Praha a Bohemians Praha, nastoupil v 80 ligových utkáních a dal 10 gólů. Za československou reprezentaci odehrál v letech 1920–1931 28 utkání a vstřelil 1 gól (Maďarsku roku 1925). Nastoupil v historickém prvním oficiálním reprezentačním utkání – s Jugoslávií na olympijských hrách v Antverpách roku 1920. Byl člen takzvané \"železné Sparty\", tedy slavného mužstva pražské Sparty z první poloviny 20. let 20. století. Za Spartu sehrál 482 zápasů a stal se s ní třikrát mistrem Československa, a to v letech 1926, 1927 a 1932, je dvojnásobným českým mistrem – vítězem mistrovství Českého svazu fotbalového v roce 1919 a 1922 a mnohonásobným středočeským mistrem (vítězem tzv. Středočeské 1. třídy, obvykle nazývané Středočeská liga) – i v letech 1921 a 1923, kdy šlo o nejvyšší a nejprestižnější soutěž v zemi. Český sportovní novinář a historik Zdeněk Šálek o něm napsal: \"\"Ve dvacátých letech vytvořil spolu s Káďou a Kolenatým legendární záložní trojici, později vynikl jako krajní obránce. Technický hráč, střední postavy, neúnavný dříč. Obounohý, rychlý, výborný hlavičkář. Patřil k nejslušnějším hráčům.\"\" Ve Středoevropském poháru nastoupil v 8 utkáních, vítěz z roku 1927.\n\nV lize trénoval v sezóně 1941/42 SK Kladno.\n\n\n"}
{"id": "690320", "url": "https://cs.wikipedia.org/wiki?curid=690320", "title": "Josef Sedláček (1893)", "text": "Josef Sedláček (1893)\n\nJosef Sedláček (15. prosince 1893, Vídeň – 15. ledna 1985) byl český fotbalista, útočník, československý reprezentant.\n\nZa československou reprezentaci odehrál v letech 1920–1926 třináct utkání a vstřelil šest branek. Nastoupil v historickém prvním oficiálním reprezentačním utkání – s Jugoslávií na olympijských hrách v Antverpách roku 1920. Byl člen takzvané \"železné Sparty\", tedy slavného mužstva Sparty z první poloviny 20. let 20. století. Za letenské hrál v letech 1916–1926 a sehrál v rudém dresu 302 zápasů. Se Spartou se stal mistrem Československa roku 1926, dvakrát českým mistrem – vítězem mistrovství Českého svazu footballového v roce 1919 a 1922 a mnohokráte středočeským mistrem (vítězem tzv. Středočeské 1. třídy, obvykle nazývané Středočeská liga) – v letech 1920, 1921 a 1923 šlo o nejvyšší a nejprestižnější soutěž v zemi. Středočeskou ligu vyhrál ovšem jednou i se Slávií Praha, roku 1918. Zúčastnil se bojů 1. světové války, během nichž byl dvakrát zraněn – přesto se po válce vrátil k fotbalu. Pro svůj zvláštní způsob vedení míče měl přezdívku \"Šmrdlus\". Hráčskou kariéru musel ukončit předčasně kvůli komplikované zlomenině nohy. Menší aféra propukla po jeho přestupu z pražské Olympie do Viktorie Žižkov, když byl žižkovský předseda Šaránek obviněn, že Sedláčka získal díky úplatku ve výši dvaceti korun. Český sportovní novinář a historik Zdeněk Šálek o něm napsal: \"\"Inteligentní, obounohý, rychlý, technický hráč, nebezpečný střelec. Nejlépe si rozuměl s Jandou-Očkem.\"\"\n\nŽidenický dres oblékal jen krátce během první světové války jako frontový invalida, když našel azyl v proslulém zábrdovickém lazaretu. Přestože se později proslavil jako útočník, v Brně byl coby střední záložník tvůrcem hry celého mužstva. V čsl. reprezentaci odehrál 13 zápasů, vstřelil 6 branek (1920–1926), během první světové války (1917) si připsal i 1 start a 1 branku za rakouský národní tým, protože byl původem Vídeňák. V roce 1914 utrpěl u Lublinu průstřel stehna, o rok později u Gorice vyvázl s rozdrceným předloktím. Přesto ještě i po válce nastupoval několik let za pražskou Spartu.\n\nMládežnické kluby: SK Bubeneč, SK Olympia Praha VII\n\nV nejvyšší soutěži odehrál 14 utkání, vsítil 6 branek.\n\nV historii Sparty i československé reprezentace se zanedlouho objevil fotbalista stejného jména a příjmení (narozen 1912), proto je někdy Josef Sedláček v historických statistikách označován jako Sedláček I, zatímco jeho pozdější jmenovec jako Sedláček II.\n\n\n"}
{"id": "690322", "url": "https://cs.wikipedia.org/wiki?curid=690322", "title": "Antonín Janda-Očko", "text": "Antonín Janda-Očko\n\nAntonín Janda zvaný Očko (21. září 1892, Praha-Holešovice – 21. ledna 1960) byl český fotbalista, československý reprezentant.\n\nZa československou reprezentaci odehrál v letech 1920–1923 deset utkání a vstřelil 11 gólů. Nastoupil v historickém prvním oficiálním reprezentačním utkání – s Jugoslávií na olympijských hrách v Antverpách roku 1920 a hned vstřelil hattrick, stejně jako v následujícím zápase OH s Norskem. (Hrál ovšem již na tzv. Vojenských hrách v Římě roku 1919 a ve stejném roce na tzv. Pershingově olympiádě v Paříži, utkání zde sehraná však později neuznaly obě zúčastněné strany, a tak nejsou oficiální. Na Pershingově olympiádě nicméně Janda zazářil, vstřelil i dvě rozhodující branky ve finálovém zápase, které přispěli k celkovému vítězství Čechoslováků). Byl člen takzvané \"železné Sparty\", tedy slavného mužstva Sparty z první poloviny 20. let 20. století. Za Spartu hrál v letech 1916–1924 a sehrál za ni 330 zápasů. V rudém dresu se stal dvakrát českým mistrem - vítězem mistrovství Českého svazu fotbalového v letech 1919 a 1922 a mnohokráte středočeským mistrem (vítězem tzv. Středočeské 1. třídy, obvykle nazývané Středočeská liga) – v letech 1920, 1921 a 1923 šlo o nejvyšší a nejprestižnější soutěž v zemi. Jeho přezdívka Očko, která – jak bývalo v tehdejší době zvykem – mu přirostla k příjmení v tisku i svazových statistikách, vznikla kvůli zranění oka – jedno oko měl neustále jakoby přivřené. Jeho fyziognomie (holá hlava a malý knírek) vůbec budila pozornost a zajistila mu mimořádnou popularitu. Býval nazýván též \"fotbalovým beranem\" či \"zápasníkem\". Český sportovní novinář a historik Zdeněk Šálek o něm napsal: \"\"Jedna z nejslavnějších a nejpopulárnějších postav evropské kopané dvacátých a třicátých let. Spolu s Pilátem a Vaníkem vytvořil proslulé vnitřní trio. Fyzicky zdatný, důrazný hráč s úžasnou silou v nohách.\"\"\n\n\n"}
{"id": "690329", "url": "https://cs.wikipedia.org/wiki?curid=690329", "title": "Václav Pilát (fotbalista)", "text": "Václav Pilát (fotbalista)\n\nVáclav Pilát (6. května 1888, Praha – 28. ledna 1971) byl český fotbalista, jedna z legendárních postav počátků české kopané, československý reprezentant.\n\nMěl být tvůrcem tzv. české uličky, tedy herního prvku, kdy hráč prostrkává balón mezi dvěma obránci ze strany nabíhajícímu útočníkovi. Za československou reprezentaci odehrál v letech 1920–1922 čtyři utkání, tato skromná bilance je však způsobena jen tím, že v začátcích československé reprezentace již končil svou bohatou kariéru. Nastoupil nicméně v historickém prvním oficiálním reprezentačním utkání – s Jugoslávií na olympijských hrách v Antverpách roku 1920 (byť hrál již na tzv. Pershingově olympiádě v Paříži roku 1919, utkání zde sehraná však později neuznaly všechny zúčastněné strany, a tak nejsou oficiální). Byl člen takzvané \"železné Sparty\", tedy slavného mužstva Sparty z první poloviny 20. let 20. století. Za Spartu sehrál 443 zápasů a vstřelil v nich 323 branek. Se Spartou se stal třikrát českým mistrem – vítězem mistrovství Českého svazu fotbalového v roce 1912, 1919 a 1922 a mnohokráte středočeským mistrem (vítězem tzv. Středočeské 1. třídy, obvykle nazývané Středočeská liga) – v letech 1920, 1921 a 1923 šlo o nejvyšší a nejprestižnější soutěž v zemi. Do ligové soutěže zasáhl na sklonku své kariéry v klubu ČAFC Vinohrady. Zúčastnil se bojů 1. světové války, v nichž byl těžce raněn – dokázal se i tak vrátit k fotbalu, ovšem jeho výkonnost se vinou handicapu nikdy nevrátila na předválečnou úroveň, o níž kolují legendy, podobně jako u jiných průkopníků českého fotbalu, o jejichž skutečné hře neexistují objektivní záznamy (například u Jana Koška). Český sportovní novinář a historik Zdeněk Šálek o něm napsal: \"\"Urostlý, technicky mimořádně vybavený, mozkem hrající fotbalista. Měl dirigentský smysl, rozdával nezištné, nečekané přihrávky. Byl prvním špílmachrem naší kopané.\"\"\n\n\n\n"}
{"id": "690335", "url": "https://cs.wikipedia.org/wiki?curid=690335", "title": "Jan Vaník", "text": "Jan Vaník\n\nJan Vaník (7. května 1891 Praha – 12. června 1950) byl český fotbalista, československý reprezentant.\n\nZa československou reprezentaci odehrál v letech 1920–1925 12 utkání a vstřelil 10 gólů, z toho čtyři v jediném zápase, s Jugoslávií roku 1921. Nastoupil v historickém prvním oficiálním reprezentačním utkání – také s Jugoslávií, na olympijských hrách v Antverpách roku 1920, a vstřelil v něm hattrick (hrál již i na tzv. Pershingově olympiádě v Paříži roku 1919, utkání zde sehraná však později neuznaly všechny zúčastněné strany, a tak nejsou oficiální). Byl u předválečných zárodků \"železné Sparty\", hrál v ní od roku 1910 a do začátku 1. světové války, do níž musel narukovat, za ni nastřílel 449 gólů v pouhých 247 zápasech (v novodobých poměrech sotva opakovatelný průměr 1,81 gólu na zápas). Jenže na frontě utrpěl vážné zranění, měl prostřelenou ruku a zdálo se, že již není perspektivním hráčem – roku 1916 ze Sparty proto odešel. Sáhla po něm konkurenční Slávia Praha a neprohloupila – Vaník se stal pilířem mužstva, které roku 1925 po dlouhých letech prolomilo hegemonii Sparty a získalo mistrovský titul (shodou okolností 1. oficiální československý – neboť ligu prvně organizovala jednotná celostátní Československá footballová asociace a nikoli Český svaz footballový či Středočeská župa jako v minulosti, navíc byl toho roku zaveden profesionalismus). Vaník se v této sezóně stal i nejlepším střelcem ligy se 13 brankami. Tituly má tři: 1925 československý se Slávií, 1912 český se Spartou a 1918 středočeský se Slávií. Český sportovní novinář a historik Zdeněk Šálek o něm napsal: \"\"Vynikající technik, jedinečný střelec přímých kopů přes zeď. Uměl hrát na velkém prostoru, byl obávaným střelcem falšovaných míčů.\"\"\n\nPrvní ligové utkání: 1.3.1925 SK Libeň-Slavia Praha 3:9\n\nPrvní ligová branka: 1.3.1925 SK Libeň-Slavia Praha 3:9\n\nPoslední ligová branka: 28.9.1925 Slavia Praha-SK Libeň 5:1\n\nPoslední ligové utkání: 28.9.1925 Slavia Praha-SK Libeň 5:1\n\n\n"}
{"id": "690337", "url": "https://cs.wikipedia.org/wiki?curid=690337", "title": "Otakar Škvain-Mazal", "text": "Otakar Škvain-Mazal\n\nOtakar Škvain zvaný Mazal (3. června 1894, Kladno – 12. září 1941, Pardubice) byl český fotbalista, československý reprezentant a fotbalový trenér.\n\nZa československou reprezentaci odehrál v letech 1920–1921 šest utkání a vstřelil tři góly, a to v jediném zápase – v semifinále olympijského turnaje roku 1920 proti Francii. Nastoupil i v úplně prvním oficiálním reprezentačním utkání – s Jugoslávií na olympijských hrách v Antverpách roku 1920 (byť hrál již na tzv. Vojenských hrách v Římě roku 1919, utkání zde sehraná však později neuznaly všechny zúčastněné strany, a tak nejsou oficiální). Začínal v SK Kladno, poté hrál za SK Židenice. V letech 1920–1922 hrál za Spartu Praha, pak krátce za Moravskou Slavii Brno a v letech 1922–1923 za Slávii Praha. Roku 1923 jeho slibně se rozvíjející kariéru ukončilo vážné zranění kolena. Se Spartou se stal jednou středočeským mistrem (vítězem tzv. Středočeské 1. třídy, obvykle nazývané Středočeská liga), a to v roce 1921. Jeho přezdívka Mazal takřka zcela nahradila jeho původní jméno, v mnoha historických statistikách je veden pod ní, někdy též pod variantou křestního jména Otto.\n\nZa československou reprezentaci odehrál v letech 1920–1921 šest utkání.\n\nPo skončení hráčské kariéry se stal uznávaným fotbalovým trenérem, vedl řadu klubových týmů v ČSR či Polsku. Jeho posledním působištěm byly Pardubice, kde v září 1941 zemřel během tenisového utkání na následky selhání srdce.\n\n"}
{"id": "690340", "url": "https://cs.wikipedia.org/wiki?curid=690340", "title": "Karel Steiner", "text": "Karel Steiner\n\nKarel Steiner (26. ledna 1895, Praha – 29. dubna 1934) byl český fotbalista, československý reprezentant.\n\nZa československou reprezentaci odehrál v letech 1920–1930 čtrnáct utkání a vstřelil 3 góly. Byl člen takzvané „železné Sparty“, tedy slavného mužstva pražské Sparty z první poloviny 20. let 20. století. Za Spartu hrál v letech 1920–1927 a stal se s ní dvakrát československým mistrem (1926, 1927) a několikrát středočeským mistrem (vítězem tzv. Středočeské 1. třídy, obvykle nazývané Středočeská liga) – i v roce 1923, kdy šlo o nejvyšší a nejprestižnější soutěž v zemi. Roku 1927 přestoupil do Viktorie Žižkov, s níž pak vybojoval další titul, roku 1928, který je historickým úspěchem Viktorie, jediným titulem v její historii. Český sportovní novinář a historik Zdeněk Šálek o něm napsal: \"\"Jeden z nejlepších obránců naší fotbalové historie. Pomalejší hráč, technik, stratég, střelec branek z velkých vzdáleností.\"\"\n\n"}
{"id": "690342", "url": "https://cs.wikipedia.org/wiki?curid=690342", "title": "Emil Seifert", "text": "Emil Seifert\n\nEmil Seifert (28. dubna 1900, Praha – 20. října 1973) byl český fotbalista, československý reprezentant a trenér.\n\nZa československou reprezentaci odehrál v letech 1920–1927 osmnáct utkání. Hrál nejprve ve Viktorii Žižkov, roku 1921 přestoupil do Slávie Praha a již v ní zůstal, a to i po skončení hráčské kariéry jako trenér mládeže – trénoval do posledního dne svého života. Je trojnásobným mistrem Československa z let 1925, 1929 a 1933. Český sportovní novinář a historik Zdeněk Šálek o něm napsal: \"\"Rychlý, houževnatý hráč, na svou dobu moderní obránce.\"\"\n\n"}
{"id": "690344", "url": "https://cs.wikipedia.org/wiki?curid=690344", "title": "Jan Dvořáček (fotbalista)", "text": "Jan Dvořáček (fotbalista)\n\nJan Dvořáček (*1902 nebo 29. ledna 1898, Žižkov – 18. listopadu 1964) byl český fotbalista, československý reprezentant.\n\nZa československou reprezentaci odehrál v letech 1921–1927 dvanáct utkání a vstřelil deset gólů, přičemž roku 1925 dosáhl proti Jugoslávii hattricku. Byl člen takzvané \"železné Sparty\", tedy slavného mužstva Sparty Praha z první poloviny 20. let 20. století. Původně hráč AFK Union Žižkov, přešel ke Spartě v roce 1924, s níž se stal mistrem Československa roku 1926 a 1927, českým mistrem – vítězem mistrovství Českého svazu fotbalového v roce 1922 a středočeským mistrem (vítězem tzv. Středočeské 1. třídy, obvykle nazývané Středočeská liga) – i v roce 1923, kdy šlo o nejvyšší a nejprestižnější soutěž v zemi. V roce 1926 se stal v rudém dresu rovněž nejlepším střelcem ligy – s 32 góly, což je dosud klubový rekord (v lize tento rekord překonal o deset let později Vojtěch Bradáč). Vzápětí po své hvězdné sezóně přešel do Viktorie Žižkov a brzy s ní vybojoval svůj další mistrovský titul, jediný v historii klubu (1928). Pro svou mimořádně nízkou hmotnost a štíhlost získal přezdívku \"čentro papíro\". Český sportovní novinář a historik Zdeněk Šálek ho charakterizoval jako \"\"štíhlého, technicky vybaveného a pohotového hráče\"\".\n\n"}
{"id": "690345", "url": "https://cs.wikipedia.org/wiki?curid=690345", "title": "Ferdinand Hajný", "text": "Ferdinand Hajný\n\nFerdinand Hajný (3. února 1899 Kročehlavy – 28. července 1978) byl český fotbalista ze známé kročehlavské fotbalové líhně a československý fotbalový reprezentant.\n\nZa československou reprezentaci odehrál v letech 1922–1929 dvanáct utkání. Byl členem takzvané \"železné Sparty\", tedy slavného mužstva Sparty z první poloviny 20. let 20. století. Do Sparty přišel z Viktorie Žižkov v roce 1922. Za rudé sehrál 334 zápasů a stal se s nimi dvakrát mistrem Československa v letech 1926 a 1927, jednou českým mistrem – vítězem mistrovství Českého svazu fotbalového 1922 a několikrát středočeským mistrem (vítězem tzv. Středočeské 1. třídy, obvykle nazývané Středočeská liga), přičemž v roce 1923 šlo o nejvyšší a nejprestižnější soutěž v zemi. Své působení ve vrcholové kopané ukončil z důvodu vážného zranění roku 1930 v dresu Viktorie Plzeň.\n\n"}
{"id": "690347", "url": "https://cs.wikipedia.org/wiki?curid=690347", "title": "Josef Šíma (fotbalista)", "text": "Josef Šíma (fotbalista)\n\nJosef Šíma (17. srpna 1905 Bubeneč – 6. listopadu 1983 ?) byl český fotbalista, československý reprezentant.\n\nZa československou reprezentaci odehrál v letech 1926–1927 tři utkání. V krátké reprezentační éře kulminovala jeho kariéra, která však rychle pohasla. Přesto v této době, kdy hrál za Spartu Praha (56 zápasů), nastřádal dost úspěchů. Dvakrát se Spartou vyhrál titul mistra Československa (1926, 1927) a v druhé mistrovské sezóně byl nejlepším střelcem ligy – se 13 góly se o korunu krále střelců dělil s Antonínem Pučem.\n\nPoté však z vrcholového fotbalu zmizel a fotbaloví historici o něm již nevypátrali prakticky žádné informace.\n\n"}
{"id": "690353", "url": "https://cs.wikipedia.org/wiki?curid=690353", "title": "Karel Meduna", "text": "Karel Meduna\n\nKarel Meduna (25. března 1897 Radlice – 17. října 1964) byl český fotbalista, záložník, československý reprezentant.\n\nByl odchovanec Radlického AFK. Za československou reprezentaci odehrál v letech 1926–1929 šest utkání a vstřelil jeden gól (v přátelském zápase se Švédskem roku 1926). Byl člen takzvané \"železné Sparty\", tedy slavného mužstva pražské Sparty z první poloviny 20. let 20. století. Za Spartu hrál v letech 1917–1925 a stal se s ní českým mistrem – vítězem mistrovství Českého svazu fotbalového roku 1922 a středočeským mistrem (vítězem tzv. Středočeské 1. třídy, obvykle nazývané Středočeská liga) – i v roce 1923, kdy šlo o nejvyšší a nejprestižnější soutěž v zemi. Roku 1925 odešel do Viktorie Žižkov (odkud předtím do Sparty přišel) a získal s ní titul mistra Československa roku 1928. Ve stejné sezóně se stal rovněž nejlepším střelcem ligy, s 12 brankami. Své působení v lize zakončil roku 1933 v pražské Libni.\n\n\n"}
{"id": "690358", "url": "https://cs.wikipedia.org/wiki?curid=690358", "title": "Jaroslav Červený", "text": "Jaroslav Červený\n\nJaroslav Červený (6. ledna 1895 – 4. května 1950) byl český fotbalista, záložník, československý reprezentant.\n\nZa československou reprezentaci odehrál v letech 1923–1925 sedm utkání. Byl členem takzvané \"železné Sparty\", tedy slavného mužstva pražské Sparty z první poloviny 20. let 20. století. Za Spartu sehrál 380 zápasů a stal se s ní mistrem Československa roku 1926, dvakrát českým mistrem – vítězem mistrovství Českého svazu fotbalového v roce 1919 a 1922 a několikráte středočeským mistrem (vítězem tzv. Středočeské 1. třídy, obvykle nazývané Středočeská liga) – přičemž v letech 1921 a 1923 šlo o nejvyšší a nejprestižnější soutěž v zemi. Byl univerzálním hráčem, nejčastěji hrál v záloze s Káďou a Kolenatým. Ke konci své kariéry odešel do USA, kde hrál za Spartu Chicago.\n\n"}
{"id": "690360", "url": "https://cs.wikipedia.org/wiki?curid=690360", "title": "Gejza Kocsis", "text": "Gejza Kocsis\n\nGejza Kocsis (, 25. listopadu 1910, Bratislava – 22. března 1958) byl fotbalista maďarské národnosti, který reprezentoval Československo i Maďarsko.\n\nHrál nejprve za severočeský německý klub Teplitzer FK, posléze přestoupil do pražských Bohemians. Byl útočníkem, hrál tzv. levou spojku (útok tehdy tvořilo 5 hráčů, uprostřed centrforvard, na krajích křídla, spojky se pohybovaly mezi centrforvardem a křídlem). V roce 1933 se stal králem ligových střelců v československé lize, a to s 23 brankami.\n\nZa československou reprezentaci sehrál jedno utkání v roce 1933 a vstřelil v něm dokonce gól Jugoslávii, přesto již nebyl znovu povolán, i kvůli svému zájmu reprezentovat spíše vlast, kam spadal národností.\n\nRoku 1934 odešel do Maďarska, hrál za klub Újpest FC, v němž působil do roku 1940. S Újpestí se stal dvakrát mistrem Maďarska (1935, 1939) a vybojoval s ní roku 1939 prestižní Středoevropský pohár. Dvakrát též nastoupil za maďarskou reprezentaci.\n\n"}
{"id": "690362", "url": "https://cs.wikipedia.org/wiki?curid=690362", "title": "František Peyr", "text": "František Peyr\n\nFrantišek Peyr (5. srpna 1896 Praha – 26. listopadu 1955) byl český fotbalista, brankář, československý reprezentant. \n\nZa československou reprezentaci odchytal v roce 1923 dvě utkání (byl pátým reprezentačním gólmanem po Klapkovi, Cháňovi, Kalibovi a Kopřivovi; po něm pak nastupoval Josef Sloup-Štaplík). Zúčastnil se již tzv. Pershingovy olympiády roku 1919, ale zápasy zde sehrané nakonec nebyly uznány za oficiální. Byl členem takzvané \"železné Sparty\", tedy slavného mužstva pražské Sparty z první poloviny 20. let 20. století. Za Spartu hrál v letech 1917–1925 a stal se s ní dvakrát českým mistrem – vítězem mistrovství Českého svazu fotbalového v roce 1919 a 1922 a několikráte středočeským mistrem (vítězem tzv. Středočeské 1. třídy, obvykle nazývané Středočeská liga) – přičemž v letech 1920, 1921 a 1923 šlo o nejvyšší a nejprestižnější soutěž v zemi. \n\n\n"}
{"id": "690363", "url": "https://cs.wikipedia.org/wiki?curid=690363", "title": "František Hochmann", "text": "František Hochmann\n\nFrantišek Hochmann (2. dubna 1904 – 4. března 1986) byl český fotbalista, brankář, československý reprezentant.\n\nZa československou reprezentaci odehrál v letech 1924–1931 sedm utkání. Byl členem silného týmu Sparty Praha druhé poloviny 20. let (v letenské bráně vystřídal „železnosparťanského“ Peyra), měl našlápnuto být reprezentačním gólmanem č. 1 na poměrně dlouhou dobu, jenže měl smůlu: roku 1926 vstoupil do reprezentace fenomenální František Plánička a Hochmann byl odsouzen do konce své kariéry do role jeho náhradníka. Ve Spartě hrál v letech 1922–1930, odchytal za ni 299 zápasů a stal se s ní mistrem Československa roku 1926 a 1927 i středočeským mistrem (vítězem tzv. Středočeské 1. třídy, obvykle nazývané Středočeská liga) roku 1923, kdy šlo o nejvyšší a nejprestižnější soutěž v zemi. Český sportovní novinář a historik Zdeněk Šálek ho charakterizoval slovy: \"\"Pomenší, sporý, pružný a obětavý\"\".\n\n"}
{"id": "690365", "url": "https://cs.wikipedia.org/wiki?curid=690365", "title": "Antonín Carvan", "text": "Antonín Carvan\n\nAntonín Carvan (15. května 1901 Kladno – 1. listopadu 1959 Praha) byl český fotbalista z proslulé kročehlavské líhně talentů, československý reprezentant a trenér.\n\nZa československou reprezentaci odehrál v letech 1924–1930 čtrnáct utkání. Začínal v SK Kročehlavy, poté hrál v Židenicích a ve Viktorii Žižkov, odkud roku 1926 přešel do Sparty Praha. Čekalo se, že ve středu zálohy nahradí legendárního Káďu, nakonec byl ale pro tento post označen za příliš pomalého a posunul se na kraj zálohy (kde se tehdy rychlost tolik nevyžadovala, tu obstarávala útočná křídla). Ve Spartě odehrál 188 zápasů a stal se s ní dvakrát mistrem Československa – roku 1926 a 1927, ve Středoevropském poháru nastoupil čtyřikrát.\n\nČeský sportovní novinář a historik Zdeněk Šálek ho charakterizoval slovy: \"\"Hrál výborně hlavou, byl však pomalý. Robustní hráč\"\".\nTrenérskou dráhu nastoupil ve Francii jako hrající trenér Nîmes Olympique od jara 1932 do jara 1934. V naší lize trénoval od jara 1936 do jara 1938 SK Židenice, tedy dvě a půl sezony.\n\n"}
{"id": "690366", "url": "https://cs.wikipedia.org/wiki?curid=690366", "title": "Antonín Kaliba", "text": "Antonín Kaliba\n\nAntonín Kaliba (19. září 1898 – 3. října 1936) byl český fotbalista, třetí brankář v historii československé reprezentace.\n\nS reprezentačním dresem nastupoval v letech 1922–1923, odchytal šest utkání. Do národního týmu byl povolán jako gólman Unionu Žižkov. Roku 1926 se pražské Spartě zranil její brankář František Hochmann a potřebovala náhradu – vypůjčila si právě Kalibu, který s ní jednak absolvoval slavný zájezd do USA, a také za ni několikrát chytal v lize a získal tak roku 1926 titul mistra Československa. Ze Sparty pak odešel do ČAFC.\n\n"}
{"id": "690367", "url": "https://cs.wikipedia.org/wiki?curid=690367", "title": "Karel Podrazil", "text": "Karel Podrazil\n\nKarel Podrazil (2. ledna 1905 Holešovice – 8. ledna 1973) byl český fotbalista, československý reprezentant.\n\nNarodil se v rodině holešovického pokrývače lepenkou Karla Podrazila (1875–1917) a jeho manželky Růženy, rozené Pavlíkové (1879–??). Byl jejich jediný syn, po smrti otce se matka znovu vdala.\n\nZemřel v Praze, úmrtí zaznamenal i denní tisk.\n\nZa československou reprezentaci odehrál v letech 1926–1931 sedmnáct utkání a vstřelil 5 gólů. Roku 1925 zkoušel štěstí ve Slavii Praha, ale neprosadil se. Odešel proto do Viktorie Žižkov, kde zažil vrcholná léta. Hrál zde v období 1926–1930 a roku 1928 získal s Viktorkou titul mistra Československa – byl pilířem mužstva, které jako jediné v meziválečné historii dokázalo prolomit hegemonii dvou pražských \"S\". V letech 1930–1933 působil ve Spartě Praha a i s ní získal jeden titul – roku 1933. V jednom ligovém utkání nastoupil v ročníku 1933/34 i za SK Židenice. Jeho slibně se rozvíjející kariéru však zastavilo zranění. Za Spartu odehrál 180 zápasů. Český sportovní novinář a historik Zdeněk Šálek ho charakterizoval slovy: \"\"Rychlý útočník s přesnými a včasnými centry. V reprezentaci předal dres Junkovi.\"\"\n\n"}
{"id": "690377", "url": "https://cs.wikipedia.org/wiki?curid=690377", "title": "Valdštejnův dub", "text": "Valdštejnův dub\n\nOznačení Valdštejnův dub nesou dva památné stromy, které bývají spojovány s postavou Albrechta z Valdštejna:\n\n"}
{"id": "690397", "url": "https://cs.wikipedia.org/wiki?curid=690397", "title": "Steiner", "text": "Steiner\n\nSteiner [\"štajner\"] je německé příjmení:\n\n\n"}
{"id": "690402", "url": "https://cs.wikipedia.org/wiki?curid=690402", "title": "Chardin", "text": "Chardin\n\nChardin (čti \"šardén\") je francouzské příjmení:\n"}
{"id": "690403", "url": "https://cs.wikipedia.org/wiki?curid=690403", "title": "Seznam francouzských pohoří", "text": "Seznam francouzských pohoří\n\nPohoří ve Francii jsou:\n\n"}
{"id": "690408", "url": "https://cs.wikipedia.org/wiki?curid=690408", "title": "16. ročník udílení Zlatých glóbů", "text": "16. ročník udílení Zlatých glóbů\n\n16. ročník udílení Zlatých glóbů se konal 5. března 1959 v klubu Cocoanut Grove v hotelu Ambassador v Los Angeles. Asociace zahraničních novinářů v Hollywoodu vyhlásila nominace 25. ledna. Herečka Ingrid Bergman a herec David Ladd získali dvě nominace. Poprvé se udělovala cena Samuela Goldwyna za nejlepší zahraniční film. Muzikál \"Gigi\" získal tři ceny, včetně kategorie \"nejlepší muzikál\". Od roku 1959 do roku 1963 byly kategorie za najlepší film dokonce tři - \"drama\", \"komedie\" a \"muzikál\".\n\n\n\n\n\n\n\n\n\n\n\n\n\n\n\n\n\n\n\n"}
