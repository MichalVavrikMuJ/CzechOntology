{"id": "615693", "url": "https://cs.wikipedia.org/wiki?curid=615693", "title": "Roman Tvrdoň", "text": "Roman Tvrdoň\n\nRoman Tvrdoň (* 29. ledna 1981 v Trenčíně) je bývalý slovenský hokejový útočník.\n\nS profesionálním hokejem začínal v rodném městě Trenčín, kde hrával v mládežnických ligách. Za Trenčínský klub hrával až do roku 1999 v juniorské lize, poté podstoupil v Severní Americe draftem, byl vybrán v 5. kole, celkově 132. týmem Washington Capitals. Po draftu zamířil do zámoří, kde nejprv odehrál 2 sezony (1999/01) v juniorské lize WHL v týmu Spokane Chiefs. Po úspěšných dvou sezónách ve WHL přestoupil do vyšší ligy AHL, přesněji do farmářského týmu Capitals v Portland Pirates, kde odehrál 3 sezony (2001/04). V poslední sezóně v zámoří odehrál devět zápasů v nejprestižnější hokejové lize NHL za tým Washington Capitals, v pátém zápase se mu podařilo nasbírat jednu asistenci, utkáni hrálo Capitals proti Tampa Bay Lightning, ale z výhry se radovali soupeři 1:4. Během devíti odehraných zápasů v NHL nenasbíral ani jeden kladný bod na ledě za zápas. Během výluky v NHL odehrál sezonu 2004/05 v Britské lize za klub Nottingham Panthers. Po výluce v NHL byl bez angažmá, později se dohodl na výpomoc s českým týmem HC Lasselsberger Plzeň, kde setrval celý ročník. Po skončení smlouvy zamířil zpátky do vlasti, kde podepsal smlouvu s týmem HC Slovan Bratislava a pomohl tak vybojovat titul mistra ligy. V nadcházejícím ročníku změnil dres klubu, odešel do klubu MsHK Garmin Žilina rovněž hrající nejvyšší slovenskou ligu. S týmem postoupili do play-off z posledního postupového místa, což znamenalo že se utkají s nejsilnějším týmem základní části, který byl Slovan Bratislava kde minulou sezónu působil. V play-off proti Slovanu vstřelil jednu branku ale s týmem nakonec nepostoupily. Po skončení sezony zamířil do Běloruské extraligy, kde setrval dvě sezóny (2008/10) v jednom týmu Metallurg Žlobin. Na konci sezóny 2009/10 se podruhé vrátil zpět do vlasti jelikož se mu moc nedařilo v týmu a odehrál jeden zápas v nižší lize za klub ŠHK 37 Piešťany. V Piešťanech zůstal a s klubem zahájil nový ročník ligy, v týmu odehrál 7 zápasů, ve kterých se mu podařilo nasbírat 5 bodů. Poté si ho vyhlídl tým HK 36 Skalica, kde přešel na měsíční hostování. Po měsíčním hostování se rozhodl přestoupit do mateřského klubu HK Dukla Trenčín. V ročníku 2011/12 se stal alternativním hráčem klubu.\n\n\n\n"}
{"id": "615699", "url": "https://cs.wikipedia.org/wiki?curid=615699", "title": "Andrej Kolkutin", "text": "Andrej Kolkutin\n\nAndrej Kolkutin (: \"\") (* 1957, Smoljaninowo, Přímořský kraj) je ruský malíř.\n\nV roce 1982 dokončil své vzdělání na uměleckém institutu v tehdejším Leningradě (dnešní Petrohrad), pojmenovaném po ruském umělci Ilju Repinovi. Žil a pracoval ve městě Nalčik, hlavním městě Kabardsko-balkarské republiky v Rusku. Kolkutin je členem ruské skupiny umělců \"The Foster Brothers\".\n\nKolkutin vyvinul nový styl, který spojoval prvky ikonografie se suprematismem, kubismem a naivním uměním. Nejčastěji se zabývá olejomalbou, ale zkusil také tvorbu dřevěných plastik.\n\nKolkutinova díla se nacházejí například v Treťjakovské galerii v Moskvě, muzeu umění v Tule, státním muzeu v Nalčiku, dánském hlavním městě Kodaň a obrazové galerii ve Volgogradu.\n"}
{"id": "615703", "url": "https://cs.wikipedia.org/wiki?curid=615703", "title": "Marge na útěku", "text": "Marge na útěku\n\nMarge na útěku ( ) je 5. díl páté řady amerického animovaného seriálu \"Simpsonovi\".\n\nMarge věnuje 30 dolarů veřejnoprávní televizi, za což získá dva lístky na balet a Homer jí slíbí, že tam půjde s ní. Po prvotním nadšení Homer zjišťuje, co balet ve skutečnosti je, ale nehodlá se vykrucovat a chce udělat Marge radost. V práci se mu bohužel zasekne do automatu se sladkostmi ruka a následně i druhá do dalšího automatu. Homer domů nedorazí a ani nemůže Marge zavolat. Ta si myslí, že Homer se ztratil záměrně a nakonec na balet odejde se sousedkou. Po baletu se Marge s Ruth zastaví ještě na kafe a Marge si začne užívat večerní život bez rodiny. Homer ve vzteku, že musí zůstat doma, najme právníka Lionela Hutze na hlídání dětí a vyráží sám za zábavou. Marge s Ruth zatím vystřídají několik barů, zastřílejí si na plechovky a vyjedou si na vyhlídku, kde mívala Marge kdysi rande s Homerem. Tam nakonec zamíří i Homer, ale s Marge se mine a potká tam Šerifa Wigguma, který Homerovi nabídne, že jej odveze domů. Cestou narazí na vůz Ruth a Wiggum se ho pokusí zastavit, ale Ruth začne ujíždět, protože auto je kradené. Wiggumovi s Homerem ujedou a s Marge se dohodnou, že ji vysadí na první benzínce. Tam se Marge rozhodne, že zůstane s Ruth a společně budou čelit zákonu. Při policejní honičce se jí Homer megafonem omluví a Marge s Ruth zastaví. Tento díl je parodií na slavný film Thelma a Louise z roku 1991.\n"}
{"id": "615706", "url": "https://cs.wikipedia.org/wiki?curid=615706", "title": "Valderrama Golf Club", "text": "Valderrama Golf Club\n\nValderrama Golf Club je jedním z nejznámějších evropských golfových klubů. Podobu hřiště, které se nachází ve Španělské Andalusii, projektoval americký golfový architekt Robert Trent Jones. Hřiště bylo postaveno roku 1974, přičemž z počátku bylo známo pod názvem \"Sotogrande New\" a \"Las Aves\". Valderrama Golf Club zahrnuje jedno 18 jamkové hřiště s parem 71 a jedno 9 jamkové tréninkové hřiště. V roce 1997 místní hřiště hostilo Ryder Cup.\nV roce 1999 bylo golfovým magazínem Golf World označeno jako nejlepší hřiště kontinentální Evropy.\n\nHřiště Valderrama je při hře z mistrovských odpališť dlouhé 6356 metrů a par hřiště je 71 ran.\n\nHřiště Valderrama Golf Club hostilo Ryder Cup v roce 1997. Poprvé tak bylo vybráno za hostitele Ryder Cupu evropské hřiště mimo Britské ostrovy.\n\nRozdílem pouhého bodu, 14 1/2 ku 13 1/2, vyhráli hráči Evropy pod vedením Severina Ballesterose.\n\n"}
{"id": "615707", "url": "https://cs.wikipedia.org/wiki?curid=615707", "title": "B. J. Thomas", "text": "B. J. Thomas\n\nBilly Joe Thomas (* 7. srpna 1942, Hugo, Oklahoma, USA) je americký country-popový zpěvák, člen Grand Ole Opry, který byl na vrcholu popularity v 70. letech. Jeho první úspěšný singlem byla v roce 1966 \"I'm so lonesome I could cry\", dalším \"Hooked on a feeling\" (1968). V roce 1969 nahrál píseň \"Raindrops keep fallin' on my head\", která zazněla ve filmu \"Butch Cassidy a Sundance Kid\". Píseň vedla čtyři týdny americkou popovou hitparádu a Americká akademie filmových umění a věd za ni udělila Oscara. Z pozdějších dob stojí za zmínku písně \"I just can't help believing\", \"Rock and roll lullaby\" či \"Another somebody done somebody wrong song\", se kterou byl opět v čele popové hitparády. Vydal téměř 50 dlouhohrajících desek.\n\n\n"}
{"id": "615712", "url": "https://cs.wikipedia.org/wiki?curid=615712", "title": "Nachal ha-Ari", "text": "Nachal ha-Ari\n\nNachal ha-Ari ( נחל הארי) je vádí v Horní Galileji, v severním Izraeli.\n\nZačíná v nadmořské výšce okolo 900 metrů na severním okraji hory Har Kfir, jižně od hory Har Hilel, v jižní části masivu Har Meron. Směřuje pak nejprve k západu, kde se dotýká okraje města Bejt Džan a vrchu Har ha-Ari. Zde se obrací k jihu a zároveň se prudce zařezává do terénu a vytváří hluboký kaňon, kterým se prudce spouští do údolí Chananija, přičemž ze západu míjí vesnici Ejn al-Asad. Během zhruba 3 kilometrů zde výškový rozdíl dosahuje víc než 500 metrů. Vádí je v tomto úseku turisticky využívané. Vedení města Bejt Džan zde obnovilo příkrou turistickou stezku. Podél vádí se zde nachází několik pramenů. Například \"Ejn Lavi'ja\" (עין לביאה) nebo \"Ejn ha-Ari\" (עין הארי) s vodní nádrží o hloubce 2 metry. Na dolním toku potom vádí vede k jihovýchodu po rovinatém dnu údolí Chananija, kde z východu míjí vesnici Moran, u níž zprava ústí do vádí Nachal Calmon.\n\n"}
{"id": "615713", "url": "https://cs.wikipedia.org/wiki?curid=615713", "title": "Naděžda Vladyková", "text": "Naděžda Vladyková\n\nNaděžda Vladyková, rozená Růžičková (13. září 1918 České Budějovice – 18. října 2015 České Budějovice), vnučka továrníka Dobroslava Zátky z Českých Budějovic, byla česká herečka, která hrála ve filmu hlavně v období druhé světové války.\n\nV roce 1947 se provdala za Econ. Dr. Magnuse Z. Sigurdssona, který pocházel z Islandu, a odjela s ním do Reykjavíku. Vrátili se do Prahy, kde manžel působil od roku 1948 do roku 1954 jako islandský chargé d'affaires. Dcera Kristina se narodila v Praze, syn Patrick v Hamburku, kam se rodina odstěhovala v roce 1954. Později se přestěhovali na Island, kde žili do roku 1967. Podařilo se jim dostat povolení pro vystěhování Naděždiny matky Libuše a jejího druhého manžela Dr. Píchy z komunistického Československa. Matka a nevlastní otec jsou pohřbeni na Islandu. Od roku 1967 do roku 1992 žila v Bruselu. Po pádu komunismu se Naděžda vrátila do Čech, a žila ve svých rodných Budějovicích.\n\nV roce 1997 vydala Naděžda knihu: \"Cesta vedla na Island\" v níž popisuje život své matky, která už v roce 1924 jela na Island z lásky ke koním.\n\n\n"}
{"id": "615716", "url": "https://cs.wikipedia.org/wiki?curid=615716", "title": "Zachráněný", "text": "Zachráněný\n\nZachráněný je název páté epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 13. října 1973, v České republice 26. října 1997.\n\nPíše se hvězdné datum 5143.3. Hvězdná loď USS Enterprise NCC-1701 pod velením kapitána Jamese Kirka změnila při hlídce směr, aby prozkoumala člun napadený Romulany. Při prozkoumání pan Spock zjišťuje, že člun je na jméno Carter Winston. Winston je přitom ve Federaci považován za pohřešovaného už přes 5 let.\n\nV transportéru se opravdu objevuje muž, kterého všichni identifikují jako legendárního obchodníka pomáhající koloniím federace, Cartera Winstona. Kapitán mu sděluje, že na lodi je shodou okolností jeho snoubenka, Anna Noredová. Spock však ještě před shledáním trvá na identifikaci podle dokladů a lékařské prohlídce. Zatímco počítač dle dokladů potvrzuje Winstonovu totožnost, Dr. McCoy zjišťuje při prohlídce zvláštní údaje, které přisuzuje nekalibrovanému přístroji. Když se Carter setkává s Annou, oznamuje jí, že se nemohou vzít a mluví o změně, kterou na něm kdosi provedl.\n\nWinston šel za kapitánem s dotazem. Když mu Kirk oznamoval, že člun již asi nemá smysl opravit, změnil se v bytost podobnou chobotnici, Kirka uspal a převzal na sebe jeho podobu. Když se Kirk probudí, je překvapen, že loď míří do neutrální romulanské zóny. Spock mu přehraje záznam, kterak on sám vydal tento rozkaz. Kirk Spockovi sděluje, že nejenže neví o tomto rozkazu, ale podle všeho si ani nepamatuje, že by byl v dané době na můstku.\nOběma se zdá divná reakce doktora McCoye, který vše vezme velmi laxně. Když se ještě vrátí na ošetřovnu, najdou doktora v laboratoři. Kirkovi je divné, že namísto dvou lůžek, jsou na ošetřovně tři. Když pohrozí třetímu lehátku kyselinou, změní se v bytost, jenž Spock identifikuje jako \"vendoriána\".\n\nK Enterprise přilétají 2 romulanské lodě, které se podle smlouvy dožadují zkonfiskování Enterprise Romulanským impériem za narušení jejich prostoru. Kirk obviňuje kapitána Romulanů, že šlo o plán, kterak se zmocnit vlajkové lodě Federace. Vendorian stihl ještě poškodit štíty a tak je loď bezbranná. Anna nedokáže při setkání s vetřelcem vystřelit a vendorian vysvětluje, že převzal ze svého svěřence více než jen podobu.\n\nNajednou se před lodí objevuje energetický štít a Enterprise tak může odrazit romulanská plavidla. Jediným logickým vysvětlením pro Spocka je, že to byl opět vendorian, který se změnil na štít. Ten se poté objevuje na můstku a přiznává, že chtěl dodat svému životu smysl, ale nakonec se rozhodl, že nechce stát na opačné straně, než byl Winston, než zemřel. Kirk mu slibuje ve Federaci spravedlivý soud a Anna jej odvádí do cely. Sama jej miluje i když nejde o Cartera Winstona.\n\nMcCoy podotýká, že je dobře, jak to dopadlo, protože kdyby se vendorian změnil na druhého Spocka, bylo by na lodi nesnesitelně. Spock mu na to odvětí, že kdyby ovšem vzal na sebe podobu Dr. McCoye, třeba byl byla pozvednuta úroveň lékařských služeb na přijatelnou úroveň.\n\n\n"}
{"id": "615717", "url": "https://cs.wikipedia.org/wiki?curid=615717", "title": "Dyneema", "text": "Dyneema\n\nDyneema® je obchodní značka polyethylenového vlákna s mimořádně vysokou pevností (\"UHMWPE\"). Vlákno vyrábí od roku 1990 firma DMS v Nizozemsku, USA a Japonsku.\n\nPolyethylen sestává z extrémně dlouhých molekulových řetězců, které v procesu zvlákňování mohou dosáhnout až 95 % paralelity a 85 % krystalinity.\n\nPřednosti: Specifická hmotnost 0,97 g/cm³, pevnost vlákna v tahu (Dyneema SK76) je 3,7 GPa (až 349 cN/tex), velmi dobrá odolnost proti většině chemikálií, mikroorganizmům a slunečnímu záření \n\nNedostatky: variační koeficient pevnosti cca 20 %, deformace (\"creep\") při dlouhodobém zatížení, praktické použití jen při teplotách pod 100°C, hořlavost LOI<20\n\nDyneema se vyrábí technologií gelového zvlákňování. Vlákno se dodává jen ve formě multifilamentu (ani monofilamenty ani stříž z dyneemy nejsou známé) v jemnostech cca od 5,5 do 264 tex ve svazcích s 20 až 750 kapilárami s jemností 2,2 dtex (rozměry průřezu kolísají mezi 9 a 30 µm). \n\nNa začátku tohoto století byla ve světě instalována kapacita na roční výrobu cca 2500 tun.\n\nKromě Dyneemy se od UHMWPE odvozuje i vlákno Spectra od firmy \"Honeywell\" s mírně odlišnými vlastnostmi.\n\n\n"}
{"id": "615718", "url": "https://cs.wikipedia.org/wiki?curid=615718", "title": "Spectra", "text": "Spectra\n\nSpectra® je obchodní značka polyethylenových vláken s mimořádně vysokou pevností (\"UHMWPE\"), která vyrábí firma \"Honeywell\" v USA. \n\nSpectra byla uvedena na trh v 70. letech 20. století. \n\nSpectra se vyrábí gelovým zvlákňováním jako multifilament se 40-480 filamenty (2-12 dtex) v jednom svazku.\n\nZnámé jsou druhy \"Spectra 900\", \"Spectra 1000\" a \"Spectra 3000\". \n\nVlastnosti: Relat. hustota 0,97 g/cm, tažná pevnost 2,34-3,68 GPa, modul pružnosti 75-133 GPa \n\n\n"}
{"id": "615719", "url": "https://cs.wikipedia.org/wiki?curid=615719", "title": "Arrondissement Arras", "text": "Arrondissement Arras\n\nArrondissement Arras je francouzský arrondissement ležící v departementu Pas-de-Calais v regionu Hauts-de-France. Člení se dále na 17 kantonů a 369 obcí.\n\n"}
{"id": "615723", "url": "https://cs.wikipedia.org/wiki?curid=615723", "title": "Nachal Ševa", "text": "Nachal Ševa\n\nNachal Ševa (: נחל שבע) je vádí v Horní Galileji, v severním Izraeli.\n\nZačíná v nadmořské výšce přes 900 metrů na jižním úbočí hory Har Hilel, v jižní části masivu Har Meron. Směřuje pak k jihu zalesněným údolím, přičemž ze západu míjí vesnici Šefer, respektive její část Chemdat Jamim. Z východu horu Har Kfir. Zároveň prudce klesá do údolí Chananija, přičemž během zhruba 4 kilometrů zde výškový rozdíl dosahuje cca 700 metrů. Na dolním toku potom vádí vede k jihojihozápadu po rovinatém dnu údolí Chananija, mezi vesnicemi Kfar Chananija a Moran, u níž zprava ústí do vádí Nachal Calmon.\n\n"}
{"id": "615725", "url": "https://cs.wikipedia.org/wiki?curid=615725", "title": "Námořnictvo Korejské republiky", "text": "Námořnictvo Korejské republiky\n\nNámořnictvo Korejské republiky je námořní složkou ozbrojených sil Korejské republiky. Původně malé síly jihokorejského námořnictva měly především bránit pobřeží země před invazí z KLDR. Námořnictvo k roku 2009 tvorilo 67 000 osob, okolo 200 válečných lodí různé velikosti a okolo 60 letadel a vrtulníků.\n\nDíky dlouhodobé ekonomické prosperitě Korejské republiky její námořnictvo prochází postupnou modernizací a expanzí, která z něj vytváří sílu schopnou oceánských operací. Země se stala regionální námořní mocností, přičemž mezi její rivaly patří KLDR a ČLR. Námořnictvo disponuje řadou vysoce moderních válečných lodí, včetně raketových torpédoborců, ponorek a výsadkových lodí, stavěných v domácích loděnicích.\n\nNámořnictvo se podílí na mezinárodní spolupráci včetně operací proti modernímu pirátství.\n\nModerní jihokorejské námořnictvo vzniklo po porážce Japonského císařství, dlouhodobě okupujícího Korejský poloostrov, ve druhé světové válce. V jižní části poloostrova, osvobozené americkou armádou, vznikl proamerický režim, který začal budovat své vlastní ozbrojené síly. Námořnictvo bylo založeno v roce 1948 a námořní pěchota o rok později. V roce 1949 námořnictvo čítalo celkem 7500 mužů a provozovalo 34 menších plavidel, pocházejících převážně z přebytků amerického námořnictva. Brzy nato se námořnictvo aktivně zapojilo do korejské války. Rivalita dvou států, ležících na korejském poloostrově, přitom ovlivňovala jihokorejskou obrannou doktrínu i v následujících dekádách. Také vojenská spolupráce USA a Korejské republiky přetrvává dodnes.\n\nV 50. letech námořnictvo dále posilovalo, například získalo pět fregat americké třídy \"Tacoma\", dvě fregaty třídy \"Cannon\", devět hlídkových člunů PCE, devět stíhačů ponorek PC, čtyři torpédové čluny PT, 22 tankových výsadkových lodí LST a 12 výsadkových lodí LSM.\n\nV průběhu 60. let získalo jihokorejské námořnictvo své první torpédoborce, pocházející z amerických přebytků. Jednalo se o tři jednotky třídy \"Fletcher\", dodané v letech 1963-1968 a dva torpédoborce třídy \"Gearing\" po modernizaci FRAM II (v následujících letech výrazně modernizované). Doplnily je ale i další plavidla, například druhoválečné eskortní torpédoborce a fregata \"Chung Nam\" americké třídy \"Rudderow\". Domácí loděnice už však zahájily například stavbu domácích hlídkových člunů třídy \"Paek Tu\". Námořnictvo se v té době opět dočkalo operačního nasazení, tentokrát ve vietnamské válce.\n\nLéta sedmdesátá byla poslední, ve kterých tvořily hlavní přírůstky námořnictva postarší americká plavidla, především pět torpédoborců třídy \"Gearing\" modernizovaných v programu FRAM I, které dostaly moderní výzbroj i výstroj, včetně protilodních střel Boeing Harpoon a obranných systémů Phalanx CIWS.\n\nKorejská republika však v té době měla již dost sil k produkci vlastních větších válečných lodí. V 80. letech tak zahájila modernizační programy, které měly především zlepšit možnosti ničení ponorek, kterých měly hlavní rivalové, KLDR a ČLR, značné množství. Vzniklo tak několik nových domácích tříd, například fregat třídy \"Ulsan\", korvet tříd \"Pchohang\" a \"Tonghe\".\n\nV 90. letech byly zahájeny programy stavby moderních válečných lodí, které definitivně nahradily starší plavidla a dnes tvoří jádro námořnictva. Na počátku 90. let byl zahájen program stavby moderních raketových torpédoborců (KD - \"Korean Destroyer\"), v němž bylo doposud dokončeno 11 lodí ve třech třídách (\"KD-I\", \"KD-II\" a \"KDX-III\"), z nichž třída \"KDX-III\" představuje plavidla s výtlakem přes 10 000 tun, vybavená pokročilým americkým zbraňovým systémem Aegis.\n\nDále jihokorejské námořnictvo zahájilo stavbu licenčních německých ponorek. Nejprve šlo o devět člunů typu \"209\", které v současnosti doplňují nové čluny typu \"214\". Výsadkové síly naopak získaly čtyři tankové výsadkové lodě třídy \"Gojunbong' a vrtulníkovou výsadkovou loď třídy \"Dokdo\".\n\n\n\n\n\n\n\n\n\n\n\n\n\n\n\n\n\n\n\n"}
{"id": "615728", "url": "https://cs.wikipedia.org/wiki?curid=615728", "title": "Cindy Klassenová", "text": "Cindy Klassenová\n\nCindy Klassenová (* 12. srpna 1979 Winnipeg, Manitoba) je bývalá kanadská rychlobruslařka, několikanásobná olympijská medailistka a mistryně světa. Je první rychlobruslařkou, která získala na jedněch zimních olympijských hrách pět medailí.\n\nSvoji sportovní kariéru začala v ledním hokeji, jako juniorka reprezentovala Kanadu. Poté, co nebyla nominována na Zimní olympijské hry 1998, se rozhodla přestoupit k rychlobruslení, pro které objevila přirozený talent. Již v roce 2001 získala první medaili na mistrovství světa – bronzovou na dráze 1500 m. Následovaly další medailové úspěchy jak z mistrovství světa tak i olympijských her. Vyvrcholením byla sezóna 2005/2006, kdy získala na Zimních olympijských hrách v Turíně celkově pět medailí, vyhrála mistrovství světa v rychlobruslení ve víceboji a zvítězila i v celkovém hodnocení světového poháru na tratích 1500 m a 3000/5000 m. V roce 2006 získala Cenu Oscara Mathisena.\n\nV rámci příprav na Zimní olympijské hry 2010 ve Vancouveru se rozhodla nenastupovat do závodů světového poháru. V roce 2008 se k závodění vrátila, kvůli vážné nehodě své sestry v únoru téhož roku ale sezónu předčasně ukončila. V létě 2008 navíc prodělala operaci kolen, kvůli čemuž vynechala i sezónu 2008/2009. Do Vancouveru se i přesto kvalifikovala, ale přibližně dvouletý výpadek kariéry byl znát, neboť v závodech na ZOH obsadila místa ve druhé a třetí desítce.\n\nNásledující sezónu však zahájila 2. místem v závodě na 3000 m v rámci světového poháru 2010/2011 a zakončila ji ziskem zlaté medaile ze stíhacího závodu družstev na mistrovství světa na jednotlivých tratích 2011. Na světovém šampionátu na jednotlivých tratích 2012 získala s kanadským týmem stříbrnou medaili. Poslední závody absolvovala na MS o rok později, kde na tratích 3 a 5 km skončila ve druhé desítce. V následujících dvou sezónách již nestartovala a v červnu 2015 oznámila definitivní ukončení sportovní kariéry.\n\n"}
{"id": "615730", "url": "https://cs.wikipedia.org/wiki?curid=615730", "title": "Smara", "text": "Smara\n\nSmara (arabsky السمارة [\"As-Semāra\"]) je město ležící ve vnitrozemí Západní Sahary, se zhruba 50 tisíci obyvateli (odhad 2010).\n\nMěsto založil šejch \"Ma el-Ainin\" v r. 1895 v místě vodního zdroje a křižovatky karavanních cest. K rozvoji města přispěli i řemeslníci vyslaní sem sultánem Hasanem I. V r. 1904 odtud šejch vyhlásil svatou válku proti Evropanům, zejména Francouzům, kteří pronikali do středu Sahary. Kromě jiného zde založil náboženskou školu (zavíja), ve které se nacházela významná islámská knihovna. Šejch, který se prohlásil imámem, sice v r. 1910 přesídlil do Tiznitu, ale to Francouzům nezabránilo, aby v r. 1913 téměř celou Smaru nezničili. Smara se stala součástí španělského protektorátu Sakia al-Hamra. Po odchodu Španělů se stala součástí marockého záboru sporného území Západní Sahara.\nPřehled přírůstku obyvatel v nedávné době dává tabulka níže:\n\nStejné jméno nese i saharský utečenecký tábor poblíž města Tindúf v Alžírsku.\n\n"}
{"id": "615731", "url": "https://cs.wikipedia.org/wiki?curid=615731", "title": "Hermína Vojtová", "text": "Hermína Vojtová\n\nHermína Vojtová, \"rozená\" Vojtová-Jurná, \"provdaná\" Mayerová (12. listopadu 1890, Příbram – 3. září 1976, Praha), byla česká herečka.\n\nHermína Vojtová se narodila v Příbrami do herecké rodiny. Otcem byl Alois Vojta-Jurný a matkou Amalie Vojtová roz. Němečková. V roce 1893 jí matka zemřela a dál žila s otcem a sourozenci.\n\nKolem roku 1906 nastoupila do svého prvního angažmá u divadelní společnosti \"V. Sieberta – Mělnického\". V letech 1907–1923 působila v několika venkovských společností, např. u společnosti \"Jana Hodra\", \"Marie Procházkové-Malé\", \"Františka Laciny\" a \"Josefa Burdy\". V letech 1923-1926 působila v Kladně a Ostravě, dvě sezony působila u společnosti \"J. E. Sedláčka\" a od roku 1928 učinkovala na pražských předměstských scénách, např. v Divadle Komedie, holešovické Uranii, v Moderním divadle a v neposlední řadě krátce působila i v žižkovském paláci Akropolis. První tři roky po druhé světové válce hrála v obnoveném Novém divadle, od roku 1948 působila v souboru \"Divadle státního filmu\", dále pak působila v letech 1952-1954 v Divadle S. K. Neumanna v Libni a od roku 1954 učinkovala v Divadle E. F. Buriana. V roce 1961 odešla do důchodu.\n\nVe filmu hrála od poloviny 20. let a vytvořila v českých filmech přes stovku ženských typů, nikdy však nevytvořila hlavní nebo titulní roli. Hermína Vojtová si zahrála v roce 1928 ještě v němém snímku, melodramatu Josefa Rovenského \"Životem vedla je láska\".\n\nOjediněle se mihla i v československé televizi. Účinkovala v inscenaci \"Chudý Kejklíř\" a seriálu \"Hříšní lidé města pražského\". V roce 1957 získala Hermína Vojtová vyznamenání Za vynikající práci.\n\nHermína Vojtová byla provdána za herce Františka Mayera (1899-1937). Z prvního vztahu, měla nemanželskou dceru Ninu provdanou Bartoňovou (1913-1996), která léta působila, jako učitelka v mateřské škole.\n\nHermína Vojtová dlouhá léta, žila v Jindřišské ulici v Praze, naproti hlavní poště, kde častými hosty, byli např. Zdeněk Štěpánek, Ladislav Pešek aj. Ráda vařila i pekla, a o své hosty se dle vzpomínek pamětníků, vzorně starala.\n\nZemřela v Praze a byla pohřbena do rodinné hrobky na Olšanských hřbitovech.\n\n\n\n"}
{"id": "615733", "url": "https://cs.wikipedia.org/wiki?curid=615733", "title": "Wang Čchi", "text": "Wang Čchi\n\nWang Čchi (​; 1529–1612) byl čínský spisovatel a encyklopedista mingské éry.\n\nWang Čchi používal zdvořilostní jméno Jüan-chan () a pseudonym Pchu-š’ ().\n\nWang Čchi pocházel z okresu Ťia-ting (dnes část Šanghaje). Roku 1565 získal titul \"ťin-š’\" po složení palácových zkoušek (nejvyššího stupně úřednických zkoušek v císařském paláci v Pekingu.\n\nJeho nejvýznamnějším dílem je encyklopedie \"San-cchaj tchu-chuej\" (), doslova „Ilustrovaná encyklopedie tří mocí“ (míněny nebe, země a člověk). Encyklopedie byla vydána roku 1609. Dílo, rozdělené do 14 částí, se věnuje rozmanitým tématům, počínaje astronomií a slavnými osobnostmi, přes rituály a kulturní památky až po rostliny a zvířectvo.\n"}
{"id": "615734", "url": "https://cs.wikipedia.org/wiki?curid=615734", "title": "Kolotoč (opera)", "text": "Kolotoč (opera)\n\nKolotoč, \"opera o šesti obrazech pro malé i velké děti\", je jediná opera českého skladatele Václava Trojana (1907-1983) na libreto učitelky a autorky literatury pro děti Marie Charousové-Gardavské (1893-1967), napsaná v letech 1936-39.\n\nKoncem třicátých let 20. století Trojan spolupracoval s dětským divadlem Míly Mellanové, kde se seznámil s libretistkou. Ta mu poskytla libreto k dětské potřebě, které bylo originální a bralo ohled na zájmy i divadelní schopnosti dětí.\n\nDivadlo Míly Mellanové operu sice neprovedlo, vešla ale brzy ve známost a odborná veřejnost jí vyslovovala uznání. Ve zkráceném a pro rozhlas upraveném znění byla velmi úspěšně provedena v Českém rozhlase poprvé 17. ledna 1942, dirigoval Otakar Jeremiáš. Část opery hrála i Česká filharmonie. Přesto byla na scéně poprvé provedena až více než dvacet let po svém vzniku; experimentu se ujalo Státní divadlo Ostrava, konkrétně dirigent Bohumil Gregor a režisér Ilja Hylas, premiéru měla 13. února 1960. V roce 1967 byla opera zfilmována pro televizi. Režii měl Václav Hudeček, hráli mj. Čestmír Řanda, Vlastimil Hašek, Rudolf Pellar, Růžena Lysenková, Eva Víšková a Veronika Renčová. Na divadelním jevišti však byl znovu uveden až po dalších více než čtyřiceti letech, a to opět v Ostravě, Divadle Antonína Dvořáka. Premiéra této nové inscenace se konala 5. dubna 2008, dirigoval Jurij Galatenko, režíroval Luděk Golat.\n\nHudba k Trojanovu kolotoči má s ohledem na dětské diváky výrazné melodie, přitom však s barvitou a bohatou instrumentací. Důraz je kladen na rytmickou živost a bohatství typů a využití bicích nástrojů. Naopak zejména mezihry s hudbou charakterizující měsíc jsou snivě lyrické. Celou operou provází dětský sbor rozdělený na tři části — jednu v hledišti a dvě na jevišti — který se jednak zapojuje do děje (představuje děti, zvířata i jiné postavičky v jednotlivých obrazech), jednak děj komentuje a udržuje pozornost dětských diváků. Děj má rychlý spád, scéně dominuje pohyb a tanec.\n\nJen sporadické uvádění \"Kolotoče\" přes jeho nesporné kvality nespočívá v náročnosti samotné opery pro dětské herce či diváky (ta není větší než u dětských oper Brittena či Menottiho), ale v organizační náročnosti.\n\nVáclav Trojan se k opeře již nevrátil, zůstal však věrný tvorbě pro děti zejména jako skladatel hudby mj. k filmům Jiřího Trnky (\"Špalíček\", \"Císařův slavík\", \"Bajaja\", \"Staré pověsti české\", \"Dobrý voják Švejk\").\n\n\n(Plácek s kolotočem na předměstí - podvečer) Kolotoč zpívá svou píseň (\"Točím se, točím, pro radost sobě a pro radost očím\"). Pan Josef, majitel kolotoče, zve děti na projížďku (\"Kdo chce vidět Indiány, klokana a gorily, ať si sedne na kolotoč, uvidí to za chvíli!\"). Děti nasedají a kolotoč se točí. Když pan Josef zazvoní, kolotoč se zastaví. Stmívá se a děti odcházejí domů, jen hoch na letadle, děvčátko na kachničce, hoch v automobilu a hoch na koni zůstali na kolotoči a usnuli. Měsíc přestřihuje lana u letadla, kachničky, automobilu a koně a děti vzlétají za dobrodružstvími, o kterých se jim zdá.\n\n(V africkém pralese) Hoch na aeroplánu seskočil padákem do afrického pralesa. Tam jej naleznou černoši-trpaslíci bubnující a zpívající \"Bangala, pengala, rongo, kongo\". V pralese je ale i gorila, které se zalíbil cestovatelův padák (deštník), přístroje (budík) i letecký oblek. Na radu Měsíce si s ní ale černoušci a chlapec zahrají hru \"na zívanou\" a gorilu uspí. Hoch dostane zpět své věci a Měsíc ho odnáší.\n\n(V Austrálii) Hoch na koni se dostal až do Austrálie. Koník se mu zaběhl, zato si hraje s klokaní rodinkou (sbor \"Maminka klokanice hup, hup, hup\"). Přichází tlupa zlatokopů hledající zlatý poklad (sbor \"Hurá, Austrálie, hurá, bohatství nám přinese\"). Plánek místa, kde se zlato nalézá, má ale jen maminka klokanice. Hoch ji uprosí, aby mu ho dala, a s chlapcem-klokánkem jde zlato vyzvednout. Hodlá jím zaplatit vstupné na kolotoč pro všechny děti nadosmrti. Šťastné nálezce však obstoupí zlatokopové a chtějí je o poklad připravit. Opět zasáhne Měsíc: vykouzlí střídavě odlesky zlata a strašidelné stíny hned tam a hned tady, až zlatokopy zmate. Chlapce i s pytlem zlata mezitím Měsíc vyzvedne k sobě.\n\n(V indické džungli) Hoch v automobilu dojel až do indické džungle (sbor \"Džungle usíná, džungle potřebuje klid\"). Auto se mu sice porouchalo, zato se seznámí s bílým slonem Čang-Pukem, který utekl ze zajetí v paláci siamského krále (árie chlapce \"Můj slon Čang-Puk je celý bílý\"). Hoch jej naučí troubit stejně jako houkačka z automobilu. Hocha i slona vystopují vojáci a lovci, kteří chtějí Čang-Puka znovu odvést do paláce. Když oba přátele obklíčí, Měsíc náhle zhasne světlo. Chlapec i slon se rozdělí a troubí oba z různých stran, čímž pronásledovatele zmatou, a podaří se jim proto uniknout (árie Měsíce a sboru \"Siam je u nás v Asii\").\n\n(Na americké ulici) Děvčátko na kachničce se sneslo v americkém městě. Vyvolalo tím opravdovou senzaci (\"Hrajte bubny, hrajte píšťaly, nový div nám bozi seslali!\") a stalo se brzy filmovou hvězdou. Má novou vychovatelku a profesora rytmiky, hlídají ji detektivové, kolem ní se to jen rojí novináři a fotografy. Děvčátku je brzy tento rozruch nepříjemný a přeje si vrátit se zpět domů. Setmí se, Měsíc ozáří zemi čím dál magičtějším světlem. Město i lidé zmizí a Měsíc odnáší děvčátko domů (\"Jsi dobrý, měsíčku, že plníš svůj slib\").\n\n(Plácek s kolotočem na předměstí - ráno) Měsíc přinesl spící děti zpět na kolotoč (árie \"Tak jsem tu zas na starém místě\"). Kolotoč se opět rozjíždí (píseň \"Houpám a stoupám dokola, dokolečka\") a všechny čtyři děti se probouzejí (kvartet \"Jak tu všechno kolem nás zpívá\"). Je tu i pan Josef (árie \"Není kolotoč jako kolotoč\"). Noční cestovatelé sestupují mezi ostatní děti a kolotoč zpívá (\"Kolotočem dokolečka objedeme celý svět...\").\n\nJeště před prvním scénickým provedením byla pořízena nahrávka tří ze šesti obrazů (1. obraz \"U kolotoče\", 3. obraz \"V Austrálii\" a 4. obraz \"V džungli\"), která byla vydána na gramofonové desce v nakladatelství Supraphon (mono, DV 55573 G). Zpívají zde mj. Maria Tauberová jako Kolotoč a Bohumír Vich jako pan Josef, dále Kühnův dětský a smíšený sbor, Českou filharmonii řídí Robert Brock. Tato nahrávka však již nebyla reeditována. 2. obraz (Afrika) a 6. obraz (Závěr) natočil roku 1960 ostravský rozhlas na základě premiérové inscenace (řídí Bohumil Gregor). Rovněž tento záznam, stejně jako televizní film z roku 1967, není komerčně dostupný.\n\n\n"}
{"id": "615737", "url": "https://cs.wikipedia.org/wiki?curid=615737", "title": "Muzikantská Liduška (film)", "text": "Muzikantská Liduška (film)\n\nMuzikantská Liduška je české filmové drama režiséra Martina Friče z roku 1940.\n\n\n"}
{"id": "615738", "url": "https://cs.wikipedia.org/wiki?curid=615738", "title": "Okresní soud v Jindřichově Hradci", "text": "Okresní soud v Jindřichově Hradci\n\nOkresní soud v Jindřichově Hradci je okresní soud se sídlem v Jindřichově Hradci, jehož odvolacím soudem je Krajský soud v Českých Budějovicích. Soud se nachází v historické budově s bezbariérovým přístupem v Klášterské ulici. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nOkresní soud sídlí v historicky cenné budově zvané Klášteříček, kterou v roce 1525 nechala postavit Anna z Minsterberka, vdova po Jindřichovi IV. z Hradce. Určen byl za sídlo vdov jindřichohradeckých pánů a se sousedním klášterním kostelem sv. Kateřiny byl již tehdy spojen nadzemní chodbou, vedoucí přímo na kostelní kruchtu. V letech 1534 až 1598 zde navíc fungoval špitál pro malomocné ženy, který založila Anna z Rožmitálu, manželka Adama I. z Hradce. Žila zde také např. až do své smrti roku 1631 Kateřina z Montfortu, jež Klášteříček nechala přestavět, jeho zásadní přestavba však proběhla v letech 1754–1760. Tehdy byl významně rozšířen, byla k němu připojena i jízdárna a řada hospodářských budov, na nádvoří postavena kašna a v přízemí zřízena reprezentativní sala terrena, otevřená do stupňovité francouzské zahrady (dnes k domu patří jen její zastřešený první stupeň).\n\nPřestavbu nechala provést Isabela Marie de Merode-Westerloo, manželka Františka Josefa Černína z Chudenic, po její smrti však už Klášteříček sloužil jen jako příležitostné panské sídlo. V roce 1801 vyhořel a roku 1849 byl Černíny prodán městu Jindřichův Hradec. O čtyři roky později zde začal fungovat okresní soud, berní úřad i vězení. Justice jej využívala až do roku 1932, kdy se soud přesunul do nově postavené budovy na Nádražní ulici (dnes sídlo policie), poté opět sloužil potřebám města. Ministerstvo spravedlnosti získalo budovu Klášteříčka zpět v roce 1998, v letech 2002 a 2003 byla rekonstruována a opětovným sídlem Okresního soudu v Jidřichově Hradci se stala od počátku roku 2004. Každoročně v lednu jsou zde pořádány prohlídky pro veřejnost.\n\nObvod Okresního soudu v Jindřichově Hradci se shoduje s okresem Jindřichův Hradec, patří do něj tedy území těchto obcí:\n\nBáňovice •\nBednárec •\nBednáreček •\nBlažejov •\nBořetín •\nBřezina •\nBudeč •\nBudíškovice •\nCep •\nCizkrajov •\nČervený Hrádek •\nČeské Velenice •\nČeský Rudolec •\nČíměř •\nČlunek •\nDačice •\nDešná •\nDeštná •\nDívčí Kopy •\nDobrohošť •\nDolní Pěna •\nDolní Žďár •\nDomanín •\nDoňov •\nDrunče •\nDunajovice •\nDvory nad Lužnicí •\nFrahelž •\nHadravova Rosička •\nHalámky •\nHamr •\nHatín •\nHeřmaneč •\nHorní Meziříčko •\nHorní Němčice •\nHorní Pěna •\nHorní Radouň •\nHorní Skrýchov •\nHorní Slatina •\nHospříz •\nHrachoviště •\nHříšice •\nChlum u Třeboně •\nJarošov nad Nežárkou •\nJilem •\nJindřichův Hradec •\nKačlehy •\nKamenný Malíkov •\nKardašova Řečice •\nKlec •\nKostelní Radouň •\nKostelní Vydří •\nKunžak •\nLásenice •\nLodhéřov •\nLomnice nad Lužnicí •\nLužnice •\nMajdalena •\nNová Bystřice •\nNová Olešná •\nNová Včelnice •\nNová Ves nad Lužnicí •\nNovosedly nad Nežárkou •\nOkrouhlá Radouň •\nPeč •\nPísečné •\nPístina •\nPlavsko •\nPleše •\nPluhův Žďár •\nPolště •\nPonědraž •\nPonědrážka •\nPopelín •\nPříbraz •\nRapšach •\nRatiboř •\nRodvínov •\nRoseč •\nRosička •\nSlavonice •\nSmržov •\nStaňkov •\nStaré Hobzí •\nStaré Město pod Landštejnem •\nStráž nad Nežárkou •\nStrmilov •\nStříbřec •\nStřížovice •\nStudená •\nSuchdol nad Lužnicí •\nSvětce •\nTřebětice •\nTřeboň •\nÚjezdec •\nVelký Ratmírov •\nVícemil •\nVišňová •\nVlčetínec •\nVolfířov •\nVydří •\nZáblatí •\nZáhoří •\nZahrádky •\nŽďár •\nŽupanovice\n\n"}
{"id": "615739", "url": "https://cs.wikipedia.org/wiki?curid=615739", "title": "Konstancie Francouzská (1128)", "text": "Konstancie Francouzská (1128)\n\nKonstancie Francouzská ( \"Constance de France\", 1128 – 16. srpna po 1177, Remeš) byla hraběnka z Mortain, Boulogne a Toulouse z dynastie Kapetovců.\n\nKonstancie se narodila z manželství francouzského krále Ludvíka VI. s Adélou, dcerou Humberta Savojského. Roku 1140 byla v Paříži provdána za Eustacha, syna krále Štěpána, na nějž se pohlíželo jako na následníka anglického trůnu. Eustach, svými současníky považován za muže se špatným charakterem, který s oblibou plenil církevní zboží, 17. srpna roku 1153 náhle zemřel. Bezdětná mladá vdova se vrátila na francouzský dvůr.\n\nJiž za rok, 10. srpna 1154, se Konstancie znovu provdala za poněkud mladšího hraběte Raimonda z Toulouse, nejmocnějšího feudála jihozápadní Francie, a během společného soužití mu povila čtyři děti. Manželství bylo velmi nezdařilé a roku 1165 bylo pro nedovolený stupeň příbuzenství zrušeno. Téhož roku se hraběnka společně se Sicardem z Lautrecu a Raimondem Trencavelem zúčastnila v Lombers koncilu se zástupci katarského hnutí. Po odchodu od manžela trpěla nouzí, žádala bratra Ludvíka o pomoc. Zemřela zřejmě v roce 1180.\n\n1. manželství ∞ 1140 Eustach IV. z Boulogne († 1153), manželství zůstalo bezdětné\n2. manželství ∞ 10. srpna 1154 Raimond V. z Toulouse († 1194)\n\n"}
{"id": "615744", "url": "https://cs.wikipedia.org/wiki?curid=615744", "title": "Lípy v Římově", "text": "Lípy v Římově\n\nLípy v Římově u Českých Budějovic proslavila památná lípa Jana Gurreho, když roku 2008 vyhrála anketu Strom roku. V obci a okolí najdeme ještě několik dalších lip, které též byly vyhlášeny jako památné.\n\n\nLípa Jana Gurreho je památným stromem rostoucím poblíž poutního areálu u kostela svatého Ducha v centru obce. Mohutný kmen lípy je zcela dutý, dutina je u země otevřená. V letech 1990, 1996 a 2009 došlo k odbornému ošetření. Podrobnosti v samostatném článku.\n\n\nDalším památným stromem na území Římova je lípa, která roste na východním okraji obce poblíž hřbitova (u odbočky na Betlém).\n\nZdravá lípa, jejíž kmen se ve čtyřmetrové výšce rozdvojuje, roste u chalupy \"U Hochů\" u Římovského rybníka severozápadně od obce.\n\n\n"}
{"id": "615756", "url": "https://cs.wikipedia.org/wiki?curid=615756", "title": "Pohádka máje (film, 1940)", "text": "Pohádka máje (film, 1940)\n\nPohádka máje je historické romanticko-poetické drama režiséra Otakara Vávry z roku 1940.\n\n\n"}
{"id": "615757", "url": "https://cs.wikipedia.org/wiki?curid=615757", "title": "Hôtel de ville de Paris", "text": "Hôtel de ville de Paris\n\nHôtel de ville de Paris (česky \"Pařížská radnice\") je oficiální název radniční budovy v centru Paříže, která je sídlem pařížské správy již od roku 1357. V budově je rovněž výstavní prostor, kde se pravidelně konají výstavy. Nachází se na pravém břehu řeky Seiny na náměstí Place de l'Hôtel-de-Ville ve 4. obvodu. Radnice se v dějinách města stala často dějištěm povstání a revolucí jako bylo povstání Étienna Marcela v roce 1358, Fronda (1648–1653), Červencová revoluce (1830), Únorová revoluce (1848), Pařížská komuna (1871), při které radnice vyhořela, i pařížské povstání (1944). Budova je od roku 1975 chráněná jako historická památka.\n\nÉtienne Marcel získal dům s podloubím pro pařížskou obec v červenci 1357 a od té doby je centrem pařížských městských institucí. Budova sloužila i jako městská tržnice. Ve 13. století se městská obec scházela poblíž pevnosti Petit Châtelet na levém břehu v místě dnešní ulice \"Rue Soufflot\" a na počátku 14. století se přesunula na Montagne Sainte-Geneviève.\n\nV 16. století italský architekt Boccador navrhl renesanční palác, který nahradil původní středověký dům. Výstavba začala v roce 1533 a byla dokončena až v roce 1628. V letech 1836-1850 proběhlo rozšíření budovy, při kterém byla zachována renesanční fasáda.\n\nV době Pařížské komuny radnici podpálili komunardi během bojů v roce 1871. Budova vyhořela i s městským archivem. Zničena byla i městská knihovna, která shořela při požáru Justičního paláce na ostrově Cité. Budova byla obnovena v letech 1874-1882 podle plánů architektů Théodora Ballu a Édouarda Deperthese. Novorenesanční fasáda byla inspirována původní budovou.\n\nProstor před radnicí se již od středověku nazýval \"Place de Grève\". 19. března 1803 byl přejmenován na \"Place de l'Hôtel-de-Ville\" a v roce 1982 se z něj stala pěší zóna.\n\nHlavní fasáda je zdobená 146 sochami osobností, které měly vztah k městu Paříži (umělci, vědci, politici, průmyslníci aj.). Jejich seznam je v abecedním pořadí:\n\n"}
{"id": "615758", "url": "https://cs.wikipedia.org/wiki?curid=615758", "title": "Pařížská rada", "text": "Pařížská rada\n\nPařížská rada (francouzsky \"Conseil de Paris\") je volené shromáždění v Paříži s pravomocemi zastupitelstva obce (pro obec Paříž) i generální rady (pro Paříž jako departement). Toto ustanovení vychází ze zákona z 10. července 1964 o reorganizaci pařížského regionu a Paříž je jediné město ve Francii, které v sobě takto spojuje obec (samosprávu) i departement (státní správu). Funkce rady je definována na základě tzv. zákona PLM (Paříž-Lyon-Marseille) z roku 1982. Starosta Paříže, který předsedá pařížské radě tedy zároveň nese povinnosti prezidenta generální rady pro departement Paříž. Pařížská rada má 163 členy.\n\nČlenové rady jsou voleni na šest let pro daný městský obvod ve všeobecných a přímých volbách. Volba probíhá ve dvou kolech. Počet zástupců jednotlivých obvodů v radě je daný počtem obyvatel obvodu a proto kolísá od 3 do 17 osob:\n\nPři prvním zasedání je tajným hlasováním zvolen starosta, který musí získat absolutní většinu hlasů v prvních dvou kolech nebo relativní většinu ve třetím kole. Tzv. starostovi přidělenci (adjoints), jejichž počet nesmí přesáhnout 48, jsou voleni radou podle stranických kandidátek s absolutní většinou.\n\nRada se schází 11krát za rok, to znamená obvykle jednou za měsíc. Na svých schůzích projednává záležitosti pařížské obce i departementu, takže v sobě zahrnuje pravomoci obecního zastupitelstva, doslovně městské rady (conseil municipal) i rady departementu (conseil général).\n\nV rámci pařížské rady existuje devět výborů složených v poměrném zastoupení ze 16 až 20 členů a náhradníků. Tyto výbory mají za úkol předběžně projednávat záležitosti pro jednání rady a připravovat radním veškeré podklady.\n\nProtože je Paříž zároveň obec i departement, jsou požitky rozděleny do několika částí. V součtu činí hrubý měsíční příjem voleného radního 4095 €. Starosta Paříže má plat 8509 € plus 2416 € na výdaje za reprezentaci. Starostovi přidělenci mají měsíční plat 4808 €.\n\n"}
{"id": "615759", "url": "https://cs.wikipedia.org/wiki?curid=615759", "title": "Ruda u Kojákovic", "text": "Ruda u Kojákovic\n\nRuda u Kojákovic je přírodní rezervace v okrese České Budějovice. Nachází se v Třeboňské pánvi 2 km severovýchodně od Kojákovic. Rezervace zahrnuje rybník Ruda a nivu potoka, který se do Rudy vlévá. Je součástí CHKO Třeboňsko. Rozkládá se na ploše 44,69 ha. Byla vyhlášena v roce 1991.\n\nPředmětem ochrany je mělká část rybníka Ruda s ostrovy, dále přilehlé louky, rašelinné slatiniště a jehličnatý les. Lokalita je hnízdištěm řady druhů ptáků − především jedním z několika českých hnízdišť rybáka černého, který tvoří malou kolonii v počtu okolo pěti párů.\n"}
{"id": "615760", "url": "https://cs.wikipedia.org/wiki?curid=615760", "title": "Nils Gustaf Nordenskjöld", "text": "Nils Gustaf Nordenskjöld\n\nNils Gustaf Nordenskjöld (12. října 1792 Alikartano, Finsko – 21. února 1866 Helsinky) byl finský mineralog, otec polárního badatele, mineraloga a geologa Adolfa Erika Nordenskjölda.\n\nV roce 1813 dokončil studia práv v Turku. Poté převážil jeho zájem o mineralogii, kterou studoval také ve Švédsku. Studium zakončil roku 1817 v Uppsale a byl jmenován důlním inspektorem ve Finsku. V letech 1820–1823 studoval mineralogii v Německu, Francii a Anglii.\n\nJe považován za otce finské mineralogie. Jako první zkoumal meteorit a zjistil, že obsahuje stejné prvky, které se vyskytují na Zemi. Při zkoumání nerostů ve Finsku a Rusku objevil a popsal cca 20 nových minerálů, např. fenakit a alexandrit. Zajímal se také o dobu ledovou a zkoumal účinky vody a ledu na horniny. Organizoval geologický průzkum v jihozápadním Finsku, při kterém byla objevena nová ložiska minerálů. Jeho návrh na vydání geologické mapy Finska však nebyl realizován.\n\nByl členem mnoha vědeckých společností. V roce 1819 se stal členem korespondentem Ruské akademie věd, od roku 1853 také členem Královské švédská akademie věd.\n\n"}
{"id": "615762", "url": "https://cs.wikipedia.org/wiki?curid=615762", "title": "Štěpování", "text": "Štěpování\n\nŠtěpování je záměrné vegetativní rozmnožování kulturních rostlin na vhodných podložkách. Dělí se na očkování, kdy se vsazuje pupen, a roubování, při němž se používá jiných částí rostlin.\n"}
{"id": "615766", "url": "https://cs.wikipedia.org/wiki?curid=615766", "title": "Božena Šustrová", "text": "Božena Šustrová\n\nBožena Šustrová (15. října 1915, Náchod – 15. listopadu 2008, Caracas, Venezuela) byla česká divadelní a filmová herečka.\n\nV letech 1937–1941 byla členkou souboru Divadla na Vinohradech .\n\nV letech 1936–1941 vystupovala v menších rolích v řadě českých filmů.\n\n\n\n"}
{"id": "615769", "url": "https://cs.wikipedia.org/wiki?curid=615769", "title": "Ochrana", "text": "Ochrana\n\nOchrana může označovat:\n\n\n"}
{"id": "615770", "url": "https://cs.wikipedia.org/wiki?curid=615770", "title": "Okresní soud v Písku", "text": "Okresní soud v Písku\n\nOkresní soud v Písku je okresní soud se sídlem v Písku, jehož odvolacím soudem je Krajský soud v Českých Budějovicích. Soud se nachází v historické budově s bezbariérovým přístupem na Velkém náměstí, kde sídlí spolu s okresním státním zastupitelstvím. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV Písku působil v letech 1850–1949 také krajský soud, poté byl nahrazen českobudějovickým krajským soudem, takže od té doby zde působí už jen soud okresní.\n\nObvod Okresního soudu v Písku se zcela neshoduje s okresem Písek, patří do něj území všech těchto obcí:\n\nAlbrechtice nad Vltavou •\nBernartice •\nBorovany •\nBoudy •\nBožetice •\nBranice •\nCerhonice •\nČimelice •\nČížová •\nDobev •\nDolní Novosedly •\nDražíč •\nDrhovle •\nHeřmaň •\nHorosedly •\nHrazany •\nHrejkovice •\nChyšky •\nJetětice •\nJickovice •\nKestřany •\nKluky •\nKostelec nad Vltavou •\nKovářov •\nKožlí •\nKrálova Lhota •\nKřenovice •\nKřižanov •\nKučeř •\nKvětov •\nLety •\nMilevsko •\nMinice •\nMirotice •\nMirovice •\nMišovice •\nMyslín •\nNerestce •\nNevězice •\nOkrouhlá •\nOlešná •\nOrlík nad Vltavou •\nOsek •\nOslov •\nOstrovec •\nPaseky •\nPísek •\nPodolí I •\nProbulov •\nProtivín •\nPřeborov •\nPředotice •\nPřeštěnice •\nPutim •\nRakovice •\nRažice •\nSepekov •\nSkály •\nSlabčice •\nSmetanova Lhota •\nStehlovice •\nTálín •\nTemešvár •\nVarvažov •\nVeselíčko •\nVlastec •\nVlksice •\nVojníkov •\nVráž •\nVrcovice •\nZáhoří •\nZbelítov •\nZběšičky •\nZhoř •\nZvíkovské Podhradí •\nŽďár\n\n"}
{"id": "615771", "url": "https://cs.wikipedia.org/wiki?curid=615771", "title": "Marie Blažková (herečka)", "text": "Marie Blažková (herečka)\n\nMarie Blažková, rozená Štursová (12. října 1885, Praha – 29. prosince 1975, Svojšice u Kolína) byla česká divadelní a filmová herečka.\n\nNarodila se v rodině pekařského pomocníka Jana Stursy na Královských Vinohradech v Praze. Divadelní dráhu nastoupila v roce 1901 jako operní sboristka v pražském Národním divadle. Po dvou letech zde byla již činoherní epizodistkou. V roce 1905 ji angažoval ředitel A. J. Frýda do své společnosti, s níž přišla na podzim stejného roku do Národního divadla v Brně. V roce 1908 odešla k nové kočující herecké společnosti, kterou založil její herecký kolega Jan Blažek, za něhož se v roce 1911 provdala. V roce 1921 byla společnost J.Blažka rozpuštěna a tak působila v letech 1922-1931 v divadle Uranie. V roce 1925 byla krátce v angažmá Tylova divadla v Nuslích. Krom svého působení v divadlech debutovala v roce 1926 jako filmová herečka v němém filmu „Prach a broky“.\n\nV roce 1932 hrála pohostinsky v divadle Rokoko a ještě téhož roku přijala angažmá ve Švandově divadle na Smíchově, kde působila až do roku 1935. Roku 1935 Marie Blažková opakovaně hostovala v pražském Národním divadle a v sezonách 1935-36 působila v Uranii. Od další sezony nastoupila do Divadla Vlasty Buriana, kde hrála až do roku 1944. Od poloviny třicátých let pokračovala ve spolupráci s filmem a intenzivně natáčela i za německé okupace. Po obnovení divadelního provozu v květnu 1945 se vrátila na jeviště v nově ustaveném Divadle kolektivní tvorby, které však již po první sezoně zaniklo. V dalších létech pak už žádné divadelní angažmá nepřijala, ale několik let ještě působila jako filmová herečka. Svůj poslední film „Slovo dělá ženu“ natočila v roce 1952.\n\nFilmografie Marie Blažkové je obsáhlá, čítá bezmála padesát filmů. Zahrnuje většinou vedlejší role matek a tetiček, hospodyň a bytných, starých dam a rozšafných babiček \n\nMarie Blažková zemřela v domově důchodců ve Svojšicích u Kolína roku 1975, kde žila od roku 1957. \n\n\n"}
{"id": "615773", "url": "https://cs.wikipedia.org/wiki?curid=615773", "title": "Okresní soud ve Strakonicích", "text": "Okresní soud ve Strakonicích\n\nOkresní soud ve Strakonicích je okresní soud se sídlem ve Strakonicích, jehož odvolacím soudem je Krajský soud v Českých Budějovicích. Soud se nachází ve starší budově bez bezbariérového přístupu ve Smetanově ulici a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu ve Strakonicích se shoduje s okresem Strakonice, patří do něj tedy území těchto obcí:\n\nBavorov •\nBělčice •\nBezdědovice •\nBílsko •\nBlatná •\nBratronice •\nBřezí •\nBudyně •\nBuzice •\nCehnice •\nČečelovice •\nČejetice •\nČepřovice •\nČestice •\nČíčenice •\nDoubravice •\nDrahonice •\nDrachkov •\nDrážov •\nDroužetice •\nDřešín •\nHajany •\nHájek •\nHlupín •\nHorní Poříčí •\nHornosín •\nHoslovice •\nHoštice •\nChelčice •\nChlum •\nChobot •\nChrášťovice •\nJinín •\nKadov •\nKalenice •\nKatovice •\nKladruby •\nKocelovice •\nKrajníčko •\nKraselov •\nKrašlovice •\nKrejnice •\nKrty-Hradec •\nKuřimany •\nKváskovice •\nLažánky •\nLažany •\nLibějovice •\nLibětice •\nLitochovice •\nLnáře •\nLom •\nMačkov •\nMalenice •\nMečichov •\nMěkynec •\nMilejovice •\nMiloňovice •\nMnichov •\nMutěnice •\nMyštice •\nNebřehovice •\nNěmčice •\nNěmětice •\nNihošovice •\nNišovice •\nNová Ves •\nNovosedly •\nOsek •\nParačov •\nPivkovice •\nPohorovice •\nPracejovice •\nPředmíř •\nPřední Zborovice •\nPředslavice •\nPřechovice •\nPřešťovice •\nRadějovice •\nRadomyšl •\nRadošovice •\nRovná •\nŘepice •\nSedlice •\nSkály •\nSkočice •\nSlaník •\nSousedovice •\nStožice •\nStrakonice •\nStrašice •\nStrunkovice nad Volyňkou •\nStřelské Hoštice •\nŠkvořetice •\nŠtěchovice •\nŠtěkeň •\nTchořovice •\nTruskovice •\nTřebohostice •\nTřešovice •\nÚlehle •\nÚnice •\nUzenice •\nUzeničky •\nVacovice •\nVelká Turná •\nVodňany •\nVolenice •\nVolyně •\nZáboří •\nZahorčice •\nZvotoky\n\n"}
{"id": "615778", "url": "https://cs.wikipedia.org/wiki?curid=615778", "title": "Nikodém", "text": "Nikodém\n\nNikodém (řecky: Νικόδημος) je biblická postava Nového Zákona. Byl to farizeus, přední muž mezi Židy, který navštívil Ježíše, aby mu položil několik otázek.\nNikodém je popisován v bibli jako člověk, který přišel za Ježíšem. Přišel za ním v noci. Ježíše oslovil titulem rabi. V úvodu své otázky vyjádřil Nikodém své poznání, že Ježíš přišel od Boha jako učitel. Tohoto poznání dosáhl na základě znamení, které zřejmě viděl Ježíše činit. Neboť, podle Nikodémova vyjádření taková znamení nemůže nikdo činit, není-li Bůh s ním.\nJežíš, aniž čeká na položení otázky, odpovídá Nikodémovi a informuje ho, že je nutné, aby se každý člověk znovu narodil, jinak nemůže spatřit Boží království. Nikodém chápe slovo narození doslova, jako návrat do lůna matky. Ježíš vysvětluje správný význam výrazu \"znovu se narodit\", to jest, že je třeba narodit se z vody a Ducha.\n\nJakmile se o Ježíšovi začalo mezi lidem říkat, že je Mesiáš, poslali farizeové spolu s vrchními kněžími chrámovou stráž, aby jej zatkli a přivedli. Chrámová stráž se pro Ježíše vypravila, ale na základě jeho učení se rozhodli jej nezatknout a Ježíše nepřivedli. Farizeům a vrchním kněžím vysvětlili, že Ježíše nepřivedli proto, že nikdy nikdo takto nemluvil. Když byli obviněni, že se nechali svést Ježíšovými bludy, vstoupil do rozhovoru právě farizeus Nikodém s dotazem jestli odsuzuje Zákon člověka, aniž ho nejprve vyslechne a zjistí, co učinil? Byl odbyt slovy: \"Nejsi také ty z Galileje? Prozkoumej to a viz, že z Galileje prorok nepovstane!\"\n\nNakonec je Nikodém v Novém zákoně zmíněn v souvislosti s Ježíšovým pohřbem. Počátkem našeho letopočtu bylo v Izraeli zvykem mrtvá těla balzamovat. Takový záměr měli s Ježíšovým tělem i jeho blízcí. A právě k tomuto účelu přinesl Nikodém okolo sta liber směsi myrhy a aloe.\n\nNikodém je biblí popsán jako člověk, který na základě rozumových argumentů (nikoli tedy slepě) věřil, že Ježíš přichází od Boha.\n\n\n\n"}
{"id": "615779", "url": "https://cs.wikipedia.org/wiki?curid=615779", "title": "Divá Bára (film)", "text": "Divá Bára (film)\n\nDivá Bára je české filmové drama režiséra Vladimíra Čecha z roku 1949.\n\n\n"}
{"id": "615781", "url": "https://cs.wikipedia.org/wiki?curid=615781", "title": "Margrethe Mather", "text": "Margrethe Mather\n\nMargrethe Mather (roz. Emma Caroline Youngren 4. března 1886 – 25. prosince 1952) byla americká fotografka, která zkoumáním světla a formy pomohla transformovat fotografii na moderní umění.\n\nMather byla spojována s Edwardem Westonem. Někdy na podzim roku 1913 navštívila v důsledku jeho rostoucí pověsti Westonovo studio a během několika měsíců se mezi nimi rozvinul intenzivní vztah. Weston byl klidný středozápadní Midwesterňan „transplantovaný“ do Kalifornie a Margrethe Mather byla součástí rostoucí bohémské kulturní scény v Los Angeles. Byla velmi společenská a umělecká v okázalé míře, a její tolerantní sexuální morálka se v té době značně lišila od konzervativního Westona - Mather byla prostitutkou s bisexuálním zaměřením a preferencí žen. Mather představovala silný kontrast k Westonovu domácímu životu; jeho manželka Flora byla popisována jako \"domácká, rigidní puritánka a zcela konvenční žena, s níž měl málo společného, protože odmítal konvence\" ‒ a v ten okamžik objevil Margretin nezaměnitelný a neodolatelný životní styl a její zajímavé fotografické vize. Byli si vzájemně blízkými společníky, kteří spolupracovali na mnoha fotografiích. Westonova sláva však časem Matherovou zastínila a také značné množství prací z období jejich spolupráce i po něm. Matherová a Weston se setkali v roce 1913 a pracovali spolu až do doby, kdy Weston v roce 1923 odešel do Mexika s italskou fotografkou Tinou Modotti.\n\nFotografie Matherové, které pořídila ať sama nebo ve spolupráci s Westonem, pomohly připravit půdu pro přechod od piktorialismu (měkce zaostřené fotografie romantické kvality) k modernitě. Mnoho jejích fotografií bylo více experimentálních, než ty, které vyrobily její současníci.\n\nMatherová si našla přítele a model v mladém muži jménem William Justema, který o ní později psal ve svých vzpomínkách.\n\nJejí poslední výstava se konala v roce 1931 v M. H. de Young Memorial Museum v San Francisku. Výstava se skládala z řady obrazů, na kterých se střídaly objekty, jako mušle, řetězy, skleněné oči nebo hřebeny uspořádané v opakujících se vzorech, které ukazovaly jak by se fotografie dala využít k vytvoření prototypů textilních vzorů.\n\nPráce Matherové byly zveřejněny v knize \"Margrethe Mather & Edward Weston: A Passionate Collaboration\" (W.W. Norton & Santa Barbara Museum of Art, 2001).\n\n\n"}
{"id": "615787", "url": "https://cs.wikipedia.org/wiki?curid=615787", "title": "Marie Brožová", "text": "Marie Brožová\n\nMarie Brožová (14. září 1901 Hustopeče nad Bečvou – 26. září 1987 Praha) byla česká filmová a divadelní herečka.\n\nJejími rodiči byli venkovští herci Karel a Kateřina Brožovi, bratr Antonín se také rozhodl pro divadelní dráhu. Začínala u kočovných společností, v letech 1921 až 1926 hrála v Národním divadle v Brně. Provdala se za architekta Karla Lhotu (21. červenec 1925) a vystupovala pod jménem Marie Lhotová, v manželství se narodil syn Libor Lhota, a dcera Dagmar Lhotová, manželství však skončilo v roce 1936 rozvodem. V letech 1926 až 1931 vystupovala v Městském divadle v Plzni, odkud v roce 1931 přišla ještě jako Marie Lhotová do Prahy a v letech 1931 až 1963 byla členkou souboru Divadla na Vinohradech.\n\nOd roku 1945, byla podruhé vdaná za režiséra Bohuše Stejskala.\n\n\n\n\n\n"}
{"id": "615792", "url": "https://cs.wikipedia.org/wiki?curid=615792", "title": "Hořinka východní", "text": "Hořinka východní\n\nHořinka východní (\"Conringia orientalis\") je polní plevelná rostlina taxonomicky zařazena do čeledě brukvovitých.\n\nPůvodem je tato rostlina z Eurasie a východního Středomoří. Roste v roztroušených skupinách téměř v celé Evropě, zasahuje na Blízký východ, Kavkaz i do Střední Asie. Vyskytuje se také v oblastech Afriky přiléhajících ke Středozemnímu moři. Byla zavlečena i do Severní Ameriky a Austrálie.\n\nV České republice je považována za \"vzácný plevel\", roste převážně v termofytiku. Lze ji nalézt především ve středních Čechách, v dolním Poohří a Polabí a na jihu Moravy.\nBylina je celá šedomodře ojíněná, na omak voskovitá, vysoká 20 až 70 cm, s lodyhou lysou a nevětvenou, nebo jen slabě v horní části. Je rostlina jednoletá, řidčeji dvouletá, listy má celokrajné, poněkud masité. Listy v přízemní růžici obvejčitého tvaru mají krátký řapík nebo jsou přisedlé, jsou dlouhé 5 až 9 cm. Lodyžní listy vyrůstající střídavě jsou přisedlé, vejčitě podlouhlé až široce oválné, mají širokou srdčitou, lodyhu objímající bázi.\n\nČtyřčetné oboupohlavné květy na stopkách přibližně 10 mm dlouhých jsou žlutavě nebo zelenavě bílé, vyrůstají v jednoduchých nebo rozvětvených chudých hroznovitých květenstvích skládající se z 10 až 25 květů; v době kvetení jsou hustě nahloučeny a se zráním plodů se květenství prodlužují. Kalich je uzavřený, kališní lístky jsou protáhlé, mají na délku 5 až 7 mm a šířku okolo 1,5 mm. Korunní lístky jsou dlouhé 8 až 12 mm a široké 4 mm, jsou obvejčitého tvaru se špičkou. Šest čtyřmocných tyčinek má nitky dlouhé 8 mm a drobné prašníky. Bylina kvete hlavně v červnu, mnohdy je kvetení rozloženo i do časného podzimu.\n\nPlody jsou stopkaté, odstáté, čtyřboké šešule, rovné nebo zahnuté, na vrcholu mají zobák 2 mm dlouhý. Jsou 80, výjimečně 120 mm dlouhé, poměrně pozdě se otvírají, obsahují někdy až 40 semen. Nahnědlá vejčitá semena, obsahující hodně oleje, jsou téměř 2,5 mm velká.\n\nRozšiřuje se výhradně semeny, z nichž většina vyklíčí ještě v roce vysemenění a vytvoří růžice listů vytrvávající do jara příštího roku, menší část klíčí až napřesrok, klíčivost si podržují i několik let. Ozimé exempláře kvetou dříve než jednoleté, které mnohdy vykvétají až na podzim. Pro klíčení vyžadují teplotu 10 až 12 °C, při nižších i vyšších klíčí hůř.\n\nNejlépe ji vyhovují teplé, vápnité mírně suché půdy, dobře se ji daří také v jílovitých půdách bohatých na živiny, lze ji nejvíce nalézt na málo obdělávaných polích a loukách. Vyskytuje se také na úhorech, okrajích polních cest a mezích, jakož i na železničních náspech.\n\nChemicky se špatné hubí, neboť je celá krytá voskovým povlakem. Ve Střední Evropě se jako plevel mezi kulturními rostlinami vyskytuje jen zřídka, hlavně na polích nedostatečně vláčených. Při zkrmování obilí s příměsi většího množství semen hořinky východní dochází k otravě zvířat.\n\nHořinka východní je podle \"Černého a červeného seznamu cévnatých rostlin ČR\" zařazena mezi kriticky ohrožené druhy flory v ČR.\n\n"}
{"id": "615794", "url": "https://cs.wikipedia.org/wiki?curid=615794", "title": "Švadlenka (film)", "text": "Švadlenka (film)\n\nŠvadlenka je česká filmová komedie režiséra Martina Friče roku 1936.\n\n\n"}
{"id": "615797", "url": "https://cs.wikipedia.org/wiki?curid=615797", "title": "Ostřice svišťová", "text": "Ostřice svišťová\n\nOstřice svišťová neboli tuřice svišťová (\"Carex lachenalli\", syn: \"Carex bipartita\", \"Carex tripartita\", \"Carex lagopina\", \"Vignea lachenalii\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 5-20 cm. Je vytrvalá, řídce trsnatá, s krátkými oddenky\nLodyhy jsou tupě trojhranné, hladké, jen někdy nahoře trochu drsné, vzpřímené, delší než listy. Čepele listu jsou asi 1–2 mm široké, trávozelené, ploché, jemně drsné. Bazální pochvy jsou hnědé, nerozpadavé. Ostřice svišťová patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy, samičí květy jsou v klásku nahoře, samčí dole. Složené květenství se skládá nejčastěji ze 3–5 elipsoidních klásků, cca 7–10 mm dlouhých.Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je cca 2,5–3 mm dlouhá, vejčitá, vně vyklenutá, dole žlutohnědá, na šičce až tmavohnědá, jemně žilkovaná., na vrcholu zakončená válcovitým zobánkem, který je na okraji hladký. Každá mošnička je podepřená plevou, která je kaštanově hnědá, se světlejším okrajem a zeleným kýlem.\n\nOstřice svišťová je severský a vysokohorský druh. Roste v severní Evropě, jižněji izolovaně Alpy, Karpaty, Pyreneje, dále na severní Sibiři, v horách jižní Sibiře, málo i v jiných asijských velehorách, v Grónsku, na Islandu a Špicberkách. Také roste v Severní Americe: na Aljašce, v Kanadě, velehory USA, na jižní polokouli ji najdeme na Novém Zélandu. Většinou roste na rašeliništích a sněhových výležizcích. V ČR neroste, nejblíže ji najdeme na Slovensku ve Vysokých Tatrách a v Alpách v Rakousku.\n\nTaxon provází nomenklatorické obtíže. Správné jméno pro tento druh je \"Carex lachenalii\" Schkuhr. Toto jméno bylo konzervováno proti jménu \"Carex tripartita\" All. V minulosti bylo pro tento druh používáno jméno \"Carex bipartita\" All., např.\nToto jméno je v Mezinárodním kódu botanické nomenklatury uvedeno jako jméno zavržené (nomina utique rejicienda), proto se nemá používat.\n\n \n"}
{"id": "615808", "url": "https://cs.wikipedia.org/wiki?curid=615808", "title": "Náměšť nad Oslavou (zámek)", "text": "Náměšť nad Oslavou (zámek)\n\nZámek Náměšť nad Oslavou je původně gotický hrad, který byl později příslušníky rodu Žerotínů přestavěn na renesanční zámek. V roce 1949 byl zámek zpřístupněn veřejnosti a byla v něm instalována kolekce tapisérií.\nV roce 2001 byl zámek prohlášen národní kulturní památkou. Jeho správu zajišťuje Národní památkový ústav.\n\nPrvní zmínka o osídlení místa dnešní Náměště nad Oslavou pochází z roku 1234, kdy byl jako svědek pod darovací listinou podepsán jistý Budiš z Náměště, jenž patřil do rodu pánů z Lomnice, kteří náměšťský hrad vlastnili. Dalšími majiteli hradu byli mezi lety 1399 a 1437 páni z Kravař, později Matěj Švamberk ze Skviřína (1437–1448), Znata z Prus a z Melic (1448–1455) a Ctibor Tovačovský z Cimburka (1455–1464). V roce 1464 se hrad vrátil do rukou lomnických pánů a během následujících let bylo okolí pustošeno uherskými vojsky, tento stav trval až do sedmdesátých let.\n\nPozději přešly majetky do rukou Žerotínů, získali je svatbou Libuše z Lomnice s Bedřichem ze Žerotína. Žerotínové tak později přestavěli hrad na renesanční zámek a zasloužili se také o přesun bratrské tiskárny do Kralic, kde později vznikla Kralická bible.\n\nV době po bitvě na Bílé hoře byly majetky panství prodány císařskému generálu Albrechtu z Valdštejna, který majetky přenechal svobodnému pánovi Janu Křtiteli Verdovi z Verdenberka. Verdenberkům majetky patřily až do roku 1733, do roku 1743 patřilo panství Adriánovi z Enkenvoirtu, později přešlo vlastnictví Hanuši Leopoldovi z Kufštejna.\n\nV roce 1752 získal celé panství nejvyšší kancléř Českého království Bedřich Vilém Haugwitz. Rod Haugviců z Biskupic se zasloužil o ekonomický, hospodářský a hlavně kulturní rozvoj panství. Zejména za Jindřicha Viléma III. (1770–1842), hudebního skladatele, jenž podporoval umění v Náměšti, vznikla zámecká kapela, čítající přes třicet instrumentalistů, 24 sboristů a 9 sólistů a barokní operní provoz. Rozsah repertoáru a kvalita provedení byly na vynikající úrovni. Hrabě se přátelil s mnoha největšími osobnostmi tehdejší hudby, například s Christophem Willibaldem Gluckem, s nímž se seznámil v době svých studií. Jeho hostem na zámku byl opakovaně také jeho přítel Antonio Salieri, který hraběti věnoval své Rekviem, které ve zdejší kapli mělo premiéru. Hraběti také dedikoval svou \"Gratulační kantátu\" a manželce Jindřicha Viléma, Žofii, vynikající harfenistce pak věnoval svou skladbu \"Scherzi armonici\". Také jejich syn Karel Vilém byl pozoruhodnou hudební osobností, avšak za jeho správy došlo k rozpuštění kapely. Náměšťský zámek se ovšem svého času řadil mezi podobná hudebních a operní centra období baroka na Moravě, jakými byl arcibiskupský zámek v Kroměříži, zámky Jaroměřice nad Rokytnou, Holešov, ad.\n\nHaugvicové drželi zámek s panstvím až do konce druhé světové války. Po válce byl zámek zabaven a stal se majetkem československého státu a do roku 1947 byl reprezentačním sídlem vlády. Od roku 1949 je zpřístupněn veřejnosti. V roce 2016 vyšly dvě knihy s tematikou historie a současnosti zámku. V roce 2017 bude na několik dní zpřístupněn dětský a královský apartmán, jsou to apartmány v horním podlaží zámku, byly upraveny pro pobyt dětí majitelů zámku a pro významné návštěvy zámecké rodiny.\n\nV roce 2018 bude v rámci výročí 100 let od založení republiky uvedena výstava a ukáže nově opravené interiéry a život za první republiky na zámku.\n\nOd roku 2016 došlo k rekonstrukci zámku, kdy došlo k opravám renesanční podoby zámku. Byly opraveny renesanční arkády na nádvoří zámku, stejně tak došlo k opravě omítek, ostění oken a okna. V předchozích letech byla opravena střecha a stropy. Postupně bude opravena také hodinová věž se vstupním portálem. Budou obnovena sgrafita, která pochází z doby renesance. Obnovena budou také vstupní vrata do zámku. Od května 2017 do roku 2018 dojde k velké rekonstrukci dvou částí zámku, budou opraveny arkýře na východním průčelí zámku a arkády na nádvoří. Pískovcové části se odlupují a odpadávají. Náklady na rekonstrukci dosáhnout přibližně 15 milionů korun a investorem bude Národní památkový ústav a Ministerstvo kultury ČR. V létě roku 2017 došlo k rekonstrukci arkýře a zámeckých arkád, stejně tak ke konsolidaci omítek vstupního křídla zámku. Rekonstruovány jsou také kamenná ostění oken a dřevěné prvky oken a dveří. Oprava vstupního křídla byla dokončena v listopadu 2017, omítky byly navráceny do podoby z let 1946 a 1947. V roce 2019 byla do zámku Národním památkovým ústavem zakoupena nová tapiserie Athéna a Arachné ze 17. století.\n\nV roce 2019 byla také upravena kašna se sochou Neptuna. Po roce 2020 by mělo dojít k rekonstrukci fasády zámku, kdy ta by měla nově být světle okrová. Projekt by měl být připraven v roce 2020. Celková cena rekonstrukce by měla dosáhnout 15 milionů Kč.\n\n\n"}
{"id": "615812", "url": "https://cs.wikipedia.org/wiki?curid=615812", "title": "Gadolinit-(Y)", "text": "Gadolinit-(Y)\n\nGadolinit-(Y) (Klaproth, 1800), chemický vzorec YFeBeSiO, je jednoklonný minerál.\n\nTento minerál je pojmenován po finském chemiku Johanu Gadolinovi (1760-1852), objeviteli yttria. Přípona -(Y) ukazuje na převahu yttria ve sloučenině. Příbuzný minerál je gadolinit-(Ce).\n\nVe vyvřelých horninách – v žulách a alkalických žulových pegmatitech.\n\nKrystaly hrubě vytvořené, tlustě tabulkovité, také typicky prizmatické do 25 cm. Agregáty zrnité, celistvé.\n\n\n\n\nZdroj yttria a beryllia.\n\nŘídce se vyskytující minerál.\n\n\n\n"}
{"id": "615819", "url": "https://cs.wikipedia.org/wiki?curid=615819", "title": "Arrondissement Lens", "text": "Arrondissement Lens\n\nArrondissement Lens je francouzský arrondissement ležící v departementu Pas-de-Calais v regionu Hauts-de-France. Člení se dále na 17 kantonů a 43 obcí.\n\n"}
{"id": "615821", "url": "https://cs.wikipedia.org/wiki?curid=615821", "title": "Schizofrenik (Star Trek: Nová generace)", "text": "Schizofrenik (Star Trek: Nová generace)\n\n„Schizofrenik“, v originále „The Schizoid Man“, je jedna z epizod druhé sezóny seriálu \"\", která byla v České republice při své premiéře odvysílána jako pátá v pořadí, zatímco ve Spojených státech jako šestá.\n\nUSS Enterprise D chvátá na planetu Gravesworld obydlenou postarším respektovaným vědcem Irou Gravesem. Své výzkumy provádí v soukromí a izolaci a jeho jedinou kolegyní je jeho mladá asistentka jménem Kareen Brianon. Enterprise zachytila její naléhavou žádost o zdravotní pomoc pro Gravese, a protože Graves pracuje na velmi důležitém výzkumu, Hvězdná flotila přiřkla jeho záchraně prioritu.\n\nBěhem přibližování k planetě obdrží Enterprise další tísňové volání, tentokrát z nákladní lodě Constantinople. Kapitán Picard přistoupí k riskantnímu manévru, kdy narychlo opustí warp rychlost, bez zastavení lodi transportuje na planetu výsadek a opět přejde na warp směrem k nákladní lodi. Doktorka Katherine Pulaská zůstane na palubě, aby mohla pomáhat lidem na Constantinople, takže pošle místo sebe na planetu Selar, svou vulkánskou zdravotní asistentku. Zbytek výsadku tvoří komandér Dat, poradkyně Troi a Worf.\n\nZjistí, že Kareen požádala o pomoc za Gravesovými zády, protože on nemá rád lidi nebo doktory. Graves obdivuje Data a říká, že naučil Datova tvůrce Nooniena Soonga všechno, co věděl. Selar Gravese vyšetří a diagnostikuje nevyléčitelné stadium darnajské nemoci. Řekne, že nemůže už nic dělat a že mu dává tři týdny života.\n\nDat slyší od Gravese prastarou píseň, ve které naříká mechanický muž Tin Man, který chtěl být člověkem. Graves zmíní, že to musí být těžké, být tak blízko tomu být člověkem, ale nikdy nepoznat bolest, žárlivost, závist nebo touhu. Pak Datovi ukáže důmyslný počítač a informuje jej o svém plánu o nesmrtelnosti: Vyvinul způsob, jak přemístit své vědomí – veškeré vědomosti, myšlenky a vzpomínky – do robota. Pak řekne, že Dat nikdy nepozná smrt. Ten na to odpoví, že má vypínač a že své vypnutí srovnává se smrtí. Graves přemýšlí, kde mohl Soong takový vypínač umístit, a pak okamžitě dodá: „Ne, nech mě hádat.“\n\nPozději Dat informuje výsadek, že Graves právě zemřel v jeho rukách. Všichni se i s Kareen vrátí na Enterprise, která zamíří na jednu z hvězdných základen. V místnosti s transportérem se koná Gravesův pohřeb, při kterém je rakev s jeho tělem odevzdána vesmíru. Kapitán Picard řekne pár slov a vyzve ostatní, aby také něco řekli. Předstoupí Dat a pronese zdlouhavou nadsazenou chválu směrem ke Gravesovi. Řekne: „Znát ho znamenalo milovat ho. Milovat ho znamenalo znát ho. Všichni, kdo ho znali, ho milovali. A ti, kdo ho neznali, ho také milovali, ale z dálky.“ Picard jeho řeč přeruší, ukončí obřad a teleportuje rakev do vesmíru.\n\nWesley Crusher se zeptá Data na jeho projev. Ten odpoví, že Wesleyho dětinská mysl by nikdy moudrost této řeči nepochopila. Tento komentář uslyší komandér Riker a zeptá se Data, od kdy se dal na filozofii. Dostane se mu odpovědi, že je vědec, umělec, filozof, milovník, génius. Picard ukáže Kareen hvězdy a ta je okouzlena jejich krásou. Picard říká, že si je vědom jejího zájmu o vědu. Dat k tomu polohlasně utrousí poznámku: „A já vím o tvém zájmu k ní!“ Po dalších projevech nekázně a drzosti se ho Picard zeptá, zda funguje správně a pošle jej na technickou kontrolu.\n\nDat je podle všeho fyzicky v pořádku, a tak poradkyně Troi nabídne, že na něm provede test psychotronické stability, aby zjistila, zda nemá nějaký mentální problém. Pouští mu sérii snímků a zkoumá jeho emocionální odezvy na ně. O výsledcích pak informuje kapitána. Zjistí, že v Datovi se nacházejí dvě osobnosti. Dat, kterého znají, je rychle zatlačován do pozadí dominantní cizorodou osobností, která je nevyrovnaná, paranoidní a násilnická. Pokud by se to nepodařilo zastavit, mohli by ztratit Data, jak ho znají, navždy. Dalším poznatkem je, že ona cizí osobnost chová extrémní zášť vůči autoritám.\n\nDat / Graves vyzradí Kareen, kým doopravdy je, že přenesl do Data své vědomí a že jí nyní může vyznat lásku, jak vždycky chtěl. Teď je nesmrtelný. Slibuje, že pro ni udělá také tělo androida a že budou žít spolu navěky. Kareen je zděšena, protože chce žít normální život. To Gravese (Data) naštve a zmáčkne její ruce, čímž jí svou nadlidskou silou způsobí zranění.\n\nPicard sleduje Gravese (Data) do strojovny. Řekne mu, že ví, kdo je a požádá jej, aby mu vrátil Data zpět. Poté nalézá Geordiho, jak leží v bezvědomí. Argumentuje, že Dat je unikátní a že Graves nemá žádné právo na jeho tělo. Také řekne, že tento experiment se pokazil, protože došlo ke zranění Geordiho a Kareen, a že musí být ukončen, než dojde k úhoně ještě více lidí. Graves (Dat) se naštve a udělá Picardovi totéž, co Geordimu. Pak si ale uvědomí pravdivost jeho slov.\n\nDoktorka Pulaská Picarda probere, a ten spěchá, aby našel Data. Je nalezen ležící na podlaze uprostřed své kajuty. La Forge jej probudí a zjistí, že Graves jej opustil a že je to opět starý dobrý Dat. Kareen zase zjistí, že Graves přenesl do počítače Enterprise své znalosti, ale jeho vědomí a osobnost byly navždy ztraceny.\n\n"}
{"id": "615836", "url": "https://cs.wikipedia.org/wiki?curid=615836", "title": "Iraq Survey Group", "text": "Iraq Survey Group\n\nIraq Survey Group (\"Irácká průzkumná skupina\", ISG) byla mise, poslaná MNF–I (\"Multi-National Force – Iraq\", nadnárodním vojenským velitelstvím v čele s USA řídícím \"Operation Iraqi Freedom\") po invazi do Iráku v březnu 2003. Jejím předmětem bylo nalezení údajných iráckých zbraní hromadného ničení, které byly uváděny jako hlavním důvod invaze ze strany Spojených států a administrativou George W. Bushe (tzv. Bushovy doktríny). ISG byla organizována Pentagonem a CIA a měla mezinárodní tým s 1400 členy, kteří vedle včetně chemických a biologických látek ZHN, měli najít jakýkoli podpůrný výzkumný program či infrastrukturu, jež by mohla být využita k vývoji zbraní hromadného ničení. Zprávy skupina podávala přímo Donaldu Rumsfeldovi. Šéfem ISG byl Dr. David Kay, který ale v lednu 2004 resignoval. \n\nISG vydala několik průběžných zpráv v říjnu 2003 a lednu 2004. Její konečná zpráva, běžně známá jako Duelfer Report (Duelferova zpráva), vyšla 30. září 2004. Obsahuje několik závěrů o Saddámu Husajnovi a Iráku v letech 1991–2003, z nichž nejzávažnější je ten, že byly nalezeny chemické ZHM vyrobené před rokem 1996 a výrobní zařízení a množství chemikálií dvojího určení, ze kterých by se daly zbraně vytvořit. Podle rezoluce OSN Irák nesměl vlastnit žádné ZHM ani zařízení k jejich výrobě.\n\n"}
{"id": "615840", "url": "https://cs.wikipedia.org/wiki?curid=615840", "title": "Sokolovská uhelná", "text": "Sokolovská uhelná\n\nSokolovská uhelná, právní nástupce, a.s. (VKM: SUAS) je nejmenší těžební společnost hnědého uhlí a zároveň druhý největší výrobce elektrické energie v České republice. Těžbu provádí v Sokolovské pánvi.\n\nSpolečnost vlastní lomy Družba a Jiří. Vlastní a provozuje také zpracovatelský závod Vřesová, ve kterém se nachází plynárna (původně postavena pro výrobu svítiplynu), která zplynováním uhlí vyrábí energoplyn sloužící jako palivo pro paroplynovou elektrárnu Vřesová o výkonu 370 MWe a na stejném místě také teplárnu o výkonu 220 MWe. Díky těmto dvěma zdrojům je tak společnost po ČEZu druhým největším výrobcem elektrické energie v České republice. Teplárna vytápí dálkovým horkovodem okolní města Karlovy Vary, Chodov, Nová Role, Nové Sedlo a obec Vintířov. Dálkovým parovodem je připojena společnost zpracovávající vlnu a teplofikace v Nejdku. Odpadní produkty vznikající při zplyňování uhlí jsou po dočištění nabízeny na trhu chemických produktů (benzín, kyselina sírová, dehet, fenol). Odpadní produkty spalování na Teplárně (hydrosměs popílku, suchý popílek, enegrosádrovec, sádra) se dále využívají ve stavebnictví. \nSUas provozovala do roku 2010 poslední brikétárnu v ČR.\nPoblíž zpracovatelské části Vřesová se nachází i lomová těžba žulového kamene v majetku Sokolovské uhelné Horní Rozmyšl.\nFirma provádí rozsáhlé rekultivace krajiny dotčené těžbou hnědého uhlí. V současnosti probíhá napouštění a vytvoření rekreační oblasti jezera Medard u města Habartov.\n\nOd října 2016 je Sokolovská uhelná majitelem Elektrárny Tisová, kterou odkoupila od společnosti ČEZ. Tato dosluhující tepelná Elektrárna Tisová je teplofikačním zdrojem s parní primární sítí pro města Sokolov a Březová a horkovodním zdrojem pro města Habartov a Bukovany. Do budoucna se uvažuje o nahrazení tohoto zdroje vybudováním horkovodu ze zpracovatelské části Vřesová.\n\nSpolečnost Sokolovská uhelná, a. s. vznikla v roce 1994 spojením Palivového kombinátu Vřesová, Hnědouhelných dolů Březová a Rekultivací Sokolov. Část akcií byla prodána v rámci kupónové privatizace, část pak městům a obcím, stát si ponechal 48 % akcií. O další privatizaci státního podílu uvažovala vláda Miloše Zemana v roce 2001, při očekávaném výnosu 8 mld. Kč. Privatizaci nakonec zrealizovala vláda Vladimíra Špidly, po zrušeném výběrovém řízení vláda jednala pouze se společností Sokolovská těžební a.s. ovládanou managementem dolů. V březnu 2004 pak rozhodla o prodeji za částku 2,6 mld. Kč. V roce 2005 bylo jmění společnosti převedeno na Sokolovskou těžební, která současné změnila svou firmu na Sokolovská uhelná, právní nástupce, a.s.. Společnost vlastnili František Štěpánek (40 %), Jaroslav Rokos (30 %) a Jan Kroužecký (30 %), jehož podíl se snažil získat Pavel Tykač. Z těchto důvodů byl v roce 2015 odkoupen podíl Jana Kroužeckého a převeden na společnost Sokolovská uhelná, právní nástupce, a.s.\nV roce 2009 společnost vydělala 1,9 mld. Kč při tržbách 9,4 mld. Společnost má dlouhodobě vysoké zisky, ve fondu nerozděleného zisku z minulých let měla koncem roku 2009 téměř 10 mld. Společnost má aktiva ve výši 19,2 mld. Podle některých odhadů hodnota společnosti přesahuje 15 mld. Kč.\n\n"}
{"id": "615848", "url": "https://cs.wikipedia.org/wiki?curid=615848", "title": "Memento mori", "text": "Memento mori\n\nMemento mori (výslovnost [mementó morí], ; \"pamatuj, že jsi smrtelný\") je mravní zásada, často citovaná ve středověku a raném novověku, jež upozorňuje člověka, aby nikdy nezapomínal na svou pomíjivost a připravoval se na smrt. Zároveň jde o umělecký motiv, založený na ztvárnění smrti a smrtelnosti a ve výtvarném umění často využívající symboly jako lidská kostra a její části (smrt) nebo přesýpací hodiny (krátkost času). \n\nPotřeba pamatovat na smrt se objevuje již v Platónově dialogu Faidón, v němž Sókratés říká, že „opravdoví filosofové se připravují k umírání a smrt je ze všech lidí jim nejméně strašná“. Podobné názory v antice dále hlásali stoikové a Seneca. \n\nV křesťanském kontextu středověku toto původně filozofické téma ztratilo svůj obvyklý antický protějšek, hýřivé \"nunc est bibendum\" („teď je třeba pít“), a získalo náboženský ráz. \"Memento mori\" připomínalo nadcházející poslední soud boží, který podle křesťanské víry čeká duši zemřelého, a upozorňovalo na marnost, pomíjivost a prázdnotu (\"vanitas\") pozemských potěšení. \n\nBiblický základ tohoto postoje se nachází v Sírachovcově poučení „budeš-li ve všech svých úvahách pamatovat na vlastní konec, navěky nezhřešíš“ a v rituálu římskokatolické církve se odráží zejména v obřadech popelce na Popeleční středu, při nichž jsou věřící poznamenáváni popelem a upozorňováni „prach jsi a v prach se obrátíš“.\n\nV umění se téma \"memento mori\" obvykle objevovalo v kontextu pohřebišť, ale časté bylo např. i při výzdobě hodin, kde se používaly nápisy jako \"ultima forsan\" (snad poslední hodina), \"vulnerant omnes, ultima necat\" (každá zraňuje, poslední zabíjí) nebo \"tempus fugit\" (čas běží). Vyobrazení tance smrti (\"danse macabre\") se na konci středověku objevovala běžně i v kostelích.\n"}
{"id": "615851", "url": "https://cs.wikipedia.org/wiki?curid=615851", "title": "HMS Fly", "text": "HMS Fly\n\nHMS Fly se v historii jmenovalo několik lodí:\n"}
{"id": "615852", "url": "https://cs.wikipedia.org/wiki?curid=615852", "title": "HMS Fly (1831)", "text": "HMS Fly (1831)\n\nHMS Fly byla 18dělová šalupa Britského královského námořnictva.\n\nPostavena byla v loděnicích v Pembroke a spuštěna na vodu 25. srpna 1831. Během raných 40. let 19. století mapovala možné lodní trasy hlavně kolem australského severovýchodního pobřeží a přilehlých ostrovů. Během průzkumu Papuánského zálivu objevila řeku, která byla po ní pojmenována. Za většinu své služby jí velel kapitán Francis Price Blackwood. Po návratu na Britské ostrovy byla v roce 1855 předělána na uhelný hulk a přejmenována na C2, později na C70. V roce 1903 byla rozebrána.\n\n\n"}
{"id": "615855", "url": "https://cs.wikipedia.org/wiki?curid=615855", "title": "Camargue", "text": "Camargue\n\nParc Naturel régional de Camargue je přírodní park v oblasti Provence na jižním pobřeží Francie (departementy Bouches-du-Rhône a Gard). Proslulá oblast mokřadů o rozloze přes 1000 km² v deltě Rhôny při pobřeží Středozemního moře hostí až 400 druhů zvířat včetně plameňáků, turů a camargských koní. Je jednou z nejdůležitějších oblastí svého druhu v Evropě.\n\nOblast je chráněná od roku 1970, v roce 1977 pak získala statut biosférické rezervace. V roce 1986 byla ramsarskou úmluvou označena za mokřad mezinárodního významu.\n\nRezervace Camargue se rozkládá v největší západoevropské deltě, mezi dvěma rameny řeky Rhôny (\"Petit Rhône\" a \"Grand Rhône\"). Na severu sousedí s městem Arles. Celková výměra rezervace neustále mírně roste kvůli obrovskému množství sedimentů, které při svém ústí vyplavuje řeka Rhôna. Bahno, donesené říčním proudem, dosahuje každý rok objemu až 20 milionů m³.\nSeverní část oblasti Camargue tvoří zemědělské půdy, kde se pěstují především obiloviny, vinná réva, ale také rýže. Jih a střed se vyznačují brakickým solným ekosystémem. Tvoří jej unikátní pestrá mozaika písečných dun, rákosin, brakických jezer, lužních lesů, salin a pastvin ve spojení s mořským pobřežím. Slaná či sladká voda je klíčovým prvkem celé oblasti, neboť v podobě jezer, rybníků a mokřadů tvoří téměř třetinu rozlohy přírodního parku. Velká část vodních ploch vznikla ze slepých říčních ramen.\n\nTypická solná jezera se nazývají \"étang\". Největším z nich je s rozlohou více než 6500 hektarů Étang de Vaccarès, přezdívané „Velké moře“. Jako významné hnízdiště ptáků je chráněné již od roku 1927. Dosahuje délky až 12 km a jeho hloubka přitom nikde není vyšší než 2 m.\n\nVšudypřítomná voda je ovšem problémem pro trvalé osídlení. Četné povodně, které zasáhly Camargue během 19. století, vyústily v roce 1859 ve vybudování ochranné hráze (francouzsky \"Digue à la Mer\") o délce 20 km a výšce 2,5 m.\n\nVelký význam pro oblast Camargue má sůl, která se tu získává již po staletí. Průmyslová těžba začala v 19. století, kdy byla také postavená těžařská obec Salin de Giraud. V jejím okolí se nachází mělké pánve, v nichž se postupně odpařuje mořská voda a zanechává po sobě krystalickou sůl.\n\nPřírodní park Camargue je domovem pro nespočet druhů rostlin i živočichů. Mezi typickou květenu patří limonka, tamaryšek, rákos, slanorožec, divoké kosatce a divoký rozmarýn. Jalovce rostoucí až do výšky 6 metrů tvoří lesík Bois des Rièges mezi mořem a jezerem \"Étang du Vaccarès\".\n\nPark je také velmi důležitým prostorem pro nejrůznější druhy ptactva. Nalézá se na strategicky významném místě pro migrující ptáky, kteří je na svých tazích využívají k odpočinku. V Camargue nacházejí dostatek místa i potravy. Miliony ptáků zastupuje na 400 různých druhů, především vrubozobých a bahňáků. Některé druhy tu i hnízdí, například kulík mořský, racek tenkozobý, zrzohlávka rudozobá, pisila čáponohá, koliha velká, bukač velký, bukáček malý, rybák obecný, lyska černá, volavka červená, volavka rusohlavá, volavka vlasatá, volavka stříbřitá i moták pochop. Vyskytují se tu i tenkozobec opačný a ouhorlík stepní, kteří na jiném místě ve Francii nehnízdí.\n\nŽije tu ale i velké množství hmyzu, včetně údajně nejdivočejších komárů ve Francii.\n\nZdejší býci mají černou barvu a rohy zaokrouhlené nahoru. Žijí zde polodivoce hlavně v bažinách. Jsou menšího vzrůstu a prodávají se na býčí zápasy nebo je jejich maso použito jako pokrm v místních dušených jídlech.\n\nCamargské plemeno je jedno z nejstarších plemen koní. Jsou příbuzní se svými prehistorickými předky, kteří byli nalezeni v jižní Francii. V této oblasti žili divoce stovky let, a tak přežijí vlhké teplé léto i chladnou zimu. Typická je pro ně bílá barva a menší vzrůst. Tradičně se používají k práci s místním dobytkem.\n\nPlameňáci jsou jedním ze symbolů přírodního parku Camargue. Je to totiž jediné místo ve Francii a jedno z mála kolem Středozemního moře, kde se vyskytují ve volné přírodě. Hejna můžou čítat až 20 000 párů. Svá hnízda si staví z bahna a živí se převážně planktonem. Vítanou potravou plameňáků je také žábronožka solná, které se velmi dobře daří právě v prostředí se zvýšeným obsahem soli.\n\n"}
{"id": "615856", "url": "https://cs.wikipedia.org/wiki?curid=615856", "title": "Sarariman", "text": "Sarariman\n\nSarariman (v katakaně サラリーマン) je japonský termín pro úředníka, zaměstnance velkého podniku. Slovo je japonskou obdobou anglického výrazu salaried man. \n\nTypický sarariman je muž v obleku a kravatě, celý den sedící za úřednickým stolem. Termín má i mnohé negativní konotace. Japonská firemní kultura je založená na silné pospolitosti a zodpovědnosti k ostatním. Počítá s „dobrovolnými“ přesčasy (sábisu zangijó) připočítanými k již tak na evropské poměry dlouhé pracovní době. Sarariman představuje v rámci firmy zaměstnance spíše v podřízeném postavení s dlouhou pracovní dobou, nízkým platem a celkově malou prestiží. Právě k tomuto prostředí se vztahuje i termín karóši (smrt z přepracování). K typickým zalibám sararimana patří společné popíjení s kolegy po práci, golf či mahjong.\n"}
{"id": "615863", "url": "https://cs.wikipedia.org/wiki?curid=615863", "title": "Zásilkový obchod", "text": "Zásilkový obchod\n\nZásilkový obchod je založen na nabídce zboží zákazníkům prostřednictvím katalogu. Po objednání je zboží doručeno obvykle poštou nebo kurýrní službou.\n\nHistorie zásilkového obchodu souvisí s technickým pokrokem. Vynález knihtisku Johannem Gutenbergem a jeho masové používání na přelomu let 1447 a 1448 znamenají i první předchůdce katalogů. Kromě knih tiskli knihaři i nabídkové listy, aby mohli své knihy prodávat.\n\nNejvětší rozmach ale zaznamenal zásilkových obchod v období průmyslové revoluce, tedy na konci 18. století a na začátku 19. století. Za rozvojem tentokrát stály parní stroje, které způsobily rozvoj dopravy a tím poštovních služeb, které k zásilkovému obchodu nezbytně patří.\n\nPo rozvoji internetu si mnozí mysleli, že zásilkové obchody budou vytlačeny prodejem přes internet. Své místo si zachovaly ale i dnes a nové zásilkové obchody vznikají i na začátku 21. století. Katalog zůstává stále silným prostředkem prodeje. Především v oblasti získávání nových zákazníků je stále oblíbený.\n"}
{"id": "615865", "url": "https://cs.wikipedia.org/wiki?curid=615865", "title": "Jerry Reed", "text": "Jerry Reed\n\nJerry Reed Hubbard (20. března 1937 – 1. září 2008) byl americký herec, skladatel a country zpěvák.\n\nJeho první hit byl v roce 1967 \"Guitar man\" (který později nahrál i Elvis Presley). V roce 1970 se dostal do TOP 10 popové hitparády s písní \"Amos moses\", jež se stala zlatým singlem. Rok nato měl další zlatý singl – nahrávku \"When you're hot, you're hot\", za níž dostal i Grammy. V roce 1971 měl \"Johnny Cash\" úspěch s Reedovou písní \"A thing called love\". V roce 1973 měl number one hit \"Lord, Mr. Ford\", a v roce 1977 si zahrál ve filmovém hitu Smokey and the bandit, ze kterého vzešel další hit, \"East bound and down\". V roce 1982 nahrál své poslední dva hity, \"She got the goldmine (I got the shaft)\" a \"The bird\". \"A thing called love\" u nás nahrál Radek Tomášek jako \"Duhovou kuličku\" a Karel Zich \"Take it easy\" jako \"To se stává\".\n\n\n"}
{"id": "615866", "url": "https://cs.wikipedia.org/wiki?curid=615866", "title": "Okresní soud ve Vyškově", "text": "Okresní soud ve Vyškově\n\nOkresní soud ve Vyškově je okresní soud se sídlem ve Vyškově, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v budově bez bezbariérového přístupu v Kašíkově ulici.\n\nObvod Okresního soudu ve Vyškově se zcela neshoduje s okresem Vyškov, patří do něj území vojenského újezdu Březina a území všech těchto obcí:\n\nBohaté Málkovice •\nBohdalice-Pavlovice •\nBošovice •\nBrankovice •\nBučovice •\nDětkovice •\nDobročkovice •\nDražovice •\nDrnovice •\nDrysice •\nHabrovany •\nHeršpice •\nHlubočany •\nHodějice •\nHolubice •\nHostěrádky-Rešov •\nHoštice-Heroltice •\nHrušky •\nHvězdlice •\nChvalkovice •\nIvanovice na Hané •\nJežkovice •\nKobeřice u Brna •\nKojátky •\nKomořany •\nKozlany •\nKožušice •\nKrásensko •\nKřenovice •\nKřižanovice •\nKřižanovice u Vyškova •\nKučerov •\nLetonice •\nLovčičky •\nLuleč •\nLysovice •\nMalínky •\nMedlovice •\nMilešovice •\nMilonice •\nMoravské Málkovice •\nMouchnice •\nMouřínov •\nNěmčany •\nNemochovice •\nNemojany •\nNemotice •\nNesovice •\nNevojice •\nNížkovice •\nNové Sady •\nOlšany •\nOrlovice •\nOtnice •\nPodbřežice •\nPodivice •\nPodomí •\nPrusy-Boškůvky •\nPustiměř •\nRačice-Pístovice •\nRadslavice •\nRašovice •\nRostěnice-Zvonovice •\nRousínov •\nRuprechtov •\nRybníček •\nSlavkov u Brna •\nSnovídky •\nStudnice •\nŠaratice •\nŠvábenice •\nTopolany •\nTučapy •\nUhřice •\nVážany •\nVážany nad Litavou •\nVelešovice •\nVyškov •\nZbýšov •\nZelená Hora\n\n"}
{"id": "615867", "url": "https://cs.wikipedia.org/wiki?curid=615867", "title": "Kolotoč (rozcestník)", "text": "Kolotoč (rozcestník)\n\nKolotoč má více významů:\n\n"}
{"id": "615873", "url": "https://cs.wikipedia.org/wiki?curid=615873", "title": "Centrum současného umění DOX", "text": "Centrum současného umění DOX\n\nCentrum současného umění DOX je multifunkční prostor zaměřený na prezentaci současného umění, architektury a designu. Vzniklo díky soukromé iniciativě přestavbou bývalé továrny v pražské čtvrti Holešovice a jeho posláním je představovat současné české a světové umění v kontextu důležitých společenských témat, která utváří a mění dnešní svět.\n\nCentrum DOX se snaží rozvíjet výměnu a přesahy mezi různými uměleckými obory. Od malířství a sochařství k fotografii, designu, architektuře, filmu, videu či novým médiím. Jméno DOX je odvozené z řeckého slova \"doxa\", které mimo jiné znamená způsob chápání věcí, názor, přesvědčení. Centrum DOX je vnímáno jako dynamická kulturní platforma a prostor pro konfrontaci rozdílných přístupů a tendencí.\n\nZa vznikem centra stáli Leoš Válka spolu se svými partnery: Robertem Aafjesem, Richardem Fuxou a Václavem Dejčmarem. Uměleckým ředitelem centra byl do roku 2015 PhDr. Jaroslav Anděl.\n\nBudova Centra DOX je ukázkou špičkové současné světové architektury. Mezinárodně uznávaný projekt přestavby staré továrny na multifunkční prostor je dílem architekta Ivana Kroupy. V roce 2008 byl DOX nominován na prestižní evropskou cenu \"Mies van der Rohe Award\". Publikace \"The Phaidon Atlas of 21st Century World Architecture\" ho řadí mezi nejzajímavější světové architektonické projekty posledních deseti let. Výstavní plochu více než 3000 m² doplňuje kavárna, knihkupectví a designový obchod. \n\nV prosinci 2016 byly prostory Centra DOX rozšířeny o novou dominantu, vzducholoď Gulliver od architekta Martina Rajniše. Uvnitř se konají přednášky a struktura zároveň slouží jako vyhlídka.\n\nSoubor budov DOX byl v roce 2018 rozšířen o experimentální taneční a hudební sál. Přístavba z pohledového betonu je pokryta měkkou fasádou připomínající čalouněný nábytek.\n\n2008\n\n2009\n2010\n2011\n2012\n2013\n2014\n2015\n2016\n\n\n"}
{"id": "615878", "url": "https://cs.wikipedia.org/wiki?curid=615878", "title": "Ochratoxikóza drůbeže", "text": "Ochratoxikóza drůbeže\n\nOchratoxikóza je intoxikace mykotoxiny (ochratoxiny) produkovanými zejména plísněmi \"Aspergillus ochraceous\" a \"Penicillium viridicatum\". Výskyt ochratoxikózy u drůbeže je v porovnání s aflatoxikózou méně častý, ale má závažnější průběh, s vysokou mortalitou. \n\nOchratoxiny jsou isokumarinové komponenty vázané na L-beta-fenylalanin. Nejvyšší toxicitu pro drůbež vykazuje ochratoxin A, který inhibuje syntézu bílkovin a glukoneogenezi a působí sekundárně především na ledviny, krvetvorbu, cévy a imunosupresivně; ve vyšších dávkách ale také hepatotoxicky (dystrofie jater) a neurotoxicky (poškození CNS). Toxické účinky ochratoxinu se projevují po konzumaci krmiva obsahujícího nad 0,3 ppm v krmivu. LD pro jednodenní káčata je u ochratoxinu A 3,6 mg/kg žh. a u ochratoxinu B 54 mg/kg žh.\n\nAkutní ochratoxikóza se projevuje u drůbeže depresí, dehydratací, polyurií (>4 ppm) a úhynem v důsledku selhání ledvin. Přežívající ptáci jsou zakrslí, špatně opeření, anemičtí, srážlivost krve je zhoršená. Vnímavost k infekcím je zvýšena (imunosuprese) (>0,6 ppm). Váhové přírůstky jsou nižší, pigmentace kůže zhoršená. Pohlavní dospělost u kuřic je opožděná, nosnice trpí průjmem, snáška i líhnivost násadových vajec jsou snížené (>2 ppm).\n\nOchratoxin A způsobuje nekrózu epitelu proximálních tubulů ledvin a inhibuje sekreci kyseliny močové v ledvinách. Postižené ledviny jsou bledé, zduřelé a tuhé. Depozita urátů kromě močovodů se nacházejí i na viscerálních orgánech, peritoneu a v kloubech. Méně často se zjišťuje tuková degenerace jater a atrofie thymu a Fabriciovy burzy.\n\n\n"}
{"id": "615886", "url": "https://cs.wikipedia.org/wiki?curid=615886", "title": "Canadian Brass", "text": "Canadian Brass\n\nCanadian Brass je žesťový kvintet, který roku 1970 založili přátelé Chuck Daellenbach a Gene Watts. Repertoár má Canadian Brass velice široký, hrají upravená díla od renesančních a barokních mistrů, dixieland, jazz ale i populární písně a standardy. Tento kvintet od svého založení vydal desítky hudebních nosičů a na svých koncertních turné procestoval celý svět . Skupina je také zajímavá tím, že členové vystupují v černých oblecích a bílých teniskách .\n\n\n\n\n\nOficiální web Canadian Brass\nZmínka o koncertu Canadian Brass v Praze na Muzikus.cz\nOficiální web nakladatelství Opening Day\n"}
{"id": "615888", "url": "https://cs.wikipedia.org/wiki?curid=615888", "title": "Arrondissement Béthune", "text": "Arrondissement Béthune\n\nArrondissement Béthune je francouzský arrondissement ležící v departementu Pas-de-Calais v regionu Hauts-de-France. Člení se dále na 14 kantonů a 100 obcí.\n\n"}
{"id": "615901", "url": "https://cs.wikipedia.org/wiki?curid=615901", "title": "Barokní most (Náměšť nad Oslavou)", "text": "Barokní most (Náměšť nad Oslavou)\n\nBarokní most v Náměšti nad Oslavou je obloukový silniční most se sochařskou výzdobou Josefa Winterhaldera staršího ze 40. let 18. století. Most je někdy nazýván, stejně jako jiné mosty se sochami, „malý Karlův most“. Nechal jej vystavět majitel náměšťského zámku Václav Adrian z Enckenvoirtu.\n\nMost byl postaven přes řeku Oslavu a má přímý nelomený půdorys, je dlouhý 62 metru a široký 8 metrů. Mostovka je mírně vyklenutá a most tak dosahuje nejvyšší výšky 6,2 metru. Zábradlí mostu má šířku 0,5 metru, tři trojúhelníkové pilíře jsou široké 2 metry a jsou spojeny eliptickými klenebními oblouky. Rozpětí největšího oblouku je 10 metrů, výška 5 metrů. Na mostě bylo postaveno celkem 20 soch z mušlového vápence.\n\nMost byl postaven až po roce 1733, kdy zemřel majitel náměšťského panství Jan Filip Werdenberk, dědickým majitelem se stal Václav Adrian z Enckevoirtu a ten pak dal podmět k jeho výstavbě. Výzdoba mostu byla již v patronaci dalších majitelů panství, jimiž byli Marie Františka a Hanuš Leopold z Kufštejna, byli velmi zbožní a nechali tak most osadit dvaceti sochami svatých a andělů, soubor měl být dokončen v roce 1744. O dva roky později bylo náměšťské panství koupeno rodem Haugwitzů, v roce 1812 byl most poškozen červencovou povodní a Jindřich Vilém III. Haugwitz jej nechal opravit. Most poškozovaly také ledové kry.\n\nMost byl později rekonstruován ještě v roce 1907 (Hořická sochařská škola) a znovu v roce 1932 pod vedením brněnského sochaře Josefa Axmanna. Během 2. světové války byly sochy ukryty a 9. května 1945 byl most odminován a vstoupila po něm do města sovětská armáda. Další rekonstrukce čekala most v až roce 1984, přičemž byly restaurovány i sochy a zhotoveny jejich kopie, originály byly poté umístěny na zámek, na podzemního sálu zvaného Luteránka. Při velké povodni v roce 1985 nebyl most výrazněji poškozen a již o rok později byl dokončen nový most přes řeku Oslavu a veškerá silniční doprava byla svedena na něj.\n\nDalší rekonstrukce mostu tak proběhla až v roce 1989 a byla dokončena o tři roky později.\n\nV roce 2019 bylo oznámeno, že most je i přes nedávnou rekonstrukci v havarijním stavu. Původní rekonstrukce byla provedena umístěním železobetonové desky překlenující kamenné oblouky. Ta se pohybuje dle počasí a poškozuje tak most. Město uvedlo, že rekonstrukce by měla být zahájena v roce 2020. Sochy ze zábradlí mostu budou při rekonstrukci sundány. Na začátku roku 2020 by mělo město vědět, zda získá na opravu mostu dotaci Ministerstva kultury ČR, ta by měla uhradit 50 % ceny rekonstrukce. Celková cena rekonstrukce je plánována na 14 milionů Kč. Město není schopno uhradit celkovou částku v jednom roce a tak by rekonstrukce měla proběhnout ve dvou letech. Měl by být rekonstruován most, zídky, podstavce soch a samotné sochy na mostě (betonové kopie originálů).\n\nNa mostě bylo umístěno celkem 16 soch světců a 4 andělů vytvořených v letech 1737–1744. Bylo uváděno, že celý soubor byl vytvořen sochařem Josefem Winterhalderem starším, nicméně bylo prokázáno na základě formální analýzy a zachovaných skic, že se vlastnoručně podílel na vytvoření pouze části soch (jejichž počet kolísá mezi číslem 8–12). Zbytek figurální výzdoby, byl ale tvořen podle jeho návrhových modelů jinými autory z nichž největší podíl má český sochař Alexander Jelínek. Andělé na obou koncích, měli pomyslně chránit vstup do města a na samotném těle mostu jsou sochy světců jako nebeská armáda s patrony města a majitelů panství. V roce 1991 byly sochy sundány, přesunuty do náměšťského zámku a místo nich instalovány betonové kopie. \n\n"}
{"id": "615905", "url": "https://cs.wikipedia.org/wiki?curid=615905", "title": "Galonový stávek", "text": "Galonový stávek\n\nGalonový stávek (angl.: \"knitting crochet machine\", něm.: \"Häkelgalonmaschine\") je osnovní pletací stroj se zařízením k zanášení útku. \n\nGalonový stávek napodobuje háčkování, proto se mu také říká (např. v němčině) háčkovací stroj. Na stávku se zhotovují plošné textilie stuhového tvaru v šířkách cca 5-100 mm. Na tomto sektoru se stávek prosadil i v konkurenci k vysoce výkonným rašlům, protože je poměrně jednoduše konstruovaný, použitelný pro všechny druhy přízí a dá se velmi rychle přizpůsobit změnám výrobních zakázek. Stroje se začaly vyrábět koncem 80. let 19. století. \n\nPůvodním francouzským výrazem galon (=lampas nebo lemovka) se někdy souhrnně označují textilie zhotovené na galonovém stávku. Toto označení se však používá také pro lesklé lampasy na kalhotách k frakům a smokingům (ty ovšem nejsou háčkované, ale tkané, většinou z hedvábí v atlasové vazbě). \n Speciální \"pletací jehly\" zvané \"karabinové\" nebo \"háčkovací\", jsou upevněny ve vodorovné liště, která se pohybuje tak, že během každé obrátky stroje se jehly střídavě přibližují a oddalují od oušek \"kladecích jehel\". Kladecí jehly vytváří v té době z jednotlivých osnovních nití kolem pletacích jehel kličky, které se spojují jako očka do sloupce ve tvaru uzavřené řetízkové vazby. \n\nKolmo shora k pletacím jehlám je umístěno na tyčích kladecí zařízení, které v patřičném okamžiku pokládá útkovou nit do otevřených kliček po celé šířce osnovy. Útek tak po uzavření oček spojuje jednotlivé řetízky, ale netvoří s osnovou společnou vazbu (jak se to děje např. při tkaní stuh). \n\nStroje se staví většinou s pracovní šířkou do 800 mm, po které se vede maximálně 300 osnovních niti (odvíjených zpravidla z cívek) ve 4 až 20 pásech. Pletací jehly mají jemnost cca 4-8 / cm.\n\nPodávání útku je řízeno přes pohyblivou tyč probíhající po celé pracovní šíři stroje nad pletacími jehlami. Tyč přivádí ke každému osnovnímu pásu \"kladecí jehlu\", kterou prochází útková nit. Stávky bývají vybaveny 4-8 podávacími zařízeními, ve zvláštních případech až 20. \n\nV závislosti na různých faktorech pracují galonové stávky s 200-1500 obrátkami za minutu. \n\n\n\n\n\n Na galonových stávcích se dají zpracovávat staplové, filamentové, efektní, tuhé nebo elastické příze z prakticky všech druhů textilních vláken. \n\nModerní stroje jsou většinou specializované např na stužky lemované krajkou, leonské prýmky, elastické pásy, třásně, hadovky, lampasy, bordury atd.\n"}
{"id": "615907", "url": "https://cs.wikipedia.org/wiki?curid=615907", "title": "Nikodém (rozcestník)", "text": "Nikodém (rozcestník)\n\nNikodém může být:\n\n\n\n"}
{"id": "615911", "url": "https://cs.wikipedia.org/wiki?curid=615911", "title": "IIHF Challenge Cup of Asia", "text": "IIHF Challenge Cup of Asia\n\nIIHF Challenge Cup of Asia je mezinárodní turnaj asijských reprezentačních mužstev, která se buď neúčastní mistrovství světa, nebo hrají v jeho nejnižší divizi. Má zároveň pomáhat rozvoji ledního hokeje v Asii a pomáhat klasifikovat asijská mužstva vzhledem k Asijským zimním hrám.\n\n"}
{"id": "615914", "url": "https://cs.wikipedia.org/wiki?curid=615914", "title": "Arrondissement Saint-Omer", "text": "Arrondissement Saint-Omer\n\nArrondissement Saint-Omer je francouzský arrondissement ležící v departementu Pas-de-Calais v regionu Hauts-de-France. Člení se dále na 8 kantonů a 116 obcí.\n\n"}
{"id": "615939", "url": "https://cs.wikipedia.org/wiki?curid=615939", "title": "Ruda nad Moravou (zámek)", "text": "Ruda nad Moravou (zámek)\n\nZámek v Rudě nad Moravou leží asi 8 km západně od Šumperka v severozápadní části Moravy. Nachází se v jižní části stejnojmenné obce.\n\nNěkdy kolem roku 1310 se jméno Ruda nad Moravou poprvé objevuje v listinných pramenech a je úzce spojena s zábřežským panstvím, které ve 14. století náleželo pánům ze Šternberka, v 15. století pánům z Kravař a později Tunklům. Od počátku 16. století pánům z Boskovic. V roce 1597 - po smrti Jana Šembery z Boskovic - strýce Ladislava Velena ze Žerotína a na Břeclavi (7. Prosinec 1579, Břeclav – 3. Duben 1638, Poznaň, Polsko), coby hlavního dědice celého boskovického majetku, prodávají jeho poručníci, ve snaze zachránit podstatnou část zadluženého obrovského zábřežského dominia, jeho severní část s Rudou a dalšími vesnicemi (od Olšan až po Bílou Vodu) Velenovu vzdálenému příbuznému – Janu mladšímu ze Žerotína (1555–1608) držícího tou dobou Šumperk a Velké Losiny. Jan mladší ze Žerotína pak obratem přenechává tento majetek svému synovi Bernartovi (†1614), který se stává prvním majitelem nového západomoravského panství.\n\nTen si pak zvolil Rudu nad Moravou za své sídlo a po roce 1600 započal s rozsáhlou rekonstrukcí zámku. Základní stavba byla dokončena v roce 1610 - dle letopočtu uvedeného na arkýři vedle hlavní brány, spolu znaky jeho jeho manželky Sibyly Libštejnské z Kolovrat, a se znaky stavebníka.\n\nKrátce po dokončení přestavby po roce 1616 zavítal na zámek ze svého moravskotřebovského sídla jeho nový držitel Ladislav Velen s rodinou a celým dvorem. Později pak připsal polovinu rudského panství své druhé manželce Elišce Alžbětě z Thurnů († 1622), neteř Jindřicha Matyáše Thurna. Zde také hostil svého tehdejšího přítele Karla z Lichtenštejna, který se poté v pobělohorském období zmocnil celého majetku. Ladislav Velen byl odsouzen jako vojenský vůdce vzbouřených moravských stavů k trestu smrti. Uchýlil se do emigrace, jeho jméno bylo přibito na šibenici a veškeré statky zkonfiskovány. Rudský zámek se stal posledním útočištěm jeho choti, která zde dožila. Po Alžbětině smrti se sem dočasně přestěhovala i část Velenových uměleckých sbírek a zařízení ze zámku v Moravské Třebové. Cenu těchto klenotů a zařízení, které pak získal císař Ferdinand II. Štýrský, odhadl Velenův syn Bartoloměj ze Žerotína († 1644) na 250.000 zlatých. Ostatní zařízení s celým zámkem a panstvím získal od císaře v roce 1622 právě Karel I. z Lichtenštejna.\n\nLadislav Velen ze Žerotína se v roce 1627 vrátil na rudský zámek ještě jedenkrát – tentokráte s dánskými vojsky. Po jejich porážce však musel Moravu ještě tentýž rok opustit natrvalo. Jeho syn Bartoloměj se v letech 1637–1638 marně pokoušel získat panství zpět. Lichtenštejnové si díky své moci získané majetky udrželi.\n\nNovým držitelům panství sloužil zámek pouze jako sídlo hospodářské správy a většinu cenného vnitřního zařízení odvezli na jiná svá sídla. V roce 1643 se zámku dočasně zmocnili Švédové a dle záznamů tehdejšího hejtmana Valentina Gabriela zničili a odvezli vše cenné. Vlivem centralizace lichtenštejnské správy v průběhu 18. století a 19. století klesal i význam zdejšího vrchnostenského úřadu.\n\nPřestavbou vyrostla na okraji vsi čtyřkřídlá téměř čtvercová zámecká budova kolem vnitřního zámeckého nádvoří. Na JZ straně je jednoduché průčelí s velkým vjezdem do zámku, zdobeným bosovaným ostěním s římsou, na které byly později umístěny velké plastické erby pobělohorských držitelů – Lichtenštejnů.\n\nVlevo od vchodu je na úrovni prvního patra zdobný renesanční půlkruhový arkýř na jehlancové podložce a krytý stříškou. Sgrafitová rustika průčelí s arkýřem pak prozrazují renesanční původ zámku.\n\nNad valbovou střechou se nad průčelím zvedá úzká čtyřboká věž doplněná zdvojenou bání, zakončená lucernou a opatřená v r. 1890 věžními hodinami. Prostý vnější vzhled zámku kontrastuje s jeho dvorní částí. Ta dominuje otevřenými jednopatrovými arkádami, nesenými v přízemí čtyřbokými pilíři. V patře pak toskánskými sloupy z maletínského pískovce, jako v případě moravskotřebovského zámku, a které obklopují dvůr ze všech stran. Ochozy arkád jsou zaklenuty křížovou klenbou a stejně jako v přízemních místnostech. V patře jsou však stropy ploché.\n\nLadislava Velena ze Žerotína v roce 1614 zámek dostavuje na konečnou podobu. Přestavbu rudského sídla prováděli italští stavitelé jako např. Balcar Vlach, kteří zde žili již několik generací. Šlo o příslušníky stavební huti, která prováděla rovněž přestavbu velkolosinského zámku. V letech 1615 až 1616 pak byla dokončena i jeho vnitřní dostavba (kachlová kamna, nátěry sloupů arkád, malby komnat a osazování oken).\n\nDalší přestavba zámku proběhla až za lichtenštejnů v polovině 18. století. Kníže Josef Václav z Lichtenštejna zde dal vybudovat zámeckou kapli sv. Anny. Na přelomu 18. století a 19. století pak byla u zámku postavena pro pobavení zámeckých úředníků střelnice a kuželna.\n\nV průběhu 19. století pak další hospodářské objekty tvořící tzv. druhý zámecký dvůr. Na zámku byly provedeny i vnitřní úpravy při adaptacích úřednických bytů a kanceláří. Ke konci 19. století byl opraven zámecký most a kašna. Tou dobou sídlil na zámku vrchnostenský lesní úřad a správa statků mj. i pro velkostatek Kolštejn (dnešní \"Branná\").\n\nV současné době je zámek v soukromém vlastnictví.\n\n\n"}
{"id": "615952", "url": "https://cs.wikipedia.org/wiki?curid=615952", "title": "Nieuwpoort", "text": "Nieuwpoort\n\nNieuwpoort je belgické město ležící na pobřeží Severního moře. Město se nachází na západě vlámské provincie Západní Flandry. Ve městě žije 11 062 obyvatel. Městem protéká řeka Yser, která se zde vlévá do moře.\n"}
{"id": "615953", "url": "https://cs.wikipedia.org/wiki?curid=615953", "title": "Nieuwpoort (rozcestník)", "text": "Nieuwpoort (rozcestník)\n\nNieuwpoort je město:\n\n\n"}
{"id": "615956", "url": "https://cs.wikipedia.org/wiki?curid=615956", "title": "...a jitra jsou zde tichá", "text": "...a jitra jsou zde tichá\n\n... a jitra jsou zde tichá (rusky A zori zděs tichije) je dvoudílné sovětské válečné drama z roku 1972 režiséra Stanislava Rostockého natočené na námět z novely Borise Vasiljeva, který byl i spoluautorem scénáře. Jde o netradičně pojatý filmový příběh z druhé světové války z prostředí protiletadlového dělostřeleckého oddílu, který kdesi v Karélii chrání Bělomořsko-baltský kanál a je složen (až na velitele) výhradně z dobrovolníků Rudé armády, kterými jsou v tomto případě pouze mladé ženy. Film byl nominován na Oscara v kategorii nejlepší neanglicky mluvený film.\n\nPrvní díl diváka seznamuje se všemi hlavními postavami děje, s jejich předválečnými osudy a příběhy i s motivací, proč se mladé ženy rozhodly vstoupit do Rudé armády. Dále předvádí bojový sestřel nepřátelského letounu. V závěru jedna z dívek náhodou objeví, že se v okolních lesích skrývají nepřátelští vojáci, neboť na vlastní oči spatřila dva nepřátelské výsadkáře (nikdo ale netuší, že jich ve skutečnosti bylo 16).\n\nDruhá část líčí strastiplný, partyzánským způsobem vedený boj pěti mladých dívek vedeného starším mužským velitelem se skupinou 16 dobře ozbrojených německých diverzantů-parašutistů, při kterém je celá německá skupina zničena či zajata, ale všech pět děvčat (Žeňa, Rita, Líza, Soňa a Gala) v nerovném boji zahyne.\n\n\nZákladní válečný děj je zobrazen černobíle, retrospektivní vzpomínky a poválečný epilog celého snímku byl natočen barevně. Tato stylizace výtvarně dotváří a výrazně podtrhuje celkovou ponurost i smutek celého příběhu.\n\n"}
{"id": "615959", "url": "https://cs.wikipedia.org/wiki?curid=615959", "title": "Józef Rymer", "text": "Józef Rymer\n\nJózef Rymer (9. únor 1882, Zabełków u Ratiboře – 5. prosinec 1922 Katovice) byl slezsko-polský aktivista a politik.\n\nPřed první světovou válkou působil ve Sjednocených polských odborech (\"Zjednoczenie Zawodowe Polskie\"), polské odborové organizaci v Německém císařství. Byl taktéž členem Nejvyšší lidové rady (\"Naczelna Rada Ludowa\"), politické organizace Poláků v Německu. Díky své činnosti se stal terčem útoků a dokonce i pokusu o atentát ze strany německých nacionálních extrémistů (Freikorps). Po válce se stal jedním z vůdců Slezských povstání. Byl zvolen do polského Sejmu a v červnu 1922 se stal prvním vojvodou autonomního Slezského vojvodství. Zemřel 5. prosince 1922 na záchvat mrtvice.\n"}
{"id": "615966", "url": "https://cs.wikipedia.org/wiki?curid=615966", "title": "Modrásek", "text": "Modrásek\n\nModrásek je české společné jméno pro několik rodů motýlů z čeledi modráskovitých z podčeledi modrásci. Jméno modrásek nesou tyto rody:\n\n\n\n\n\n\n\n\n\n\n\n\n\n\n\n\n\n\n"}
{"id": "615970", "url": "https://cs.wikipedia.org/wiki?curid=615970", "title": "San-cchaj tchu-chuej", "text": "San-cchaj tchu-chuej\n\nSan-cchaj tchu-chuej (čínsky: znaky 三才圖會, pinyin Sān​cái tú​huì​​; doslova „Ilustrovaná encyklopedie tří mocí“) je encyklopedie sestavená roku 1607 a publikovaná roku 1609 v mingské Číně. Encyklopedii sestavili šanghajští rodáci Wang Čchi a Wang S'-i.\n\nTři moci z názvu jsou nebe, země a člověk. Dílo je bohatě ilustrované a rozdělené do 106 kapitol seskupených do 14 dílů věnovaných astronomii, geografii, životopisům, historii, kultuře i biologii.\n\nNěkteré popisy jsou nepřesné, a zahrnují i mytologické tvory, ale přesto se od běžných soudobých „encyklopedií všedního dne“ (日用類書, \"ž'-jung lej-šu\") odlišuje kvalitními informacemi (například v popisu Japonců a Korejců, nebo na svou dobu kvalitní mapou světa Šan-chaj jü-ti čchüan-tchu).\n"}
{"id": "615980", "url": "https://cs.wikipedia.org/wiki?curid=615980", "title": "Třída Victory", "text": "Třída Victory\n\nTřída Victory je třída korvet singapurského námořnictva. Skládá se ze šesti jednotek – \"Victory\", \"Valour\", \"Vigilance\", \"Valiant\", \"Vigour\" a \"Vengeance\". Korvety jsou stále v aktivníslužbě a tvoří 188. eskadru námořnictva Singapuru.\n\nProjekt těchto korvet byl objednán v roce 1983 u německé loděnice Lürssen. Konstrukce přitom vycházela z projektu MGB 62, objednaného dříve Bahrajnem a Spojenými arabskými emiráty. První jednotku postavila loděnice Lürssen, zatímco zbylých pět postavila singapurská loděnice Singapore Shipbuilding & Engineering. První tři jednotky vstoupily do služby 18. srpna 1990 a druhé tři 25. května 1991.\n\nPro vzhled lodí je typický masivní hlavní stožár, který ale nepříznivě ovlivňuje stabilitu lodí. Částečným řešením se ukázala být dodatečná instalace systému příčné stabilizace lodi. Hlavňovou výzbroj tvoří jeden 76mm kanón OTO Melara Super Rapide v dělové věži na přídi. Za nástavbou se nachází dva čtyřnásobné kontejnery protilodních střel Boeing Harpoon a dále též dva trojité 324mm protiponorkové torpédomety B 515 pro lehká protiponorková torpéda EuroTorp A244/S. Na zádi byla při modernizaci instalována dvě osminásobná vertikální vypouštěcí sila izraelských protiletadlových řízených střel Barak 1 o dosahu 10 km.\n\nOd roku 2009 běží nový program modernizace celé třídy, jehož hlavními cíli je zlepšení průzkumných a komunikačních systémů třídy \"Victory\". Dochází přitom k unifikaci vybavení s fregatami třídy \"Formidable\". Plavidla dostávají nový 3D radar Giraffe AMB, systémy pro vedení elektronického boje a vrhače klamných cílů. Dochází rovněž k integraci nových datalinků. Neobvyklé je vybavení plavidel bezpilotními průzkumnými prostředky ScanEagle s dosahem až 100 km. Naopak demontovány byly všechny protiponorkové torpédomety.\n\nPohonný systém tvoří čtyři diesely MTU 16V 538 TB 92 o výkonu 11 200 kW. Lodní šrouby jsou čtyři. Korvety dosahují rychlosti až 35 uzlů.\n\n"}
{"id": "615982", "url": "https://cs.wikipedia.org/wiki?curid=615982", "title": "Náhrdelník (seriál)", "text": "Náhrdelník (seriál)\n\nNáhrdelník je česko-německý televizní seriál režiséra Františka Filipa z roku 1992.\n\n\n\n\n\n"}
{"id": "615983", "url": "https://cs.wikipedia.org/wiki?curid=615983", "title": "Křivý dům", "text": "Křivý dům\n\nKřivý dům ( ), dokončený roku 2004, stojí v Sopotách v ulici Bohaterów Monte Cassino, č. p. 53. Dům byl postaven podle projektu architektů Szczepana Szotyńského, Malgorzaty Kruzsko-Szotyńské a Leszka Zaleského jr., jejichž inspirací byly kresby Jana Marcina Szancera a Pera Dahlberga.\n\nObjekt tvoří část obchodního centra „Rezydent”. V přízemí se nachází obchody, gastronomický úsek a herna. V budově mj. sídlí také od roku 2007 Radio RMF FM a RMF MAXXX.\n\n"}
{"id": "616006", "url": "https://cs.wikipedia.org/wiki?curid=616006", "title": "Babička (film, 1940)", "text": "Babička (film, 1940)\n\nBabička je české filmové drama režiséra Františka Čápa z roku 1940.\n\n\n"}
{"id": "616026", "url": "https://cs.wikipedia.org/wiki?curid=616026", "title": "Boris Renner", "text": "Boris Renner\n\nBoris Renner (* 18. ledna 1965 v Ostravě) je český fotograf specializující se na průmyslovou fotografii Ostravska. Jeho jméno je spjato s fotografickými pracemi z hornického a hutnického prostředí, architektury Ostravska a okolí.\n\nVystudoval SOU Energetické v Ostravě-Mariánských Horách (1985). V roce 2018 založil se svou manželkou Simonou Rennerovou projekt pod názvem Retro Ostrava. Cílem projektu je tvorba historických inscenovaných fotografií zaměřených na historii Ostravy, a zároveň podpořit Asociaci rodičů a dětí s DMO (dětská mozková obrna) a přidruženými neurologickými onemocněními ČR.\n\n\n\n\n\n"}
{"id": "616029", "url": "https://cs.wikipedia.org/wiki?curid=616029", "title": "Saturnin (seriál)", "text": "Saturnin (seriál)\n\nSaturnin je televizní seriál režiséra Jiřího Věrčáka z roku 1994. Tento miniseriál byl původně natočen v podobě klasického hraného filmu, v této podobě byl později vydán i na DVD.\n\n"}
{"id": "616032", "url": "https://cs.wikipedia.org/wiki?curid=616032", "title": "Třída Fearless", "text": "Třída Fearless\n\nTřída Fearless je třída hlídkových lodí singapurského námořnictva. Skládá se z celkem 12 jednotek postavených ve dvou verzích – protilodní a protiponorkové. Druhá skupina je někdy označována jako třída Resilience.\n\nV dubnu 2013 bylo oznámeno, že osm nových hlídkových lodí třídy \"Independence\", která nahradí třídu \"Fearless\", postaví na základě vlastního projektu domácí loděnice Singapore Technologies Engineering (součást koncernu ST Marine). První kus má být dodán roku 2016.\n\nStavbu této třídy zahájila loděnice Singapore Technologies Marine v Jurongu v roce 1995 na základě objednávky z roku 1993. Celkem bylo postaveno 12 jednotek této třídy. Do služby vstoupily v letech 1996–1998. První šestice měla být specializována k ničení ponorek, zatímco druhá šestice měla nést izraelské protilodní střely IAI Gabriel. Protilodní střely ale nakonec nebyly zakoupeny.\n\nJednotky třídy \"Fearless\":\nHlavňovou výzbroj tvoří jeden 76mm kanón OTO Melara Super Rapid v dělové věži na přídi a čtyři 12,7mm kulomety. Protiletadlovou výzbroj představuje dvojité odpalovací zařízení Simbad pro francouzské protiletadlové řízené střely Mistral o dosahu 5,5 km. První šestice navíc nese ještě dva trojité 324mm protiponorkové torpédomety B 515 pro lehká protiponorková torpéda EuroTorp A244/S. \n\nPohonný systém tvoří dva diesely MTU 12V595 TE90 o výkonu 6480 kW a dvě vodní trysky KaMeWa. Lodě dosahují rychlosti až 20 uzlů.\n\n\"Courageous\" byl v lednu 2003 v Singapurské úžině těžce poškozen po srážce s nizozemskou kontejnerovou lodí ANL \"Indonesia\". Čtyři námořnice při nehodě zahynuly.\n\n"}
{"id": "616033", "url": "https://cs.wikipedia.org/wiki?curid=616033", "title": "Odzemek", "text": "Odzemek\n\nOdzemek je sólový mužský tanec, který svojí povahou jednoznačně spadá mezi lidové taneční projevy. Má vždy výrazně improvizovaný charakter. V České republice se přirozeně vyskytuje zejména v oblastech jižní a střední Moravy jako je Valašsko, v menší míře i na Horňácku a Strážnicku. \n\nNa Valašsku má velmi silnou tradici, kterou dokládá taneční soutěž Grand Prix města Vsetína v odzemku.\n\nPříbuzný tanec je obuškový, který se tančí s valaškou.\n\nOproti jinému moravskému mužskému lidovému tanci - verbuňku - se tančí převážně v měkké obuvi (krpcích).\n\n\n"}
{"id": "616037", "url": "https://cs.wikipedia.org/wiki?curid=616037", "title": "Xianshanosaurus", "text": "Xianshanosaurus\n\nXianshanosaurus (\"ještěr z pohoří Xian\") byl rodem sauropodního dinosaura. Fosilie tohoto velkého býložravého dinosaura byly objeveny ve svrchnokřídových vrstvách v čínské provincii Che-nan. Typový druh \"X. shijiagouensis\" byl formálně popsán v roce 2009. Zatím o tomto druhu není známo mnoho informací.\n\nPodle vědecké studie ze srpna roku 2019 je tento druh nepochybně přímým zástupcem kladu Titanosauria.\n\n"}
{"id": "616042", "url": "https://cs.wikipedia.org/wiki?curid=616042", "title": "Lü Ťi", "text": "Lü Ťi\n\nLü Ťi (; 1440–1505) byl čínský malíř mingské éry. Vynikal obrazy žánru „květin a ptáků“.\n\nLü Ťi používal zdvořilostní jméno Tching-čen () a pseudonym Le-jü ().\n\nNarodil se v Ning-po v provincii Če-ťiang. Jak je pro mingské umělce typické, přesné datum narození i úmrtí je neznámé. Podobně jako Lin Liang získal uznání nejprve v rodném městě jako mistr žánrů „květin a ptáků“ a „paláců a besídek“. Za vlády císaře Chung-č’ (1488–1505) byl vyzván ke službě v císařském paláci, kde, zatímco tvořil svá díla, formálně zodpovídal za císařské oděvy. Stejně jako Lin Liang, dospěl až k velitelské hodnosti v císařské gardě. Horlivě dodržoval dvorská pravidla a rituály, čímž si získal a udržel dobré vztahy s úředníky. A nejen si nimi, císař si ho stále vysoce cenil.\nObrazy květů a ptáků Lü Ťiho patří do dvou kategorií. První zahrnuje práce vytvořené detailním stylem, jasnými barvami a přesnými konturami malovanými černou tuší. tento styl se naučil u Pien Ťing-čaoa. Příkladem jsou \"Kasie, chryzantéma a horští ptáci\", \"Kamélie a stříbřitý bažant\" nebo \"Podzimní ibišek a volavky\". V obrazech tohoto typu je znát silný vliv mistrů období Jižní Sung Ma Jüana a Sia Kueje jak v kompozici, tak v zobrazení stromů a skal v pozadí. Postupně si vypracoval vlastní styl, kterým široce ovlivnil malíře žánru květů a ptáků jak u dvora tak i mimo metropoli. Tento styl je obvykle považován za mingský akademický styl malby květů a ptáků.\nÚplně jiný způsob malby převzal od Lin Lianga – styl kresby „volnou ruku“, který byl používán v černobílých kresbách. Lü Ťiho úspěchy v tomto směru nebyly menší než Lin Liangovy. Typickým obrazem tohoto stylu je \"Bílá volavka, orel a padající lotosové květy\". Obraz ukazuje zábavnou scénu: přílet orla, který narušil klid lotosového rybníka v podzimní den. Mávnutí orlích křídel, panický shon ptáků, třtiny vlající ve větru a podzimní uvadající lotosové květy jsou vystiženy s udivující věrností. Obrazy inspirované přírodními scénami lze sledovat do období Severní Sung, k takovým umělcům jako byl Cchuej Paj.\n\nJe považován za předního umělce v žánru „květin a ptáků“, schopného syntetizovat a shrnout tvůrčí úspěchy svých předchůdců.\n\n\n"}
{"id": "616043", "url": "https://cs.wikipedia.org/wiki?curid=616043", "title": "Lidé z maringotek (film)", "text": "Lidé z maringotek (film)\n\nLidé z maringotek je české filmové drama režiséra Martina Friče z rok 1966 natočené podle námětu ze stejnojmenné knihy Eduarda Basse.\n\n\n"}
{"id": "616044", "url": "https://cs.wikipedia.org/wiki?curid=616044", "title": "Železniční uzel", "text": "Železniční uzel\n\nŽelezniční uzel je označení dopravního místa a technického zázemí v železniční dopravě. Železniční uzel může být samostatný nebo kombinovaný pro osobní a nákladní dopravu. Součástí uzlu jsou nádraží pro osobní a nákladní dopravu, seřaďovací a odstavné nádraží, dílny, lokomotivní a vozové depo.\n\nDo železničního uzlu zpravidla zaúsťuje několik železničních tratí.\n\n\n"}
{"id": "616046", "url": "https://cs.wikipedia.org/wiki?curid=616046", "title": "Arrondissement Calais", "text": "Arrondissement Calais\n\nArrondissement Calais je francouzský arrondissement ležící v departementu Pas-de-Calais v regionu Hauts-de-France. Člení se dále na 5 kantonů a 28 obcí.\n\n"}
{"id": "616047", "url": "https://cs.wikipedia.org/wiki?curid=616047", "title": "Nachal Matat", "text": "Nachal Matat\n\nNachal Matat (: נחל מתת) je vádí v Horní Galileji, v severním Izraeli.\n\nZačíná v nadmořské výšce přes 700 metrů na severním okraji hory Har Matat u stejnojmenné vesnice Matat. Směřuje pak k západu zalesněným údolím. Na jižním úbočí hory Har Biranit ústí zleva do vádí Nachal Biranit.\n\n"}
{"id": "616051", "url": "https://cs.wikipedia.org/wiki?curid=616051", "title": "Nachal Biranit", "text": "Nachal Biranit\n\nNachal Biranit (: נחל בירנית) je vádí v Horní Galileji, v severním Izraeli.\n\nZačíná v nadmořské výšce přes 700 metrů na jihovýchodním úbočí hory Har Biranit, severně od vesnice Matat. Směřuje pak k západu zalesněným údolím. Na jižním úbočí hory Har Biranit do něj zleva ústí vádí Nachal Matat. Pokračuje pak po okraji odlesněné náhorní planiny, na které stojí město Fasuta, jež míjí ze severovýchodu. Západně od vesnice Netu'a potom ústí zleva do vádí Nachal Šarach, pod vysokým srázem hory Har Conam.\n\n"}
{"id": "616053", "url": "https://cs.wikipedia.org/wiki?curid=616053", "title": "Stráně Hlubokého dolu", "text": "Stráně Hlubokého dolu\n\nPřírodní památka Stráně Hlubokého dolu byla vyhlášena roku 2001 a nachází se u obce Tupadly v okrese Mělník ve Středočeském kraji. Chráněné území je v péči AOPK ČR - regionálního pracoviště Správa Chráněné krajinné oblasti Kokořínsko – Máchův kraj.\n\nPředmětem ochrany je xerotermní lokalita na hranách skal s výskytem vzácných a ohrožených společenstev organismů.\n\nZe vzácných a chráněných rostlin rostou v oblasti mj. koniklec luční český, kosatec bezlistý, třemdava bílá, zvonek boloňský, kavyl Ivanův či svízel sivý. Ze vzácnějších druhů dřevin roste v oblasti např. hrušeň plavá, jeřáb břek či jalovec obecný. Zvířena byla prozkoumána v území pouze orientačně, zajímavý je ale výskyt některých vzácných druhů pavouků.\n\n"}
{"id": "616056", "url": "https://cs.wikipedia.org/wiki?curid=616056", "title": "Stráně Truskavenského dolu", "text": "Stráně Truskavenského dolu\n\nPřírodní památka Stráně Truskavenského dolu byla vyhlášena roku 2001 a nachází se na severní straně Truskavenského dolu v okrese Mělník ve Středočeském kraji. Přírodní památka leží v katastrálním území Truskavna obce Kokořín v Chráněné krajinné oblasti Kokořínsko – Máchův kraj a je v péči správy této CHKO.\n\nDůvodem ochrany je ochrana xerotermní lokality na hranách pískovcových skal, kde se vyskytují některé zvláště chráněné druhy rostlin a živočichů.\n\nPískovce jsou porostlé teplomilnými trávníky s populacemi několika vzácných a ohrožených rostlin, zejména koniklece lučního českého, kosatce bezlistého, kavylu Ivanova, smldníku jeleního, omanu srstnatého a kriticky ohrožené mochny skalní. Z bezobratlých vzácných druhů živočichů žije v oblasti reliktní sklípkánek černý a sklípkánek hnědý.\n\n"}
{"id": "616063", "url": "https://cs.wikipedia.org/wiki?curid=616063", "title": "Har Biranit", "text": "Har Biranit\n\nHar Biranit (: הר בירנית) je hora o nadmořské výšce přes 780 metrů v severním Izraeli, v Horní Galileji.\n\nMá podobu rozsáhlého masivu, který je situován na dotyk s hranicí s Libanonem, cca 1,5 kilometru jihovýchodně od vesnice Netu'a a 2,5 kilometru severozápadně od obce Matat. Vrcholová partie hory je pokryta areál vojenské základny Biranit, kde od 60. let 20. století stála mezitím vysídlená židovská vesnice. Okolo základny prochází východozápadním směrem lokální silnice 899, ze které tu odbočuje k jihu lokální silnice 8944. Svahy hory jsou zejména na jižní straně pokryty hustými lesy. Po jižním úbočí hory prochází údolí vádí Nachal Biranit, do kterého tu ústí zleva vádí Nachal Matat pramenící na sousedním vrchu Har Matat. Dál k jihu se terén zarovnává do náhorní planiny okolo města Fasuta. Po severním úbočí protéká další vádí, jež tu tvoří mezinárodní hranici.\n\n"}
{"id": "616068", "url": "https://cs.wikipedia.org/wiki?curid=616068", "title": "Speciální čarodějnický díl IV – Dům plný hrůzy", "text": "Speciální čarodějnický díl IV – Dům plný hrůzy\n\nSpeciální čarodějnický díl IV – Dům plný hrůzy (někdy nesprávně pouze \"Speciální čarodějnický díl IV\") ( ) je 6. díl 5. řady amerického animovaného seriálu \"Simpsonovi\". Premiéru v USA měl 28. října 1993. Scénáře napsali Conan O'Brien, Bill Oakley, Josh Weinstein, Greg Daniels, Dan McGrath a Bill Canterbury.\n\nPrůvodcem dílu je Bart v galerii různých hrůzostrašných obrazů. Díl je rozdělen na tři části: Ďábel a Homer Simpson (\"The Devil and Homer Simpson\"), Hrůza ve výši 5½ stopy (\"Terror at 5½ Feet\") a Drákula Barta Simpsona (\"Bart Simpson's Dracula\").\nZatímco si Homer dává v práci šlofíka, jeho spolupracovníci Lenny a Carl mu sní všechny jeho koblihy. Zděšený Homer nabídne svou duši ďáblu, kterým je Ned Flanders, aby dostal pekelně dobrou koblihu. Předtím, než Homer sní poslední sousto, mu ďábel řekne, že až ho dojí, Homerova duše bude jeho. Homer však poslední kousek nedojí a duše tedy ďáblu nepatří. Během noční návštěvy lednice jej otupělý Homer sní a měl by o duši přijít. Na dotaz Lízy však ďábel souhlasí se spravedlivým soudem, který započne druhý den o půlnoci. Zatím ale Homer bude trávit čas v pekle, kde musí „za trest“ sníst všechny koblihy světa.\n\nSoud pekelných záležitostí vede smrtka, obhájcem Homera je dobře známý právník Lionel Hutz a žalobce je sám ďábel. Jako porota jsou povoláni vlastizrádce Benedict Arnold, vražedkyně Lizzie Borden, bývalý prezident Richard Nixon, Lincolnův vrah John Wilkes Booth, pirát Černá brada, gangster John Dillinger a základní sestava Philadelphia Flyers z roku '76 (která vyvolá u Simpsonů největší zděšení...). Vypadá to, že ďábel má všechny trumfy v ruce, ale nakonec soud rozhodne, že Homerova duše patří Marge, protože již dávno před smlouvou s ďáblem ji upsal Marge sám Homer. Před odchodem ještě ďábel promění Homerovu hlavu v koblihu. On se pak nesutále uždibuje.\n\nCestou do školy napadne školní autobus zlý skřet, odšroubuje mu kolo a autobus se vybourá. Pak se Bart probudí a vyjde najevo, že se mu to jen zdálo. Když ráno skutečně nastoupí do autobusu, z okýnka zjistí, že školní autobus napadl zlý skřet, stejně jako v jeho snu. Skřet začne autobus pomalu ničit. Bart se snaží ostatní přimět, aby autobus zastavili. Nikdo mu nevěří a Bart postupně propadá paranoii. Bartovi se podaří skřeta zneškodnit světlicí a před školou se ukáže, že celý autobus je zdemolovaný. Bartovi to ale zajistí doživotní pobyt v blázinci. Když ho odváží sanitka, napadne ji zas onen zlý skřet...\n\nPan Burns pozval rodinu do svého sídla v Pensylvánii. Pan Burns i jeho sídlo jakoby z oka vypadlo pověstem o upírech. Při večeři jim je naservírovaná krev místo vína. Bart s Lízou mají podezření, pan Burns je upír, objeví tajnou upíří místnost a Barta tam pan Burns kousne. Rodina se vrátí domů a tam zjistí, že z Barta je upír. Rozhodnou se zabít hlavního upíra pana Burnse a tím Barta zachránit. Když ho zabijí, doma se ukáže, že všichni krom Lízy jsou upíry a základním upírem je Marge.\n"}
{"id": "616070", "url": "https://cs.wikipedia.org/wiki?curid=616070", "title": "Rukavička (film)", "text": "Rukavička (film)\n\nRukavička je české filmové drama režiséra Jana Alfréda Holmana z roku 1941.\n\n\n"}
{"id": "616071", "url": "https://cs.wikipedia.org/wiki?curid=616071", "title": "Har Rahav", "text": "Har Rahav\n\nHar Rahav (: הר רהב) je hora o nadmořské výšce 752 metrů v severním Izraeli, v Horní Galileji, na hranici s Libanonem.\n\nMá podobu plochého návrší, které se zvedá cca 1 kilometru jihovýchodně od vesnice Štula a cca 2 kilometry severně od obce Netu'a. Přímo přes vrcholovou partii prochází pohraniční silnice. Jižním směrem terén prudce spadá do kaňonu vádí Nachal Šarach. Těsně před počátkem tohoto srázu stojí na úbočí hory lokalita \"Mecad Rahav\" (מצד רהב) s pozůstatky křižáckého opevněného dvorce. K jihozápadu se terén postupně svažuje částečně zalesněnou krajinou směrem k vesnici Even Menachem, stále lemovaný prudkým terénním stupněm vádí Nachal Šarach (nad nímž stojí vrch Har Conam). Na severní straně pokračuje kopcovitý terén v pohraničním pásmu s vrchy jako Har Magor a Har Amiram. Dohromady bývají tyto tři vrcholky označovány také jako Har Ajta.\n\n"}
{"id": "616073", "url": "https://cs.wikipedia.org/wiki?curid=616073", "title": "Povstání maillotinů", "text": "Povstání maillotinů\n\nPovstání maillotinů bylo lidové povstání v Paříži v březnu 1382. Název povstání je odvozen od francouzského označení středověkých zbraní (\"maillet\"), se kterými povstalci zaútočili na pařížskou radnici. Povstalci byli podle nich označeni jako \"Maillets\", z čeho později vzniklo \"Maillotins\".\n\nKrál Karel V. († 16. září 1380) zrušil krátce před svou smrtí některé daně. Jejich znovuzavedení oznámili panující vévodové Ludvík I. z Anjou, Jan z Berry a Pilip II. Burgundský 17. ledna a 28. února. Obnovení daní bylo sice bezprostřední příčinou, jinak ale během stoleté války docházelo i k dalším povstáním, jejichž důvodem byla špatná hospodářská situace. Bezprostředně před tím (24. února) vypukla vzpoura proti daním v Rouenu, další povstání proběhlo v Languedocu.\n\nKdyž výběrčí daní vstoupil 1. března do pařížské tržnice, propukla vzpoura, která se rychle rozšířila po celém městě. Lidé drancovali a vypalovali paláce bohatých občanů, směnárníků, židů a královských úředníků. Vězňové byli propuštěni, včetně bývalého pařížského prévota Huguese Aubriota, který byl v králově nemilosti. Ten využil situace a z Paříže uprchl. Improvizovaná delegace začala vyjednávat s královskou vládou, zastoupenou burgundským vévodou Pilipem II. Několik osob bylo pověšeno, byla zajištěna všeobecná amnestie pro účastníky povstání a 13. března bylo povstání ukončeno. Daně zůstaly ovšem v platnosti.\n\nK přísnějšímu potrestání Pařížanů došlo až po skončení válečného tažení do Flander v listopadu 1382. Následujícího roku bylo popraveno opět mnoho osob a městu byla uložena pokuta. Navíc byl 27. ledna 1383 zrušen úřad prévôt des marchands, který představoval pařížskou samosprávu. Jediným úřadem zůstal prévôt de Paris, což byl královský úředník. Teprve v roce 1389 byl jmenován prévôt des marchands Jean Jouvenel, který postupně vyjednal obnovení výsad Paříže. Úřad prévôta byl znovu obnoven v roce 1412.\n"}
{"id": "616074", "url": "https://cs.wikipedia.org/wiki?curid=616074", "title": "Zelený poledník", "text": "Zelený poledník\n\nZelený poledník (francouzsky \"Méridienne verte\") je projekt architekta Paula Chemetova z roku 2000 ve Francii. Jedná se o zvýraznění pařížského poledníku, který prochází Francií od severu k jihu, vysazováním stromů podél celé jeho trasy. Na křížení poledníku se 45. rovnoběžkou, která se nachází ve městě Ayrens, byly vysázeny stromy podél obou kolmých linek.\n\nZelený poledník protíná ve Francii 8 regionů, 20 departementů a 337 obcí. Seznam je řazen ve směru od severu k jihu:\n\n"}
{"id": "616075", "url": "https://cs.wikipedia.org/wiki?curid=616075", "title": "Bateau-Lavoir", "text": "Bateau-Lavoir\n\nBateau-Lavoir je dům na Montmartru v Paříži na \"Place Émile-Goudeau\", ve kterém na přelomu 20. století měli ateliéry mnozí později slavní umělci. Dům v květnu 1970 vyhořel (zůstala pouze fasáda, která je chráněná jako historická památka) a roku 1978 byl kompletně rekonstruován. Dnes se zde nachází 25 uměleckých ateliérů.\n\nPůvodně se dům nazýval \"Maison du Trappeur\" - „Zálesácký dům“. Současná přezdívka by se dala přeložit jako „lodní prádelna“. Dům je rozdělen do malých pokojů a jejich vstupy na chodbu tak připomínaly parník, což je původ prvního slova \"Bateau\" (loď). Druhé slovo \"Lavoire\" (prádelna) bylo přidáno v ironickém slova smyslu, neboť v celém domě byl jen jeden přívod vody.\n\nDům byl postaven kolem roku 1860 na místě bývalé tančírny, která byla uzavřena roku 1830 následkem poklesu půdy. V roce 1889 jej nechal majitel přestavět na ateliéry pro umělce. Jako první se zde v roce 1892 usadil malíř Maxime Maufra, po svém návratu z Bretaně. Dům se stal rychle místem setkání mnoha umělců. Mezi lety 1900 až 1904 se zde vytvořily dvě skupiny umělců. Italové, z nichž nejznámější byl Ardengo Soffici, a Španělé, kteří se shromáždili kolem Francisca Durria de Madrón. Pablo Picasso sem přišel v roce 1904 a svůj ateliér zde měl až do roku 1912. Jeho modré období právě skončilo a začal tvořit obrazy z růžového období, které trvalo do roku 1907. V té době zde působili Kees van Dongen, Juan Gris, Constantin Brâncuşi, Amedeo Modigliani, Pierre Mac Orlan nebo Max Jacob. Bateau-Lavoir ztratil svůj význam po první světové válce ve prospěch čtvrti Montparnasse na levém břehu, kde se nachází obdobný dům La Ruche.\n\nMezi početnými osobnostmi, které se zde vyskytovaly, patří např. Henri Matisse, Georges Braque, Fernand Léger, André Derain, Raoul Dufy, Maurice Utrillo, Jean Metzinger, Louis Marcoussis, Guillaume Apollinaire, Alfred Jarry, Jean Cocteau, Raymond Radiguet, Gertrude Steinová, Charles Dullin, Ambroise Vollard, Maurice Denis, Kees van Dongen, Marie Laurencin, Pablo Picasso a další.\n\n"}
{"id": "616078", "url": "https://cs.wikipedia.org/wiki?curid=616078", "title": "Har Magor", "text": "Har Magor\n\nHar Magor (: הר מגור) je hora o nadmořské výšce 713 metrů v severním Izraeli, v Horní Galileji, na hranici s Libanonem.\n\nMá podobu plochého návrší, které se zvedá cca 1,5 kilometru severovýchodně od vesnice Štula a 1 kilometr západně od libanonské obce Aita Ech Chaab. Přímo přes vrcholovou partii prochází pohraniční silnice. Severním směrem terén prudce spadá do údolí horního toku vádí Nachal Becet. Zde byli v roce 2006 uneseni hnutím Hizballáh dva izraelští vojáci, Ehud Goldwasser a Eldad Regev. V důsledku tohoto incidentu pak došlo k druhé libanonské válce. Na protější straně údolí se zvedá vrch Har Amiram. Společně s horou Har Rahav jižně od vesnice Štula jsou tyto tři vrcholy někdy označovány též jako Har Ajta.\n\n"}
{"id": "616080", "url": "https://cs.wikipedia.org/wiki?curid=616080", "title": "Pařížský parlament", "text": "Pařížský parlament\n\nPařížský parlament (francouzsky \"Parlement de Paris\") byla francouzská královská instituce. Parlament vznikl v Paříži ve středověku jako soudní dvůr. Od roku 1661 byl vrchním francouzským soudem. Byl zrušen v 18. století.\n\nParlament jako soudní instituce se objevil v polovině 13. století a postupně se vyvinul v samostatný soud s pravidelným zasedáním. Ludvík IX. jej nechal usídlit na ostrově Cité v dnešním Justičním paláci. V roce 1278 mu Filip III. Francouzský udělil první generální předpis. Od 15. století vzniklo ve Francii dalších 13 parlamentů, ovšem pařížský, díky sídlu krále, mezi nimi získal výjimečné postavení.\n\nV roce 1590 Jindřich IV. vytvořil jako protiváhu k pařížskému parlamentu v Tours konkurenční parlament, jehož zástupci byli vůči králi více loajální.\n\nČlenové parlamentu vykonávali činnost na vlastní náklady. Od roku 1497 byli z funkcí neodvolatelní, takže úřady začaly být dědičné. Od 1644 mohla místa zastávat i šlechta v první generaci. V roce 1665 stanovila vyhláška cenu 300 000 liber za úřad prezidenta komory a 100 000 liber za jejího člena. V 18. století ceny výrazně poklesly. Kompetence budoucích soudců byly ověřovány zkouškou pořádanou parlamentem. Protože kandidáti byli nejčastěji členy rodiny, jejich kompetence byly mnohdy nedostačující. Také jejich věk byl často nízký, někteří radové byli jmenováni již od 19 let a dokonce i prezidenti (od 20 let). Proto nařízení z let 1660 a 1665 stanovila 40 let věku pro prezidenta, 27 let pro rady a 30 let pro prokurátory. Ale byla málo dodržována. Špatná kvalita mnohých parlamentářů a dlouhé absence znamenaly pomalé projednávání případů. Pařížský parlament byl zrušen v roce 1771 a nahrazen šesti radami v Arrasu, Blois, Clermontu, Lyonu, Paříži a Poitiers. V roce 1774 byl opět obnoven, ale po několika letech jej Ludvík XVI. opět rozpustil.\n\nParlament byl z Paříže několikrát přesunut. V letech 1418-1436 do Poitiers během stoleté války a třikrát do Pontoise: 1652, 1720 a 1753.\n\nParlament vynášel rozsudky jménem krále. V soudní pravomoci zastupoval krále na nejvyšší úrovni a jeho výroky měly platnost pro celé království. Proti rozhodnutí parlamentu již nebylo odvolání, ale král jako hlava soudu mohl měnit jeho výroky, přerušit řízení nebo postoupit případ královské radě. Na žádost jedné strany sporu mohl též zrušit rozhodnutí a nařídit nové projednání z důvodu procedurálních chyb. Tento postup byl zárodkem pozdějších kasačních stížností. Parlament byl nejprve soudem, který projednával případy královských vazalů. Od roku 1278 ale tyto případy většinou soudily nižší stupně soudů a pouze velcí feudálové nebo majitelé zvláštních privilegií mohli být souzeni přímo v parlamentu. Jinak parlament sloužil jako odvolací instance rozhodnutí všech nižších královských i šlechtických soudů v rámci své územní pravomoci, což byla téměř polovina království. Jeho kompetence sahala od Pikardie k Auvergne a od Pays de la Loire k Champagne.\nParlament měl i některé správní funkce jako byl dozor nad místní správou nebo účast na vydávání některých vyhlášek. Panovník konzultoval s parlamentem politická rozhodnutí, zejména v době krize a spolupracoval s ním při soudních a správních reformách, které prováděl. Parlament rovněž evidoval veškerá královská nařízení, dekrety a edikty. Pokud se parlament domníval, že nařízení není v zájmu státu, měl právo na rozklad, který mu umožnil odmítnout registraci a podat připomínky králi. Toto právo bylo později omezeno.\n\nAž do konce 13. století se parlament skládal z prelátů, králových baronů a královských úředníků, kteří přešli z královské rady. Posledně jmenovaní postupně zastínili další kategorie členů a sami zajišťovali fungování parlamentu. Podle králova nařízení z roku 1278 se parlament dělil do několika komor, z nichž hlavní byly:\n\nNěkteré komory mohly být vytvořeny jen dočasně. Po vynesení Nantského ediktu byla vytvořena komora pro posouzení jeho plnění. V roce 1679 byla ustanovena tzv. \"horká komora\" (chambre ardente) pro vyšetřování rozsáhlé travičské aféry, ve které byla odsouzena Catherine Monvoisin.\n\n\n"}
{"id": "616081", "url": "https://cs.wikipedia.org/wiki?curid=616081", "title": "Har Amiram", "text": "Har Amiram\n\nHar Amiram (: הר עמירם) je hora o nadmořské výšce 684 metrů v severním Izraeli, v Horní Galileji, na hranici s Libanonem.\n\nMá podobu plochého návrší, které se zvedá cca 2 kilometry severně od vesnice Štula a 2 kilometry severozápadně od libanonské obce Aita Ech Chaab. Přímo přes vrcholovou partii prochází pohraniční silnice a na izraelské straně se tu nachází základna bezpečnostních sil. Jižním a jihozápadním směrem terén prudce spadá do údolí horního toku vádí Nachal Becet. Zde byli v roce 2006 uneseni hnutím Hizballáh dva izraelští vojáci, Ehud Goldwasser a Eldad Regev. V důsledku tohoto incidentu pak došlo k druhé libanonské válce. Na protější straně údolí se zvedá vrch Har Magor. Společně s horou Har Rahav jižně od vesnice Štula jsou tyto tři vrcholy někdy označovány též jako Har Ajta.\n\n"}
{"id": "616083", "url": "https://cs.wikipedia.org/wiki?curid=616083", "title": "David Floryk", "text": "David Floryk\n\nDavid Floryk (* 8. prosince 1968, Ostrava) je český politik, novinář a publicista. Původní profesí stavební technik, pracoval pro soukromý architektonický atelier, nyní se věnuje inženýringu, stavebnímu právu a také vlastní publikační a přednáškové činnosti.\n\nV roce 1992 vstoupil do ODS, s níž se na podzim 1997 rozešel. Posléze se připojil ke vnikající Straně konzervativní smlouvy, stál u zrodu městského společenství SKS (po slučovacím konventu v červnu 2001) v Ostravě. V letech 2001 - 2005 předseda Městského sdružení Konzervativní strany Ostrava. V současnosti (2010) je bezpartijní.\n\nUsiluje o renesanci autentického konzervativního smýšlení a obhajobu křesťanských základů svobodné společnosti. Je členem redakční rady měsíčníku KONZERVATIVNÍ LISTY a autorem knih „Zasuté kameny. Deset osobností konzervativního myšlení“ (2008) a \"Milujte se a množte se\" (2013). Zázemím pro tyto aktivity je nezisková vzdělávací instituce Konzervativní klub, jehož je David Floryk spoluzakladatelem (1997) a v současnosti předsedou. Je také spoluzakladatelem společnosti pro založení křesťanské univerzity Christian College v České republice. Je členem Křesťanského společenství Ostrava.\n\n"}
{"id": "616084", "url": "https://cs.wikipedia.org/wiki?curid=616084", "title": "Konzervativní listy", "text": "Konzervativní listy\n\nKonzervativní listy \"()\" je konzervativní měsíčník, který byl zaevidován v roce 2009 MK ČR. Vychází od září 2009 jako internetový i tištěný měsíčník; od konce roku 2012 jde o internetový měsíčník a tištěný čtvrtletník. Jejich vydavatelem bylo občanské sdružení Konzervativní klub a již svým názvem navazoval na \"Konzervativní listí\", které vycházelo od roku 1998 do roku 2008.\n\nRedakční radu tvoří Roman Joch (šéfredaktor), David Floryk, Jan Kubalčík, Jan Friedlaender a Jiří Pospíšil; dříve v ní byl též Dan Drápal.\n\n\n"}
{"id": "616086", "url": "https://cs.wikipedia.org/wiki?curid=616086", "title": "Har Ajta", "text": "Har Ajta\n\nHar Ajta (: הר עיתה) je horský masiv o nadmořské výšce přes 700 metrů v severním Izraeli, v Horní Galileji, na hranici s Libanonem.\n\nMá podobu série několika kopců, které se táhnou severojižním směrem podél izraelsko-libanonské hranice, poblíž izraelské vesnice Štula a západně od libanonské obce Aita Ech Chaab. Od severu jde o následující vrcholy: Har Amiram (684 m n. m.), Har Magor (713 m n. m.) a Har Rahav (752 m n. m.). Dál k jihu je toto pásmo ohraničeno prudkým svahem do údolí vádí Nachal Šarach.\n\n"}
{"id": "616092", "url": "https://cs.wikipedia.org/wiki?curid=616092", "title": "Panenství (film)", "text": "Panenství (film)\n\nPanenství je české filmové drama režiséra Otakara Vávry z roku 1937 s Lídou Baarovou v hlavní roli. Námětem pro film byl stejnojmenný román spisovatelky Marie Majerové.\n\n\n\n"}
{"id": "616093", "url": "https://cs.wikipedia.org/wiki?curid=616093", "title": "Har Conam", "text": "Har Conam\n\nHar Conam (: הר צונם) je hora o nadmořské výšce 673 metrů v severním Izraeli, v Horní Galileji.\n\nMá podobu plochého zalesněného návrší, situovaného cca 1 kilometr jižně od vesnice Even Menachem, které se zvedá z podlouhlého zlomu, jenž sleduje severní stranu vádí Nachal Šarach. Výškový rozdíl mezi dnem údolí a těmito útesy přesahuje 200 metrů. Dál k jihozápadu pokračuje tento terénní zlom sérií dalších dílčích vrcholků jako Har Avi'ad a Har Sar Šalom.\n\n"}
{"id": "616097", "url": "https://cs.wikipedia.org/wiki?curid=616097", "title": "Har Avi'ad", "text": "Har Avi'ad\n\nHar Avi'ad (: הר אביעד) je hora o nadmořské výšce 586 metrů v severním Izraeli, v Horní Galileji.\n\nMá podobu plochého zalesněného návrší, situovaného cca 2 kilometry jihozápadně od vesnice Even Menachem, které se zvedá z podlouhlého zlomu, jenž sleduje severní stranu vádí Nachal Šarach. Výškový rozdíl mezi dnem údolí a těmito útesy přesahuje 100 metrů. Dál k jihozápadu pokračuje tento terénní zlom sérií dalších dílčích vrcholků Har Sar Šalom, na opačné straně je to kóta Har Conam.\n\n"}
{"id": "616100", "url": "https://cs.wikipedia.org/wiki?curid=616100", "title": "Jhumpa Lahiri", "text": "Jhumpa Lahiri\n\nJhumpa Lahiri (* 11. července 1967 Londýn) je indicko-americká autorka. Její debutová sbírka povídek s názvem \"Tlumočník nemocí\" (1999) vyhrála v roce 2000 Pulitzerovu cenu a její první román, \"Jmenovec\" (2003) se dočkal i stejnojmenného filmového zpracování.\n\nJhumpa Lahiiri se narodila 11. července 1967 v Londýně v rodině bengálských imigrantů. Jhumpa je jen její přezdívka, její rodné jméno je Nilanjana Sudeshna. Vyrůstala na Rhode Islandu, ale často s rodiči jezdívala do Kalkaty. V roce 2001 se Jhumpa Lahiri provdala a nyní žije s manželem a jejich dvěma dětmi v Brooklynu.\n\nHlavní tématem autorčiných povídek a románu je život indických imigrantů. Její dílo je z velké části autobiografické.\n\n"}
{"id": "616102", "url": "https://cs.wikipedia.org/wiki?curid=616102", "title": "Ingova pravidla", "text": "Ingova pravidla\n\nIngova pravidla jsou sofistikovaná pravidla hry go, která sestavil ve 2. polovině 20. století bohatý mecenáš a propagátor hry go, Ing Chang-ki. Ingova pravidla vycházejí z čínských pravidel a jejich hlavním přínosem je řešení řady sporných situací, vedoucích podle tradičních pravidel k nejednoznačnosti nebo remíze.\n\nHlavním rozdílem proti tradičním pravidlům je přísnější pravidlo ko a povolení sebevraždy. Počítání skóre je založeno na čínském systému kamenů a území. K usnadnění počítání slouží speciální hrací soupravy.\n\nJednou ze zvláštností je i nazvání hry go slovem Goe, aby se nepletla s anglickým slovesem \"jít\".\n"}
{"id": "616103", "url": "https://cs.wikipedia.org/wiki?curid=616103", "title": "Har Sar Šalom", "text": "Har Sar Šalom\n\nHar Sar Šalom (: הר שר-שלום) je hora o nadmořské výšce 616 metrů v severním Izraeli, v Horní Galileji.\n\nMá podobu zalesněného návrší, situovaného cca 2,5 kilometru jihozápadně od vesnice Even Menachem, které se zvedá z podlouhlého zlomu, jenž sleduje severní stranu vádí Nachal Šarach. Výškový rozdíl mezi dnem údolí a těmito útesy přesahuje 150 metrů. V těchto místech vádí vstupuje do údolí, které je již sevřeno podobnými strmými svahy i na protější straně (Har ha-Glili). Dál k severovýchodu, proti proudu vádí, pokračuje tento terénní zlom sérií dalších dílčích vrcholků Har Avi'ad a Har Conam.\n\n"}
{"id": "616106", "url": "https://cs.wikipedia.org/wiki?curid=616106", "title": "Jan Alfréd Holman", "text": "Jan Alfréd Holman\n\nJan (Josef) Alfréd Holman (17. dubna 1901 Týnec nad Labem – 20. dubna 1980 Mnichov, Západní Německo) byl český filmový režisér, producent a scenárista.\n\nJan Alfréd Holman, také znám jako Josef Holman, absolvoval po maturitě technickou universitu v Praze a dosáhl titulu inženýra. Zúčastnil se soutěže o návrh na stavbu Nuselského mostu, ve kterém navrhoval možnost parkování v jeho sloupech.\n\nVe 20. letech 20. století pracoval jako redaktor v novinách \"Tribuna\", později byl spoluvydavatelem časopisu \"Trn\". Pracoval také ve firmě Škoda, v oddělení rozvoje závodních automobilů. Angažoval se také v Československem rozhlasu, krátkou dobu byl hlasatelem Radiožurnálu. Ve 20. letech 20. století byl činný jako filmový dokumentarista a natáčel různé dokumentární a reklamní filmy, např. \"Revoluce krve a ducha\". Ve 30. a 40. letech 20. století byl J. A. Holman poměrně populárním filmovým tvůrcem, který se věnoval i dabingu. V roce 1932 debutoval fikčním němým filmem \"Rajská narkóza\" s Ellou Šárkovou. Historicky film \"Port Arthur\", natočený v roce 1936 v barrandovském studiu, měl také německou a francouzskou verzi, ve které Holman podpořil Nikolase Farkase jako asistent režie. Filmovou komedii \"Děvčata, nedejte se!\" natočil Holman spolu s Hugo Haasem, válečné drama \"Zborov\" (1938) s Georgem Nightingalem (Jiřím Slavíčkem). V roce 1940 \"Minulost Jany Kosinové\", 1941 \"Modrý závoj\" podle svého scénáře. Roku 1941 Holman také natočil romantické drama \"Rukavička\", rovněž podle scénáře, který sám napsal. V druhé polovině roku 1942 následoval film \"Láska, vášeň a žal\", který vznikl ve studiích Barrandov v německé produkci pro Prag-Film. J. A. Holman roku 1945 natočil slavný dokumentární film o návratu presidenta Beneše z Košic do Prahy nazvaný \"Vlast vítá\". \n\nV roce 1948 za dramatických okolností dvakrát emigroval (poprvé byli zatčeni) s Milošem Havlem do Rakouska a poté do Západního Německa, kde se nadále příležitostně věnoval filmové tvorbě, která již ale nebyla příliš četná ani významná. Např. roku 1957 natočil romantickou komedii s hudbou \"Zwei Herzen voller Seligkeit\" (Dvě srdce plná blaženosti), roku 1960 dokumentární film nazvaný \"Bilderbuch Gottes\" (Obrázková knížka Boží). V roce 1965 převzal režii jednoho dílu dokumentární televizní série \"Survival\" (Přežít). To byla pravděpodobně poslední režisérská práce J. A. Holmana. Od roku 1950 až do své smrti byl také režisérem v rozhlasové stanici Svobodná Evropa v Mnichově.\n\nJan (Josef) Alfred Holman zemřel 20. dubna 1980 v Mnichově, kde je pochovaný na hřbitově Nordfriedhof (Severní hřbitov) na Ungererstr.\n\n\n\n\n\n"}
{"id": "616108", "url": "https://cs.wikipedia.org/wiki?curid=616108", "title": "Har ha-Glili", "text": "Har ha-Glili\n\nHar ha-Glili (:הר הגלילי) je hora o nadmořské výšce 551 metrů v severním Izraeli, v Horní Galileji.\n\nMá podobu úzkého zalesněného hřbetu s plochým temenem, situovaného cca 2 kilometry jihovýchodně od vesnice Gornot ha-Galil. Je ze dvou stran sevřen hlubokými údolími. Na severu je to kaňon vádí Nachal Šarach, na jihu vádí Nachal Kaziv. Na svahu do údolí Nachal Kaziv se nachází velká jeskyně \"Ma'arat ha-Mikdaš\" (מערת המקדש) s nástěnnými reliéfy, patrně znázorňujícími římského vojáka. Výškový rozdíl mezi dnem údolí Nachal Kaziv a vrcholem hory přesahuje 200 metrů. Na protější straně je údolí sevřeno obdobnými skalními útesy vrcholícími horou Har Ziv. I vádí Nachal Šarach na severní straně má mimořádné převýšení a na protější straně je sevřeno horou Har Sar Šalom.\n\n"}
{"id": "616112", "url": "https://cs.wikipedia.org/wiki?curid=616112", "title": "Har Ziv", "text": "Har Ziv\n\nHar Ziv (:הר זיו) je hora o nadmořské výšce 569 metrů v severním Izraeli, v Horní Galileji.\n\nMá podobu ploché odlesněné planiny, situované cca 1 kilometr severně od města Mi'ilja a 1 kilometr východně od vesnice Micpe Hila. Zatímco na jižní straně je zarovnaný terén, mírně se svažující k městu Ma'alot-Taršicha, na straně severní terén prudce spadá do zalesněného kaňonu vádí Nachal Kaziv. Nachází se tu turistická vyhlídka. Výškový rozdíl mezi dnem údolí Nachal Kaziv a vrcholem hory přesahuje 250 metrů. Na protější straně je údolí sevřeno obdobnými útesy vrcholícími horou Har ha-Glili.\n\n"}
{"id": "616113", "url": "https://cs.wikipedia.org/wiki?curid=616113", "title": "Stan (rozcestník)", "text": "Stan (rozcestník)\n\nSlovo stan v základním českém významu znamená improvizované přístřeší. Další významy jsou uvedeny níže:\n\n\n\n\n"}
{"id": "616117", "url": "https://cs.wikipedia.org/wiki?curid=616117", "title": "Har Šomera", "text": "Har Šomera\n\nHar Šomera (: הר שומרה) je hora o nadmořské výšce 590 metrů v severním Izraeli, v Horní Galileji, na hranici s Libanonem.\n\nMá podobu zalesněného návrší, které se zvedá cca 1 kilometr severozápadně od vesnice Šomera. Na jižní straně terén pozvolně klesá k obci Šomera, na severu horu míjí hluboký kaňon vádí Nachal Becet. Převýšení mezi dnem údolí a vrcholkem hory dosahuje víc než 100 metrů. Na protější straně vádí se opět zvedají prudké svahy, po jejichž vrcholových partiích probíhá hranice s Libanonem a před ní ještě stojí vesnice Zar'it.\n\n"}
{"id": "616120", "url": "https://cs.wikipedia.org/wiki?curid=616120", "title": "Har Manor", "text": "Har Manor\n\nHar Manor (: הר מנור) je hora o nadmořské výšce cca 600 metrů v severním Izraeli, v Horní Galileji, na hranici s Libanonem.\n\nJe situovaná cca 2 kilometry severovýchodně od vesnice Arab al-Aramša. Má podobu nevýrazné kóty, která jen nepatrně vystupuje z jinak zarovnaného terénního zlomu, jenž sleduje severní stranu vádí Nachal Becet. Podél vrcholové partie tohoto zlomu zde vede lokální silnice 8993 a paralelně s ní i mezinárodní hranice s Libanonem. Převýšení mezi dnem údolí a vrcholkem hory dosahuje 200 metrů.\n\n"}
{"id": "616121", "url": "https://cs.wikipedia.org/wiki?curid=616121", "title": "Okresní soud v Kroměříži", "text": "Okresní soud v Kroměříži\n\nOkresní soud v Kroměříži je okresní soud se sídlem v Kroměříži, jehož odvolacím soudem je Krajský soud v Brně – pobočka ve Zlíně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově s bezbariérovým přístupem na Soudní ulici. Původně soud zasedal v budově kroměřížské radnice. Budova trestnice „byla vzdálena od budovy soudní asi deset minut cesty“ v Moravcově ulici (pojmenovaná podle Františka Moravce (1734–1814), historika a profesora kroměřížského piaristického gymnázia) č. 19 a 20 téměř naproti Židovského obecního domu. Jedním z podnětů vystavby nové soudní budovy a trestnice bylo tedy i potupné předvádění soudně vyšetřovaných lidí z trestnice k soudnímu jednání na radnici (dokonce kolem kostela Nanebevzetí Panny Marie na Riegrově náměstí), protože „předvádění delikventů velmi frekventovanými ulicemi vždy velký shluk a pohoršení působí“. Obecní výbor se na prodeji pozemků na okraji města přiléhajících zadní částí k oplocení Květné zahrady v nově zakládané ulici Dra. Jana Kozánka (v letech 1948–1953 ulice Vítězného února, nyní ulice Soudní) eráru usnesl 5. května 1909 za 16 350 korun. Tyto peníze chtělo město upotřebit k zakoupení pozemků od arcibiskupského velkostatku ke zřízení nového městského hřbitova z důvodu velkého nárůstu počtu obyvatel v důsledku postavení Zemského léčebného ústavu císaře Františka Josefa I. Veřejná soutěž na zajištění dodávek a provedení prací pro novostavbu c. k. úřední budovy okresního soudu a trestnice byla vypsána v květnu roku 1913. Soutěž vyhrál místní stavitel František Mazáč a bezodkladně začal s pracemi. Stavbu přerušila první světová válka, a i když se do dokončení stavby v roce 1916 aktivně angažoval zastupitel Vilibald Mildschuh, byla dokončena až v roce 1919. Během stavby byla ministerským výnosem z 23. prosince 1913 povolena nadstavba prvního patra na obou dvorních křídlech soudní budovy, za účelem získání dalších potřebných místností. Původní prostory soudu byly využity na novou obecní zasedací síň a v bývalé trestnici v Moravcově ulici bylo upraveno devět místností, které se ihned pronajaly, aby „odpomohly bytové tísni“.\n\nObvod Okresního soudu v Kroměříži se zcela neshoduje s okresem Kroměříž, patří do něj území všech těchto obcí:\n\nBařice-Velké Těšany •\nBělov •\nBezměrov •\nBlazice •\nBořenovice •\nBrusné •\nBřest •\nBystřice pod Hostýnem •\nCetechovice •\nDřínov •\nHolešov •\nHonětice •\nHorní Lapač •\nHoštice •\nHulín •\nChomýž •\nChropyně •\nChvalčov •\nChvalnov-Lísky •\nJankovice •\nJarohněvice •\nKarolín •\nKomárno •\nKoryčany •\nKostelany •\nKostelec u Holešova •\nKroměříž •\nKunkovice •\nKurovice •\nKvasice •\nKyselovice •\nLechotice •\nLitenčice •\nLoukov •\nLubná •\nLudslavice •\nLutopecny •\nMartinice •\nMíškovice •\nMorkovice-Slížany •\nMrlínek •\nNěmčice •\nNítkovice •\nNová Dědina •\nOsíčko •\nPacetluky •\nPačlavice •\nPočenice-Tetětice •\nPodhradní Lhota •\nPrasklice •\nPravčice •\nPrusinovice •\nPřílepy •\nRajnochovice •\nRataje •\nRoštění •\nRoštín •\nRusava •\nRymice •\nSkaštice •\nSlavkov pod Hostýnem •\nSoběsuky •\nStřílky •\nStřížovice •\nSulimov •\nŠelešovice •\nTroubky-Zdislavice •\nTřebětice •\nUhřice •\nVěžky •\nVítonice •\nVrbka •\nZahnašovice •\nZáříčí •\nZástřizly •\nZborovice •\nZdounky •\nZlobice •\nŽalkovice •\nŽeranovice\n\n"}
{"id": "616124", "url": "https://cs.wikipedia.org/wiki?curid=616124", "title": "Har Uchman", "text": "Har Uchman\n\nHar Uchman (: הר אכמן) je hora o nadmořské výšce 451 metrů v severním Izraeli, v Horní Galileji.\n\nJe situovaná cca 1,5 kilometru jižně od vesnice Arab al-Aramša a cca 1,5 kilometru severovýchodně od obce Ejlon. Má podobu zalesněného navrší s plochým vrcholem, které je téměř ze čtyř stran ohraničeno hlubokými údolími sezónních vodních toků. Na východní straně je to vádí Nachal Šarach, do kterého tu zprava ještě ústí vádí Nachal Mišmeš. Na jižní a západní straně protéká Nachal Galil. Na severu pak všechny místní toky sbírá vádí Nachal Becet. V jeho údolí se naproti úpatí Har Uchman nachází pramen \"Ajanot Kirkara\" (עינות כרכרה). Na vádí Nachal Šarach, poblíž soutoku s Nachal Mišmeš je zase velká jeskyně \"Ma'arat Šarach\" (מערת שרך). Vrch je začleněn do turisticky využívané přírodní rezervace Nachal Becet.\n\n"}
{"id": "616129", "url": "https://cs.wikipedia.org/wiki?curid=616129", "title": "Okresní soud v Havlíčkově Brodě", "text": "Okresní soud v Havlíčkově Brodě\n\nOkresní soud v Havlíčkově Brodě je okresní soud se sídlem v Havlíčkově Brodě, jehož odvolacím soudem je Krajský soud v Hradci Králové. Soud se nachází ve starší budově na Husově ulici a rozhoduje jako soud prvního stupně v trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Havlíčkově Brodě se shoduje s okresem Havlíčkův Brod, patří do něj tedy území těchto obcí:\n\nBačkov •\nBartoušov •\nBělá •\nBezděkov •\nBojiště •\nBoňkov •\nBorek •\nBřevnice •\nČachotín •\nČečkovice •\nČeská Bělá •\nČíhošť •\nDlouhá Ves •\nDolní Krupá •\nDolní Město •\nDolní Sokolovec •\nDruhanov •\nGolčův Jeníkov •\nHabry •\nHavlíčkova Borová •\nHavlíčkův Brod •\nHerálec •\nHeřmanice •\nHněvkovice •\nHorní Krupá •\nHorní Paseka •\nHradec •\nHurtova Lhota •\nChotěboř •\nChrtníč •\nChřenovice •\nJedlá •\nJeřišno •\nJilem •\nJitkov •\nKámen •\nKamenná Lhota •\nKlokočov •\nKnyk •\nKochánov •\nKojetín •\nKouty •\nKozlov •\nKožlí •\nKraborovice •\nKrásná Hora •\nKrátká Ves •\nKrucemburk •\nKunemil •\nKvětinov •\nKyjov •\nKynice •\nLány •\nLedeč nad Sázavou •\nLeškovice •\nLeština u Světlé •\nLibice nad Doubravou •\nLípa •\nLipnice nad Sázavou •\nLučice •\nMalčín •\nMaleč •\nMichalovice •\nModlíkov •\nNejepín •\nNová Ves u Chotěboře •\nNová Ves u Leštiny •\nNová Ves u Světlé •\nOkrouhlice •\nOkrouhlička •\nOlešenka •\nOlešná •\nOstrov •\nOudoleň •\nOvesná Lhota •\nPavlov •\nPodmoklany •\nPodmoky •\nPohled •\nPohleď •\nProsíčka •\nPřibyslav •\nPříseka •\nRadostín •\nRozsochatec •\nRušinov •\nRybníček •\nSázavka •\nSedletín •\nSkorkov •\nSkryje •\nSkuhrov •\nSlavětín •\nSlavíkov •\nSlavníč •\nSloupno •\nSlužátky •\nSobíňov •\nStříbrné Hory •\nSvětlá nad Sázavou •\nŠlapanov •\nŠtoky •\nTis •\nTrpišovice •\nUhelná Příbram •\nÚhořilka •\nÚsobí •\nVepříkov •\nVeselý Žďár •\nVěž •\nVěžnice •\nVilémov •\nVilémovice •\nVíska •\nVlkanov •\nVysoká •\nZvěstovice •\nŽdírec •\nŽdírec nad Doubravou •\nŽižkovo Pole\n\n"}
{"id": "616135", "url": "https://cs.wikipedia.org/wiki?curid=616135", "title": "Fayette County", "text": "Fayette County\n\nFayette County je název jedenácti okresů ve Spojených státech amerických:\n\n"}
{"id": "616137", "url": "https://cs.wikipedia.org/wiki?curid=616137", "title": "Garfield County", "text": "Garfield County\n\nGarfield County je název šesti okresů ve Spojených státech amerických:\n"}
{"id": "616139", "url": "https://cs.wikipedia.org/wiki?curid=616139", "title": "Green County", "text": "Green County\n\nGreen County je název dvou okresů ve Spojených státech amerických:\n\n"}
{"id": "616140", "url": "https://cs.wikipedia.org/wiki?curid=616140", "title": "Okresní soud ve Svitavách", "text": "Okresní soud ve Svitavách\n\nOkresní soud ve Svitavách je okresní soud se sídlem ve Svitavách, jehož odvolacím soudem je Krajský soud v Hradci Králové – pobočka v Pardubicích. Soud se nachází v historické budově v Dimitrovově ulici a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu ve Svitavách se zcela neshoduje s okresem Svitavy, patří do něj území jen těchto obcí:\n\nBanín •\nBělá nad Svitavou •\nBělá u Jevíčka •\nBenátky •\nBezděčí u Trnávky •\nBiskupice •\nBohuňov •\nBohuňovice •\nBorová •\nBorušov •\nBrněnec •\nBřezina •\nBřezinky •\nBřeziny •\nBřezová nad Svitavou •\nBudislav •\nBystré •\nCerekvice nad Loučnou •\nČistá •\nDesná •\nDětřichov •\nDětřichov u Moravské Třebové •\nDlouhá Loučka •\nDolní Újezd •\nGruna •\nHartinkov •\nHartmanice •\nHorky •\nHorní Újezd •\nHradec nad Svitavou •\nChmelík •\nChornice •\nChotěnov •\nChotovice •\nChrastavec •\nJanov •\nJanůvky •\nJaroměřice •\nJarošov •\nJavorník •\nJedlová •\nJevíčko •\nKamenec u Poličky •\nKamenná Horka •\nKarle •\nKoclířov •\nKorouhev •\nKoruna •\nKřenov •\nKukle •\nKunčina •\nKvětná •\nLavičné •\nLinhartice •\nLitomyšl •\nLubná •\nMakov •\nMalíkov •\nMěstečko Trnávka •\nMikuleč •\nMladějov na Moravě •\nMorašice •\nMoravská Třebová •\nNedvězí •\nNová Sídla •\nNová Ves u Jarošova •\nOldřiš •\nOpatov •\nOpatovec •\nOsík •\nPohledy •\nPolička •\nPomezí •\nPoříčí u Litomyšle •\nPříluka •\nPustá Kamenice •\nPustá Rybná •\nRadiměř •\nRadkov •\nRohozná •\nRozhraní •\nRozstání •\nRudná •\nRychnov na Moravě •\nŘídký •\nSádek •\nSebranice •\nSedliště •\nSklené •\nSlatina •\nStaré Město •\nStašov •\nStrakov •\nSuchá Lhota •\nSvitavy •\nSvojanov •\nŠiroký Důl •\nŠtudlov •\nTelecí •\nTrpín •\nTrstěnice •\nTržek •\nTřebařov •\nÚjezdec •\nÚtěchov •\nVendolí •\nVidlatá Seč •\nVíska u Jevíčka •\nVítějeves •\nVranová Lhota •\nVrážné •\nVysoká •\nŽelivsko\n\n"}
{"id": "616143", "url": "https://cs.wikipedia.org/wiki?curid=616143", "title": "Assassin's Creed (videohra)", "text": "Assassin's Creed (videohra)\n\nAssassin's Creed (někdy nesprávně označovaná jako Assassin's Creed I) je historická hra vydaná v roce 2007 firmou Ubisoft Entertainment. Odehrává se v období okolo třetí křížové výpravy ve Svaté zemi. Hlavní postavou prvního dílu je Altaïr Ibn-la' Ahád.\n\nHra se odehrává se v období třetí křížové výpravy ve Svaté zemi. Hlavní postavou je Altaïr Ibn-la' Ahád. Altaïr může použít ne moc široké, avšak účinné spektrum zbraní. Patří do něj dýka, vrhací nože, meč a skrytá čepel, která je ikonická v každém dílu série Assassin's Creed. Dále může samozřejmě bojovat i holýma rukama. V traileru bylo možno vidět i kuši, avšak do hry nebyla přidána. Skrytá čepel je Altaïrovou hlavní zbraní, která mu umožňuje provádět nenápadné vraždy. Na levé ruce nosí Altaïr chránič předloktí, na jehož spodní straně je skrytá čepel. Altaïrovi byl obřadně useknut prsteníček levé ruky, právě proto, aby se mohla čepel pohodlně vysunout a neporanila ho. Altaïrovým mistrem je Al Mualim, který mu dává za úkol zavraždit křižácké, templářské i saracénské vůdce ve třech městech: Jeruzalémě, Acre a Damašku. Cílů je celkem devět, po jejich splnění následuje odhalení pravdy o Al Mualimovi a závěrečná vzpomínka. Hru provází citát: „Nic není pravda, vše je dovoleno“ (anglicky \"Nothing is true, everything is permitted\", heslo asasínů). Významným prvkem hry je pohyb, poněvadž Altaïr není omezen jenom ulicemi, ale je schopný šplhu po střechách a takzvaného „freeruningu“ (akrobatický běh). Hra dává hráči na výběr, zda bude splývat na ulici s davem, anebo bude raději skákat po střechách. Pro dokončení hry je však potřeba zvládat obojí. Tento díl je jediným dílem hry s českým dabingem.\n\nPíše se rok 2012. Desmond Miles pracuje jako barman a je náhle unesen a vězněn společností Abstergo. Ve svém DNA má genetické vzpomínky svého prapředka Altaïra Ibn-la' Aháda (v překladu „Ten, kdo létá, syn nikoho“), který patřil k sektě zabijáků asasínů v roce 1191, v průběhu třetí křížové výpravy. Jeho genetické vzpomínky mu pomáhá přehrát stroj zvaný Animus s pomocí dvou vědců (Warren Vidic a Lucy Stillman). Postupně se propracovává vzpomínkami svého předka, dokud se nedostane ke vzpomínce, po které vědci touží. Účelem únosu je takzvaný „Kousek ráje“ (\"Piece of Eden\"), poklad, jenž templáři (hlavní antagonisté hry) nalezli, ale nezískali v roce 1191 pod Šalamounovým chrámem. Asasínům se jej podaří získat a Al Mualim přikáže Altaïrovi zavraždit devět templářských vůdců snažících se získat poklad zpět jako trest za selhání a porušení všech tří pravidel asasínů při získávání kousku ráje. V průběhu hry je postupně poodhalována podstata pokladu. Tato, na první pohled bezcenná, zlatá koule se postupně ukáže jako předmět, jenž „vyhnal Adama a Evu z ráje“. Postupně se pak ukáže, že tento artefakt je schopný klamat lidskou mysl a ovládat tak lidi, čehož chce zneužít Al Mualim a změnit svět k obrazu svému. Na poslední chvíli si to Altaïr uvědomí a Al Mualimovi v tom zabrání. Desmondovi věznitelé se nakonec ukážou býti dnešními potomky templářů, kteří se stejně jako před stovkami let snaží nastolit nový pořádek pomocí tohoto artefaktu.\nDirector's cut edition je speciální edice, díky níž si lze užít pět dalších typů vyšetřování: Útěk po střechách, Tichou eliminaci lučišníka, Doprovod, Zničení stánku a Vraždu.\n"}
{"id": "616145", "url": "https://cs.wikipedia.org/wiki?curid=616145", "title": "Assassin's Creed II", "text": "Assassin's Creed II\n\nAssassin's Creed II je historická hra vydaná v roce 2009 firmou Ubisoft Entertainment. Děj se odehrává v Itálii, především ve Florencii a v Benátkách. Hlavní postavou tohoto pokračování je Ezio Auditore da Firenze.\n\nNa rozdíl od Altaïra má Ezio mnohem lepší výbavu: dvě skryté čepele (hidden blades), díky nimž může zabít dva nepřátele najednou. Další zbraní je poniard - rychlý, šikovný, smrtící. V boji zblízka byl poniard často nejužitečnější zbraní. Může být také použit pro rychlý, kradmý atentát. Další nám známou zbraní jsou vrhací nože, kterými je možné zabíjet na dálku. Následuje skrytá pistole, miniaturní a na svou dobu vysoce moderní střelná zbraň umístěná na zápěstí. Ezio též může využít meč, případně bojovou palici či kladivo. Pak jsou zde těžké zbraně - kopí, halapartny, palcáty, sekery a kladiva, které nelze vlastnit, jen je dočasně odcizit nepřátelům v boji. Po boji je Ezio odhodí, protože jsou natolik velké, že by ho omezovaly v pohybu. Ezio také pozná létající stroj, který mu vyrobil známý vynálezce Leonardo da Vinci. Tento stroj budete moci použít v průběhu jedné mise. Nutno podotknout, že Leonardo má ve hře podstatně velkou roli jako Eziův rádce a přítel. Leonardo taktéž pro Ezia luští stránky Assassínského kodexu - svitků, jenž napsal Eziův předek Altaïr s přístupem k znalostem Kousku ráje (podle reálií v druhém díle lze soudit, že artefakt nejenom že dokáže klamat lidskou mysl, ale zároveň obsahuje širokou databázi). Tyto svitky obsahují nejen informace o Assassínech, ale také plány spousty pokročilých zbraní (miniaturní pistole atd.) a Leonardo tyto vynálezy pak pro Ezia staví.\nTitul nabízí více než 16 sekvencí, které hráč musí dokončit. Jelikož se životnost dobíjí pouze do určitého stupně, je variabilita a množství sekvencí pro každého hráče velkou výzvou. K dispozici jsou navíc rozsáhlé možnosti výběru zabijáckých metod tak, aby byla zajištěna nekončící akce skrze celou hru.\n\nDěj se odehrává na konci prvního dílu, kdy Lucy donutí Desmonda, aby si vlezl do Animu. Je celá od krve a Desmond netuší, co se děje. V Animu se Desmondovi zjeví vzpomínka na narození Ezia Auditore da Firenze. Poté se Lucy a Desmondovi podaří utéct na neznámé místo v Itálii. Tam se Desmond seznámí se svými novými kolegy Shaunem Hastingsem a Rebeccou Crayovou a následně se napojí do Animu. Nepokračuje ale v průzkumu života Altaira Ibn-la' Aháda, ale Ezia Auditore da Firenze. Ezio je mladý, sedmnáctiletý florentský syn bohatého bankéře Giovanniho Auditore. Jednoho rána uspořádá Ezio rvačku s Vierim de Pazzim, nepřítelem Eziovi rodiny. Po rvačce měl Ezio menší románek s Cristinou Vespucci (tehdejší nejkrásnější žena). Následujícího rána dostane Ezio pár úkolů od svého otce. Má roznést několik dopisů. Prostřednictvím své matky se taky setká s Leonardem da Vinci. Když se jednoho dne Ezio vrátí domů, najde svou sestru a matku schovávající se uvnitř. Jeho otec a oba bratři jsou zatčeni a odvedeni do Palazzo Vechcio. Eziovi se k nim podaří dostat , ale na záchranu už není čas. Giovanni řekne Eziovi, aby u nich doma našel dveře vedoucí do tajné místnosti. Tam Ezio najde starou asasínskou róbu, meč, zlomenou skrytou čepel a dopis, který byl adresován příteli Eziovy rodiny, Ubertu Albertovi. Uberto slíbil, že jeho rodina bude do rána osvobozena z vězení. Během toho si všiml také tajemného muže s kápí. Jenže když Ezio přijde na náměstí, jeho otec a bratři jsou falešně obviněni ze zrady a nakonec jsou před jeho očima oběšeni. Ezio tomu chce zabránit, ale je nucen utéct. Následujícího dne jde navštívit svou matku a sestru, které se ukrývají v nevěstinci. Tamní vedoucí, Paola, je bývalá asasínka, která naučí Ezia, jak splynout z davem nebo jak krást. Poté si zajde za Leonardem opravit svou zlomenou čepel. O den později dostane šanci zabít Uberta Albertiho. To se mu podaří a získá od něj dopis, v němž je seznam všech, kteří se podíleli na smrti jeho otce a bratrů.\n\nPoté Ezio odjede i s rodinou za svým strýcem Mariem do Monteriggioni. Při cestě jsou přepadeni oddílem vojáků vedeným Vierim de Pazzi. Vieri se Ezia pokusí zabít, ale na poslední chvíli mu přijde na pomoc Márius se svými žoldnéři. Ti pobijí vojáky, ale Vierimu se podaří utéct. Mário poté přivítá Ezia ve své vile, kde jej naučí bojovat, protože Mário plánuje zabít Vieriho, ale Ezio chce odplout do Španělska.Tím naštve Mária, který za ním přijede do San Gimignano. Tam Ezio najde Vieriho, zavraždí ho a najde u něj kodexovou stránku. Po jeho smrti se Ezio vrátí do Monteriggioni. Tam mu Mário vysvětlí, jaký význam mají tyto kodexové stránky a obeznámí ho s legendární Altairovu zbrojí. Aby k ní získal přístup, potřebuje 6 klíčů, které jsou rozprostřeny po celé Itálii. Poté Ezio odjede do Florencie, kde se sejde s Leonardem, který mu pomocí kodexu vyrobí ještě jednu skrytou čepel a naučí nové techniky jako vzdušné zabití či zabití z úkrytu. Později jde Ezio na Leonardovu radu na tržiště, kde chce najít La Volpa (Lišáka), jelikož ví o tajném templářském setkání pod Santa Maria Novella. Ezio se dostane do katakomb, kde tajně odposlechne jejich rozhovor a dozví se, že templáři plánují atentát na Lorenza di Medici, vládce Florencie. Následující ráno (26. dubna 1478) se na náměstí u Duomo koná slavnostní průvod. Ezio se tam snaží najít templáře. To bohužel nestihne a Lorenzova bratra mezitím zabijí. V následujícím souboji musí Ezio ochránit Lorenza. Lorenzo utrpí zranění, ale s Eziovou pomocí se dostane do bezpečí. Tam mu Lorenze nařídí, aby zabil Francesca de Pazziho, otce Vieriho de Pazzi. Eziovi se jej podaří zabít a o pár dnů později se Ezio sejde zase Lorenzem. Tam předá Eziovi další kodexovou stránku a zadá mu těžký úkol. Musí najít všechny, kteří se podíleli na smrti jeho bratra. Ti se všichni schovávají v San Gimignanu. Jsou to: Bernardo Baronceli, Antonio Maffei, Francesco Salviatti, Stefano da Bagnone a Jacopo de Pazzi, otec Francesca a praotec Vieriho. Ezio jede do San Gimignana, kde je všechny zlikviduje. Na závěr se doslechne o tajném setkání Jacopa a dalších přívrženců templářů. Tam se dozví o dalších cílech a setká se s velmistrem řádu Rodrigem Borgiou, svým největším nepřítelem. Jeho novým cílem je Emilio Barbarigo. Ezio musí nakonec odjet do Benátek. Při cestě ho doprovází Leonardo. Jejich vůz byl však napaden Rodrigovými muži. Nakonec se jim podaří přežít a dostanou se do Forlí, odkud odplují do Benátek.\n\nPo příjezdu do Benátek se Ezio rozhodne, že prozkoumá Emiliovu vilu. Přitom si všimne, jak se skupina zlodějů snaží dostat do palazza. Jedna z nich, Rosa, je zraněna šípem a Ezio ji eskortuje s dalšími zloději do bezpečí. V úkrytu se Ezio seznámí s jejich vůdcem Antoniem. Antonio už nějakou dobu plánuje, jak se dostat do vily Emilia a zabít jej, ale protože byla spusta jeho druhů uvězněna, Ezio je musí vysvobodit. Nakonec se mu to podaří a Emilio je zavražděn. Krátce předtím jej viděl Ezio hovořit s neznámým mužem, jak se později dozví, s Carlem Grimaldim, Monacký knížetem. Zloději nakonec zaberou Emiliovu vilu. O pár dnů později mají mít templáři setkání na náměstí svatého Marka. Ezio tam sleduje Carla se Silviem Barbarigem,bratrem Emilia.Tam se setkají s ostatními Templáři, kteří se právě doslechnou o Emiliově smrti. Je mezi nimi i Rodrigo Borgia.Tam vymyslí plán. Carlo Grimaldi má otrávit dožete Giovanni Moceniga. Na jeho místo nastoupí Marco Barbarigo, jeden z dalších Emiliových bratrů. A Silvio s jeho nohsledem Dantem se mají postarat o jakýkoliv odpor. Ezio se proto sejde s Antoniem a proberou plán jak se dostat do Palazzo Ducale, sídla Benátského dožete. Po několika pokusech se jim tam stále nedaří dostat a chtějí to vzdát, ale Ezio si vzpomene, jak mu Leonardo ukazoval jeho prototyp létajícího stroje. Ezio stroj otestuje, ale zřítí se s ním. Leonardo nakonec přijde na to, jak stroj udržet ve vzduchu. Vždycky, když stroj prolétne nad ohněm, zvýší se jeho rychlost i výška. Ezio proto musí nastavit po celých Benátkách ohně. Nakonec se mu podaří vzlétnout a dostat se až do Palazza. Ezio chce na poslední chvíli zachránit dožete, ale je příliš pozdě a Mocenigo umírá na otravu. Mezitím se Eziovi podaří zabít Carla, u nějž najde další kodexovou stránku a uteče. O pár měsíců později je v Benátkách slavný Carnevalle. Ezio je v té době nehledanějším mužem v Benátkach. Znovu se sejde s Leonardem a ukáže mu novou kodexovou stránku. V ní je návod na sestrojení malé primitivní pistole. Ezio se s ní rychle naučí zacházet a pak se sejde s Antoniem v nevěstinci. Tam se také seznámí se sestrou Teodorou, s níž naplánuje, jak zabít Marca Barbariga. V den vyvrcholení oslav plánuje Marco udělat velký bál, na nějž se může dostat držitel tzv.Zlaté masky, která se dá vyhrát splněním 3 úkolů na karnevalu. Eziovi se podaří všechny úkoly splnit, ale Silvio podplatí organizátora akce a nakonec dostane masku Dante, jeho bodyguard. Ezio mu ji ukradne a odejde na bál. Marco se nachází na lodi, takže jej Ezio zastřelí pomocí své malé pistole. O pár dnů později se setká Ezio znovu s Antoniem a budoucím dožetem, Agostinem Barbarigem, bratrem Marka. Spolu vymyslí, jak eliminovat Silvia a Danta, kteří se ukrývají ve Vojenské čtvrti. K jejich vylákání však potřebují pomoc, a proto osvobodí kondotiéra (vůdce žoldnéřských vojsk) Bartolomea da Alviana z vězení. Spolu pak osvobodí i jeho zajaté vojáky a nakonec se utkají se Silviovými a Dantovi vojáky. Silivo a Dante chtějí utéct na Kypr, ale Ezio je při útěku na poslední chvíli zabije. Když se jich Ezio zeptá proč na Kypr, řeknou mu, že chtěli přivést záhadný artefakt. O pár měsíců později se Ezio dozví, že Rodrigo Borgia přijel do Benátek se záhadným artefaktem. V přístavu vysleduje jeho posla, který jej má ukrýt na jedno tajné místo. Ezio se tam dostane, zabije posla, získá jeho oblek a v převlečení odnese artefakt k Rodrigovi. Ezio se ale prozradí a je nucen s Rodrigem bojovat. Na poslední chvíli ho ale zachrání jeho přátelé Bartolomeo, Antonio, strýc Mário, La Volpe, Paola a Teodora. Ti následně pobijí Rodrigovy muže a podaří se jim utéct. Ezio netuší, že všichni jeho přátelé jsou také asasíni a ještě ten den je Ezio přijmut do řádu. Záhadný artefakt (úlomek ráje) je nakonec v Eziově držení. O 10 let později se mu podaří získat zbytek kodexových stránek. Pomocí Orlího pohledu uvidí mapu s tajnými kryptami. Jedna z nich je i v Římě. Navíc se Rodrigo stal papežem Alexandrem VI. Ezio se s ním utká ve finálním souboji, při kterém je Rodrigo poražen, Ezio jej ale nechá žít. Nakonec pod Sixtinskou kaplí objeví tajemnou kryptu, kde uvidí bohyni Minervu, která jej varuje před katastrofou, která hrozí lidstvu. Ezio to ale nepochopí. Nakonec se Desmond probere v pravou chvíli. Jejich úkryt byl nalezen a závěrečném souboji se utká Desmond s Warrenem Vidicem, jeho únoscem. Nakonec ale uteče, stejně jako Desmond s ostatními.\n\nVe hře se objevují i skutečné historické postavy, např. Leonardo da Vinci, Niccolò Machiavelli, Cristina Vespucci, Caterina Sforza i papež Alexandr VI.\nK dispozici pro PS3 a X360 verzi je i stahovatelný obsah, a to ve 2 pokračováních (PC verze jej obsahuje od začátku):\n\nPříběh zapojuje šlechtice Niccola Machiavelliho a Caterinu Sforza, bojující po boku Ezia, aby ochránili posvátný „Piece of Eden“ před nájezdy bratrů Orsiů a templářů. Hra zahrnuje nové mise, včetně speciální vzpomínky, kdy Ezio může znovu použít létající zařízení od Leonarda da Vinci. Nové mise: 1. Vřelé přijetí; 2. Bodyguard; 3. Udržení pevnosti; 4. Kmotr; 5. Checcomate; 6. Daleko od stromu.\n\nTento obsah se opírá o skutečné historické události. Ezio spolupracuje se samotným Machiavellim, aby Florencii zbavil kněze Savonaroly, který se snaží ovládnout město a získat nové příznivce.\n\nKromě samotné hry jsou k mání tři edice:\n"}
{"id": "616149", "url": "https://cs.wikipedia.org/wiki?curid=616149", "title": "U skal", "text": "U skal\n\nPřírodní památka U skal je řada opuštěných lůmků, rozkládající se jihozápadně od obce Vyšehořovice v okrese Praha-východ ve Středočeském kraji. Lokalita je významným nalezištěm rostlinných zkamenělin. Přírodní památka je v péči Krajského úřadu Středočeského kraje.\n\nOblast byla vyhlášena přírodní památkou kvůli ochraně ojedinělého světoznámého druhově velmi bohatého naleziště zkamenělých svrchnokřídových rostlin, objevených ve zdejších lomech.\n\nV druhohorách, v cenomanu, se v těchto místech rozkládal komplex sladkovodních jezer později zaplavený mořem. Díky tomu a také působením vodních toků se do sedimentační pánve dostaly zbytky rostlinstva rostoucího na březích jezer. K nim patřily především jehličnaté stromy rodů \"Araucaria\", \"Cunninghamia\", \"Dammara\" a \"Sequoia\". Dále se zde vyskytovaly stromovité kapradiny, listnáče, keře a byliny, například rody \"Hederophyllum\", \"Kirchneria\", \"Magnolia\" a \"Myrtophyllum\". Na vlhčích místech a nedleko od břehů rostly druhy \"Aralia kowalewskiana\", břečťan \"Hedera priordialis\" a \"Krannera mirabilis\". Ve větší vzdálnosti od břehů byla stanoviště rodu \"Juniperus\" a \"Myrica\".\n\nGeologické podloží je složeno z uloženin svrchní křídy tmavého jílovce s velkým podílem uhelné hmoty. Až do 18. století zde byl těžen kvalitní pískovec využívaný jako stavební kámen. Vytěžený materiál byl použit při stavbě kostela v Nehvizdech a kostela i tvrze ve Vyšehořovicích. Rostlinné fosílie byly popsány Edvínem Bayerem a Josefem Velenovským. Na nalezišti objevili pozůstatky téměř 80 druhů svrchnokřídových cenomanských rostlin. Kromě otisků rostlin se v jílovitých polohách zachovaly ojediněle i otisky živočichů. Paleontolog Antonín Frič zde popsal několik druhů hmyzu a mlže rodu \"Unio\".\n\nRoste zde mnoho rumištních a hájových druhů rostlin a četné porosty mechů.\n\nMísto je útočištěm drobných živočichů a ptáků. Vyskytují se zde například krahujec, strakapoud nebo mlynařík.\n\nÚzemí je původně nezalesněné. V současnosti je zarostlé náletovými dřevinami.\n"}
{"id": "616153", "url": "https://cs.wikipedia.org/wiki?curid=616153", "title": "Vyšehradská smlouva", "text": "Vyšehradská smlouva\n\nVyšehradská smlouva byla smlouva uzavřená roku 1335 v uherském Visegrádu mezi českým králem Janem Lucemburským, polským králem Kazimírem III. a uherským králem Karlem I. Robertem.\n\nByla uzavřena v listopadu 1335 po dvouměsíčním jednání a jejím základem bylo uzavření protihabsburské koalice a dále vzdání se práva Jana Lucemburského jakožto polského krále výměnou za uznání české suverenity nad Slezskem a sumu 20 000 kop českých grošů.\n\nPůvodní situace byla taková, že polský královský titul drželi od dob Václava II. čeští králové, což zpochybňovalo Kazimírovo postavení polského panovníka. Kazimír se proto snažil zajistit se proti nynějšímu českému králi Janu Lucemburskému spojenectvím s císařem Ludvíkem Bavorem, Habsburky a bavorskými Wittelsbachy. Jan Lucemburský počítal s tím, že jistě dojde k vojenskému střetnutí a sbíral již vojsko. Jeho syn, moravský markrabí Karel (později císař Karel IV.), se však chopil iniciativy a navázal s Kazimírem diplomatické jednání. Z něj vyplynulo řešení ožehavé situace: Jan Lucemburský se vzdá titulu polského krále a získá za to trvale Slezsko. Dohodu měl zprostředkovat uherský král Karel I. Robert (z Anjou), švagr obou panovníků. Předběžné podmínky česko-polského míru byly dojednány v létě roku 1335 v Trenčíně, kam Kazimír vyslal své posly. V listopadu téhož roku se pak osobně dostavil do uherského Visegrádu, aby za přítomnosti krále Jana Lucemburského i Karla I. Roberta úmluvu slavnostně potvrdili a „\"učinili mezi sebou přísahy a smlouvy o vzájemném zachování věrnosti a smíření\"“. Kromě lenní svrchovanosti nad Slezskem bylo stanoveno, že český král obdrží náhradou ještě dvacet tisíc kop pražských grošů.\n\nV doprovodu Jana Lucemburského pak přijel mladý Kazimír III. 6. prosince 1335 do Prahy, a jak se píše ve Zbraslavské kronice „\"přijav četné pocty, zůstal v Praze devět dní,\"“ a „\"…vraceje se domů, radostně si odnášel se souhlasem českého krále Jana právo a titul království Polského\".“\n\n\n\n"}
{"id": "616154", "url": "https://cs.wikipedia.org/wiki?curid=616154", "title": "Exarcheia", "text": "Exarcheia\n\nExarcheia nebo také Exarchia, Exarheia či Exarhia (: Εξάρχεια) je čtvrť v centru Athén v Řecku poblíž historické budovy Národní technické univerzity. Název Exarcheia pochází od obchodníka jménem Exarchos, který zde otevřel obchod se smíšeným zbožím. Exarcheia je známá jako zázemí řeckých anarchistů. V roce 2008 zde zastřelil policista patnáctiletého Alexandrose Grigoropoulose, což vyvolalo v Řecku nepokoje.\n\n"}
{"id": "616158", "url": "https://cs.wikipedia.org/wiki?curid=616158", "title": "Romy Müllerová", "text": "Romy Müllerová\n\nRomy Müllerová, rozená Schneiderová (* 26. července 1958, Lübbenau, Braniborsko) je bývalá východoněmecká atletka, sprinterka.\n\nNejvětší úspěchy své kariéry zaznamenala v roce 1980 na letních olympijských hrách v Moskvě, kde se probojovala do finále běhu na 100 i 200 metrů. Na kratší, stometrové trati proběhla cílem v čase 11,16 s na 5. místě. Bronz vybojovala její krajanka Ingrid Auerswaldová, která byla o dvě setiny rychlejší. Ve finále běhu na 200 metrů skončila těsně pod stupni vítězů, na 4. místě v čase 22,47 s. Na bronzovou medaili, kterou získala Merlene Otteyová z Jamajky ztratila 27 setin sekundy.\n\nNa olympiádě v Moskvě byla členkou štafety na 4×100 metrů, která získala zlaté medaile a časem 41,60 s zaběhla nový světový rekord. Na výkonu se dále podílely Bärbel Wöckelová, Ingrid Auerswaldová a Marlies Göhrová. Tento čas je dodnes olympijským rekordem.\n\nJe také spoludržitelkou Evropského rekordu na méně často vypisované trati, běhu na 4×200 metrů.\n\n\n"}
{"id": "616163", "url": "https://cs.wikipedia.org/wiki?curid=616163", "title": "Třída Gotland", "text": "Třída Gotland\n\nTřída Gotland je třída dieselelektrických ponorek švédského námořnictva. Skládá se ze tří jednotek, přijatých do služby v letech 1996–1997. Ponorky jsou specializované pro službu v mělkých vodách Baltského moře a schopné ničit hladinové lodě a ponorky protivníka, provádět průzkum a speciální operace či klást miny. Všechny tři ponorky jsou stále v aktivní službě.\n\nRoku 1990 byly objednány nové ponorky konstrukčně vycházející z předcházející třídy \"Västergötland\". Roku 1991 byly specifikace změněny tak, aby ponorky byly vybaveny pohonem nezávislým na přístupu vzduchu (Stiglingovy motory). Ponorky postavila švédská loděnice Kockums v Malmö. Ponorka \"Gotland\" byla dokončena v roce 1996, zatímco \"Uppland\" a \"Halland\" byly dokončeny v roce 1997.\n\nJednotky třídy \"Gotland\":\n\nPonorky mají modulární konstrukci, což usnadňuje jejich stavbu a případné modernizace. Vysoký stupeň automatizace přitom umožnil snížit počet posádky na 27 mužů, což má příznivý vliv na komfort ubytování i provozní náklady. Pasivní sonarový komplex je typu Atlas Elektronik CSU 90-2. Dále jsou vyaveny radarem Terma Scanter a systémem elektronického boje Manta ECM.\n\nVýzbroj tvoří čtyři torpédomety ráže 533 mm a dva torpédomety ráže 400 mm. Těžká torpéda ráže 533 mm Bofors Underwater Systems Tp 613 slouží k ničení hladinových lodí. Mají rychlost 40 uzlů, dosah 20 km a hlavici o hmotnosti 240 kg. Druhým používaným typem je Tp 62 o rychlosti 40 uzlů a dosahu 40 km. Těchto torpéd může být neseno až 12 kusů. Naopak ze 400mm torpédometů jsou odpalována lehká protiponorková torpéda Saab Bofors Underwater Systems Tp 43, nebo torpéda Tp 45. Další variantou výzbroje je až 48 námořních min.\n\nTřída \"Gotland\" je první třídou ponorek vybavenou pohonem nezávislým na přístupu vzduchu (AIP – \"Air Independent Propulsion\"). Jejich pohonný systém tvoří dva diesely MTU o celkovém výkonu 2600 hp, jeden elektromotor ASEA o výkonu 2040 hp a dva stirlingovy motory Kockums V4-275R o celkovém výkonu 200 hp, využívající naftu a kapalný kyslík. Lodní šroub je jeden. Nejvyšší rychlost dosahuje 11 uzlů na hladině a 20 uzlů pod hladinou. Ponorka může bez vynoření plout dva týdny rychlostí 5 uzlů. Operační hloubka ponoru dosahuje 300 m.\n\nV roce 2015 započal program střednědobé modernizace ponorek třídy \"Gotland\" loděnicí Kockums. Díky němu se mají ve službě udržet až za rok 2025. Modernizace jednoho plavidla zabere dva roky, přičemž do služby se obě jednotky vrátily v letech 2018–2019. Do trupu ponorek byla mimo jiné vložena nová dvoumetrová sekce umožňující instalaci nové generace Stirlingových motorů a přechodové komory pro potápěče. Modernizovány byly také další systémy plavidla.\n\n"}
{"id": "616167", "url": "https://cs.wikipedia.org/wiki?curid=616167", "title": "Bärbel Wöckelová", "text": "Bärbel Wöckelová\n\nBärbel Wöckelová, rozená Eckertová (* 21. března 1955, Lipsko, Sasko), je bývalá východoněmecká atletka, dvojnásobná olympijská vítězka a mistryně Evropy v běhu na 200 metrů.\n\nPrvní mezinárodní úspěchy zaznamenala v roce 1973 na ME juniorů v tehdy západoněmeckém Duisburgu, kde získala dvě zlaté medaile (200 m, 4×100 m). O rok později získala na evropském šampionátu v Římě zlatou medaili ve štafetě na 4×100 metrů. V individuálním závodě na 100 metrů postoupila do finále, kde skončila na 7. místě v čase 11,46 s.\n\nV roce 1978 nestartovala na ME atletice v Praze. Na následujícím evropském šampionátu v roce 1982 v Athénách však vybojovala tři medaile. V běhu na 100 metrů získala stříbro, když byla o devatenáct setin sekundy pomalejší než Marlies Göhrová. Na dvojnásobné trati si doběhla v čase 22,04 s pro zlatou medaili a druhé zlato vybojovala společně s Gesine Waltherovou, Sabine Güntherovou a Marlies Göhrovou v krátké štafetě.\n\nPoprvé reprezentovala na olympiádě v Montrealu v roce 1976, kde se stala olympijskou vítězkou v běhu na 200 metrů. Ve finále trať zaběhla v čase 22,37 s. O dvě setiny pomalejší byla Annegret Richterová z NSR a bronz vybojovala Renate Stecherová z NDR. Druhé zlato získala ve štafetě, kde kromě Stecherové běžela finále také Marlis Oelsnerová a Carla Bodendorfová.\n\nO čtyři roky později se na letních olympijských hrách v Moskvě probojovala do finále běhu na 200 metrů druhým nejrychlejším časem v semifinále. Ve finálovém klání cílem proběhla v čase 22,03 s jako první a obhájila titul z předchozí olympiády, což se předtím žádné další sprinterce na této trati nepovedlo. Později totéž dokázala Veronica Campbellová z Jamajky na olympiádě v Athénách 2004 a v Pekingu 2008.\n\nČtvrtou, zlatou olympijskou medaili vybojovala společně s Romy Müllerovou, Ingrid Auerswaldovou a Marlies Göhrovou v závodě na 4×100 metrů. Trasu zaběhly v novém světovém rekordu 41,60 s. Tento čas je dodnes olympijským rekordem.\n\n\n"}
{"id": "616168", "url": "https://cs.wikipedia.org/wiki?curid=616168", "title": "Arrondissement Boulogne-sur-Mer", "text": "Arrondissement Boulogne-sur-Mer\n\nArrondissement Boulogne-sur-Mer je francouzský arrondissement ležící v departementu Pas-de-Calais v regionu Hauts-de-France. Člení se dále na 8 kantonů a 75 obcí.\n\n"}
{"id": "616170", "url": "https://cs.wikipedia.org/wiki?curid=616170", "title": "Seznam chráněných území v okrese Brno-venkov", "text": "Seznam chráněných území v okrese Brno-venkov\n\nToto je seznam chráněných území v okrese Brno-venkov aktuální k roku 2018, ve kterém jsou uvedena chráněná území v okrese Brno-venkov.\n\n"}
{"id": "616180", "url": "https://cs.wikipedia.org/wiki?curid=616180", "title": "Levente Szuper", "text": "Levente Szuper\n\nLevente Szuper (* 11. června 1980 Budapešť, Maďarsko) je maďarský hokejový brankář, reprezentant své země.\n\nS hokejem začínal v Budapešti za Ferencvárosi TC, jako junior hrával také za Krefeld Pinguine. V roce 1998 odešel do Kanady a odehrál dvě sezóny za Ottawa 67’s v Ontario Hockey League. V roce 2000 byl draftován ve čtvrtém kole týmem Calgary Flames. Aktivně do hry v NHL nikdy nezasáhl, v sezóně NHL 2002/2003 v době zranění Romana Turka dělal náhradníka Jamie McLennanovi. Stal se tak prvním maďarským hokejistou, který byl zařazen na soupisku týmu NHL. Jinak v letech 2000 až 2003 hrával za Saint John Flames v AHL, s nimiž v roce 2001 vybojoval Calderův pohár. V roce 2004 se vrátil do Evropy a vystřídal několik klubů, limitovala jej zranění. Hrál například italskou ligu za Asiago Hockey, v Německu nastupoval za EV Duisburg Die Füchse a v sezóně 2009/2010 za Hannover Scorpions, se kterými vybojoval německý titul. Od října 2010 působí opět v zámoří – smlouvu podepsal s Arizona Sundogs v Central Hockey League.\n\nMaďarsko reprezentoval již jako osmnáctiletý v kategorii C mistrovství světa 1998. V roce 2008 pomohl vybojovat historický postup Maďarska do elitní kategorie mistrovství světa po sedmdesáti letech, kde také v roce 2009 reprezentoval.\n\n"}
{"id": "616183", "url": "https://cs.wikipedia.org/wiki?curid=616183", "title": "Bejtar", "text": "Bejtar\n\nBejtar může označovat:\n\n"}
{"id": "616186", "url": "https://cs.wikipedia.org/wiki?curid=616186", "title": "Karel Cieślar", "text": "Karel Cieślar\n\nKarel Cieślar (* 13. května 1954 Nýdek) je český architekt a komunální politik polské národnosti.\n\nStudoval na FS ČVUT v Praze (1973–1974) a na FA Slezské polytechniky v polských Glivicích (1974–1979). Kontakty s nezávislými studentskými organizacemi v Polsku, účast na studentské expedici do zemí tehdejší západní Evropy „EUROARCH´77“ a v aktivitách podzemní církve v bývalém Československu byly postačujícím důvodem k tomu, aby mladý architekt musel po studiích pracovat na stavbách státního statku (1979–80). Následně se uchytil jako projektant v ostravském závodě Energoprojektu (1980–1981). Opětovně byl nucen nastoupit na státní statek, tentokrát jako zedník (1981–1982). Později pracoval na Bytovém podniku (1982–1984) a v Potravinoprojektu v Havířově. Tato poslední praxe byla nečekaně přerušena nástupem k výkonu základní vojenské služby v hodnosti vojína (1987). Od roku 1988 provozuje soukromou praxi.\n\nPo roce 1989 se angažuje veřejně, je zvolen jako zástupce starosty a později starostou obce Těrlicko (1996–1997). V roce 1996 kandiduje do Senátu PČR. Je spoluzakladatelem Slezské diakonie, členem vedení a později zástupcem předsedy. Podílí se na vzniku euroregiónu Těšínské Slezsko a jiných regionálních organizací. Byl členem Rady Kongresu Poláků v ČR. V létech 1994–1999 pracuje jako externí pedagog na Ostravské univerzitě (katedra katechetiky). Od roku 2000 je koordinátorem prací polských architektů v Ostravě, vítězů první mezinárodní architektonicko-urbanistické soutěže v ČR. V létech 2000–2002 byl členem Stavovského soudu České komory architektů a 2015-2018 byl členem představenstva této stavovské organizace. Od svého pražského pobytu (2001–2002) volně spolupracuje s architektem Vlado Milunićem. Je všeobecně známá jeho snaha o urbanistickou revitalizaci rozděleného města Těšína, kde od roku 2003 žije. Od roku 2011 pořádá mezinárodní rodové sjezdy. Je předsedou výboru, který uděluje cenu \"Těšínit - Cieszynit Uznania\" významným osobnostem Těšínského Slezska. \n\nJeho rodiče jsou Helena, roz. Wojnarová (1925) a Oskar-František Cieślar (1917–2015). Má pět sourozenců, dva bratry a tří sestry. Je otcem čtyř dětí, Zuzany Chodurové (1977), Andrzeje Cieślara (1981), Heleny Boroňové (1983) a Anny Ciché (1986). Jejich matka Eugenie roz. Harwotová (1956–1997). Od roku 2014 je ženatý s Aleksandra Trybuś - Cieślar.\n\nDo roku 1990 nebyl členem žádné strany. Od listopadu 1989 se angažuje jako křesťanský demokrat v KDS (předseda regionální organizace, předseda Stranického soudu). Po integraci ODS-KDS se do doby odnětí licence jeho těrlické organizaci (1997) angažuje jako občanský demokrat. V roce 1996 neúspěšně kandidoval za ODS do senátu ČR ve volebním obvodu č. 74–Karviná. Později je zvolen do čela okresní organizace US a v roce 1998 neúspěšně kandidoval na předsedu této nové pravicové strany. Pro nesouhlas se čtyřkoaliční politikou (vstup do vlády s ČSSD) odchází z politického života.\n\nRealizované projekty (výběr):\n\n\nProjekty a studie (výběr):\n\n\n\n\n\n"}
{"id": "616188", "url": "https://cs.wikipedia.org/wiki?curid=616188", "title": "Šlechtění", "text": "Šlechtění\n\nŠlechtění je metoda ovlivňování vlastností potomstva dlouhodobým cílevědomým výběrem rodičů s požadovanými znaky. Šlechtění se využívá u živočichů, rostlin i dalších skupin organismů. Šlechtí se organismy užitkové, především zemědělské plodiny a zvířata, tak i organismy pěstované či chované pro potěšení, například některé okrasné květiny či domácí mazlíčci. Výsledkem šlechtění může být zlepšení vlastností stávající odrůdy či plemene nebo vytvoření odrůdy či plemene nového.\n\n"}
{"id": "616190", "url": "https://cs.wikipedia.org/wiki?curid=616190", "title": "Josef Patera", "text": "Josef Patera\n\nJosef Patera (1886 Petrovice – 1957 Opočno) byl regionální malíř a učitel. \n\nTři roky studoval stavební inženýrství na Vysokém učení technickém v Praze. Později pracoval jako učitel. Učil ve Slabcích u Rakovníka. Po těžké nemoci se s rodinou přestěhoval do Opočna u Loun, kde se věnoval portrétní malbě a krajinomalbě. Vytvořil zde unikátní soubor maleb místní lidové architektury.\n\n\n"}
{"id": "616196", "url": "https://cs.wikipedia.org/wiki?curid=616196", "title": "Saba (rozcestník)", "text": "Saba (rozcestník)\n\nSaba může být:\n\n"}
{"id": "616199", "url": "https://cs.wikipedia.org/wiki?curid=616199", "title": "Joe Morton", "text": "Joe Morton\n\nJoseph Thomas Morton Jr. (* 18. říjen, 1947, New York, USA) je americký herec.\n\nNarodil se v New Yorku, konkrétně v Bronxu, sekretářce Evelyn a úředníkovi Josephu Thomasovi Mortonovi staršímu. Díky povolání svého otce v dětství vyrůstal v Západním Německu a Japonsku. Vystudoval Hofstra University.\n\nPřed kamerou se objevil poprvé v roce 1970, konkrétně v seriálu \"\". Následně přijal hlavní role do několika seriálů, ke kterým patří \"Grady\", \"Equal Justice\", \"A different world\", \"Tribeca\", \"Pod jednou střechou\", \"Prince Street\" nebo \"Dobrá manželka\". Vidět jsme ho mohli i v epizodních rolích seriálů jako \"Smallville\" nebo \"Dr. House\".\n\nZnámým se stal ale především díky filmům jako \"...a spravedlnost pro všechny\", \"Crossroads\", \"Zelly a já\", \"O myších a lidech\", \"Nebezpečná rychlost\", \"Blues Brothers 2000\", \"Americký gangster\", ale především díky filmu \"\", kde se představil v roli zakladatele Skynetu, Milese Dysona.\n\nJe již 26 let ženatý s Norou Chavooshian, se kterou má tři děti.\n\n\n\n"}
{"id": "616200", "url": "https://cs.wikipedia.org/wiki?curid=616200", "title": "Vestfálské království", "text": "Vestfálské království\n\nVestfálské království byl historický stát, který existoval v letech 1807 až 1813 na území dnešního Německa. Formálně nezávislý suverénní stát byl ve skutečnosti vazalem Francouzského císařství, ovládaný bratrem francouzského císaře Napoleona I. Jérômem. Království bylo pojmenováno po regionu Vestfálsko, ačkoliv jen malá část aktuálně ležela v této oblasti.\n\nVestfálské království bylo vytvořeno v roce 1807 spojením území okupovaných Pruským královstvím (Hannoverské kurfiřtství, Magdeburské vévodství) a některých pruských spojenců (Brunšvicko-Wolfenbüttelsko, Hesensko-Kasselsko) po Tylžském míru. Hlavním městem byla zvolena dosavadní hessenská metropole Kassel a králův dvůr sídlil ve zdejším zámku Wilhelmshöhe, který byl přejmenován na Napoleonshöhe. Království se stalo součástí Rýnského spolku\n\nZ Vestfálska se měl stát Napoleonův \"modelový stát\". Král Jérôme již 7. prosince 1807, následující den po svém prvním příjezdu do Kasselu, podepsal ústavu, která udělala z království první monarchii v Německu s moderní ústavou. Ústava zaručovala rovnost práv pro všechny obyvatele, rušila robotu, propouštěla nevolníky a zrovnoprávňovala Židy. Byl také zaveden Napoleonův občanský zákoník, metrický systém, zrušeny cechy a uvedena možnost svobodného podnikání. Jediné, co zůstalo při starém, byla omezená možnost svobodného projevu a cenzura.\n\nV roce 1810 muselo Vestfálsko podstoupit své kraje Sever (centrum Stade) a Dolní Labe (centrum Lüneburg) Francii. Navíc muselo poskytovat císařství finanční podporu a vojenské jednotky pro probíhající války. Významné množství mužů ztratilo Vestfálsko během ruského tažení, velké ztráty zaznamenala například vestfálská garda v bitvě u Borodina.\n\nPo porážce a ústupu Napoleona z Ruska nastal vestfálský soumrak. V září 1813 ruští kozáci obklíčili Kassel, porazili zdejší francouzskou posádku a obsadili město. Do 1. října bylo celé království obsazeno ruskými vojsky, avšak již o tři dny později se Jérôme Bonaparte vrátil s francouzskými vojáky a znovu obsadil hlavní město. Kozáci opět oblehli město. Zánik Vestfálska přišel po Napoleonově prohře v bitvě u Lipska z 19. října 1813, kdy Rusové rozpustili království a obnovili status quo z roku 1806.\n\n"}
{"id": "616205", "url": "https://cs.wikipedia.org/wiki?curid=616205", "title": "Brunšvicko-lüneburské kurfiřtství", "text": "Brunšvicko-lüneburské kurfiřtství\n\nBrunšvicko-lüneburské kurfiřtství (oficiální název, německy \"Kurfürstentum Braunschweig-Lüneburg\"), hovorově též Hannoverské kurfiřtství (německy \"Kurfürstentum Hannover\" či zkráceně \"Kurhannover\"), byl státní útvar ležící na území dnešního Německa. Jednalo se o deváté kurfiřtství Svaté říše římské národa německého. Vládla zde dynastie Hannoverských, jedna z větví welfského rodu. V roce 1714 hannoverský kurfiřt Jiří I. usedl na britský trůn, čímž spojil obě monarchie v personální unii. Kurfiřtství zaniklo roku 1814, kdy dosáhlo povýšení na království.\n"}
{"id": "616206", "url": "https://cs.wikipedia.org/wiki?curid=616206", "title": "Ramat Adamit", "text": "Ramat Adamit\n\nRamat Adamit (: רמת אדמית) je hora o nadmořské výšce cca 400 metrů v severním Izraeli, v Horní Galileji.\n\nJe situovaná necelý 1 kilometr jihozápadně od vesnice Adamit a necelé 2 kilometry severozápadně od obce Ejlon. Má podobu většinou odlesněného navrší s plochým vrcholem, které vystupuje nad severní stranu údolí vádí Nachal Becet. Výškový rozdíl mezi dnem údolí a temenem tohoto návrší dosahuje cca 200 metrů. Dál k jihu, na protější straně Nachal Becet se rozkládá rovinatá krajina s vesnicí Ja'ara. Ve vrcholové partii se nachází vyhlídka, kterou zde roku 2005 zřídil Židovský národní fond. Je pojmenována podle Nira Šomroniho, který se zabil při pádu do údolí Nachal Becet. Poblíž je další vyhlídkový bod \"Micpe Mej Tal\" (מצפה מי-טל) pojmenovaný podle vojáka Amira Mej Tala, který byl v roce 1988 zabit v jižním Libanonu. Na východním okraji útesu je taky zpřístupněna jeskyně \"Ma'arat Kešet\" (מערת קשת). Na východě Ramat Adamit klesá nad soutok vádí Nachal Becet a Nachal Namer. Od vesnice Adamit tudy vede do nížiny při Nachal Becet lokální silnice 8993.\n\n"}
{"id": "616209", "url": "https://cs.wikipedia.org/wiki?curid=616209", "title": "Hašler", "text": "Hašler\n\nPříjmení Hašler nosí více různých osobností:\n\n\n"}
{"id": "616217", "url": "https://cs.wikipedia.org/wiki?curid=616217", "title": "Har Poreach", "text": "Har Poreach\n\nHar Poreach (: הר פורח) je hora o nadmořské výšce 173 metrů v severním Izraeli, v Horní Galileji.\n\nJe situovaná necelý 1 kilometr východně od vesnice Macuva a 1 kilometr západně od obce Ja'ara. Má podobu nevelkého zalesněného navrší, které vystupuje nad jižní stranu údolí vádí Nachal Cuva, které se tu již blíží svému soutoku s Nachal Becet. Jde o ploché údolí zvané Bik'at Šefa (בקעת שפע), které je již výběžkem izraelské pobřežní planiny. V jarních měsících je vrch pokryt květenou. Zpočátku po založení kibucu Macuva byl kopec nazýván Har Kerach (הר קרח). Z vrcholku se nabízí kruhový výhled na okolní krajinu včetně pohoří Karmel. V okolí je zřízena turistická stezka o délce 3 kilometrů. Jižním směrem se rozkládá mírně zvlněná a zalesněná krajina, ze které vystupuje pahorek Giv'at Ezov.\n\n"}
{"id": "616220", "url": "https://cs.wikipedia.org/wiki?curid=616220", "title": "Giv'at Ezov", "text": "Giv'at Ezov\n\nGiv'at Ezov (: גבעת אזוב) je pahorek o nadmořské výšce 178 metrů v severním Izraeli, v Horní Galileji.\n\nJe situován necelý 1 kilometr severozápadně od vesnice Avdon a 1,5 kilometru jihovýchodně od obce Macuva. Má podobu nevelkého zalesněného navrší, které vystupuje o několik desítek metrů nad okolní krajinu. Na jižní straně se pak svažuje k toku vádí Nachal Kaziv, kde stojí pahorek Tel Avdon. Na severní straně sousedí s horou Har Poreach.\n\n"}
{"id": "616223", "url": "https://cs.wikipedia.org/wiki?curid=616223", "title": "Bayan Mandahu", "text": "Bayan Mandahu\n\nBayan Mandahu je geologické souvrství svrchnokřídového stáří (santon-kampán, asi 84-75 mil. let), nacházející se na území Vnitřního Mongolska (Čína). Je známé dobře zachovanými zkamenělinami svrchnokřídových obratlovců (zejména neptačích dinosaurů), většinou uchovaných v pískovcích. Mnozí z těchto tvorů zřejmě zahynuli při písečných bouřích nebo sesuvech dun.\n"}
{"id": "616225", "url": "https://cs.wikipedia.org/wiki?curid=616225", "title": "Tel Avdon", "text": "Tel Avdon\n\nTel Avdon (: תל עבדון) je pahorek o nadmořské výšce 146 metrů v severním Izraeli, v Horní Galileji.\n\nJe situován necelý 1,5 kilometru západně od vesnice Avdon a 1,5 kilometru jižně od obce Macuva. Má podobu nevelkého zalesněného navrší, které vystupuje o několik desítek metrů nad okolní krajinu. Na jižní straně se pak svažuje k toku vádí Nachal Kaziv. Na severovýchodní straně s ním sousedí vrch Giv'at Ezov. Archeologické zkoumání zde odhalilo zbytky keramiky z doby bronzové, z římského i byzantského období. Podle některých je tato lokalita místem biblického města \"Abdón\" zmiňovaného v Knize Jozue 21,30\n\n"}
{"id": "616229", "url": "https://cs.wikipedia.org/wiki?curid=616229", "title": "Giv'at Hardalit", "text": "Giv'at Hardalit\n\nGiv'at Hardalit (: גבעת חרדלית) je pahorek o nadmořské výšce 243 metrů v severním Izraeli, v Horní Galileji.\n\nJe situován na západním okraji vesnice Manot a 1,5 kilometru jihovýchodně od obce Avdon. Má podobu ploché odlesněné náhorní plošiny, která je na severu ohraničena údolím vádí Nachal Kaziv (v něm se na úpatí kopce nachází pramen \"Ejn Hardalit\" – עין חרדלית), na straně jižní údolím vádí Nachal Nachat a navazujícího Nachal Ša'al. Vlastní vrcholová plošina je z velké části zastavěna vesnicí Manot. Svahy do jednotlivých údolí jsou pokryté lesní vegetací.\n\n"}
{"id": "616233", "url": "https://cs.wikipedia.org/wiki?curid=616233", "title": "Giv'at Ša'al", "text": "Giv'at Ša'al\n\nGiv'at Ša'al (: גבעת שעל) je pahorek o nadmořské výšce 210 metrů v severním Izraeli, v Horní Galileji.\n\nJe situován na západním okraji vesnice Neve Ziv a 2 kilometry jižně od obce Avdon. Má podobu plochého zalesněného návrší, které je na severní straně ohraničeno údolím vádí Nachal Ša'al. Na jižní straně je to mělké údolí vádí Nachal Gula, na jehož protější straně se zvedá pahorek Giv'at ha-Mešurjan.\n\n"}
{"id": "616237", "url": "https://cs.wikipedia.org/wiki?curid=616237", "title": "Arrondissement Montreuil", "text": "Arrondissement Montreuil\n\nArrondissement Montreuil je francouzský arrondissement ležící v departementu Pas-de-Calais v regionu Hauts-de-France. Člení se dále na 8 kantonů a 164 obcí.\n\n"}
{"id": "616240", "url": "https://cs.wikipedia.org/wiki?curid=616240", "title": "Stará radnice (Bratislava)", "text": "Stará radnice (Bratislava)\n\nStará radnice v Bratislavě je historická budova na Hlavním náměstí v Bratislavě a patří mezi nejstarší budovy ve hlavním městě Slovenska. Tvoří ji víceré budovy, \nkonkrétně Jakubův dům, Pawerův dům, Ungerův dům, a Aponiho palác, které byly postaveny v různých uměleckých slozích. Původní část radnice tvoří samostatný dům s vlastní věží na východním okraji náměstí. \n\nByla postavena v gotickém stylu v 15. století jako výsledek spojení vícerých domů (\"Pawerův dům\", \"Ungerův dům\", \"Aponiho palác\"). Hlavní budovu vedle věže dal postavit rychtář Jakub ve 14. století, zatímco samotná věž, původně gotická, byla postavena ve 13. století.\n\nPozději prošla mnohými změnami a rozšířeními, hlavně rekonstrukcí v renesančním stylu v roce 1599 po poškození způsobeným zemětřesením, barokní restylizace věže po požáru v 18. století a novorenesanční, neogotické křídlo postavené v roce 1912.\n\nNachází se přímo v centru města mezi Hlavním náměstím a Primaciálním náměstím, vedle ní se nalézá řecké a japonské velvyslanectví. Radnici je možné lehce poznat podle barevné dlaždicové střechy.\n\nBudova byla využívána jako městská radnice od 15. století do pozdního 19. století. V tomto období sloužila i jiným účelům, například jako vězení, mincovna, tržní místo a objekt pro veřejné oslavy a slavnosti. Byla využívána také jako depozitář, zbrojnice a městský archiv.\n\nDnes se zde nachází Městské muzeum s expozicí o historii města Bratislavy. Mezi vystavované exponáty patří nástroje používané k mučení, staroměstské žaláře, historické zbraně, brnění, miniatury. Jednou z atrakcí je i dělová koule vestavěná do stěny věže. Kouli na budovu vystřelili Napoleonovi vojáci v 19. století.\n"}
{"id": "616246", "url": "https://cs.wikipedia.org/wiki?curid=616246", "title": "Giv'at ha-Mešurjan", "text": "Giv'at ha-Mešurjan\n\nGiv'at ha-Mešurjan (: ) je pahorek o nadmořské výšce 222 metrů v severním Izraeli, v Horní Galileji.\n\nJe situován cca 1 kilometr jihozápadně od vesnice Neve Ziv a 3 kilometry východně od obce Kabri. Má podobu nevýrazného zalesněného návrší, které je na severní straně ohraničeno mělkým údolím vádí Nachal Gula. Na jižní straně prochází dálnice číslo 89. Dál k jihu se nachází lom, který je zčásti zaplněn vodou, a pak údolí vádí Nachal Ga'aton.\n\n"}
{"id": "616252", "url": "https://cs.wikipedia.org/wiki?curid=616252", "title": "Hlavní náměstí (Bratislava)", "text": "Hlavní náměstí (Bratislava)\n\nHlavní náměstí v Bratislavě je veřejné prostranství, které vytváří centrální náměstí na Starém Městě v hlavním městě Slovenska v Bratislavě, jde o jedno z nejznámějších zdejších náměstí.\n\nNachází se v centru města vedle Františkánského náměstí, mezi ulicemi Sedlárska a Radničná.\n\nZa socialismu bylo pojmenováno \"námestie 4. apríla\" (česky: \"náměstí 4. dubna\").\n\nV minulosti se na místě současného Hlavního náměstí nalézalo tržiště.\n\nHlavní náměstí je mimořádně bohaté na historické a kulturní památky, nachází se zde několik paláců. Vůbec nejvýznamnějším objektem je patrně historická budova Staré radnice, v jednotlivých objektech sídlí velvyslanectví Japonského císařství, Řecka a Francie.\n\nStojí zde Palác Uherské eskontní a směnárenské banky, Paluďaiův palác, Aponiho palác tvořící část Staré radnice, Místodržitelský palác a Kutscherfeldův palác.\n\nNa hlavním náměstí se od konce 20. století každoročně konají koncerty při příležitosti silvestrovských oslav a jiné\nkulturní podniky, vánoční i velikonoční (a jiné) trhy.\n"}
{"id": "616258", "url": "https://cs.wikipedia.org/wiki?curid=616258", "title": "Hartsfield-Jackson International Airport", "text": "Hartsfield-Jackson International Airport\n\nMezinárodní letiště Hartsfield-Jackson International Airport (IATA: ATL, ICAO: KATL, FAA LID: ATL) či letiště Atlanta leží 11 km jižně od středu města Atlanta ve státě Georgie, USA. Podle statistik je nejrušnějším na světě neustále od roku 1999 co do počtu cestujících, od roku 2005 i co do počtu pohybů.\n\nLetiště bylo založeno roku 1925 z podnětu primátora W. Simse, v roce 1930 odbavilo denně 16 letů a bylo na třetím místě za letišti v New Yorku a Chicagu. V letech 1940-1945 sloužilo i jako vojenské letiště a jeho plocha se zdvojnásobila. Roku 1948 prošlo provizorní odbavovací budovou milion cestujících, ale teprve roku 1956 se otevřela první mezinárodní linka do Montrealu. Roku 1980 byl otevřen nový terminál pro až 55 milionů cestujících na ploše 23 ha a dostal jméno podle primátora W. B. Hartsfielda. Pátá ranvej zvýšila kapacitu letiště ze 184 na 237 pohybů za hodinu a roku 2003 byl název rozšířen o jméno zemřelého primátora Jacksona. Do roku 2015 se kapacita letiště zvýšila na plánovaných 121 milionu cestujících ročně.\n\nLetiště má řídící věž vysokou 121 m a pět paralelních betonových ranvejí ve směru západ-východ (09/27), mezi nimiž leží odbavovací část. Tu tvoří hlavní odbavovací budova na západním konci a nová mezinárodní odbavovací hala na východním konci. Mezi nimi je šest nástupních hal (concourse) v řadě za sebou a kolmých k ose letiště. Haly T a A až D slouží pro vnitrostátní lety, kdežto nejvýchodnější haly E a F výhradně pro mezinárodní lety. Jsou spojeny podzemní chodbou a bezplatným automatickým vlakem se stanicemi pod každou z hal. Všechny haly dohromady mají 207 odbavovacích východů (gates).\n\nLetiště je hlavním sídlem společnosti Delta Air Lines, která přepravuje asi 60 % cestujících a má zde má i své technické středisko. Dalšími významnými společnostmi jsou Southwest Airlines a Atlantic Southeast Airlines. K letišti přiléhají administrativní budovy, hotely a parkovací domy. Letiště zaměstnává přes 55 tisíc lidí a je největším zaměstnavatelem ve státě Georgia.\n\nPodle údajů bylo letiště od roku 1998 nejrušnějším na světě, co do počtu přepravených pasažérů. Za rok 2017 jím prošlo 103 902 992 cestujících, meziroční pokles byl 0,26%. Druhé bylo v roce 2013 mezinárodní Letiště Peking (PEK) a na třetím místě letiště London Heathrow (LHR). Počet pohybů v roce 2017 dosáhl 879 560 a byl také největší na světě. Na druhém místě bylo v roce 2013 letiště O'Hare International Airport v Chicagu a na třetím Dallas/Fort Worth International Airport.\n\nZ Prahy do Atlanty létala během letní letecké sezóny Delta Air Lines, která má v Atlantě svoji hlavní základnu.\n\nLetiště poskytuje cestujícím nejrůznější služby: restaurace, obchody, parkoviště a půjčovny aut, úschovu zavazadel, ztráty a nálezy, bankomaty a směnárny. Je zde i celnice a policejní stanice a dětem je k dispozici dětský koutek. Za poplatek je možné využít bezdrátové připojení k internetu. Na letišti se nachází také pošta a zdravotní středisko. K dispozici jsou také stání pro dlouhodobé i krátkodobé parkování.\n\nObsluhu letiště hromadnou městskou dopravou obstarává společnost MARTA. V hlavní odbavovací budově letiště se nachází konečná stanice metra spojující jej s městem Atlanta. \"Zlatá linka\" (\"Golden line\") jede přímo do středu města. V roce 2015 stála jednoduchá jízdenka 2,50 USD. K dispozici je i autobusové spojení, na letišti staví například dálkové autobusy společnosti Greyhound Lines.\n\n"}
{"id": "616260", "url": "https://cs.wikipedia.org/wiki?curid=616260", "title": "Staré Mesto (Bratislava)", "text": "Staré Mesto (Bratislava)\n\nStaré Mesto je městská část slovenského hlavního města Bratislavy, ve které se nachází historické centrum města, nábřeží Dunaje a hradní vrch. Centrum města je městskou památkovou rezervací.\n\nJde o turisty nejnavštěvovanější část Bratislavy. Kromě historických památek je zde mnoho barů, restaurací, galerií, velvyslanectví, konzulátů a státních úřadů a institucí. \n\nJádro Starého Města tvoří historické centrum Bratislavy nacházející se mezi bývalými městskými hradbami. Staré Město lze rozdělit do čtyř oblastí, na „západní část“, „severní část“, „východní část“ a na „bratislavská nábřeží“.\n\nZápadní část se liší od jeho ostatních částí. Rozkládá se na vršcích malokarpatského predhůří, zastavěných hlavně vilovou zástavbou. Bratislavské vršky od jihu ohraničuje strmý svah svažující se k Dunaji. Podobně výrazná je i jejich západní hranice, kterou je Mlynská dolina. Severní ohraničení Bratislavských vršků tvoří dopravní komunikace využívající Lamačskú bránu, sníženinu jižní části Malých Karpat. Na východě tato bratislavská vilová oblast pozvolně klesá k Palisádám a historickému centru Bratislavy. Na plochém vrchu na jejím jihovýchodním okraji se nachází Bratislavský hrad. Na východních a jižních svazích hradního kopce se rozprostírá Bratislavské podhradí.\n\n\n\nNa hradním vrchu se vypíná Bratislavský hrad a památník Slavín.\n\n\n\n"}
{"id": "616276", "url": "https://cs.wikipedia.org/wiki?curid=616276", "title": "David Jařab", "text": "David Jařab\n\nDavid Jařab (* 2. ledna 1971 Hranice na Moravě) je český filmový a divadelní režisér, dramatik, představitel surrealismu.\n\nNarodil se v Hranicích na Moravě. Je synem prof. Josefa Jařaba. Vystudoval Janáčkovu akademii múzických umění v Brně, obor činoherní režie. Od roku 1993 působil v brněnském HaDivadle jako režisér, autor a posléze i jako umělecký šéf. V roce 1997 odešel do Prahy, roku 2002 se stal kmenovým režisérem Divadla Komedie.\n\nV roce 2004 uvedl do kin film \"Vaterland – Lovecký deník\", který získal Českého lva za výtvarný počin. V roce 2010 vstoupil do kin jeho druhý celovečerní film \"Hlava - ruce - srdce\".\n\nV roce 1989 se stal členem brněnské surrealistické skupiny A. I. V., později se stal členem Surrealistické skupiny. Publikuje v surrealistické revue Analogon, režíruje pravidelné prezentace Surrealistické skupiny \"Večery Analogonu\".\n\nMá dva syny Antonína Karla a Ferdinanda Josefa .\n\n\n"}
{"id": "616277", "url": "https://cs.wikipedia.org/wiki?curid=616277", "title": "Mlynská dolina", "text": "Mlynská dolina\n\nMlynská dolina je část (jeden z 9 sektorů) bratislavské městské části Karlova Ves v okrese \nBratislava IV.. Zahrnuje čtvrť Slávičie údolie. Byla pojmenována podle devíti mlýnů, \nkteré stály na břehu potoka Vydrice. Byly používány až do 60. let 19. století, počátkem 20. století \nuž stály pouze budovy mlýnů. První mlýn přestavěl Enea Lanfranconi na vilu, která \npřipomínala zámek.\n\nMlynská dolina je i název stejnojmenné ulice tvořící východní hranici této čtvrtě navazující na Most Lafranconi.\n\nV Mlynské dolině se nachází sídlo Slovenské televize a je to jedna z nejvyšších budov na Slovensku s výškou 108 m. Naproti Slovenské televizi se nalézá hřbitov Slávičie údolie, jeden z největších hřbitovů v Bratislavě. V Mlynské dolině se také nacházejí dvě fakulty Slovenské technické univerzity - Fakulta elektrotechniky a informatiky a Fakulta informatiky a informačních technologií Slovenské technické univerzity (přičemž obě dvě fakulty sídlí v jedné budově v Ilkovičově ulici) a dvě fakulty Univerzity Komenského v Bratislavě - Přírodovědecká fakulta Univerzity Komenského v Bratislavě a Fakulta matematiky, fyziky a informatiky Univerzity Komenského v Bratislavě.\n\nMlynská dolina také tvoří největší komplex studentských kolejí a internátů ve střední Evropě, protože počet ubytovaných studentů v tomto komplexu představuje každoročně okolo 10 000 - 15 000 studentů z celého Slovenska i ze zahraničí, čímž připomíná menší město.\n\nKomplex studentských kolejí se skládá z mnoha samostatných komplexů a budov, nejznámějším komplexem jsou Studentské domovy a jídelny Ľudovíta Štúra a Studentský domov Mladost.\n\nV Mlynské dolině, v blízkosti budovy Slovenské televize, se nachází i jediná bratislavská zoologická zahrada.\n\nV bezprostřední blízkosti Mlynské doliny prochází úsek dálnice D2, což je nejnovější úsek této důležité dálnice evropského významu, který byl dokončen v červnu 2007.\n\nPřímo v komplexu studentských domovů u manželských internátů a internátu Mladost má sídlo vícero firem, sídlí zde i státní instituce Ústav informací a prognóz ve školství, což je podřízená organizace Ministerstva školství Slovenské republiky. V téže budově pak sídlí í slovenská Státní školní inspekce.\n\n"}
{"id": "616284", "url": "https://cs.wikipedia.org/wiki?curid=616284", "title": "Seznam ostrovů Papuy-Nové Guineje", "text": "Seznam ostrovů Papuy-Nové Guineje\n\nNásledující tabulka uvádí ostrovy Papuy-Nové Guineje s plochou přes 500 km².\n\n"}
{"id": "616290", "url": "https://cs.wikipedia.org/wiki?curid=616290", "title": "Znak Vestfálského království", "text": "Znak Vestfálského království\n\nZnak Vestfálského království pochází z návrhu francouzského ministra zahraničí Charlese de Talleyrand-Périgord. \n\nZnak samotný se skládá ze štítu, složeného ze znaků území, které byly inkorpovány do Vestfálského království. Tento štít leží na hermelínovém pláští, který je ozdoben zlatými včelami a královskou korunou. Pod štítem leží Řád vestfálské koruny (vpravo) a Řád čestné legie (vlevo), dále pak dvě zkřížené žezla. Nad štítem leží Napoleonova hvězda.\n\nNa středovém štítku je zlatá vlevo hledící orlice držící zlatý blesk na modrém poli. Jednalo se o znak Francouzského císařství, jeho inkorporace do vestfálského znaku dávala najevo vasalský poměr Vestfálska k Francii.\n\nV pravém horním poli se nachází stříbrný kůň ve skoku v červeném poli (znak Hannoverského kurfiřtství). \n\nLevý horní je čtvrcený, ve středovém štítku se nachází červenostříbrně pruhovaný korunovaný lev ve skoku na modrém poli (Hesensko), v pravém horním poli dva zlatí kráčející lvi nad sebou v červeném poli (hrabství Diez), v levém horním pak stříbrná šesticípá hvězda na černé hlavě štítu ve zlatém poli (hrabství Ziegenhain), v pravém dolním dvě stříbrné šesticípé hvězdy vedle sebe na černé hlavě štítu ve zlatém poli (hrabství Nidda) a v levém dolním červený levhart ve skoku s modrou zbrojí na zlatém poli (hrabství Katzenelnbogen). \n\nPravé dolní pole znaku je vyplněno stříbrnočerveným štenýřem se středovým štítkem, na němž je zobrazen červený lev ve skoku ve zlatém poli. Tento nově vytvořený znak měl znázorňovat území kolem Magdeburku.\n\nLevé dolní pole je opět čtvrceno. V jeho pravém horním poli jsou dva zlatí kráčející levharti nad sebou v červeném poli (Brunšvicko), v levém horním pak červený korunovaný lev ve skoku ve zlatém poli (Diepholz). V pravém dolním poli je modrý lev ve skoku na zlatém poli pokrytém červenými srdci (Lüneburg) a v levém dolním zlatý lev ve skoku na červeném poli (Lauterburg).\n"}
{"id": "616294", "url": "https://cs.wikipedia.org/wiki?curid=616294", "title": "Vydrica", "text": "Vydrica\n\nVydrica je říčka na jihozápadním Slovensku v oblasti hlavního města Slovenska Bratislavy,\ndélka jejího toku činí 19 kilometrů a průměrný průtok v ústí pak činí 0,22 m3/s. Jde o jeden z mála slovenských toků, které přímo ústí do Dunaje.\n\nPramení v Malých Karpatech pod sedlem Biely kríž v lokalitě Dubové, v nadmořské výšce cca 450 m n. m.\nNejprve teče jihozápadním směrem přes Bratislavský lesní park, zprava přibírá kratší přítok a stáčí se na jih.\nDále mění směr toku více na západ, na dvoukilometrovém úseku vytváří čtyři velké oblouky a v blízkosti kamenolomu\npod Hrubým vrchem (394,0 m) opět teče na jih. Velkým obloukem obtéká z východu masiv Hrubého Drieňovce (396,7 m) a napájí dva větší rybníky, zprava přibírá potok Bystričku a protéká rekreační oblastí Železná studienka.\nOpět napájí dva rybníky a dále teče výhradně jižním směrem přes Patrónku, Mlynskou dolinu\na v blízkosti mostu Lafranconi ústí do Dunaje.\n"}
{"id": "616298", "url": "https://cs.wikipedia.org/wiki?curid=616298", "title": "Řád vestfálské koruny", "text": "Řád vestfálské koruny\n\nŘád vestfálské koruny byl vestfálský záslužný řád. Založil ho roku 1809 vestfálský král Jérôme Bonaparte. Řád zanikl po rozpadu Vestfálského království po bitvě u Lipska roku 1813.\n\nOdznakem je zlatá koruna, na níž stojí proti sobě vztyčený kůň (znak Hannoverska) a korunovaný lev (znak Hessenska). Mezi nimi pak stojí poloviční orlice spojená s polovičním lvem. Tato figura je korunovaná. Nad všemi těmito zvířaty se pak nachází korunovaná napoleonská orlice. Na dolním konci koruny je vyryto heslo CHARAKTER UND AUFRICHTIGKEIT (\"Charakter a upřímnost\").\n\nHvězda je stříbrná a šesticípá, stuha pak tmavomodrá.\n\nCísař Napoleon I., bratr vestfálského krále Jérôma, se o bratrově řádu vyjádřil, že \"řád obsahuje příliš mnoho zvířat\".\n\nŘád se dělil na tři třídy:\n"}
{"id": "616300", "url": "https://cs.wikipedia.org/wiki?curid=616300", "title": "Malý Blaník (přírodní rezervace)", "text": "Malý Blaník (přírodní rezervace)\n\nPřírodní rezervace Malý Blaník byla vyhlášena jako zvláště chráněné území v CHKO Blaník 22.10.1992.\nRezervace zaujímá převážnou většinu hory Malý Blaník, která jako součást blanického masivu leží v okrese Benešov, jižně od města Vlašimi.\n\nPředmětem ochrany je přirozená kyselá bučina se vzácnou faunou: \"Phyllotreta austriaca\", \"Rhinomias forticornis\", zemoun skalní \"(Aegopis verticillus)\",holub doupňák \"(Columba oenas)\", jestřáb lesní \"(Accipiter gentilis)\", výr velký \"Bubo bubo\"\na florou: Samorostlík klasnatý \"(Acteae spicata)\", bažanka vytrvalá \"(Mercurialis perennis)\", věsenka nachová \"(Prenanthes pupureae)\", pšeníčko rozkladité \"(Millium effusum)\" na skalních útvarech z blanické ortoruly.\n\nVrchol hory je rovněž zajímavý díky zřícenině kaple sv. Máří Magdaleny z 18. století. Rezervací provází naučná stezka Malý Blaník – Podlesí a červená turistická stezka.\n\nPřírodní rezervace Malý Blaník se nachází v Chráněné krajinné oblasti Blaník a je součástí její I. zóny. CHKO Blaník leží ve východní části okresu Benešov, přibližně 10 km jižně od Vlašimi. Ačkoliv se hory Velký (638 m) a Malý (580 m) Blaník nacházejí v pahorkaté krajině (Vlašimská pahorkatina), působí zde dominantně.\n\nMalý Blaník je oddělen od Velkého Blaníku Žďárským sedlem, kolem hory se prostírají pramenné louky místních potoků (Louňovický, Býkovický) a nacházejí se na nich chráněné druhy rostlin a živočichů (Žďárská louka). Od úpatí je vrch zalesněný, mimo přírodní rezervaci převažuje smrkový porost s borovicí, výše navazuje smíšený les s duby a buky. V přírodní rezervaci převládají buky v rámci původních kyselých bučin, borovice a nepůvodní smrky.\n\nPR Malý Blaník leží v nadmořské výšce mezi 536 až 580 m n. m. a náleží do 4. až 5. lesního vegetačního stupně. Vyhlášená rozloha přírodní rezervace Malý Blaník je 12,71 ha, reálná rozloha podle novějšího zaměření je však 17,71 ha. Rezervace náleží katastrálnímu území Louňovice pod Blaníkem.\n\nÚzemí Velkého a Malého Blaníku je spojeno s Keltským osídlením v halštatské a laténské době (5. až 4. stol. př. n. l.). Tedy i Malý Blaník mohl sloužit jako místo konání pohanských obřadů. Není zde vyloučeno ani umístění dřevěného hradu z husitských dob, vypáleného kolem roku 1420, ačkoliv ani tato domněnka, vzniklá na základě nálezů střepů, kachlů a pod., není jednoznačně archeologicky prokázána.\n\nNa Malý Blaník podnikali lidé poutě věnované zpravidla Máří Magdaléně, jak dokládá písemný pramen z roku 1543 od vlašimského kněze Václava Rosy, a tato tendence vedla k postavení kaple Máří Magdaléně zasvěcené.\nU vrcholu hory dosud stojí částečně dochovaná barokní kaple svaté Máří Magdalény, uvnitř které však roste památný strom Velký Mnich, smrk ztepilý \"Picea abies\", nazývaný také jako Farář.\n\nJeště před postavením současně patrné kaple v polovině 18. století, stávala na Malém Blaníku kaple původní, o níž je zmínka až roku 1672, kdy byla posledním potomkem majitelů louňovického panství Karlem Adamem Lvem z Říčan odkázána pražskému arcibiskupství. Pouť na Malý Blaník a mše svatá zasvěcená Máří Magdaléně se konávala 22. července. Umístění původní kaple není známé. Novou kapli dal vystavět arcibiskup Khünburg před rokem 1753, kdy byla tato barokní elipticky osmiúhelníková kaple s přilehlou sakristií na severovýchodě vysvěcena. V důsledku církev omezujících reforem císaře Josefa II. z roku 1782 byla kaple rok poté uzavřena. Od té doby kaple svaté Máří Magdaleny chátrá. Pokus o obnovení poutí k Máří Magdaléně na Malém Blaníku učinil po více jak sto letech (1887) arcibiskup František Schönborn přistavěním dřevěné kapličky k samotné kapli.\n\nV tomto stánku byla instalována socha sv. Máří Magdalény od Eduarda Veselého do roku 1960.\nDodnes se zachovala už jen zřícenina kaple z roku 1753, tedy její obvodové zdi.\n\nHora Malý Blaník (580 m n. m.) je v rámci Českého masivu součástí soustavy moldanubika (prevariské paleozoikum), je tedy tvořen horninami prekambrického stáří. Silně přeměněné hlubinné vyvřeliny daly vznik ortorule, konkrétně zvané blanická ortorula, která obsahuje jak biotit, tak muskovit, černé krystalky turmalínu, sillimanit a stopově granát. Blanická muskovitickobiotitická ortorula je chemicky homogenní, obsah SiO2 je 72-75 %.\n\nBlanický masiv vznikl při vrásnění Českého masivu vyzdvižením hluboko uložených hornin, které byly denudací odkryty. Systém zlomů procházející podél Blaníků severojižním směrem, nazýván blanická brázda, tvoří sníženinu a protéká jím řeka Blanice.\nPředevším na vrcholu Malého Blaníku můžeme tudíž vidět kamenná moře, či suťová pole vzniklá zvětráváním ortoruly, skalní výchozy s deskovitou odlučností nebo mrazové sruby naposledy silně ovlivněné kvartérními ledovými dobami.\n\nPodle Mapy potenciální vegetace České republiky je území přírodní rezervace Malý Blaník řazeno do jednotky bikové bučiny (24) \"(Luzulo-Fagetum)\".\n\nCelá rezervace je zalesněna a díky geologickým podmínkám zde převažuje vegetace acidofilních bučin, svaz \"Luzolo-Fagion\", štěrbinová vegetace silikátových skal a drolin, svaz \"Asplenion septentrionalis\", a suťové lesy svazu \"Tilio-Acerion\".\n\nZástupci stromového patra jsou buk lesní \"(Fagus sylvatica)\", javor klen \"(Acer pseudoplatanus)\", lípa malolistá \"(Tilia cordata)\", jilm horský \"(Ulmus glabra)\", habr obecný \"(Carpinus betulus)\", jedle bělokorá \"(Abies alba)\", borovice lesní \"(Pinus sylvestris)\", a nepřirozeně smrk ztepilý \"(Picea abies)\" a modřín opadavý \"(Larix decidua)\". Zástupci bylinného patra jsou sleziník červený \"(Asplenium trichomanes)\" a sleziník severní \"(A. septentrionale)\" z čeledi sleziníkovité, puchýřník křehký \"(Cystopteris fragilis)\" z čeledi papratkovité, osladič obecný \"(Polypodium vulgare)\" z čeledi osladičovité, v ČR ohrožená plavuň pučivá \"(Lycopodium annotinum)\" z čeledi plavuňovité. Dál se zde vyskytuje samorostlík klasnatý \"(Actaea spicata)\" z čeledi pryskyřníkovité, bažanka vytrvalá \"(Mercurialis perennis)\" z čeledi pryšcovité, věsenka nachová \"(Prenanthes purpurea)\" z čeledi hvězdnicovité, pšeníčko rozkladité \"(Milium effusum)\" z čeledi lipnicovité, vraní oko čtyřlisté \"(Paris quardifolia)\" z čeledi kýchavicovité.\n\nZ hub je zde možné nalézt lošáka jeleního \"(Sarcodon imbricatus)\", běžné hřibovité a slizákovité houby, pod borovicemi rostoucí kotrč kadeřavý \"(Sparassis crispa)\", v ČR nově nalezená vřeckovýtrusná houba \"Endococcus cf. brachysporus\" z třídy \"Dothideomycetes\".\n\nZástupci vzácné bezobratlé fauny v PR Malý Blaník jsou dřepčík z čeledi mandelinkovitých \"Phyllotreta austriaca\", dále z čeledi nosatcovitých \"Rhinomias forticornis\", \"Ceutorhynchus picitarsis\", \"Anthonomus conspersus\" na jeřábu ,\"Rutidosoma fallax\" na šťavelu, \"Acalles boehmei\", \"Echinodera hypocrita\" Taktéž se zde vyskytuje mnohonožka \"Tachypodoilus eurypus\" na přirozených sutích (v lokalitě zjištěna 2001). Plicnatý plž z čeledi vrkočovitých Vrkoč horský \"(Vertigo alpestris)\", nalezen ve vrcholových partiích v roce 2001, je citlivý na změnu lesní druhové skladby. Dále plicnatý plž z čeledi zemounovitých zemoun skalní \"(Aegopis verticillus)\" je na Červeném seznamu ohrožených druhů ČR.\n\nKromě běžných lesních či polních obratlovců jako je srnec obecný \"(Capreolus capreolus)\", zajíc polní \"(Lepus europaeus)\", prase divoké \"(Sus scrofa)\", kuna lesní \"(Martes martes)\", liška obecná \"(Vulpes vulpes)\", bažant obecný \"(Phasianus colchicus)\", koroptev polní \"(Perdix perdix)\", holub hřivnáč \"(Columba palumbus)\", kalous ušatý \"(Asio otus)\" je rezervace domovem těchto chráněných druhů živočichů: ohrožená veverka obecná \"(Sciurus vulgaris)\", v této lokalitě převažují tmavě zbarvení jedinci, minimálně 2 páry silně ohroženého holuba doupňáka \"(Columba oenas)\", který na Malém Blaníku hnízdí pravidelně od sedmdesátých let. Dále se zde vyskytuje Ořešník kropenatý \"(Nucifraga caryocatactes)\", přísně chráněný jestřáb lesní \"(Accipiter gentilis)\", ohrožený výr velký \"(Bubo bubo)\" hnízdí i na Malém Blaníku, ale v celé CHKO pouze několika málo páry. Taktéž silně ohrožený lejsek malý \"(Ficedula parva)\", z běžnějších ptáků dále krkavec velký \"(Corvus corax)\", šoupálek dlouhoprstý \"(Certhia familiaris)\", šoupálek krátkoprstý \"(Certhia brachydactyla)\", kalous ušatý \"(Asio otus)\", lejsek šedý \"(Muscicapa striata)\" V minulosti bylo na území přírodní rezervace Malý Blaník zaznamenáváno hnízdění krutihlava obecného \"(Jynx torquilla)\", který zde již nemá vhodnou hnízdní lokalitu, a kavky obecné \"(Corvus monedula)\". Za invazní druh je považován muflon \"(Ovis musimon)\", vyskytuje se jak na Malém, tak Velkém Blaníku a migruje dále po CHKO. Mufloni okusem brání přirozené obnově bukového lesa.\n\nPřírodní rezervace Malý Blaník byla vyhlášena jako zvláště chráněné území 22.10.1992 Správou CHKO Blaník. V PR Malý Blaník je hlavním předmětem ochrany přirozená bučina se svými typickými druhy rostlin a živočichů. Proto je zde nejvíce péče věnováno udržení a posílení přirozené skladby lesa a zvyšování ekologické stability.\n\nProces ochrany spočívá v postupné eliminaci geograficky nepůvodních dřevin (modřín), omezení zastoupení smrku, obnově původních druhů dřevin (buk, jedle) i s původní příměsí vzácnějších stromů (javor, lípa, olše). Preferovaný způsob obměny skladby lesa je přirozená obnova (odumření starých jedinců, obnova pod mateřským porostem) vhodně podpořená skupinovou sečí, zdravotním výběrem a podsadbou. Cílem obnovy je věkově, druhově i prostorově rozrůzněný les s vysokou mírou přirozených druhů a vysokou ekologickou stabilitou.\n\nProblém pro přirozené zmlazování a obnovu listnatého, zejména bukového, či jedlového lesního porostu představuje okusování zvěří. Hlavní podíl nese mufloní zvěř migrující z okolních honiteb, tudíž je nutná její redukce až likvidace.\n\nLesu, jakožto ochrannému, nehrozí masivnější těžba. Pro biodiversitu je přínosné ponechávání odumřelého dřeva či dožívajících stromů (alespoň tam, kde neohrožují přístupové cesty) a doupných stromů (košatých, s dutinami).\n\nV rezervaci nepříznivě působí turismus ohazováním odpadků, rozděláváním ohňů, tábořením, chozením mimo vyznačené stezky, jízdou cyklistů, motocyklistů nebo jízdou na koni na nezpevněných cestách. Prostředkem ochrany mohou být informační tabule, osvěta v místním tisku, zábrany proti vjezdu cyklistů, či Stráž přírody.\n\nPro zajišťování správného managementu rezervace bývají prováděné průzkumy vhodných lokalit pro hnízdění vzácných ptáků, výskyt beozbratlých a botanické inventarizační průzkumy.\n\nOblast Malého Blaníku spadá do regionálního biocentra RBC 392 Územního systému ekologické stability.\n\nVětšina lesa v PR Malý Blaník je majetkem České republiky, o lesní hospodaření se tedy stará státní podnik Lesy ČR, konkrétně Lesní správa Kácov.\n\nRezervace spadá do přírodní lesní oblasti 16-Českomoravská vrchovina a nachází se ve 4. až 5. vegetačním stupni. Vrcholová část Malého Blaníku je zařazena v kategorii ochranný les, okolní svahy jsou vedeny jako les zvláštního určení.\n\nV současné druhové skladbě lesa stále převažuje původní buk lesní \"(Fagus sylvatica)\" (47 %), ale od 19. století bylo uměle navyšováno zastoupení hospodářsky využívaného smrku ztepilého \"(Picea abies)\", který by se jinak v rezervaci prakticky nevyskytoval. Obrat k lepšímu, tedy původnějšímu lesu, nastal od poloviny 20. století, kdy byla na Malém Blaníku zaváděna maloplošná obnova buku a jedle.\n\nSoučasný zvýšený podíl smrku (necelých 40%) je na úkor mizivého procenta jedle bělokoré \"(Abies alba)\" a ostatních listnatých stromů – lípa malolistá \"(Tilia cordata)\", javor klen \"(Acer pseudoplatanus)\", dub letní \"(Quercus robur)\". Nepůvodně se v rezervaci vyskytuje také modřín opadavý \"(Larix decidua)\" a zvýšil se podíl borovice lesní \"(Pinus sylvestris)\".\n\nStávající management spočívá ve výchově lesa k jeho původnímu složení, zmlazování, dosadbě a podsadbě obtížně se samoobnovujících druhů (buk, jedle), to vše v maloplošných úsecích, což je v souladu s plánem péče PR. Ponechání lesa samovolnému vývoji je zatím pouze dlouhodobý cíl, ale po řádné přípravě struktury lesa (druhové, věkové složení) není nemožné.\n\nMalý Blaník je častým turistickým cílem díky své naučné stezce, snadné dostupnosti (např. po dálnici D1) a celkovému turistickému zázemí. Provází jím červená turistická stezka vedoucí od rozcestí pod Blaníky (zde je parkoviště) přes Malý Blaník a Býkovice do Hrajovic.\n\nTuristé jsou rovněž přitahováni slavnějším Velkým Blaníkem, který s Malým Blaníkem těsně sousedí. V nedaleké obci Louňovice pod Blaníkem se nachází pro turisty Informační centrum. Tato oblast zároveň spadá pod turistický region Posázaví.\n\nJako turistům v přírodní rezervaci je třeba se vyvarovat chození mimo vyznačené trasy, odhazování odpadků, rušení zvěře hlukem, nedovolenému táboření a rozdělávání ohně.\n\nNaučná stezka Malý Blaník – Podlesí byla otevřena v roce 2005. Na délce 5,5 km je umístěno 9 informačních tabulí o přírodě a historii Malého Blaníku, přírodě PR Podlesí a Býkovických rybníků.\n\nCyklistická stezka vede po silnici mezi Malým a Velkým Blaníkem. V okolí se pro cykloturistiku nachází mnoho možností, například 25–32 km dlouhá trasa v rámci projektu Po stopách blanických rytířů.\n\n\n"}
{"id": "616305", "url": "https://cs.wikipedia.org/wiki?curid=616305", "title": "Velký Blaník (přírodní rezervace)", "text": "Velký Blaník (přírodní rezervace)\n\nPřírodní rezervace Velký Blaník byla vyhlášena v roce 1992 v rozloze 84,68 ha na kopci Velký Blaník (638 m n. m.) Správou CHKO Blaník k ochraně bukového porostu ve vyšších partiích kopce. Nachází se poblíž obce Louňovice pod Blaníkem, jižně od města Vlašim v okrese Benešov. Na vrcholu kopce stojí turistická chata s dřevěnou rozhlednou. Kopec je tvořen převážně moldanubickými ortorulami, které tvoří v PR Velký Blaník některé zajímavé skalní útvary a balvanové proudy.\n\nSpodní část Velkého Blaníku je zalesněna druhotnými smrkovými lesy, bukový les původnější druhové skladby je zachován ve vyšších partiích kopce. Z význačnějších živočichů se zde vyskytují například plž zemoun skalní (Aegopodis verticillus), pavouk Kratochviliella bicapitata, nosatec Magdalis carbonaria.\n\nKopec Velký Blaník má poměrně bohatou historii a své nepostradatelné místo v českých pověstech, během české historie se taktéž stal inspirací některých významných uměleckých děl. Patří mezi nejnavštěvovanější turistické cíle CHKO Blaník a nejnavštěvovanější přírodní rezervaci v Česku vůbec.\n\nV době před 2400 lety bylo území PR Velký Blaník pravděpodobně nezalesněné a nacházelo se zde keltské halštatsko-laténské hradiště. Během středověku byl kopec pokryt lesem, ve kterém byl výrazně zastoupen buk, a v některých obdobích zde probíhalo pařezinové hospodaření. Dnešní, více než 40% zastoupení smrku, má původ na počátku 20. století, kdy byl k obnově lesa používán právě smrk. Ve 20. století také významně ustoupila jedle, která se zde ještě v 19. století vyskytovala hojně, avšak dnes ji zde v dospělých lesních porostech nalezneme jen ojediněle.\n\nV roce 1941 byla na vrcholu kopce Velký Blaník postavena dřevěná rozhledna ve tvaru husitské hlásky, která na Velký Blaník dodnes přitahuje turistický ruch. Řízená ochrana území Velkého Blaníku začala v roce 1981, kdy byla vyhlášena CHKO Blaník, v jejímž přibližném středu se Velký Blaník nachází. V oplocenkách, které vybudovala Správa CHKO, probíhá sledování vlivu zvěře na přirozenou obnovu lesa a v roce 1988 byly založeny dvě monitorovací plochy ke sledování epigeonu, sněhových a dešťových srážek a imisních vlivů. PR Velký Blaník byla vyhlášena po dalších jedenácti letech.\n\nK Velkému Blaníku se vztahuje pověst o blanických rytířích, kteří v nitru kopce spí. Tito rytíři prý na rozkaz Sv. Václava vyrazí Českým zemím na pomoc, až jim bude nejhůře. Blíže se touto pověstí zabývá článek Velký Blaník. Pověst o blanických rytířích se odráží v hudbě B. Smetany, v literárních dílech A. Jiráska a J. Vrchlického i ve výtvarném umění J. Mařáka. Z oblasti PR Velký Blaník také pochází základní kámen Národního divadla.\n\nPrůměrná roční teplota na území PR Velký Blaník je 6,8 °C a průměrné roční srážky dosahují 632 mm.\nVýrazný hřbet Velkého Blaníku je tvořen od SV k JZ hrástí moldanubických ortorul. Severní část kopce je tvořená převážně muskovitickými nebo biotit-muskovitickými ortorulami s turmalínem, které často přecházejí do pegmatitů. Zbytek kopce je tvořen muskovit-biotitickými ortorulami. Dozvuky intruzivních procesů, které vedly ke vzniku masivu Blanické ortoruly, pravděpodobně souvisejí s vytvořením zlatonosného ložiska v oblasti Roudného jihozápadně od Velkého Blaníku. V PR Velký Blaník lze spatřit četné odhalené skalní výchozy s typickými ukázkami deskovité odlučnosti ortorul při zvětrávání, mrazové sruby a balvanové proudy.\n\nPůda zde má balvanitý povrch a na většině území převažují kambizemě, na skalních výchozech se místy ve velmi slabých vrstvách tvoří rankerové půdy.\n\nBukové lesy původnější druhové skladby při vrcholu kopce jsou řazené do pásma ochranných lesů. Na jihovýchodních a jižních suťových partiích kopce jsou zajímavé porosty habru, javoru klen, lípy a jilmu. Na úpatí kopce se rozkládá smrková monokultura s výskytem borovice jakožto snaha o obnovení lesa po kalamitě, která zničila bukový porost v těchto místech. Bylinný podrost je zde typický pro druhově chudé acidofilní bikové bučiny (Luzulo-Fagion) na minerálně chudém horninovém podloží, vyskytují se zde i diagnostické druhy květnatých bučin, a to na úpatích skal a v dolních částech suťových polí. Ze zdejších nejzajímavějších druhů bylin můžeme jmenovat například plavuň pučivou (\"Lycopodium annotinum\"), věsenku nachovou (\"Prenanthes purpurea\"), pšeníčko rozkladité (\"Millium effusum\"), samorostlík klasnatý (\"Actaea spicata\"), bažanku vytrvalou (\"Mercurialis perennis\") a vraní oko čtyřlisté (\"Paris quadrifolia\").\n\nPoměrně cenná je tato rezervace také ze zoologického pohledu. Především se zde vyskytuje plž zemoun skalní (\"Aegopodis verticillus\"), který je zařazen do Červené knihy. Vyskytuje se zde také přes 200 druhů pavouků, z nichž jedním z nejvzácnějších je \"Kratochviliella bicapitata\". Z dalších zajímavých nebo chráněných druhů zde nalezneme nosatcovitého brouka \"Magdalis carbonaria\" nebo druhy \"Acalles camelus\", \"Acalles commutatus\" a \"Echinodera hypocrita\", které dokládají kontinuální trvání lesa. Z ptáků zde nalezneme například holuba doupňáka (\"Columba oenas\"), holuba hřivnáče (\"C. palumbus\"), jestřába lesního (\"Accipiter gentilis\"), kalouse ušatého (\"Asio otus\"), výra velkého (\"Bubo bubo\"), krutihlava obecného (\"Jynx torquilla\"), lejska šedého (\"Muscicapa striga\"), lejska malého (\"Ficedulla parva\"), šoupálka dlouhoprstého (\"Certhia familiaris\") a šoupálka krátkoprstého (\"Certhia brachydactyla\"). Z plazů se zde vyskytuje například slepýš křehký (\"Anguis fragilis\"), ještěrka obecná (\"Lacerta agilis\") a objevuje se zde i zmije obecná (\"Vipera berus\"). Skokan hnědý (\"Rana temporaria\") je zde jedním ze zástupců obojživelníků. Z obratlovců zde můžeme vidět například veverku obecnou (\"Sciurus vulgaris\"), a to obě její formy, červenohnědou i hnědočernou, nebo zbytkovou populaci muflonů (\"Ovis musimon\").\n\nMístní bukové porosty jsou zařazené do genové základny Velký Blaník a využívají se jako regionální zdroj osiva pro obnovu zdejších lesů, během které se nevyužívají nepůvodní dřeviny (včetně modřínu). Na PR Velký Blaník se vztahuje prioritní cíl Správy CHKO Blaník, že v 1. zóně CHKO Blaník nebude v cílové skladbě žádné zastoupení nepůvodních dřevin.\n\nNegativní vliv na přirozenou obnovu lesa má zdejší nepůvodní populace muflonů, a to kvůli vyšší intenzitě okusu. Plán péče na období 2003 – 2013 mimo jiné navrhuje zakotvení povinnosti úplné likvidace zbytkové mufloní populace do smlouvy o pronájmu honitby jakožto řešení tohoto problému. Řadu negativních vlivů dále přináší turismus převážně přitahovaný provozem rozhledny. Zejména jde o pokusy o vjezd na území PR na koních, motocyklech a terénních vozidlech, sešlap půdy a obnažování kořenů stromů, vjezd na terénních bicyklech, nepovolené lezení po skalách (to je problém zejména v době hnízdění ptáků), nepovolené rozdělávání ohňů a odhazování odpadků.\n\nPR Velký Blaník patří díky pověsti o blanických rytířích k nejnavštěvovanějším přírodním rezervacím v Česku. Druhým turistickým lákadlem je již zmíněná rozhledna umístěná na vrcholu kopce, ze které je možný kruhový rozhled do širokého okolí za hranice CHKO.\n\nPřes rezervaci vede červená turistická značka z Louňovic pod Blaníkem do obce Kondrac, mezi Louňovicemi a vrcholem kopce je ještě odbočka této značky směrem do PR Malý Blaník. Na této značce je také umístěná 4 kilometry dlouhá naučná stezka \"S rytířem na Blaník\" o 14 zastaveních a 17 speciálních zastaveních pro děti, provedenými více interaktivní formou – tato stezka zahrnuje prudké stoupání těsně před vrcholem kopce, kam se dá dostat pohodlnější, ale mírně delší cestou. Na vrchol kopce vede také zelená turistická značka z obce Načeradec.\n\n\n"}
{"id": "616309", "url": "https://cs.wikipedia.org/wiki?curid=616309", "title": "Red Silent Tides", "text": "Red Silent Tides\n\nRed Silent Tides je šesté album od italské heavy-folk-symfonic metalové kapely Elvenking.\n\n"}
{"id": "616311", "url": "https://cs.wikipedia.org/wiki?curid=616311", "title": "Lékárenský komplex Jihlava", "text": "Lékárenský komplex Jihlava\n\nLékárenský komplex Jihlava se skládá ze dvou spojených areálů, a to Nemocnice a Domu zdraví.\n\nNemocnice Jihlava a Centrum pro praktické vzdělávání Masarykovy univerzity je nemocnice, jejíž hlavním účelem je poskytovat zdravotní péči se zahrnutím ambulantní a lůžkové části, základní a specializovanou diagnostickou a léčebnou péči, nezbytnou preventivní péči a lékárenskou činnost.\n\nOrganizace provádí vědeckou, vzdělávací a informační činnost ve zdravotnictví, jíž se zejména rozumí provádění klinického hodnocení účinků léků a nové zdravotnické techniky, vědeckovýzkumná činnost, pregraduální výchova zdravotnických pracovníků, postgraduální a kontinuální vzdělávání pracovníků ve zdravotnictví a zajištění činnosti odborné knihovny.\n\nV roce 2019 získala nemocnice čtvrté místo v soutěži Bezpečná nemocnice, získala je za projekt \"PRŮVODCE NEMOCNICÍ PODPORA PRO PACIENTY A KLIENTY NEMOCNICE\".\n\n"}
{"id": "616322", "url": "https://cs.wikipedia.org/wiki?curid=616322", "title": "Kutscherfeldův palác", "text": "Kutscherfeldův palác\n\nKutscherfeldův palác je nejmenší rokokový palác v hlavním městě Slovenska Bratislavě, nacházející se na rohu Sedlárské ulice 7 a Hlavního náměstí 7. Postaven byl v roce 1762, a to na místě třech starších domů.\nPalác dal postavit Leopold von Kutscherfeld, správce císařských majetků v Mosonmagyarováru. Později jej prodal hraběti Imrichovi Eszterházymu. V objektu dnes sídlí velvyslanectví Francie a Francouzský institut.\nV tomto domě, podle pamětní desky z roku 1959, žil a pracoval známý ruský skladatel a klavírista Anton Grigorievič Rubinštejn (1829–1894).\n\nJde o trojpodlažní budovu čtyřkřídlové dispozice okolo středního dvora. Nad portálem paláce není umístěn erb ani jednoho z majitelů paláce. Palác vznikl v roce 1762 na místě dvou středověkých parcel (podle některých zdrojů 3 domů) s použitím zdiva z předcházejících staveb. Domy byly okolo roku 1600 spojeny a části suterénu byly zaklenuty na střední sloup. Po přestavbě domu na palác byl vyzdoben architektonickými a výtvarnými detaily, reprezentačním schodištěm s dekorativními mřížemi. Autorem projektu byl pravděpodobně Jakub Fellner z Fellenthalu.\n\nStarý měšťanský dům vystřídal na konci 17. století a v první polovině 18. století několik majitelů, kteří si svoje podíly v domě navzájem prodávali. V roce 1679 prodal Ján Wulpinusz a jeho manželka Rosina Wulpinuszová (rozená Radingerová) svůj podíl na domu Jozefovi Segnerovi a jeho manželce Anně Segnerové (rod. Ernyeyové) za 2000 forintů. V roce 1700 byl Jozef Segner už majitelem větší části domu. Další významný mezník v dějinách tohoto objektu představuje 17. září 1711, kdy lekárník Ján Juraj Peltz odkoupil za 900 forintů Gottmanovu část domu. Ján Juraj Peltz pokračoval v aktivitě - v roce 1716 mu svoji část domu prodala Zuzana Puschová za 1000 forintů a 23. března 1719 městský soudce Jozef Segner za 4000 forintů. Nakonec se v roce 1722 celý dům stal vlastnictvím lekárníka Jána Juraja Peltze, který jej v roce 1746 prodal lekárnikovi Jánovi Tomášovi Stellingovi za 10 000 zlatých. Od Jána Tomáše Stellinga dům odkoupil měšťan Leopold von Kutscherfeld, který dům přestavěl na rokokový palác. Ve vlastnictví jeho rodu se palác nacházel až do konce 18. století. V roce 1813 palác odkoupil hrabě Imrich Esterházy a rodina Esterházy vlastnila palác až do konce 19. století.\n\nLeopold von Kutscherfeld byl vlivný správce magyaróvárských majetků. Šlechtický titul a erbovní listinu udělila (úředníkovi komory) Leopoldu von Kutscherfeldovi 1. března 1763 rakouská \ncísařovna Marie Terezie. V roce 1760 se Leopold von Kutscherfeld stal členem Uherské komory a ředitelem pokladnice v Mosonmagyarováru.\n"}
{"id": "616335", "url": "https://cs.wikipedia.org/wiki?curid=616335", "title": "Giv'at Chamudot", "text": "Giv'at Chamudot\n\nGiv'at Chamudot (:גבעת חמודות) je pahorek o nadmořské výšce 93 metrů v severním Izraeli, v Horní Galileji.\n\nJe situován cca 3 kilometry západně od vesnice Avdon a 1,5 kilometru jihozápadně od obce Macuva, na okraji izraelské pobřežní planiny. Má podobu řídce zalesněného návrší, které je na jižní straně ohraničeno mělkým údolím vádí Nachal Kaziv. Na východní straně kopce prochází dálnice číslo 70. Na západní straně začíná zcela rovinatá a zemědělsky využívaná krajina.\n\n"}
{"id": "616341", "url": "https://cs.wikipedia.org/wiki?curid=616341", "title": "Uprostřed nicoty", "text": "Uprostřed nicoty\n\nUprostřed nicoty (orig. \"Middle of Nowhere\") je americký komediálně-dramatický film z roku 2008 režiséra Johna Stockwella v hlavní roli se Susan Sarandon a Evou Amurri.\n\nFilm sleduje příběh teenagerky Grace, jejíž nezodpovědná matka Rhonda utratí všechny peníze z Gracina univerzitního fondu, aby zařídila své mladší dceři kariéru modelky.\n\n"}
{"id": "616343", "url": "https://cs.wikipedia.org/wiki?curid=616343", "title": "Psychiatrická nemocnice Jihlava", "text": "Psychiatrická nemocnice Jihlava\n\nPsychiatrická nemocnice Jihlava zvaná Na Kopečku poskytuje veškerou lůžkovou psychiatrickou péči (s výjimkou dětské psychiatrie) občanům převážně z okresů Jihlava, Pelhřimov, Třebíč, Jindřichův Hradec, Žďár nad Sázavou a Tábor. Zřizovatelem je Ministerstvo zdravotnictví. Vznikla roku 1902 jako \"Zemský filiální ústav pro choromyslné v Jihlavě\", protože brněnská psychiatrie kapacitně nestačila. Vedoucí lékař ústavu Artur Kreman prosadil roku 1904 jeho částečnou samostatnost, roku 1922 se ústav jako \"Moravský zemský chorobinec\" osamostatnil úplně. O nemocné tehdy vedle lékařů a ošetřovatelů pečovaly i sestry řádu sv. Vincence z Pauly. Ve dvacátých letech 20. století začala velkorysá přestavba ústavu. V září 2014 došlo k otevření nového pavilonu v areálu nemocnice.\n\nV areálu nemocnice se dále nachází Divadlo Na Kopečku.\n\n"}
{"id": "616350", "url": "https://cs.wikipedia.org/wiki?curid=616350", "title": "Ladislav Kolář", "text": "Ladislav Kolář\n\nLadislav Kolář (* 1. prosince 1950 Brno) je český divadelní herec. Vystudoval konzervatoř v roce 1970, poté působil v mnoha divadlech, jako v Divadle Olomouc, Státním divadle Reduta Brno. Od 1. května 1990 má stálé angažmá v Městském divadle Brno.\n\n\n\n"}
{"id": "616351", "url": "https://cs.wikipedia.org/wiki?curid=616351", "title": "Nepokoje", "text": "Nepokoje\n\nNepokoje jsou formy občanského nepořádku charakteristické zpravidla neorganizovanými skupinami, které se obořují náhlým a intenzivním násilím proti autoritám, majetku či lidem. Ačkoli se jedinci mohou pokusit kontrolovat nepokoje, nepokoje se obvykle vyznačují chaotickým chováním a jakožto davový fenomén je zkoumán v rámci psychologie davu. \n\nK nepokojům často dochází kvůli rozhořčení nad stávající situací (např. vězeňské nepokoje). Historicky nepokoje nastaly v důsledku špatných pracovních či životních podmínek, kvůli vládě, útlaku, výběru daní nebo vojenským odvodům, etnickým konfliktům, nedostatečnému zásobování potravinami, náboženství (pogrom) či výsledkům sportovních událostí. \n\nPořádkové oddíly policie používají proti účastníkům nepokojů celou řadu taktik a zbraní (většinou neletálních) ve snaze rozehnat dav a zatknout riotery. Takové policejní oddíly jsou obvykle v plné výzbroji vybaveny přilbou s obličejovým štítem, chrániči a štítem. Policisté používají standardně obušek. Mezi další zbraně, které využívá policie při potlačování nepokojů, patří slzný plyn, pepřový sprej, tasery, gumové projektily, Long Range Acoustic Device (akustické dělo), vodní děla, obrněná vozidla či vycvičené policejní psy. Při nepokojích bývá také nasazována jízdní policie na koních. Během nepokojů používá policie také někdy taktiku kettlingu.\n\n\n"}
{"id": "616353", "url": "https://cs.wikipedia.org/wiki?curid=616353", "title": "Staří a neklidní", "text": "Staří a neklidní\n\nStaří a neklidní (orig. \"The Maiden Heist\") je americký komediálně-kriminální film z roku 2009 režiséra Petera Hewitta v hlavních rolích s Morganem Freemanem, Christopherem Walkenem, Williamem H. Macym a Marciou Gay Harden.\n\nRoger, Charles a George, strážníci v muzeu, se rozhodnou z muzea ukrást exponáty, které si oblíbili až jsou jimi téměř posedlí. Plán chtějí realizovat během přesunu exponátů do Dánska.\n\n"}
{"id": "616354", "url": "https://cs.wikipedia.org/wiki?curid=616354", "title": "Handlovská kotlina", "text": "Handlovská kotlina\n\nHandlovská kotlina je geomorfologický podcelek Hornonitrianské kotliny na středním Slovensku. Nachází se v povodí říčky Handlovky ve východní části okresu Prievidza a obklopují ji pohoří Žiar a Vtáčnik.\nHandlovská kotlina začíná úzkým kaňonem Handlovky, východně od Prievidzi, za kterým se rozšiřuje a vytváří tak \nširokou nivu. Území se zužuje a mění se v pahorkatinu v oblasti Ráztočna, kde kotlina začíná viditelně stoupat. Za Handlovou mění svůj směr na sever, kde končí pohořím Vtáčnik. Nadmořská výška zde činí od cca 300 m n. m. u Prievidzi až po cca 500 m n. m. v katastru Handlové.\n\nVětšina území je zalesněna smíšenými lesy, z listnatých stromů se nejvíce vyskytuje dub a buk lesní, z jehličnanů jsou to smrky. V lesích žijí ve větším množství jeleni, srnci a divoká prasata.\n\nÚzemí patří mezi středně až hustě zalidněná území leží a nachází se zde (směrem od Prievidze):\n\nÚzemím vedla od pravěku důležitá dopravní spojnice z Horní Nitry a Pohroní, tedy spojnice východu se západem Slovenska. \nTuto úlohu dnes plní mezinárodní silnice E 572, vedoucí po silnici I/50 spojující Trenčín, Prievidzu a Zvolen. Nezastupitelnou úlohu sehrává železniční trať Prievidza - Horná Štubňa, která kotlinu dopravně propojuje s regionem Turce.\n\n"}
{"id": "616389", "url": "https://cs.wikipedia.org/wiki?curid=616389", "title": "LX", "text": "LX\n\nSpojení písmen L a X může mít různé významy:\n"}
{"id": "616416", "url": "https://cs.wikipedia.org/wiki?curid=616416", "title": "Irena Konvalinová", "text": "Irena Konvalinová\n\nIrena Konvalinová (23. prosince 1955 Opava, Československo – 20. listopadu 2015 Brno, Česko) byla česká divadelní herečka.\n\nStudovala brněnskou JAMU, kterou v roce 1978 zdárně dokončila. Poté působila v Severomoravském divadle Šumperk (1978 až 1980) a v Národním divadle Brno. Od 1. ledna 2000 měla stálé angažmá v Městském divadle Brno.\n\nZ prvního manželství měla dceru a dva syny, byla babičkou. Zemřela 20. listopadu 2015 v Brně. Pohřbena je na hřbitově v Brně-Komíně. Necelých osm měsíců před ní zemřel její druhý manžel, slovenský divadelník a politik Martin Porubjak, s nímž žila od roku 2006.\n\n\n\n"}
{"id": "616429", "url": "https://cs.wikipedia.org/wiki?curid=616429", "title": "Roll 'n Racers", "text": "Roll 'n Racers\n\nRoll ’n Racers je název produktové řady hraček, kterou vyrábí americká společnost Fisher-Price, filiálka firmy Mattel. V Česku se hračky prodávají od roku 2010. Ústřední motiv série představují automobilové závody a motorismus obecně. Autíčka jsou určena dětem od 6 měsíců do tří let věku.\n\nJednotlivé hračky Roll ´n Racers mají podobu nejrůznějších autíček a případných dalších předmětů (závodní dráha, rampa). Manipulací s nimi se rozvíjí dětská motorika, ale také prostorové vnímání, smysl pro kauzalitu a schopnost řešit problémy. Hračky jsou dále zdrojem řady akustických a taktilních podnětů, které spolu s vjemy vizuálními všestranně stimulují dětský smyslový aparát a zlepšují jeho koordinaci s ústrojím pohybovým. Navíc pomáhají utvářet estetické prožívání dítěte.\n\nDo produktové řady Roll ´n Racers patří tyto hračky: Závodní autíčka, Závodní rampa, Rychlodráha se zvuky, Rozkývaný náklaďák.\n\n"}
{"id": "616445", "url": "https://cs.wikipedia.org/wiki?curid=616445", "title": "Handlovka", "text": "Handlovka\n\nHandlovka je malá řeka na středním Slovensku v okrese Prievidza. Jde o levostranný přítok řeky Nitry, má délku 32 km a zabírá povodí s velikostí 178,3 km². Je tokem IV. řádu a průměrná lesnatost povodí zde činí 40 %. Původní název řeky byl Prievidza (platil až do poloviny 19. století).\n\nŘeka pramení v pohoří Vtáčnik pod vrchem Biely kameň (1 135,0 m n. m.) v nadmořské výšce přibližně 770 m. Asi po 1,5 km vtéká do Handlovské kotliny, napájí Handlovský rybník, stáčí sa na sever a protéká částí Horný koniec a následně i samotným městem Handlovou.\n\nNa území města přibírá zprava Mlynský potok a potok Struhár a zleva Račí potok. V blízkosti obce Ráztočno přibírá Hraničný potok zprava, obloukem se stáčí na severozápad a větví se zde na dvě ramena. V obci přibírá Morovnianský potok zleva a výrazně zvlněným korytem protéká obcemi Jalovec (přibírá pravostranný přítok ze Střední doliny) a Chrenovec-Brusno (na území obce ústí do Handlovky levostranný Jalovský potok a pravostranná Kolárová). Následně přibírá pravostranný přítok od Dolných lánů, protéká obcí Lipník a opět zprava přibírá potok Lipníček. Dále protéká obcí Veľká Čausa, kde přibírá zleva přítok ze severozápadního svahu Jeleního vrchu (701,5 m n. m.) a za obcí z pravé strany Čausiansky potok. Poté vtéká do lesnaté oblasti Necpalské hory (která odděluje Handlovskou kotlinu od vlastní Hornonitrianské kotliny), přes kterou se prořezává hluboko zaříznutým skalnatým údolím, stáčí se k jihozápadu a přitéká na území města Prievidza.\n\nTeče rovinatým územím dna Hornonitrianské kotliny, kde přibírá několik levostranných přítoků stékajících ze svahů pohoří Vtáčnik. Nejprve přibírá potok Mraznica, poté přítok z Driakové doliny s Moštenicí, dále Vlčí kanál a nejvodnější Ciglianku, která protéká obcí Koš a na území které (u železniční zastávky) se vlévá v nadmořské výšce cca 245 m n. m. do Handlovky. Handlovka ústí do řeky Nitry mezi obcemi Koš, Opatovce nad Nitrou a městem Nováky (část Laskár).\n\n11. prosince 1960 došlo k mohutnému sesuvu na jižním okraji Handlové, který zde byl v pohybu až do 30. května 1961. Rozsáhlý sesuv půdy známý jako Handlovský sesuv tehdy zdvihl koryto Handlovky v kratším úseku až o 10 metrů.\n"}
{"id": "616452", "url": "https://cs.wikipedia.org/wiki?curid=616452", "title": "Děvčata, nedejte se!", "text": "Děvčata, nedejte se!\n\nDěvčata, nedejte se! je česká filmová komedie režiséra Huga Hasse a Jana Alfréda Holmana z roku 1937.\n\n\n"}
{"id": "616454", "url": "https://cs.wikipedia.org/wiki?curid=616454", "title": "Žiar (rozcestník)", "text": "Žiar (rozcestník)\n\nŽiar může být:\n\n\n\n\n"}
{"id": "616456", "url": "https://cs.wikipedia.org/wiki?curid=616456", "title": "Alice Jeruzalémská", "text": "Alice Jeruzalémská\n\nAlice Jeruzalémská (1108 - po 1136) byla kněžna z Antiochie, která se opakovaně marně pokoušela získat vládu nad Antiochií do svých rukou.\n\nAlice byla jednou ze čtyř dcer jeruzalémského krále Balduina II. a arménské princezny Morphie. Roku 1126 byla provdána za Bohemunda z Antiochie, dědice normanského dobrodruha Bohemunda z Tarentu. Mladík do Svaté země připlul v říjnu 1126, aby se ujal otcova dědictví. \n\nZ manželství se narodila pouze dcera Konstancie a roku 1130 Bohemund padl na \"Poli krve\". Ctižádostivé Alici se podařilo získat vládu, prohlásila se regentkou nezletilého děcka a odrazila pokus nespokojených normanských rytířů o palácový převrat. V touze po získání podpory nabídla slib poslušnosti vládci Aleppa Zengímu.\nU moci se udržela až do příchodu svého otce Balduina Jeruzalémského a švagra Fulka, kterým se při tažení na sever podařilo Alicina posla chytit a pověsit. Samotnou Alici, jenž před nimi nechala zavřít brány města, po vyjednávání sesadili a vykázali do vdovského údělu v Latakii. Balduin sám se jmenoval regentem a zástupcem jmenoval Joscelina z Edessy.\n\nPo králově a Joscelinově smrti roku 1131 se situace v Antiochii změnila. Antiochijští baroni se nechtěli smířit s hrozícím regentstvím Joscelina mladšího a vyzvali Alici k návratu k moci. Za podpory Joscelina a Ponse z Edessy se Alice vrátila do města a převzala vládu za stále nezletilou dceru. Nový jeruzalémský král Fulko byl nucen vzpurné křižácké pány, kteří se nechtěli podrobit jeho vládě, přivést k rozumu. Vytáhl na sever a jen díky vojenské převaze a několika šarvátkám si vynutil omluvu obou odbojných pánů a Alicin opětovný odchod do Latakie. Zapuzená Alice se však nevzdala a roku 1135 vyslala posly na konstantinopolský dvůr s nabídkou na sňatkové spojení mezi Konstancií a Manuelem, synem císaře. Tato snaha příliš nenadchla francké rytíře a ani latinské duchovní, kteří, jen aby předešli vládě Byzantinců, raději požádali krále Fulka o vyhledání vhodného ženicha pro Konstancii. Fulko dědičku a vládu v Antiochii nabídl Raimondovi z Poitiers, mladšímu synovi akvitánského vévody. Ten lákavou nabídku přijal, v převlečení putoval na Východ a v Antiochii přistál na jaře 1136. Za pomocí lsti se oženil nikoli s Alicí, která na něj čekala ve svém paláci, ale v katedrále s její malou dcerou Konstancií. Tím se za Fulkovy pomoci stal vládcem v antiochijském knížectví a Alice definitivně odešla do Latakie, kde i zemřela.\n\n"}
{"id": "616466", "url": "https://cs.wikipedia.org/wiki?curid=616466", "title": "Veľký Žiar", "text": "Veľký Žiar\n\nVeľký Žiar může být:\n\n"}
{"id": "616471", "url": "https://cs.wikipedia.org/wiki?curid=616471", "title": "Tetička", "text": "Tetička\n\nSlovo Tetička má více významů:\n\n\n\n"}
{"id": "616473", "url": "https://cs.wikipedia.org/wiki?curid=616473", "title": "Borkovická blata", "text": "Borkovická blata\n\nPřírodní rezervace Borkovická blata je chráněné území, které bylo vyhlášené z důvodu ochrany zachovalého fragmentu ekosystému ručně vytěženého rašeliniště přechodového pánevního typu s charakteristickou flórou a faunou. Rezervací prochází naučná stezka Blatská stezka. Nachází se v okrese Tábor, v severozápadní části Soběslavských Blat, 3 km severně od obce Mažice. K vyhlášení chráněného území došlo 18. září 1980, kdy bylo území prohlášeno za přírodní rezervaci.\n\nBorkovická rašeliniště jsou původu postglaciálního, přechodového typu. Počátek jejich vzniku se datuje do období koncem doby ledové (zhruba před 10 000 lety), kdy v České republice po ústupu ledu zůstala jezírka sycená buď spodní nebo povrchovou vodou postupně osidlována různými druhy rostlin. Na lokalitě probíhala dlouhodobě těžba rašeliny, nejprve ručně a pak průmyslově. Z rašeliniště se v minulosti vyrýpávaly rašelinné „cihly“ nazývané „borky“, které se sušily a užívaly na otop a následně jako hnojivo. Od roku 1953 se začalo s průmyslovou těžbou rašeliny, která byla ukončena v roce 1980. Po jejím skončení byla oblast ponechána samovolné sukcesi.\n\nPřírodní rezervace Borkovická blata leží v oblasti Třeboňské pánve, kde je horninovým podložím dvojslídná a sillimanit-biotická pararula. Pánevní výplní jsou zde hlavně světlé kaolinické pískovce až slepence a pestré, bělošedé jílovce svrchního oddílu Klikovského souvrství, jež v této oblasti dosahují mocnosti 50 až 60 m. V blízkém okolí západně a severně od přírodní rezervace se nalézají vrstvy sprašových hlín. Na téměř celé ploše přírodní rezervace se nachází ložisko přechodové a vrchovištní rašeliny, které má mocnost až 8 m. V jižní části však bylo výrazně zmenšeno těžbou. Půdním pokryvem je zde organozem, v jižní odtěžené části se nachází obnažená a pomalu mineralizující spodní vrstva rašeliny a v severovýchodní části je vyvinutý arenický podzol. Během těžby zde bylo zjištěno naleziště organického minerálu fichtelitu.\n\nNejcennější a v chráněném území dosud hojně zastoupenou složkou vegetace jsou oligotrofní ostřicovorašeliníková a ostřicovosuchopýrová společenstva, která se vyskytují na rozsáhlých plochách rašelinného bezlesí a místy i v lesních světlinách s vysoko položenou hladinou podzemní vody a řadou zaplavených terénních depresí. Maloplošně se zde vyskytují i společenstva rašelinných tůní, jež se vyskytují v zaplavených jámách po borkování, odvodňovacích kanálech s volnou hladinou a jsou roztroušené po celé ploše přírodní rezervace. Dominantními druhy rašelinotvorných porostů jsou ostřice zobánkatá \"(Carex rostrata),\" ostřice plstnatoplodá \"(Carex lasiocarpa\", C2), suchopýr úzkolistý \"(Eriophorum angustifolium),\" místy také suchopýr pochvatý \"(Eriophorum vaginatum).\" Hojně se zde vyskytují klikva bahenní \"(Oxycoccus palustris,\" C3), rosnatka okrouhlolistá \"(Drosera rotundifolia\", C3), ostřice šedavá \"(Carex canescens)\" a zábělník bahenní \"(Comarum palustre\", C3). Vyskytuje se zde početná populace kriticky ohrožené kapradě hřebenité \"(Dryopteris cristata\", C1), která zahrnuje asi stovku jedinců. V mechovém patře převládají rašeliníky \"(Sphagnopsida).\" Řídké keřové patro zde tvoří zejména vrba ušatá \"(Salix aurita).\" Důležitou částí zdejší rezervace je blatkový bor v severní části, kde v přirozeném stavu převládá v jeho stromovém patře borovice blatka \"(Pinus uncinata\" subsp\". uliginosa),\" s malou příměsí břízy pýřité \"(Betula pubescens).\" Spolu s ní jsou zde nálety břízy bělokoré \"(Betula pendula)\" a borovice lesní \"(Pinus sylvestris).\" Aby se náletové dřeviny na plochách bezlesí nerozrůstaly, jsou od poloviny 90. let 20. století potlačovány regulačním managementem. Stromové patro je zde proto tvořeno pouze solitérními jedinci obou druhů. V rašelinných tůňkách dále roste například rdest vzplývavý \"(Potamogeton natans),\" sítina cibulkatá \"(Juncus bulbosus),\" bublinatka jižní \"(Utricularia australis\", C4), lokálně i bublinatka menší \"(Utricularia minor\", C2). Vlivem intenzivního rašelinotvorného procesu se plochy tůní s volnou vodní hladinou postupně zazemňují. Byla zde zjištěna mimo jiné i sítina alpská \"(Juncus alpino–articulatus\", C2).\n\nBorkovická blata patří díky dr. Františku Kotlabovi mezi mykologicky nejlépe probádané lokality v oblasti Táborska. Ve zdejší lokalitě bylo objeveno na 400 druhů hub a to včetně i několika vzácných druhů. Ze vzácných a ohrožených hub zde můžeme najít především holubinku rašelinnou \"(Russula helodes),\" šupinovku Henningsovu \"(Pholiota henningsii)\" a na odumřelém dřevě blatek můžeme najít zubateček zavěšený \"(Irpicodon pendulus)\" Ze silně ohrožených hub se zde vyskytují klouzek žlutavý \"(Suillus flavidus),\" kržatka vrásčitá \"(Tubaria confragosa),\" houževnatec vonný \"(Lentinus suavissimus),\" pórnatka jemná \"(Ceriporiopsis balaenae)\" a outkovka žlutavá \"(Diplomitoporus flavescens).\" Dále se v této lokalitě v hojné míře díky březovým náletům vyskytuje březovník obecný \"(Piptoporus betulinus),\" troudnatec kopytovitý \"(Fomes fomentarius)\" a kozák barvoměnný \"(Leccinum variicolor).\" Můžeme zde najít na borce bříz rostoucí vzácnou pukléřku plotní \"(Cetraria sepincola).\"\n\nBorkovická blata jsou zajímavým biotopem, díky výskytu různých skupin bezobratlých, především hmyzu. Z 36 zjištěných druhů vážek, které zde žijí, jsou tři silně ohrožené. Jsou to vážka tmavoskvrnná \"(Leucorrhinia rubicunda),\" lesklice skvrnitá \"(Somatochlora flavomaculata)\" a šídlo luční \"(Brachytron pretense).\" Dalších sedm patří mezi ohrožené druhy. Byl zde zaznamenán i izolovaný výskyt perleťovce severního \"(Bolaria aquilonaris),\" dále se zde objevili okáč stříbrooký \"(Coenonympha tullia),\" modrásek stříbroskvrnný \"(Vaccinia optilete)\" a na okrajích rašeliniště žijící bělopásek tavolníkový \"(Neptis rivularis).\" Mezi brouky, kteří se zde vyskytují, mají největší zastoupení drabčíci, kterých se zde nalezlo skoro sto druhů včetně některých ohrožených a silně ohrožených druhů. Mimo to se zde vyskytuje \"Bembidion humerale\" a ze vzácných tyrfoneutrálních druhu zde můžeme najít \"Haplotarsius incanus\" a \"Abdera triguttata\". Z pavouků se zde vyskytuje hlavně lovčík vodní \"(Dolomedes fimbriatus).\" Právě z borkovických blat byla v roce 1975 popsána poskočilka \"Mayridia borkovicensis\" z řádu blanokřídlých.\n\nMezi zástupce obojživelníků, kteří zde žijí, patří zástupci skokanů jako jsou skokan krátkonohý \"(Rana lessonae)\" a skokan zelený \"(Pelophylax esculentus).\" Také zde žije silně ohrožený skokan ostronosý \"(Rana arvalis).\" Dále se tu vyskytují i běžné druhy žab jako jsou ropucha obecná \"(Bufo bufo),\" blatnice skvrnitá \"(Pelobates fuscus)\" a rosnička zelená \"(Hyla arborea).\" Z ocasatých obojživelníků se zde vyskytují čolek obecný \"(Lissotriton vulgaris)\" a silně ohrožený čolek velký \"(Triturus cristatus).\"\n\nZ chráněných plazů tu žijí ohrožená zmije obecná \"(Vipera berus),\" ještěrka obecná \"(Lacerta agilis),\" ještěrka živorodá \"(Zootoca vivipara),\" slepýš křehký \"(Anguis fragilit)\" a užovka obojková \"(Natrix natrix).\"\n\nZdejší rozsáhlé porosty borových lesu a náletových dřevin skýtají ideální místo pro život ptactva, kterého je zde na 50 druhů. Ve střední části rezervace dominují druhy ptactva jako je linduška lesní \"(Anthus trivialis),\" bramborníček hnědý \"(Saxicola rubetra)\" a strnad obecný \"(Emberiza citrinella).\" Dříve se zde také vyskytovali moták lužní \"(Circus pygargus),\" tetřívek obecný \"(Tetrao tetrix),\" ti ale vymizeli v průběhu 70. let 20. století. Na okrajích rezervace jsou náletové porosty s výskytem lesních druhů ptactva včetně krkavce velkého \"(Corvus corax),\" žluvy hajní \"(Oriolus oriolus)\" a lejska šedého \"(Muscicapa striata).\" Na podmáčených otevřených plochách hnízdí bekasina otavní \"(Gallinago gallinago),\" u jezírek si nachází místa pro své hnízda kriticky ohrožená čírka obecná \"(Anas crecca)\" a posledních letech se zde objevil i chráněný jeřáb popelavý \"(Grus grus).\"\n\nZ drobných savců zde dominují myšice lesní \"(Apodemus flavicollis),\" norník rudý \"(Clethrionomys glareolus)\" a rejsek malý \"(Sorex minutus).\" Z velkých savců se zde objevuje hojně srnec obecný \"(Capreolus capreolus)\" a bývá zde pozorován i největší savec obývající ČR chráněný los evropský \"(Alces alces).\"\n\nZdejší rašelinné a blatkové bory se ponechávají bez lesnických zásahu. Vyklízejí se však vybrané části odumřelých porostů a provádí se výsadba autochtonní odrostlé blatky. Je zde prováděna citlivá obnova clonou sečí za maximálního využití přirozeného zmlazení. Náseky a umělým zalesněním borovice lesní \"(Pinus sylvestris)\" se postupně obnovuje malá část borových porostů v severní části přírodní rezervace. Kdysi borkovaná část ve východní části rezervace se ponechává přirozené sukcesi. Výjimkou je však uvolňování vybraných jedinců blatky pomocí vyřezávání okolního náletu.\n\nZdejší rašelinu začali lidé ručně těžit v první polovině 19. století. Začala se používat k topení a jako podestýlka do stájí. Vyrýpaným kusům rašeliny, které měly tvar cihel, se říkalo borky. Pokud nedošlo k zaplavení stoky, tak se ruční těžba prováděla do hloubky 2 až 3 m. Vytěžené borky se následně nechaly usušit a následně dopravit domů. Ruční těžba měla na zdejší přírodu zanedbatelný vliv. Po zatopení stok docházelo k jejich opětovnému zarůstání vegetací a rašelinotvorný proces pokračoval dále.\n\nS velkoplošnou těžbou se zde začalo v roce 1953. Plochy vybrané pro těžbu se nejprve odvodnily pomocí kanálů, následně odlesnily a zbavily povrchové vrstvy rašeliny. Těžba probíhala pomocí frézování dokud se ložisko nevytěžilo. Mezi lety 1953 až 1980 se vytěžilo přes 1 700 000 tun rašeliny na ploše větší než 400 ha. Těžba byla zastavena v roce 1980.\n\nPrioritním cílem v péči o Borkovická blata je stabilizace hydrologického režimu s vyloučením všech činností, jež by mohly mít negativní vliv na vodní bilanci rašeliniště. Svému samovolnému vývoji se ponechají porosty rašelinných březových borů, březin a bažinných olšin a také i v okrajových částech rostoucí mladší sukcesní stádia bažinných křovin. Sukcesní vývoj na plochách rašelinného bezlesí má být usměrňován plánovanými regulačními a asanačními opatřeními.\n\nÚčelem takto navrženého managementu je podpora cenných suchopýrových společenstev, společenstev rašelinných tůní a oligotrofních ostřicovorašeliníkových společenstev. Tyto společenstva jsou nezbytnou podmínkou pro zachování celé řady význačných druhů jak rostlinných, tak živočišných.\n\nNa území přírodní rezervace Borkovická blata byla v letech 1978 až 1980 byla zbudována přírodovědná naučná stezka nesoucí název Blatská stezka. Její délka činí necelých 6 km a je vedena částečně na povalových chodnících.\n\nNávštěvníkovi přiblíží pestrost zdejší fauny a flóry, také poskytne informace o těžbě a využití rašeliny a blatské lidové kultuře. Po celé délce trasy se nachází na 60 informačních tabulí (malých i velkých) a mnoho míst pro krásný výhled na rašeliniště.\n\n\n"}
{"id": "616476", "url": "https://cs.wikipedia.org/wiki?curid=616476", "title": "Kamila Špráchalová", "text": "Kamila Špráchalová\n\nKamila Špráchalová (* 5. září 1971, Praha, Československo) je česká filmová a divadelní herečka, dabérka a publicistka.\n\nJe třetí dcerou stavebního inženýra Pavla Špráchala a ekonomky Ivany Špráchalové. Právě ta své dcery Kateřinu, Kláru i nejmladší Kamilu přivedla k divadlu , protože sama statovala na jevišti \"Divadla na Vinohradech\". Poprvé tak Kamila stála na této scéně ve čtyřech letech ve hře \"Nora\". V dětství se pak přihlásila do dramatického kroužku.\n\nVystudovala hudebně-dramatické oddělení Státní konzervatoře v Praze, kde získala titul DiS. Během studia hostovala v \"Divadle na Vinohradech\", v Semaforu a v Divadle ABC, kde již v pátém ročníku získala trvalé angažmá. Po sedmnácti sezonách z divadla odešla, nyní působí na volné noze.\n\nNa přelomu 80. a 90. začala spolupracovat s televizí a od té doby se objevuje ve velkých i malých rolích. Zahrála si ve filmech, pohádkách, seriálech i v televizním pořadu \"O poklad Anežky České\". Hrála v seriálu \"Pojišťovna štěstí\", kde si zahrála Kateřina Smutnou-Povolnou, a Kateřinu Průchovou v seriálu \"Cesty domů\".\n\nV posledních letech publikuje své fejetony v mnoha periodikách a často veřejně čte, např. Noc literatury.\n\nOd počátku 90.se věnovala dabingu . Jejím hlasem mluví herečky Cameron Diaz, Rachel Weisz, Nicole Kidman, a mnoho dalších.\n\nJejím životním partnerem je režisér Jan Pecha (* 1971), mají spolu dva syny, Kryštofa a Františka Kvida.\n\n\n\n\n\n\n\n"}
{"id": "616482", "url": "https://cs.wikipedia.org/wiki?curid=616482", "title": "Petra Horváthová", "text": "Petra Horváthová\n\nPetra Horváthová (* 1985, Česká Lípa) je česká filmová a divadelní herečka.\n\nNarodila se v České Lípě ve znamení střelce. Vystudovala pražskou DAMU, katedru alternativního a loutkového herectví. Můžeme jí vidět v divadle Aqualung v představení \"Pán času\" nebo v divadle Minor v inscenaci \"Marnotratný syn\". Zpívá v kapele Monoskop, se kterou vystupuje na různých festivalech, a skládá hudbu k dokumentům nebo divadelním představením. Ve volném čase se věnuje divadlu – pustila se do režie představení jednoho amatérského souboru.\n\nPoprvé si zahrála v televizním seriálu \"Zázraky života\". Dále se objevila v jedné epizodě televizního seriálu \"Vyprávěj\". V současné době hraje v televizním seriálu \"Cesty domů\".\n\n\n"}
{"id": "616485", "url": "https://cs.wikipedia.org/wiki?curid=616485", "title": "Lucie Štěpánková", "text": "Lucie Štěpánková\n\nLucie Štěpánková (* 30. července 1981 Vsetín) je česká herečka.\n\nVystudovala Janáčkovu konzervatoř v Ostravě, v letech 2001 až 2007 byla v angažmá ve Východočeském divadle v Pardubicích. Od roku 2007 působí v Divadle na Vinohradech. V roce 2009 získala Cenu Thálie pro mladé činoherce do 33 let.\n\n\n"}
{"id": "616486", "url": "https://cs.wikipedia.org/wiki?curid=616486", "title": "Orly-Sud (stanice metra v Paříži)", "text": "Orly-Sud (stanice metra v Paříži)\n\nOrly-Sud byla plánovaná stanice pařížského metra na jižním okraji Letiště Orly, která nebyla nikdy realizována. Stanice se měla stát součástí linky 7.\n\nStanice metra pod terminálem jih byla plánována již v roce 1959 ještě před zprovozněním letiště. Linka 7 měla být na letiště postupně prodloužena od dnešní stanice Villejuif – Louis Aragon. Ale toto rozšíření bylo odloženo a nakonec nerealizováno, takže stanice nebyla nikdy dostavěna. Rychlá urbanizace poblíž kolem letiště velmi omezila jeho rozšíření a po výstavbě linky Orlyval již pominula nutnost stavět další linku v podzemí. Orlyval využívá vlastní nadzemní stanice a umožňuje spojení letiště s linkou RER C. K letišti navíc bude vystavěna tramvajová linka 7.\n"}
{"id": "616491", "url": "https://cs.wikipedia.org/wiki?curid=616491", "title": "Miroslav Šimůnek", "text": "Miroslav Šimůnek\n\nMiroslav Šimůnek (* 5. dubna 1978 Jilemnice) je český herec, který se stal známým zejména hlavní rolí v Troškově pohádce \"Z pekla štěstí\".\n\nNa základní školu docházel do Jilemnice. Poté studoval Střední průmyslovou školu strojní ve Vrchlabí. V průběhu studií na střední škole hrál s ochotnickým spolkem v Jilemnici Honzu v lidové české pohádce \"Honza a princezna\". Po maturitě pracoval rok jako obchodní zástupce pojišťovny. V roce 1997 složil úspěšně přijímací zkoušky na VOŠ hereckou a moderátorskou v Praze-Michli a začal studoval herectví.\n\nJeho přítelkyní byla Adéla Vartová, finalistka České Miss 2008.\n\n"}
{"id": "616495", "url": "https://cs.wikipedia.org/wiki?curid=616495", "title": "Stanice duchů v Paříži", "text": "Stanice duchů v Paříži\n\nStanice duchů v Paříži jsou stanice zdejšího metra, které jsou z historických nebo ekonomických důvodů uzavřeny pro veřejnost. Nejvíce stanic bylo uzavřeno po vypuknutí druhé světové války v září 1939 a několik z nich zůstalo zavřených i po jejím skončení. Další dvě stanice byly sice postaveny, ale nikdy nebyly otevřeny pro veřejnost a nemají ani přístup na ulici. Tři další byly navrženy, ale nikdy nebyly dokončeny.\n\nDvě stanice pařížského metra byly téměř dokončeny již v meziválečném období, ale kvůli změnám v trasách linek nebyly nikdy zprovozněny: Porte Molitor (linka 9) a Haxo (linka 3). Jsou přístupné jen při mimořádných příležitostech, např. během dnů evropského dědictví.\n\nPorte Molitor byla postavena na spojnici mezi linkami 9 a linka 10 nazývané „trať Murat“ a měla původně sloužit jako posilový spoj po skončení sportovních zápasů na stadionu Parc des Princes. Protože by byl provoz příliš komplikovaný, bylo od projektu upuštěno a vstupy do stanice nebyly nikdy postaveny. Koleje na trati slouží jako depo vlaků.\n\nObdobně spojuje kolej nazývaná „trať Fêtes“ stanice Place des Fêtes na lince 7bis a Porte des Lilas na lince 3bis s mezistanicí Haxo. Tato jednokolejná trať byla určena ke spojení obou linek, ale nakonec bylo rozhodnuto o změnách v sítích tratí a kolej byla pro veřejnost uzavřena v roce 1939. Stanice Haxo nikdy do provozu nebyla uvedena a externí přístup nikdy nebyl postaven. Stanice Haxo a nepoužívané nástupiště ve stanici Porte des Lilas budou otevřeny v případě, že dojde k plánovanému spojení linek 3bis a 7bis.\n\nPo vypuknutí druhé světové války a následné mobilizaci zaměstnanců pařížských dopravních podniků bylo uzavřeno mnoho stanic. V provozu zůstalo pouhých 85 stanic. Naprostá většina uzavřených stanic byla po válce znovu otevřena, ne však všechny. Některé zůstaly uzavřeny kvůli nízké rentabilitě nebo krátké vzdálenosti se sousedními stanicemi. Přesto však bylo několik otevřeno postupně v následujících desetiletích: Varenne (linka 14, dnes linka 13) 24. prosince 1962, Bel-Air (linka 6) 7. ledna 1963, Rennes (linka 12) 20. května 1968 a Liège (linka 13) 16. září 1968. Tyto dvě stanice však měly omezenou otevírací dobu - byly uzavřeny již po 20,00 hodině a během nedělí a svátků. Na sanici Rennes byla běžná provozní doba zavedena až 6. září 2004 a na Liège 4. prosince 2006. Stanice Cluny (linka 10) byla otevřena až 17. února 1988 u příležitosti zprovoznění linky RER B a její stanice Saint-Michel - Notre-Dame kvůli přestupu na linku 10. Při té příležitosti byla přejmenována na Cluny - La Sorbonne.\n\nVýjimku tvoří stanice Saint-Martin na (lince 8), která byla sice po osvobození opět otevřena, ale posléze v roce byla opět uzavřena, neboť se nacházela příliš blízko sousední stanice Strasbourg - Saint-Denis (jejich vstupy na ulici se nacházely ve vzdálenosti pouhých 100 metrů).\n\nNěkolik stanic zůstalo uzavřeno po válce již natrvalo a to rovněž z důvodu přílišné blízkosti vedlejší stanice. Takto byly zrušeny stanice Arsenal (linka 5), Champ de Mars (linka 8) a Croix-Rouge (linka 10).\n\nDvě jiné stanice jsou sice otevřené, ale mají pro veřejnost uzavřená nástupiště. Porte des Lilas (linka 3bis) má nástupiště, odkud vede neveřejná trať do stanice Place des Fêtes. Toto nástupiště se využívá pro natáčení filmů nebo reklam. Na stanici Invalides je po její přestavbě nepoužívané nástupiště linky 8.\n\nBěhem prodloužení linky 3 do stanice Gallieni, byla stanice Martin Nadaud spojena se stanicí Gambetta kvůli jejím přemístění západním směrem. Stanice stále existuje, jedná se o prodloužení dnešní stanice Gambetta ve směru Pont de Levallois – Bécon oddělené mříží.\nČtyři stanice byly přemístěny kvůli výstavbě linek. Jejichž původní nástupiště byla opuštěna a pod stejným názvem o něco dále přeložena kvůli prodloužení tratě. Stanice Porte de Versailles na lince 12 byla posunuta asi o 100 metrů jižním směrem v roce 1930 při přípravách na prodloužení linky. Prostor bývalé stanice byl využit jako depo.\n\nKonečná stanice Victor Hugo linky 2 byla posunuta o 100 metrů na východ, protože se začaly používat delší vozy metra a zakřivení smyčky neumožňovalo jejich průjezd.\n\nSmyčka na stanici Porte Maillot (bývalá konečná linky 1) přestala být používána po prodloužení trasy do Pont de Neuilly.\n\nStanice Les Halles (linka 4) byla přesunuta v roce 1977 na několik desítek metrů na východ, aby se umožnil lepší přístup k nově budované stanici RER. Po původní stanici nezůstaly řádné stopy.\n\nDalší tři stanice byly plánované, ale jejich definitivní realizace nakonec neproběhla. Dvě stanice ve čtvrti La Défense a jedna na Letišti Orly.\n\nStanice Orly-Sud pod letištním terminálem jih byla plánována již v roce 1959 jako konečná linky 7, která měla být na letiště postupně prodloužena od dnešní stanice Villejuif – Louis Aragon. Toto rozšíření bylo ale odloženo a nakonec nerealizováno, takže stanice nebyla nikdy dostavěna.\n\nDalší dvě stanice zůstaly v hrubé stavbě ve čtvrti La Défense, kam bylo v 70. letech plánováno prodloužit linku 1 od stanice Pont de Neuilly. Měly zde vzniknout stanice La Defense - Michelet a Élysées La Défense. V roce 1992 byl původní projekt přehodnocen a zvolena levnější varianta, při které trať vedla po mostě nad Seinou místo tunelem pod ní. Pro novou trasu, která je dnes v provozu, byla místo \"La Défense - Michelet\" vybudována stanice Esplanade de la Défense a \"Élysées La Défense\" nahradila La Défense. V podzemí tak zůstaly pouze prázdné prostory.\n\nNěkteré stanice nebo jejich části po svém uzavření získaly náhradní využití. Stanice Gare du Nord USFRT sloužila do roku 1942 jako konečná linky 5. Po prodloužení linky na sever vedla trať jiným směrem a stanice byla zrušena a je využívána jako výcvikové středisko pro řidičů RATP. Uzavřené nástupiště stanice Porte des Lilas na lince 3 slouží k natáčení filmů odehrávajících se v pařížském metru. Rovněž smyčka v bývalé konečné linky 3 Villiers slouží jako tréninkové centrum RATP. Smyčka na stanici Porte Maillot se od roku 2007 využívá jako dílny pro přípravu automatizovaného metra na lince 1. Stanice Olympiades byla využívána jako dočasné dílny linky 14 před prodloužením tunelu směrem k Maison Blanche a vytvoření definitivních dílen v blízkosti. Stanice Saint-Martin sloužila jako útulek pro bezdomovce, v současnosti část stanice využívá Armáda spásy už pouze přes den.\n\n"}
{"id": "616497", "url": "https://cs.wikipedia.org/wiki?curid=616497", "title": "Eastern Washington University", "text": "Eastern Washington University\n\nEastern Washington University je státní univerzita s hlavním kampusem v Cheney, ve státě Washington. Další velký kampus má také v nedalekém Spokanu. Na podzim 2009 ji navštěvovalo 10 504 studentů.\n\nUniverzita nabízí více než 100 studijních oborů, 10 magisterských programů, dalších 62 studijních programů a doktorský program z fyzikální terapie. Univerzita nabízí programy ve městech Bellevue, Everett, Kent, Seattle, Shoreline, Tacoma, Vancouver a Yakima. Magistrem v sociální péči se můžete stát v Everettu, Vancouveru a Yakimě, magistrem ve vzdělávání v Kentu. Další programy jsou v nabídce i ve Spokanu.\n\nUniverzita byla založena roku 1882 díky grantu na 10 tisíc dolarů od podnikatele Benjamina Pierce Cheneyho, který měl podíl ve firmách American Express nebo Wells Fargo. Původní jméno znělo Benjamin P. Cheney Academy, ale v roce 1889 byla škola přejmenována na State Normal School a v roce 1937 získala název Eastern Washington College of Education. Po druhé světové válce se začal její kampus rychle rozrůstat a jméno bylo opět změněno, na Eastern Washington State College. V roce 1977 jméno změnila legislativa státu Washington na Eastern Washington University.\n\nHlavní kampus univerzity se nachází ve městečku Cheney, ale má také pobočku ve Spokanu, známou jako Riverpoint Campus, který sdílí s Washington State University. Univerzita nabízí programy také ve městech Bellevue, Everett, Kent, Seattle, Shoreline, Tacoma, Vancouver a Yakima.\n\nUniverzita nabízí více než sto studijních oborů, 10 titulů magistra, 7 diplomů, 55 kvalifikačních oborů a doktorát z fyzikální terapie. V Everettu, Vancouveru a Yakimě nabízí titul magistra sociálních věd a v Kentu titul magistra pedagogie. Ve Spokanu jsou v nabídce programy na magistra umění, mezioborová studia, komunikační studia, sociální práce, žurnalistiky, studia alkoholu a drog a poradenství a vývojové psychologie.\n\nOrganizace Carnegie Foundation for the Advancement of Teaching řadí univerzitu do kategorie všeobecných, jelikož přijala 82 procent těch, co se přihlásili do prvního ročníku v roce 2010. Průměrný nováček na univerzitě měl v testu SAT skóre 970 a středoškolský průměr 3,17. 86 procent nováčků pocházelo ze státu Washington.\n\nMagazín \"Consumers Digest\" zařadil univerzitu mezi padesát nejužitečnějších univerzit a škola se objevila třikrát za sebou také v žebříčku 201 nejlepších vysokých škol pro opravdový svět.\n\nUniverzita je domovem několika unikátních výzkumných center a institutů, mezi které patří:\n\n\n\n\n\nBudova slouží jako komunitní centrum univerzity, jejíž cílem je poskytovat na studenty zaměřená zázemí a služby, které vyžaduje univerzitní komunita. Budova má tři patra, na kterých se nachází mj. studentská knihovna, kanceláře studentské asociace, jídelna, kancelář studentského života, několik konferenčních sálů a multifunkční sál, který se využívá pro různé velké prezentace a události.\n\nURC je třípatrové rekreační zázemí, které se nachází na kampusu a bylo otevřeno roku 2008. Budova byla postavena v moderní architektuře a může se pyšnit velkou multifunkční arénou, ve které může být ledová plocha nebo tělocvična a také se v ní nachází vnitřní lezecká stěna s jedenácti cestami, kryté parkoviště se čtyřiceti místy, fitness centrum, jídelna a běžecká dráha.\n\nCena stavby centra byla 26,3 milionu dolarů, které poskytla univerzita i její studenti. Univerzita také pokrývá provozní ceny centra.\n\nUniverzita dostala zlatý certifikát LEED za to, že je budova šetrná k životnímu prostředí.\n\nUniverzita provozuje několik rezidenčních hal na nebo blízko kampusu. Každá rezidenční hala je zásobována pro různý počet studentů a každá nabízí odlišné zkušenosti z kampusu. Univerzita nepožaduje po studentech, aby bydleli na kampusu, ale doporučuje to pro alespoň jejich první rok na škole.\n\nHala Louise Anderson, známá také jako LA Hall, se nachází přímo naproti budově Pence Union na Elm Street. V roce 1999 byla přestavěna a obsahuje spoustu vybavení, které nikde jinde na kampusu nejsou. Obvyklí studenti v této hale pochází z rodin vyšší třídy, ale vítáni jsou studenti všech sociálních kategorií.\n\nBrewsterova hala byla postavena v roce 2002 a poskytuje domov studentům, kterým je 19 let a více. Nachází se v centru města takže studentům nabízí větší přístup k místní komunitě a obchodům. Na hlavním patře se nachází také kavárna Tully's Coffee.\n\nDresslerova hala pochází z roku 1966 a nachází se za budovou Pence Union a také je nejbližší halou ke sportovnímu centru. Většinu obyvatel tvoří nováčci a jejím nejoblíbenějším obyvatelským programem je basketbal ve třech proti třem.\n\nDrydenova hala byla postavena roku 1965 a nachází se jeden blok od budovy Pence Union. Je určena pro dospělejší studenty od 21 let.\n\nMorrisonova hala byla postavena v roce 1970 a nachází se jeden blok od středu kampusu. Jedná se o druhou největší halu na kampusu a nachází se v nich centra vzdělávacích komunit.\n\nPearcova hala pochází z roku 1964 a je největší rezidenční halou kampusu. Bydlí v ní především nováčci.\n\nStreeterova hala byla postavena roku 1968 a nachází se na severní straně kampusu, asi jeden blok od budovy Pence Union. Nachází se v ní také oblíbený potravinový obchod Morris Street Market.\n\n\"The Easterner\" jsou noviny studentů EWU. Kromě nejnovějších zpráv z kampusu informují také o sportech a názorech studentů, profesorů, absolventů a okolní komunity. Všechen obsah buď vytvořili nebo vybrali z jiných zdrojů studenti EWU. Noviny vycházejí každý týden a jsou distribuovány v tištěné formě na cheneyském kampusu, v centru města Cheney, ve spokaneském univerzitním centru, na spokaneském Riverpoint Campusu a v různých spokaneských podnicích. Týdeník je dostupný také na internetu.\n\nÚřad studentských aktivit dohlíží na více než sto studentských klubů a organizací, které na kampusu a existují a které se oddávají různým zájmům a aktivitám.\n\nEWU je jedinou regionální univerzitou ve státě, která má zavedený řecký systém bratrství a sesterství.\n\nDvanáct univerzitních mužských a ženských týmů soutěží v Big Sky Conference, která patří do nejvyšší divize asociace NCAA. Mezin nejdůležitější sportovní zázemí patří fotbalový stadion Roos Field, multifunkční arena Reese Court a Jim Thorpe Fieldhouse na basketbal a atletiku. Třikrát se univerzitním týmům podařilo vyhrát národní mistrovství, v roce 2011 ve fotbale, v roce 1977 v zápase a v roce 1982 v mužském přespolním běhu.\n\nTým NFL Seattle Seahawks pořádá většinu svých letních tréninkových kempů na univerzitě.\n\n"}
{"id": "616498", "url": "https://cs.wikipedia.org/wiki?curid=616498", "title": "Jang Sin-chaj", "text": "Jang Sin-chaj\n\nJang Sin-chaj (pinyin \"Yáng Xīnhǎi\", 29. července 1968 - 14. února 2004), také známý jako Monstrum, byl čínský sériový vrah, který se přiznal k 67 vraždám a 23 znásilněním v letech 1999 až 2003. Byl popraven kulkou do týla.\n\nJang se narodil 29. července 1968 v Ču-ma-tienu v provincii Che-nan. Jeho rodina byla jednou z nejchudších v tamní vesnici. Jang, nejmladší ze čtyř dětí, byl chytré, ale poněkud uzavřené dítě. Psychologové u něho zjistili inteligenční kvocient 140. V roce 1985 odešel ze školy a odmítl se vrátit domů, namísto toho se toulal po Číně a pracoval jako nádeník.\n\nV roce 1991 byl Jang umístěn do pracovního tábora pro krádeže. V roce 1996 byl odsouzen k pěti letům vězení za pokus o znásilnění a propuštěn byl v roce 1999.\n\nPo propuštění začal Jang vraždit v provinciích An-chuej, Che-pej, Che-nan a Šan-tung. V noci si vybral dům a zabil všechny jeho obyvatele. Vybíral si hlavně chudé. Vraždil kladivem, sekerou nebo lopatou. Pokaždé si po vraždách bral nové oblečení a velké boty. V říjnu 2002 zabil Jang rolníka s jeho šestiletou dcerou lopatou a znásilnil těhotnou jeho ženu, která útok přežila.\n\nJang byl zadržen 3. listopadu 2003 poté, co působil podezřele během rutinní policejní kontroly v zábavním podniku v Cchang-čou. Policie ho vyslechla a zjistila, že vraždil ve čtyřech provinciích. Jak se zpráva o jeho zatčení a zločinech šířila, média Janga přejmenovala na Monstrum.\nKrátce poté se Jang přiznal k 67 vraždám, 23 znásilněním a 5 útokům: 49 vražd, 17 znásilnění a 5 útoků v Che-nanu, 8 vražd a 3 znásilnění v Che-pej, 6 vražd a 2 znásilnění v An-chuej, a 2 vraždy a 1 znásilnění v Šan-tungu. Policie také vzala Jangovo DNA, které se shodovalo na místech vražd.\nDne 1. února 2004 byl Jang shledán vinným ze 67 vražd a 23 znásilnění a odsouzen k trestu smrti. Ten byl vykonán 14. února 2004 výstřelem do zátylku.\n"}
{"id": "616499", "url": "https://cs.wikipedia.org/wiki?curid=616499", "title": "La Défense - Michelet (stanice metra v Paříži)", "text": "La Défense - Michelet (stanice metra v Paříži)\n\nLa Défense – Michelet byla plánovaná stanice pařížského metra, která nebyla nikdy realizována. Stanice se měla stát součástí linky 1 ve čtvrti La Défense.\n\nV 70. letech při stavbě budov ve čtvrti La Défense bylo plánováno prodloužit linku 1 od stanice Pont de Neuilly západním směrem až do této čtvrti. Pro linku byl rezervován prostor v základech budov a to včetně dvou stanic La Defense - Michelet a Élysées La Défense. Když bylo v roce 1992 rozhodnuto o prodloužení metra, byl opuštěn původní projekt vést trať pod Seinou, neboť byl příliš drahý a složitý. Místo toho byla trať vedena po povrchu a přes Seinu přes most Pont de Neuilly a zahloubena teprve až pod La Défense. Pro novou trasu, která je dnes v provozu, byla místo \"La Défense - Michelet\" vybudována stanice Esplanade de la Défense zhruba sto metrů severovýchodně.\n"}
{"id": "616500", "url": "https://cs.wikipedia.org/wiki?curid=616500", "title": "Élysées La Défense (stanice metra v Paříži)", "text": "Élysées La Défense (stanice metra v Paříži)\n\nÉlysées La Défense byla plánovaná stanice pařížského metra, která nebyla nikdy dokončena. Stanice se měla stát součástí linky 1 ve čtvrti La Défense.\n\nV 70. letech při stavbě budov ve čtvrti La Défense bylo plánováno prodloužit linku 1 od stanice Pont de Neuilly západním směrem až do této čtvrti. Pro linku byl rezervován prostor v základech budov a to včetně dvou stanic \"La Defense – Michelet\" a \"Élysées La Défense\". Když bylo v roce 1992 rozhodnuto o prodloužení metra, byl opuštěn původní projekt vést trať pod Seinou, neboť byl příliš drahý a složitý. Místo toho byla trať vedena po povrchu a přes Seinu přes most Pont de Neuilly a zahloubena teprve až pod La Défense. Pro novou trasu, která je dnes v provozu, byla místo \"Élysées La Défense\" vybudována stanice La Défense zhruba sto metrů severovýchodně. Podzemní prostory jsou přístupné pouze přes 4. podzemní podlaží budovy Élysées La Défense. Mohly by být využity v případě prodloužení linky RER E západním směrem.\n"}
{"id": "616501", "url": "https://cs.wikipedia.org/wiki?curid=616501", "title": "Xavier Bichat", "text": "Xavier Bichat\n\nMarie François Xavier Bichat (1771 – 1802) byl francouzský anatom a fyziolog. Jako první představil pojem tkáň jako samostatný subjekt. Přestože nepoužíval mikroskop, lidskému tělu skvěle rozuměl. Je považován za otce moderní histologie a patologie.\n\nMarie François Xavier Bichat byl synem lékaře Jeana Baptiste Bichata (1746–1812) a jeho manželky Jeanne Rose Bichardové (1741–1809). Jeho sourozenci byli Claude Joseph François Regis (1773–1774), Pierre Jean Baptiste César (* 1776), Rose M. Bichat (1778–1809). Studoval matematiku a později medicínu v Montpellier. Od 1791–1793 studoval Bichat pod vedením chirurga Marc-Antoine Petita (1766–1811) v Lyonu chirurgii a anatomii.\n\nZa celý svůj život provedl Bichat asi 600 pitev. Přitom zkoumal strukturu lidského těla, tkání a orgánů. Navzdory tomu, že pracoval bez mikroskopu, objevil 21 různých typů tkání v lidském těle. Objevil i nemoci, které napadají tkáně orgánů.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "616502", "url": "https://cs.wikipedia.org/wiki?curid=616502", "title": "Karel Niemczyk", "text": "Karel Niemczyk\n\nKarel Niemczyk (15. února 1914, Karpentná – 31. července 2004, Sydney) byl československý voják a příslušník výsadku Calcium.\n\nNarodil se 15. února 1914 v Karpentné. Otec Jiří byl zaměstnanec nejprve C. k. drah a poté ČSD, matka Zuzana, za svobodna Sikorová byla v domácnosti. Měl tři bratry. Docházku do obecné školy začal v německé škole v Karpetné a dokončil ji na obecné škole v Českém Těšíně. V Českém Těšíně začal studovat na reálném gymnáziu, ale z finančních důvodů studia nedokončil. Začal se učit na zámečníka. Během té doby nastoupil na Vyšší průmyslovou školu strojní v Karviné. Jako čerstvý maturant ale nesehnal místo a proto se rozhodl předčasně narukovat. Základní vojenskou službu zahájil 1. listopadu 1933 u 10. dělostřeleckého pluku v Lučenci. Absolvoval poddůstojnickou školu a propuštěn na trvalou dovolenou byl 14. března 1935 v hodnosti četaře. V červnu 1937 nastoupil do Škodových závodů. Odtud byl odeslán do Dubnice nad Váhom do nově vzniklého závodu. Odtud v lednu 1940 přešel do Maďarska.\n\nPřes Maďarsko a Jugoslávii se dostal do Francie, kde byl 16. dubna 1940 zařazen k dělostřelectvu československé zahraniční armády. Do bojů o Francii nezasáhl. Po jejím pádu byl evakuován do Anglie. Tam připlul 7. července. Zařazen byl k dělostřeleckému oddílu.\n\nV červenci 1941 zahájil výcvik v kurzech pro plnění zvláštních úkolů. Od 19. září do 28. října 1941 absolvoval sabotážní kurz a parakurz. Výcvik pokračoval od 29. srpna 1942 do 15. května 1943 v pokračovacích kurzech: radiotelegrafním a tělovýchovném. Od 24. května 1943 do 1. října 1943 prodělal spojovací kurz u SIS a dále kurz konspirace završený cvičením. Poté odlétl přes Maltu do Alžíru a odtud do Itálie, kam se dostal počátkem ledna 1944.\n\n4. dubna 1944 byl společně s dalšími vysazen poblíž Čejkovic v okrese Chrudim. Desant se rozdělil. Společně s Františkem Širokým se ukryli ve Střížkově, odkud navázali kontakt s Radou tří a vysílali do Anglie. Po Odstrčilově smrti pokračoval ve vysílání z Vysočiny. 3. května 1945 byl společně s Širokým a Gemrotem krátce internován sovětskými výsadkáři. Po propuštění se hlásil na MNO v Praze.\n\nOd 1. června do listopadu 1945 sloužil jako telegrafista a šifrant na československém velvyslanectví v Maďarsku. 1. července 1945 byl povýšen do hodnosti poručíka dělostřelectva. V listopadu byl demobilizován a od ledna 1946 nastoupil zpět do Škodových závodů. V lednu 1946 byl povýšen do hodnosti nadporučíka dělostřelectva. Od března 1947 do července 1949 působil jako vedoucí sekretář ve filiálce Škodových závodů v Kábulu. Po výzvě, aby se vrátil zpět do Československa opustil při cestě domů v Bombaji loď a zamířil do Austrálie (mezitím se v Bombaji 7. října 1949 oženil se svou snoubenkou Martou, s tou měl později dva syny).\n\nDo Sydney připlul s manželkou koncem roku. Od ledna 1950 pracoval v továrně na elektrárenské kotle a chemickém závodě. Od roku 1955 pracoval v Imperial Chemical Industries; nejprve jako konstruktér, později jako manažer.\n\nV roce 1988 odešel do důchodu. V roce 1991 byl povýšen do hodnosti podplukovníka pěchoty, hodnost však MNO vrátil zpět. Zemřel 31. července 2004 v Sydney.\n\n\n"}
{"id": "616505", "url": "https://cs.wikipedia.org/wiki?curid=616505", "title": "Wang Ken", "text": "Wang Ken\n\nWang Ken (; 1483–1541) byl neokonfuciánský filozof v mingské Číně.\n\nWang Kenovo rodné jméno bylo Wang Jin (), používal zdvořilostní jméno Žu-č’ () a též přezdívku Sin-čaj ().\n\nNarodil se v rodině chudých výrobců soli z Tchaj-čou nedaleko Jang-čou v provincii Ťiang-su. Stal se učedníkem Wang Jang-minga, jeho myšlenky dále rozvinul, přičemž se stal zakladatelem nového myšlenkového proudu v rámci Wangovy neokonfuciánské školy srdce/mysli – tchajčouské školy ().\n\nAktivně se účastnil veřejného života. V dobách hladomorů organizoval rozdělování potravin, během epidemií zajišťoval lékařskou pomoc. Roku 1538 prosadil rovnoměrnější rozdělení půdy ve prospěch těžce zkroušených výrobců soli.\n\nSe svými učedníky představoval levé křídlo konfucianismu. Základem jeho učení bylo zdůrazňování životních zkušeností a požadování jednoty znalostí a skutků. Učil, že každý, i obyčejný, člověk může dosáhnout moudrosti, a to i bez formálního vzdělání. Wang odmítal nadřazenost džentry – majetných konfuciánských vzdělanců, za základ správného sociálního řádu považoval dobrý život nižších vrstev. Jeho myšlenky se zejména mezi nižšími vrstvami společnosti rychle šířily. Vláda reagovala zákazy výuky a represemi.\n"}
{"id": "616507", "url": "https://cs.wikipedia.org/wiki?curid=616507", "title": "Nemocnice Teplice", "text": "Nemocnice Teplice\n\nNemocnice Teplice je velké zdravotnické zařízení nemocnice s poliklinikou v Teplicích, čtvrti Řetenice, s hlavním vchodem z ulice Duchcovská. Hlavní část byla postavena v roce 1895. V nemocnici je 509 lůžek pro pacienty.\n\nDne 17. června 1888 založilo okresní zastupitelství fond na vybudování nemocnice a ze svých příjmů ukládalo ročně 2 000 zlatých. V roce 1891 rozhodlo okresní zastupitelství postavit nemocnici o 130 lůžkách za 200 000 zlatých, získaných z fondu, darů a příspěvku okresní nemocenské pokladny. Podle vzoru berlínské a vídeňské nemocnice byly zpracovány projekty 5 objektů, a sice: hlavní budovy, izolace, márnice, hospodářské a obytné budovy. Stavba byla dokončena v květnu 1895 a po vybavení zařízením otevřena 18. srpna 1896. V roce 1901 byl postaven chudobinec, ke kterému byly roku 1927 přistavěny boční objekty. V roce 1902 dal průmyslník Grohman postavit dětský pavilon. Další vývoj nemocnice zaostával za rozvojem okresu.\nV letech 1915 - 1916 byl zřízen infekční pavilon a po válce provizorní tuberkulózní oddělení. Při první světové válce nemocnice katastrofálně zchátrala. Okresní správní komise začala v roce 1924 řešit situaci zpracováním představy o postupné výstavbě nemocnice. V roce 1925 byly zakoupeny přilehlé pozemky (celkově až na 25 ha). V letech 1926 - 1927 byla postavena přijímací budova, obytná budova, provizorní infekční pavilon a přístavba obou křídel u chorobince (dnešní interna). Roku 1928 byla zahájena rozsáhlá dostavba a přestavba nemocnice. Její součástí byla výstavba chirurgického pavilonu, hospodářské budovy, kuchyně, prádelny, telefonní ústředny, skleníků. V budovách bylo vybudováno ústřední topení, kanalizace a čistička odpadních vod. Stavby byly dokončeny v roce 1931. Náklady na výstavbu a modernizaci byly 32 140 000 Kč. Po této výstavbě měla nemocnice 592 lůžek.\n\nVelká hospodářská krize a následně druhá světová válka znemožnila realizovat celý plán dostavby z roku 1924. Nebyl již postaven plicní, interní a infekční pavilon, patologicko-anatomické oddělení s prosekturou. Nemocnice byla v žalostném stavu a neudržovaná.\n\nV roce 1991 byla ukončena rekonstrukce sekce A chirurgického pavilonu, v níž je umístěno také nové oddělení centrální sterilizace a šatny. Byla provedena kompletní výměna všech inženýrských sítí. V celém areálu nemocnice byl zaveden nový kabelový rozvod elektrické energie. V roce 1992 byla zahájena rekonstrukce sekce C - chirurgie a nástavba 1. podlaží na sekci C. Do objektu RDG byla účelně umístěna magnetická resonance. Maximální péče byla věnována postupné rekonstrukci a hlavně modernizaci stávajících objektů. Součástí této činnosti je i modernizace nové polikliniky, která byla postavena v letech 1987-1992 podle dřívějších socialistických koncepcí.\nV květnu 2009 byl v teplické nemocnici instalován babybox pro odložené děti. Text na něm je psán ve třech jazycích.\n\nTeplická nemocnice je od 1. září 2007 řízena společností Krajská zdravotní a.s., pod níž spadají nemocnice z řadě měst Ústeckého kraje. V teplické nemocnici jmenovala náměstkem pro zdravotní péči MUDr. Vlastimila Woznicu.\n\n"}
{"id": "616508", "url": "https://cs.wikipedia.org/wiki?curid=616508", "title": "Okresní soud v Mladé Boleslavi", "text": "Okresní soud v Mladé Boleslavi\n\nOkresní soud v Mladé Boleslavi je okresní soud se sídlem v Mladé Boleslavi, jehož odvolacím soudem je Krajský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud sídlí v historické budově na náměstí Republiky, která vznikla v roce 1928 podle návrhu architekta Františka Jandy jako sídlo tehdejšího krajského soudu v Mladé Boleslavi, jenž zde působil až do roku 1949. Součástí komplexu je bývalá věznice, kde mohlo do jejího zrušení v roce 1955 přebývat až 240 odsouzených.\n\nOpuštěná věznice v zadním traktu okresního soudu je v soukromých rukou, po roce 2000 slouží jako filmová lokace. Natáčejí v ní české i zahraniční štáby. Pro některé scény využívají i exteriéry, jednací síně a kanceláře samotného okresního soudu. Například roku 2010 vznikaly v kanceláři předsedy soudu některé scény snímku \"Kajínek\". Místnost v něm představovala pracovnu ředitele věznice. Natáčely se zde i filmy \"Kvaska\", \"Hannibal – Zrození\", \"Prachy dělaj člověka\", \"Obsluhoval jsem anglického krále\" nebo \"\".\n\nObvod Okresního soudu v Mladé Boleslavi se zcela neshoduje s okresem Mladá Boleslav, patří do něj území všech těchto obcí:\n\nBakov nad Jizerou •\nBělá pod Bezdězem •\nBenátky nad Jizerou •\nBezno •\nBílá Hlína •\nBítouchov •\nBoreč •\nBoseň •\nBradlec •\nBranžež •\nBrodce •\nBřezina •\nBřezno •\nBřezovice •\nBukovno •\nCtiměřice •\nČachovice •\nČistá •\nDalovice •\nDlouhá Lhota •\nDobrovice •\nDobšín •\nDolní Bousov •\nDolní Krupá •\nDolní Slivno •\nDolní Stakory •\nDomousnice •\nDoubravička •\nHlavenec •\nHorky nad Jizerou •\nHorní Bukovina •\nHorní Slivno •\nHrdlořezy •\nHrušov •\nHusí Lhota •\nCharvatce •\nChocnějovice •\nChotětov •\nChudíř •\nJabkenice •\nJivina •\nJizerní Vtelno •\nJosefův Důl •\nKatusice •\nKlášter Hradiště nad Jizerou •\nKluky •\nKněžmost •\nKobylnice •\nKochánky •\nKolomuty •\nKoryta •\nKosmonosy •\nKosořice •\nKostelní Hlavno •\nKošátky •\nKováň •\nKovanec •\nKrásná Ves •\nKrnsko •\nKropáčova Vrutice •\nLedce •\nLhotky •\nLipník •\nLoukov •\nLoukovec •\nLuštěnice •\nMečeříž •\nMladá Boleslav •\nMnichovo Hradiště •\nMohelnice nad Jizerou •\nMukařov •\nNěmčice •\nNemyslovice •\nNepřevázka •\nNeveklovice •\nNiměřice •\nNová Telib •\nNová Ves u Bakova •\nObrubce •\nObruby •\nPěčice •\nPětikozly •\nPetkovy •\nPísková Lhota •\nPlazy •\nPlužná •\nProdašice •\nPředměřice nad Jizerou •\nPřepeře •\nPtýrov •\nRabakov •\nRohatsko •\nRokytá •\nRokytovec •\nŘepov •\nŘitonice •\nSedlec •\nSemčice •\nSezemice •\nSkalsko •\nSkorkov •\nSmilovice •\nSojovice •\nSovínky •\nStrašnov •\nStrážiště •\nStrenice •\nSudoměř •\nSudovo Hlavno •\nSukorady •\nTuřice •\nUjkovice •\nVelké Všelisy •\nVeselice •\nVinařice •\nVinec •\nVlkava •\nVrátno •\nVšejany •\nZdětín •\nŽďár •\nŽerčice •\nŽidněves\n\n\n"}
{"id": "616511", "url": "https://cs.wikipedia.org/wiki?curid=616511", "title": "Okresní soud v Ústí nad Orlicí", "text": "Okresní soud v Ústí nad Orlicí\n\nOkresní soud v Ústí nad Orlicí je okresní soud se sídlem v Ústí nad Orlicí, jehož odvolacím soudem je Krajský soud v Hradci Králové – pobočka v Pardubicích. Soud se nachází v budově s bezbariérovým přístupem na rohu ulic Zahradní a Husova a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Ústí nad Orlicí se zcela neshoduje s okresem Ústí nad Orlicí, patří do něj území těchto obcí:\n\nAlbrechtice •\nAnenská Studánka •\nBěstovice •\nBošín •\nBrandýs nad Orlicí •\nBučina •\nBystřec •\nCotkytle •\nČenkovice •\nČervená Voda •\nČeská Rybná •\nČeská Třebová •\nČeské Heřmanice •\nČeské Libchavy •\nČeské Petrovice •\nDamníkov •\nDlouhá Třebová •\nDlouhoňovice •\nDobříkov •\nDolní Čermná •\nDolní Dobrouč •\nDolní Morava •\nDžbánov •\nHejnice •\nHelvíkovice •\nHnátnice •\nHorní Čermná •\nHorní Heřmanice •\nHorní Třešňovec •\nHrádek •\nHrušová •\nChoceň •\nJablonné nad Orlicí •\nJamné nad Orlicí •\nJavorník •\nJehnědí •\nKameničná •\nKlášterec nad Orlicí •\nKoldín •\nKosořín •\nKrálíky •\nKrasíkov •\nKunvald •\nLanškroun •\nLetohrad •\nLibecina •\nLibchavy •\nLichkov •\nLíšnice •\nLubník •\nLukavice •\nLuková •\nMistrovice •\nMladkov •\nMostek •\nNasavrky •\nNekoř •\nNěmčice •\nOrlické Podhůří •\nOrličky •\nOstrov •\nOucmanice •\nPastviny •\nPetrovice •\nPísečná •\nPlchovice •\nPodlesí •\nPřívrat •\nPustina •\nRudoltice •\nRybník •\nŘetová •\nŘetůvka •\nSázava •\nSeč •\nSemanín •\nSkořenice •\nSlatina •\nSloupnice •\nSobkovice •\nSopotnice •\nSruby •\nStrážná •\nStudené •\nSudislav nad Orlicí •\nSudslava •\nSvatý Jiří •\nŠedivec •\nTatenice •\nTěchonín •\nTisová •\nTrpík •\nTřebovice •\nÚjezd u Chocně •\nÚstí nad Orlicí •\nVelká Skrovnice •\nVerměřovice •\nVlčkov •\nVoděrady •\nVraclav •\nVračovice-Orlov •\nVýprachtice •\nVysoké Mýto •\nZádolí •\nZáchlumí •\nZálší •\nZámrsk •\nZářecká Lhota •\nŽamberk •\nŽampach •\nŽichlínek\n\n"}
{"id": "616516", "url": "https://cs.wikipedia.org/wiki?curid=616516", "title": "Seznam chráněných území v okrese Břeclav", "text": "Seznam chráněných území v okrese Břeclav\n\nToto je seznam chráněných území v okrese Břeclav aktuální k roku 2010, ve kterém jsou uvedena chráněná území v oblasti okresu Břeclav.\n\n"}
{"id": "616519", "url": "https://cs.wikipedia.org/wiki?curid=616519", "title": "Okresní soud v Chrudimi", "text": "Okresní soud v Chrudimi\n\nOkresní soud v Chrudimi je okresní soud se sídlem v Chrudimi, jehož odvolacím soudem je Krajský soud v Hradci Králové – pobočka v Pardubicích. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historických budovách, postavených v letech 1928–1930 architektem Bendelmayerem na Všehrdově náměstí na místě původního dominikánského kláštera, zbořeného za husitských válek. Dříve zde sídlil také krajský soud, existující v Chrudimi až do roku 1949. Před soudem se nachází památkově chráněný secesní pomník Viktorina Kornela ze Všehrd.\n\nObvod Okresního soudu v Chrudimi se zcela neshoduje s okresem Chrudim, patří do něj území všech těchto obcí:\n\nBěstvina •\nBiskupice •\nBítovany •\nBojanov •\nBor u Skutče •\nBořice •\nBousov •\nBylany •\nCtětín •\nČankovice •\nČeské Lhotice •\nDědová •\nDolní Bezděkov •\nDřenice •\nDvakačovice •\nHamry •\nHeřmanův Městec •\nHlinsko •\nHluboká •\nHodonín •\nHoletín •\nHonbice •\nHorka •\nHorní Bradlo •\nHošťalovice •\nHrochův Týnec •\nHroubovice •\nChrast •\nChroustovice •\nChrudim •\nJeníkov •\nJenišovice •\nKameničky •\nKladno •\nKlešice •\nKněžice •\nKočí •\nKostelec u Heřmanova Městce •\nKrásné •\nKrouna •\nKřižanovice •\nLány •\nLeština •\nLeštinka •\nLibkov •\nLiboměřice •\nLicibořice •\nLipovec •\nLozice •\nLukavice •\nLuže •\nMíčov-Sušice •\nMiřetice •\nMladoňovice •\nMorašice •\nMrákotín •\nNabočany •\nNačešice •\nNasavrky •\nNové Hrady •\nOrel •\nOstrov •\nOtradov •\nPerálec •\nPodhořany u Ronova •\nPokřikov •\nPrachovice •\nProseč •\nProsetín •\nPředhradí •\nPřestavlky •\nRabštejnská Lhota •\nRaná •\nRonov nad Doubravou •\nRosice •\nRozhovice •\nŘepníky •\nŘestoky •\nSeč •\nSkuteč •\nSlatiňany •\nSmrček •\nSobětuchy •\nStolany •\nStradouň •\nStřemošice •\nStudnice •\nSvídnice •\nSvratouch •\nTisovec •\nTrhová Kamenice •\nTrojovice •\nTřemošnice •\nTřibřichy •\nTuněchody •\nÚherčice •\nÚhřetice •\nVápenný Podol •\nVčelákov •\nVejvanovice •\nVinary •\nVítanov •\nVojtěchov •\nVortová •\nVrbatův Kostelec •\nVšeradov •\nVysočina •\nVyžice •\nZaječice •\nZájezdec •\nZderaz •\nŽlebské Chvalovice •\nŽumberk\n\n"}
{"id": "616521", "url": "https://cs.wikipedia.org/wiki?curid=616521", "title": "Arrondissement Lesparre-Médoc", "text": "Arrondissement Lesparre-Médoc\n\nArrondissement Lesparre-Médoc je francouzský arrondissement ležící v departementu Gironde v regionu Nová Akvitánie. Člení se dále na 5 kantonů a 51 obcí.\n\n"}
{"id": "616525", "url": "https://cs.wikipedia.org/wiki?curid=616525", "title": "Seznam hokejistů draftovaných týmem Atlanta Thrashers", "text": "Seznam hokejistů draftovaných týmem Atlanta Thrashers\n\nToto je kompletní seznam hokejistů, kteří byli draftováni v NHL do týmu Atlanta Thrashers. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "616529", "url": "https://cs.wikipedia.org/wiki?curid=616529", "title": "Seznam hvězd v souhvězdí Oltáře", "text": "Seznam hvězd v souhvězdí Oltáře\n\nToto je seznam významných hvězd v souhvězdí Oltáře (\"Ara\"). Hvězdy jsou seřazeny podle zdánlivé hvězdné velikosti.\n\n\n"}
{"id": "616530", "url": "https://cs.wikipedia.org/wiki?curid=616530", "title": "Okresní soud v Jičíně", "text": "Okresní soud v Jičíně\n\nOkresní soud v Jičíně je okresní soud se sídlem v Jičíně, jehož odvolacím soudem je Krajský soud v Hradci Králové. Soud se nachází v budově s bezbariérovým přístupem na Šafaříkově ulici, kde sídlí spolu s okresním státním zastupitelstvím. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV Jičíně působil v letech 1850–1949 také krajský soud, poté byl nahrazen královéhradeckým krajským soudem, takže od té doby zde působí už jen soud okresní.\n\nObvod Okresního soudu v Jičíně se shoduje s okresem Jičín, patří do něj tedy území těchto obcí:\n\nBačalky •\nBašnice •\nBěchary •\nBílsko u Hořic •\nBoháňka •\nBorek •\nBrada-Rybníček •\nBřezina •\nBříšťany •\nBudčeves •\nBukvice •\nButoves •\nBystřice •\nCerekvice nad Bystřicí •\nČervená Třemešná •\nČešov •\nDětenice •\nDílce •\nDobrá Voda u Hořic •\nDolní Lochov •\nDřevěnice •\nHolín •\nHolovousy •\nHořice •\nCholenice •\nChomutice •\nChoteč •\nChyjice •\nJeřice •\nJičín •\nJičíněves •\nJinolice •\nKacákova Lhota •\nKbelnice •\nKněžnice •\nKonecchlumí •\nKopidlno •\nKostelec •\nKovač •\nKozojedy •\nKyje •\nLázně Bělohrad •\nLibáň •\nLibošovice •\nLibuň •\nLískovice •\nLukavec u Hořic •\nLužany •\nMarkvartice •\nMiletín •\nMilovice u Hořic •\nMladějov •\nMlázovice •\nNemyčeves •\nNevratice •\nNová Paka •\nOhařice •\nOhaveč •\nOsek •\nOstroměř •\nOstružno •\nPecka •\nPetrovičky •\nPodhorní Újezd a Vojice •\nPodhradí •\nPodůlší •\nRadim •\nRašín •\nRohoznice •\nRokytňany •\nSamšina •\nSběř •\nSedliště •\nSekeřice •\nSlatiny •\nSlavhostice •\nSobčice •\nSoběraz •\nSobotka •\nStará Paka •\nStaré Hrady •\nStaré Místo •\nStaré Smrkovice •\nStřevač •\nSukorady •\nSvatojanský Újezd •\nŠárovcova Lhota •\nTetín •\nTřebnouševes •\nTřtěnice •\nTuř •\nÚbislavice •\nÚdrnice •\nÚhlejov •\nÚjezd pod Troskami •\nÚlibice •\nValdice •\nVeliš •\nVidochov •\nVitiněves •\nVolanice •\nVrbice •\nVršce •\nVřesník •\nVysoké Veselí •\nZámostí-Blata •\nZelenecká Lhota •\nŽeleznice •\nŽeretice •\nŽidovice •\nŽlunice\n\n"}
{"id": "616531", "url": "https://cs.wikipedia.org/wiki?curid=616531", "title": "Okrouhlé r", "text": "Okrouhlé r\n\nOkrouhlé r (Ꝛꝛ) byla varianta písmena r užívaná zejména v gotických písmech. Užití této varianty r záviselo především na předcházejícím písmeni v textu, okrouhlá varianta se připojovala za písmena o, b, d, h, p, také pokud se objevila dvě r za sebou, tak druhé bylo okrouhlé. Na rozdíl od dvojice dlouhé a koncové s nebyl pravopis dvojice písmen r tak důsledně rozlišován.\n\nOkrouhlé r se také především v jazykově latinských textech objevovalo ve spojení rc. ve smyslu etc., což vychází ze starověkého římského stenografického systému tzv. tironských not, kde znak vyjadřující et (⁊) připomínal okrouhlé r.\n"}
{"id": "616535", "url": "https://cs.wikipedia.org/wiki?curid=616535", "title": "Korsický průliv", "text": "Korsický průliv\n\nKorsický průliv ( , ) je průliv ve Stedozemním moři, který spojuje Tyrhénské moře na jihu a Ligurské moře na severu. Odděluje severní část Korsiky zvanou Capicorsu od pobřeží Toskánska na Apeninském poloostrově. V průlivu se nachází tři z Toskánských ostrovů, a sice Elba, Capraia a Pianosa.\n"}
{"id": "616536", "url": "https://cs.wikipedia.org/wiki?curid=616536", "title": "Okresní soud v Trutnově", "text": "Okresní soud v Trutnově\n\nOkresní soud v Trutnově je okresní soud se sídlem v Trutnově, jehož odvolacím soudem je Krajský soud v Hradci Králové. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nBudovu dnešního okresního soudu nechal postavit v roce 1874 někdejší starosta Trutnova (1861–1864) MUDr. Antonín Porák jako hotel Union. V názvu se odrážela touha po jednotě a spolupráci obou trutnovských národností, Čechů a Němců. Union však nikdy nefungoval výlučně jako hotel, mimo 30 pokojů se zde nacházelo i 20 bytů. Byl také především významným centrem společenského a kulturního dění trutnovské české menšiny. Divadelní spolek vlasteneckého sdružení Veleslavín zde uskutečnil během desetileté činnosti 31 ochotnických představení. V srpnu 1879 tu úspěšně koncertovala známá kolínská Kmochova kapela.\n\nBěhem historie tohoto objektu zde sídlily různé instituce. V letech 1888–1906 v něm byla umístěna pošta. V roce 1908 se vzhledem k exekuci stal bývalý hotel Union majetkem města. V období let 1909–1918 se zde nacházela obchodní škola. Pouze v řádu dnů, a to od 25. listopadu do 29. listopadu 1918, tu působil německý krajský soud, který byl zřízen 30. července 1918 pro trutnovskou část zamýšlené provincie Německé Čechy, 29. listopadu 1918 však byl československou vládou zrušen. V prosinci 1918 ve volných prostorách nalezlo útočiště vojsko, od roku 1920 zde měl první kasárna hraničářský prapor 2, jehož hlavním úkolem byla ostraha hranic. Od října 1920 do roku 1927 čtyři místnosti využívalo nové české gymnázium. V letech 1935–1938 v objektu mělo sídlo Ženijní skupinové velitelství VI, jež organizovalo výstavbu opevnění na Trutnovsku. Od roku 1938 slouží budova někdejšího hotelu opět potřebám justice.\n\nJde o klasicistní dvoupatrovou budovu s valbovou střechou a vnitřním dvorem na Nádražní ulici u řeky Úpy. Přízemní pískovcová podezdívka je bosována a kamenný vstupní portál tvoří dva pilastry s hlavicemi a vystupující římsou, ale jinak byly původní obvodové římsy v patrech i celá štuková výzdoba ve druhé polovině 20. století zcela odstraněny. Zachoval se jen zdobný interiér, včetně vstupní haly s dekorativní teracotovou dlažbou a plochými pilastry, širokým schodištěm s litinovým zábradlím a uprostřed dvěma sloupy s korintskými hlavicemi. Budova je už od roku 1958 chráněna jako nemovitá kulturní památka.\n\nObvod Okresního soudu v Trutnově se shoduje s okresem Trutnov, patří do něj tedy území těchto obcí:\n\nBatňovice •\nBernartice •\nBílá Třemešná •\nBílé Poličany •\nBorovnice •\nBorovnička •\nČermná •\nČerný Důl •\nDolní Branná •\nDolní Brusnice •\nDolní Dvůr •\nDolní Kalná •\nDolní Lánov •\nDolní Olešnice •\nDoubravice •\nDubenec •\nDvůr Králové nad Labem •\nHajnice •\nHavlovice •\nHorní Brusnice •\nHorní Kalná •\nHorní Maršov •\nHorní Olešnice •\nHostinné •\nHřibojedy •\nChotěvice •\nChoustníkovo Hradiště •\nChvaleč •\nJanské Lázně •\nJívka •\nKlášterská Lhota •\nKocbeře •\nKohoutov •\nKrálovec •\nKuks •\nKunčice nad Labem •\nLampertice •\nLánov •\nLanžov •\nLibňatov •\nLibotov •\nLitíč •\nMalá Úpa •\nMalé Svatoňovice •\nMaršov u Úpice •\nMladé Buky •\nMostek •\nNemojov •\nPec pod Sněžkou •\nPilníkov •\nProsečné •\nRadvanice •\nRtyně v Podkrkonoší •\nRudník •\nStanovice •\nStaré Buky •\nStrážné •\nSuchovršice •\nSvoboda nad Úpou •\nŠpindlerův Mlýn •\nTrotina •\nTrutnov •\nTřebihošť •\nÚpice •\nVelké Svatoňovice •\nVelký Vřešťov •\nVilantice •\nVítězná •\nVlčice •\nVlčkovice v Podkrkonoší •\nVrchlabí •\nZábřezí-Řečice •\nZdobín •\nZlatá Olešnice •\nŽacléř\n\n\n"}
{"id": "616543", "url": "https://cs.wikipedia.org/wiki?curid=616543", "title": "František Bíza", "text": "František Bíza\n\nFrantišek Bíza (22. listopadu 1849 Mšeno – 18. dubna 1904 Praha) byl český malíř a ilustrátor.\n\nAbsolvoval piaristické gymnázium na Novém Městě. Pokoušel se studovat medicínu a práva, ale nakonec vstoupil na pražskou malířskou akademii, kterou vystudoval za ředitelů Trenkwalda a Swertse. Zůstal svobodný, většinu dospělého života bydlel na Perštýně u paní Zibikrové, vdovy po pražském dřevorytci. Zemřel na onemocnění jater.\n\nZ existenčních důvodů kreslil téměř výhradně ilustrace. Proslavil se především obrázky v dětských knihách a učebnicích, které ve své době patřily k nejlepším. Je také autorem řady historických výjevů.\n\n"}
{"id": "616551", "url": "https://cs.wikipedia.org/wiki?curid=616551", "title": "Okresní soud v Náchodě", "text": "Okresní soud v Náchodě\n\nOkresní soud v Náchodě je okresní soud se sídlem v Náchodě, jehož odvolacím soudem je Krajský soud v Hradci Králové. Soud se nachází ve starší budově s bezbariérovým přístupem na Palachově ulici a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Náchodě se shoduje s okresem Náchod, patří do něj tedy území těchto obcí:\n\nAdršpach •\nBezděkov nad Metují •\nBohuslavice •\nBorová •\nBožanov •\nBroumov •\nBrzice •\nBukovice •\nČernčice •\nČervená Hora •\nČervený Kostelec •\nČeská Čermná •\nČeská Metuje •\nČeská Skalice •\nDolany •\nDolní Radechová •\nHejtmánkovice •\nHeřmanice •\nHeřmánkovice •\nHorní Radechová •\nHořenice •\nHořičky •\nHronov •\nHynčice •\nChvalkovice •\nJaroměř •\nJasenná •\nJestřebí •\nJetřichov •\nKramolna •\nKřinice •\nLhota pod Hořičkami •\nLibchyně •\nLitoboř •\nMachov •\nMartínkovice •\nMezilečí •\nMezilesí •\nMeziměstí •\nNahořany •\nNáchod •\nNové Město nad Metují •\nNový Hrádek •\nNový Ples •\nOtovice •\nPolice nad Metují •\nProvodov-Šonov •\nPřibyslav •\nRasošky •\nRožnov •\nRychnovek •\nŘíkov •\nSendraž •\nSlatina nad Úpou •\nSlavětín nad Metují •\nSlavoňov •\nStárkov •\nStudnice •\nSuchý Důl •\nŠestajovice •\nŠonov •\nTeplice nad Metují •\nVelichovky •\nVelká Jesenice •\nVelké Petrovice •\nVelké Poříčí •\nVelký Třebešov •\nVernéřovice •\nVestec •\nVlkov •\nVršovka •\nVysoká Srbská •\nVysokov •\nZábrodí •\nZaloňov •\nŽďár nad Metují •\nŽďárky •\nŽernov\n\n"}
{"id": "616553", "url": "https://cs.wikipedia.org/wiki?curid=616553", "title": "Doubravice (tvrz, okres Šumperk)", "text": "Doubravice (tvrz, okres Šumperk)\n\nVes Doubravice se nachází přibližně 5 km jihovýchodně od Mohelnice. Zde stála původně tvrz doložená rokem 1382 jako majetek Vladyků ze Žeranovic.\n\nNázev vsi Doubravice připomíná les \"Doubravu\" na jehož lokalitě byla ještě v předkolonizační době založena. V pramenech je poprvé zmiňována v l. 1299–1301 v souvislosti s Protivou ze Zábřeha, Vildenberka a Doubravice. Někteří letopisci soudí podle pečeti, že Protiva náležel k rodu pánů z Vildenberka, který sídlil ve 14. století na Bouzově.\n\nTvrz je však poprvé výslovně uváděná za držitele Doubravice Hynka ze Žeranovic v roce 1382. Později se stala střediskem malého panství s často se střídajícími majiteli. V průběhu 14. století sdílelo doubravické zboží několikráte osudy sousedního bouzovského panství, jehož držitelé bývali majetkově spjati s touto vsí. Původní tvrz však byla zničena za bojů mezi markrabaty Joštem a Prokopem, kdy v r. 1405 zpustošil Doubravice litovelský hejtman Přibík z Odlochovic. V r. 1448 se již uvádí jako pustá a tehdy ves s tvrzištěm kupuje Hynek z Rokytnice, který ji následně daroval Janu ze Slavíkovic.\n\nKolem r.1450 již vlastnil doubravické zboží dle zemských desk Jan Bítovský ze Slavíkovic. V 1. polovině 16. století zde obnovili Bítovští za Slavíkovic renesanční tvrz, protože Václav Záviš, \"zvaný\" starší Bítovský (†1553) na ní opět sídlil. Od r. 1492 pak drželi Doubravici Bítovští ze Slavíkovic až do r. 1624, kdy ji Anna ze Zástřizl, rozená Bítovská ze Slavíkovic, na Malenovicích a Loukách, prodala r. 1624 Kateřině Lvové z Rožmitálu. Doubravici držel od r. 1626 manžel Kateřiny Lvové, Zdeněk František Lev z Rožmitálu a Blatné v Čechách. Seděl tu ještě r. 1631.\n\nTřicetiletá válka však znamenala její definitivní zánik. Roku 1642 byla ves s tvrzí vypleněna švédským vojskem. Z kamenů bývalé tvrze, kterou stará ústní tradice umísťuje do východní části vsi nazývané Prchov, byl postaven pozdější doubravický zámek.\n"}
{"id": "616555", "url": "https://cs.wikipedia.org/wiki?curid=616555", "title": "Tichý jako šepot", "text": "Tichý jako šepot\n\n„Tichý jako šepot“, v originále „Loud as a Whisper“, je jedna z epizod druhé sezóny seriálu \"\", která byla v České republice při své premiéře odvysílána jako šestá v pořadí, zatímco ve Spojených státech jako pátá.\n\nV této epizodě se USS Enterprise D postará o přepravu hluchého a němého vyjednavače, který vede obtížná mírová jednání.\n\nUSS Enterprise D přilétá k planetě Ramatis III, aby vyzvedla proslulého vyjednavače Spojené federace planet Rivu, který byl požádán, aby vyřešil sváry válčících kmenů na planetě Solais V.\n\nUkáže se, že je Riva hluchý. Ke komunikaci proto využívá svůj „chór“ dvou mužů a ženy, kteří jsou telepaticky propojeni s jeho myslí. Poradkyně Troi vysvětluje, že Rivův „chór“ funguje jako překladatelé, každý ohledně jiného archetypu jeho osobnosti. První ze dvou mužů reprezentuje jeho intelekt, filozofii a logiku, druhý libido a touhu a žena moudrost a harmonii. Chór je tak sladěný, že dokážou „slyšet“ i jeho pohyby ruky. Tento vztah se vytvářel po staletí, kdy jejich předkové podobně sloužili Rivovým předkům.\n\nZnepřátelené frakce na planetě Solais V navzájem bojují již 15 století a téměř se navzájem vyhubily. Riva konstatoval, že jakékoliv původní údajné důvody konfliktu, jako válka o území, bohatství či jiné hmatatelné aspekty již dávno pozbyly významu a že válka se změnila v čistou osobní nenávist, a tedy i mír musí být nastolen v osobním duchu. Zároveň se obává možných postranních úmyslů plynoucích z mírové iniciativy.\n\nRiva, jeho chór, Worf a Riker se transportují na planetu a setkají se se dvěma vojáky od každé znepřátelené strany. Jeden z nich náhle zabije všechny členy Rivova chóru a následně je zabit svým kolegou.\n\nZpět na Enterprise má Riva z důvodu absence svého chóru problémy s komunikací a domnívá se, že selhal. Riker navrhuje, aby další vyjednávání vedl kapitán Picard, ale ten ví, že na Solais nebudou poslouchat nikoho jiného, než Rivu.\n\nDoktorka Pulaská stanoví, že pro něj neexistuje žádné medicínské řešení jeho problému se sluchem, protože jeho mozek není schopen přijímat sluchové vjemy. Dat se mezitím naučí pět znakových řečí a překládá pro něj.\n\nPoradkyně Troi Rivovi řekne, bude navrácen na Ramatis, ale nejprve že se sama pokusí dokončit vyjednávání, protože už zašli příliš daleko na to, aby toho teď zanechali. Pak se ho zeptá, jaké je jeho tajemství vedení úspěšného vyjednávání. On odpoví, že prostě dopomůže jedné straně sporu s komunikací s druhou stranou. Jediný trik je v tom, že přiměje oba znepřátelené tábory, aby si navzájem naslouchaly a porozuměly, čímž je nevýhoda obrácena ve výhodu. Troi se ho zeptá, proč tedy neučiní to samé a neobrátí svou vlastní nevýhodu ve výhodu. Riva o této myšlence popřemýšlí, pak se na ní pousměje, políbí jí a poděkuje Datovi.\n\nRiker, Worf, Troi, Dat a Riva se opět transportují na planetu. Riva výsadku řekne, že se můžou vrátit, kdykoliv budou chtít, že pošle zprávu, až bude s vyjednáváním hotov. Riker se podiví, jak bude Riva schopen komunikovat bez překladatele. Ten to objasní tak, že naučí znesvářené strany znakovou řeč a tím vlastně obrátí nevýhodu ve výhodu. Věří, že když budou takto hovořit s ním, brzy začnou stejným způsobem hovořit i sami mezi sebou a to jim dopomůže k životu v míru. Dat řekne, že to může trvat měsíce, ale Troi věří, že to je jistě smysluplně strávený čas. Výsadek se vrací na Enterprise a ponechává Rivu na planetě samotného.\n\n"}
{"id": "616558", "url": "https://cs.wikipedia.org/wiki?curid=616558", "title": "Jinonice (zámek)", "text": "Jinonice (zámek)\n\nZámek Jinonice je architektonická památka v pražské čtvrti Jinonice. Objekt si zachoval styl raně barokního velkostatku a je chráněn jako kulturní památka České republiky. Jeho adresa je Na Vidouli 1.\n\nPůvodně na místě zámku stál dvorec, o kterém je první zmínka již z roku 1088. Tvrz vznikla o dvě století později, ale písemně se poprvé připomíná až roku 1621, když byl Albrecht Pfefferkorn z Otopachu posmrtně odsouzen k zabavení jinonického panství za účast v protihabsburském povstání roku 1618. Tvrz však zanikla a byla objevena teprve archeologickým výzkumem z roku 2018 Dvůr byl za třicetileté války zpustošen.\n\nPo odeznění války se osada Jinonice dostala do rukou Pavla Michny z Vacínova. Právě on je zakladatelem zámku. Později vzniklý hospodářský dvorec a zámeček v roce 1685 přestavěl Jan Adolf ze Schwarzenbergu (pískovcový rodový erb jej dodnes připomíná nad vstupním portálem). V roce 1815 zde proběhly klasicistní úpravy.\n\nSchwarzenberkové zámek vlastnili do roku 1945, poté byl zámek s hospodářským dvorem konfiskován a v roce 1949 z něho ministerstvo zemědělství zřídilo ČSSS, n.p. Jinonice, v roce 1989 Státní statek hl. m. Prahy, který zde měl kanceláře a provoz. Na začátku 21. století bylo se svolením magistrátu srovnáno se zemí několik památkových objektů (kašna a altán).\n\nSamotný zámecký areál je částečně veřejnosti přístupný, nacházejí se zde restaurace a firmy.\n\nV letech 2006–2007 vestavěla developerská společnost V Invest CZ a. s. do západní části zahrady čtyři nové bytové viladomy v moderním stylu podle návrhu ateliéru DaM, se 74 byty, tzv. projekt Vila Park Jinonice. Historická zeď zahrady je využita k ohrazení tohoto obytného komplexu, které je střeženo bezpečnostní agenturou jako veřejně nepřístupné kondominium. Další byty, mezonetové, mají být umístěny v replikách dvou původních zámeckých budov půdorysu písmene L. Na západní straně s tímto komplexem sousedí čtvrť Botanica Vidoule budovaná společností Skanska.\n\n\n"}
{"id": "616561", "url": "https://cs.wikipedia.org/wiki?curid=616561", "title": "Děnis Kapustin", "text": "Děnis Kapustin\n\nDěnis Viktorovič Kapustin (; * 5. října 1970, Kazaň) je bývalý ruský atlet, který se specializoval na trojskok.\n\nV roce 1989 se stal ve Varaždínu juniorským mistrem Evropy. Další úspěch zaznamenal o čtyři roky později, když obsadil výkonem 17,19 metru 6. místo na MS v atletice ve Stuttgartu. V roce 1994 získal stříbrnou medaili na halovém ME v Paříži, kde měřil jeho nejdelší pokus 17,35 m. Dál skočil jen další ruský trojskokan Leonid Vološin (17,44 m) a bronz vybojoval jejich krajan Vasilij Sokov (17,31 m). V témže roce vybojoval na evropském šampionátu v Helsinkách výkonem 17,62 m titul mistra Evropy, když do této vzdálenosti skočil až v poslední, šesté sérii.\n\nNa Mistrovství světa v atletice 1997 v Athénách skončil těsně pod stupni vítězů, na 4. místě. V roce 1998 obsadil 10. místo na halovém ME ve Valencii a získal stříbrnou medaili na ME v atletice v Budapešti, kde se stal mistrem Evropy Brit Jonathan Edwards. O rok později se umístil na světovém šampionátu v Seville na devátém místě.\n\nNa letních olympijských hrách 2000 v australském Sydney vybojoval bronzovou medaili. Ve druhé sérii skočil 17,46 m a byl na průběžném prvním místě. Ve třetí sérii se však zlepšil Jonathan Edwards na 17,71 m a v poslední sérii pokusů skočil Kubánec Yoel García o jediný centimetr dál než Kapustin a získal stříbro.\n\n\n"}
{"id": "616562", "url": "https://cs.wikipedia.org/wiki?curid=616562", "title": "Seznam opatů cisterciáckého kláštera na Velehradě", "text": "Seznam opatů cisterciáckého kláštera na Velehradě\n\nSeznam opatů cisterciáckého kláštera na Velehradě obsahuje opaty Velehradského kláštera, který byl založen na počátku 13. století a zrušen v období josefínských reforem roku 1784.\n\nZ doby předhusitské je řada opatů značně mezerovitá.\n\n\n"}
{"id": "616563", "url": "https://cs.wikipedia.org/wiki?curid=616563", "title": "Hornonitrianska kotlina", "text": "Hornonitrianska kotlina\n\nHornonitrianska kotlina ( \"Hornonitranská kotlina\") je malé území okolo pramene a horního toku řeky Nitra. Na severu sousedí s Malou Fatrou a Turčianskou kotlinou, na východě s Kremnickými vrchy a pohořím Vtáčnik, na jihu s vrchovinou Tribeč a na západě se Strážovskými vrchy.\n\nKotlinu je možno rozdělit na dvě části. Podél řeky Nitra se táhne část rovinatá, od řeky Nitry směrem severním a západním se ráz krajiny mění v pahorkatinu. Nejvyššími vrchy jsou Rokoš (1 010 m), Nemcovo (832 m) a Vyšehrad (829 m).\n\nVětšina území je zalesněna smíšenými lesy, z listnatých stromů se nejvíce vyskytuje dub a buk, z jehličnanů jsou to smrky. V lesích žijí ve větším množství jeleni, srnci a divoká prasata.\n\nJediným vodním tokem této oblasti je řeka Nitra, která zde pramení, a její přítoky. Zdejší podnebí je teplé. V zimních měsících se teploty pohybují od -2 do –4 °C a počet dní se sněhovou pokrývkou je cca 50 až 70. V letním období vystupují průměrné teploty na 17 až 19 °C a počet letních dní bývá cca 50 – 70.\n\nHornonitrianska kotlina nepatří mezi chráněné krajinné oblasti. Přesto se i zde vyskytuje množství přírodních zajímavostí a vzácností, pro jejichž ochranu byly některé části vyhlášeny státními přírodními rezervacemi. K těm známějším patří Rokoš. V tomto kraji se nacházejí i některé chráněné přírodní výtvory – Prepoštská jeskyně, nebo chráněné přírodní památky – Hradisko, Vyšehrad. Leží zde i chráněné naleziště Jedlie.\n\nHornonitrianska kotlina je oblast poměrně malá, ale navzdory tomu i zde nalezneme některé přírodní zvláštnosti a též historické a kulturní památky.\n\nO osídlování této oblasti vypovídají nálezy z početných archeologických nalezišť. Známá je Archeologická lokalita Hradisko, které je i chráněnou přírodní památkou. K nejvzácnějším nálezům patří objevy z Bojnické jeskyně. Nejstarší historické zprávy o osídlování jsou spojeny s oblastí okolo řeky Nitry. Zde se po starých Slovanech zachovala celá rada hradišť a opevněných obydlí. Kromě Bojnické jeskyně se zde ještě nachází Prepoštská jeskyně, která byla vyhlášena národní přírodní památkou.\n\nAtraktivitu této oblasti dodávají vyvěrající léčivé termální prameny. Byly využity k vybudování lázní Bojnice a Chalmová, kde se léčí pacienti s poruchami pohybového ústrojí.\n\n"}
{"id": "616564", "url": "https://cs.wikipedia.org/wiki?curid=616564", "title": "Okresní soud v Tachově", "text": "Okresní soud v Tachově\n\nOkresní soud v Tachově je okresní soud se sídlem v Tachově, jehož odvolacím soudem je Krajský soud v Plzni. Soud se nachází ve zrekonstruované historické budově s bezbariérovým přístupem na náměstí Republiky. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Tachově se shoduje s okresem Tachov, patří do něj tedy území těchto obcí:\n\nBenešovice •\nBezdružice •\nBor •\nBrod nad Tichou •\nBroumov •\nCebiv •\nCtiboř •\nČástkov •\nČernošín •\nDlouhý Újezd •\nErpužice •\nHalže •\nHorní Kozolupy •\nHošťka •\nChodová Planá •\nChodský Újezd •\nKladruby •\nKočov •\nKokašice •\nKonstantinovy Lázně •\nKostelec •\nKšice •\nLesná •\nLestkov •\nLom u Tachova •\nMilíře •\nObora •\nOlbramov •\nOšelín •\nPlaná •\nProstiboř •\nPřimda •\nRozvadov •\nSkapce •\nStaré Sedliště •\nStaré Sedlo •\nStráž •\nStříbro •\nStudánka •\nSulislav •\nSvojšín •\nSytno •\nTachov •\nTisová •\nTrpísty •\nTřemešné •\nÚnehle •\nVranov •\nZadní Chodov •\nZáchlumí •\nZhoř\n\n"}
{"id": "616565", "url": "https://cs.wikipedia.org/wiki?curid=616565", "title": "Bartovo vnitřní dítě", "text": "Bartovo vnitřní dítě\n\nBartovo vnitřní dítě ( ) je 7. díl páté řady amerického animovaného seriálu \"Simpsonovi\".\n\nHomer objeví v inzerátu trampolínu zdarma a okamžitě se pro ni vydá a doveze ji domů. Všichni kromě Marge mají z nové atrakce radost a Homer otevře svůj vlastní zábavní park. Většina návštěvníku se na trampolíně zraní a Marge donutí Homera, aby se jí zbavil. Šáša Krusty, předchozí vlastník, návrat trampolíny odmítne a tak se ji Homer pokusí shodit s útesu. Ta se odrazí a vrátí zpět. Po neúspěšném pokusu o rozřezání rozbrušovačkou Bart zamkne trampolínu řetězem k plotu a téměř okamžitě ji ukradne Snake. Marge začne Homerovi vyčítat \"já jsem ti to říkala\". Homer s dětmi jí oponuje, že s ní není zábava a naštvaná Marge odjede ke svým sestrám. Ty jí doporučí televizního psychologa Brada Goodmana. Homer s Marge začnou sledovat Bradovy kazety, načež se k sobě začnou chovat asertivně. Simpsonovi navštíví seminář Brada Goodmana, kde Bart vyruší jeho výklad. Brad si jej vytáhne na pódium. Je nadšen z Bartova chování a přiměje všechny návštěvníky, aby \"dělali co chtějí\". Ze začátku jde vše skvěle, ale časem se chování lidí změní v anarchii. Barta štve, že se celé město chová jako on. Při vystoupení Jamese Browna na festivalu \"Dělej si co chceš\" spadne pódium a ukáže se, že nezodpovědné chování není lidem ku prospěchu.\n"}
{"id": "616566", "url": "https://cs.wikipedia.org/wiki?curid=616566", "title": "Stefan Lazarević", "text": "Stefan Lazarević\n\nStefan Lazarević, známý také jako Stevan Vysoký (\"Стеван Високи\"; 1377, Kruševac – 14. července 1427, Kragujevac) byl srbský vládce v letech 1389–1427.\n\nByl synem knížete Lazara Hrebeljanoviće a s tituly kneze (knížete, 1389–1402) a despoty (1402–1427) vládl v Srbsku. Je považován za jednoho z největších srbských vladařů a vojevůdců vůbec. Jeho literární díla ho řadí mezi nejlepší srbské spisovatele středověku.\n\nPo otcově smrti v bitvě na Kosově poli roku 1389 přišel jako nezletilý do vlasti a s pomocí své matky Milice Nemanjić vládl do plnoletosti v roce 1393.\n\nJako otomanský vazal vedl srbské pomocné oddíly do:\nSe svou silou přinesl Osmanům vítězství nad spojenými křesťanskými silami z Evropy v bitvě u Nikopole.\n\nV roce 1413 se spojil s osmanským sultánem Mehmedem I. a v Bulharsku porazil a zabil svého švagra Musu, syna sultána Bajezida I. a bratra Mehmeda. Po bitvě začalo v Srbsku dlouhé období míru. V roce 1427 náhle zemřel na infarkt. Protože neměl žádné děti, předal již v roce 1426 na shromáždění v Srebrenici trůn svému synovci Đurađu Brankoviči. Je pohřben v klášteře Koporin, který si sám v roce 1402 postavil.\n\nStefan Lazarevic vlastnil velkou knihovnu, v níž shromáždil řadu prací o filozofii, historii a poezii ve slovanských jazycích, ale i v řečtině a latině. Založil několik klášterů, z nichž nejznámější je klášter Manasija. Byl známý jako „Resavska škole“, centrum pro překlad a přepis knih.\n\nSám začal psát po svém návratu z bitvy Ankary. 29. ledna 1412 v Novo Brdo, vydal „Zákon o dolech“. Napsal i několik dalších děl. Nejstarší existující práce pochází z roku 1403 nebo 1404 a je to chvalozpěv „Zahvalni govor knezu Lazarju“. Dalším dochovaným dílem je text na mramorovém sloupu v Kosovu. Jeho třetím dílem je milostná báseň „Beseda Ljubezni“. Báseň je psána jako akrostich.\n\n"}
{"id": "616569", "url": "https://cs.wikipedia.org/wiki?curid=616569", "title": "Seznam opatů cisterciáckého kláštera Hradiště", "text": "Seznam opatů cisterciáckého kláštera Hradiště\n\nSeznam známých opatů cisterciáckého kláštera Hradiště je přehledem jmen jak ryze německých (Theodoric, Rivin, ...), tak i českých (Modlík, Nemoj...). Nelze tedy jednoznačně tvrdit, že by Hradiště hrálo germanizační roli na nově kolonizovaném území. Náhrobní kámen opata Pavla (VIR PATIENS ET MITIS) je v kostele Narození Panny Marie v obci Klášter Hradiště nad Jizerou. Část náhrobního kamene neznámého opata je v expozici Severočeského muzea v Liberci.\nDatum u každého jména značí letopočet, kdy je onen opat listinně doložen.\n\n"}
{"id": "616571", "url": "https://cs.wikipedia.org/wiki?curid=616571", "title": "Seznam chráněných území v okrese Hodonín", "text": "Seznam chráněných území v okrese Hodonín\n\nToto je seznam chráněných území v okrese Hodonín aktuální k roku 2010, ve kterém jsou uvedena chráněná území v oblasti okresu Hodonín.\n\n"}
{"id": "616573", "url": "https://cs.wikipedia.org/wiki?curid=616573", "title": "Nemile (tvrz)", "text": "Nemile (tvrz)\n\nTvrz Nemile se nachází v obci Nemile, přibližně 2 km jihozápadně od Zábřehu a je poprvé uváděna v roce 1374 a od nejranějšího období náležela k hoštejnskému panství.\n\nKolem roku 1464 kupují hoštejnské panství se vším zbožím Tunklové a připojují tak ves k panství zábřežskému. V roce 1617 získává ves Nemili od svého pána jako samostatný statek za 10 000 zlatých regent statků Ladislava Velena ze Žerotína – Kryštof Hubryk (zvaný Huberk) z Belnsdorfu. Jednalo se o velmi vzdělaného muže, jenž patřil k přátelům rodiny Vizovských v Zábřehu. Z téže rodiny pocházela Magdaléna Vizovská – manželka J. Á. Komenského.\n\nKryštof Huberk přestavěl někdy kolem roku 1620 v Nemili renesanční tvrz, kterou zachycuje i mapa Paula Aretina z roku 1623 \"Zábřeh a okolí\", kde se rozsáhlá stavba ve vsi objevuje vedle selských chalup. Je zde znázorněno rozsáhlé patrové stavení s uzavřeným poplužním dvorem, což svědčí o již existující podobě tehdejší tvrze. V pozdějším období za Lichtenštejnů, kteří koupili Nemili od Kristiána Pruského z Pruského v roce 1667, vyrostla v roce 1773 na rozparcelovaných pozemcích nemilského dvora, v jehož areálu tvrz stojí, nová osada nazvaná Filipov. Název dostala po svém zakladateli Filipovi z Lichtenštejna.\n\nZ někdejšího uzavřeného čtyřkřídlého poplužního dvora zbyla budova tvrze se středověkým jádrem s renesanční přestavbou. Po úpravách, jimiž byla tvrz přeměněna na selský statek, se dochovala z původního objektu, rozsáhlá klenutá renesanční síň s pěti pára styčných lunet, šest portálů z Maletínského pískovce, řada pěkných štukovaných žebrovitých oblouků s rostlinným motivem, ostění oken, panský pokoj, plastické vyznačení kvádrového zdiva v omítce na průčelní straně a nad nimi ve štítě erb s nápisem \"Kryštof Starssi Huberck z Belnsdorfu\" a nad ním klenák s mascaronem lva. Na tvrzi jsou dochovány keletované omítky, renesanční štukatura, části fresek, pískovcové ostění z Maletínského pískovce,řada archeologických vykopávek, skla, kovu, keramiky, kachlů aj. Tvrz nadále slouží jako obytný dům jehož polovina je zpřístupněna veřejnosti a to 6 místností. Číslo popisné dříve bývalo 1 v někdejší samostatné obci Filipov, po jejím připojení zpět k Nemili v roce 1945 dostala číslo 54. Tvrz má obdélníkovou původní dispozici. Jedná se o jednu z nejzachovalejších tvrzí se svými renesančními interiéry v Olomouckém kraji.\n\n\n"}
{"id": "616575", "url": "https://cs.wikipedia.org/wiki?curid=616575", "title": "Seznam chráněných území v okrese Vyškov", "text": "Seznam chráněných území v okrese Vyškov\n\nToto je seznam chráněných území v okrese Vyškov aktuální k roku 2010, ve kterém jsou uvedena chráněná území v oblasti okresu Vyškov.\n\n"}
{"id": "616576", "url": "https://cs.wikipedia.org/wiki?curid=616576", "title": "Nils Petter Molvær", "text": "Nils Petter Molvær\n\nNils Petter Molvær (* 18. září 1960, Sula, Norsko), známý také jako NPM, je norský jazzový trumpetista, skladatel a producent. Pochází z malého ostrova Sula v Norsku, a jako syn jazzového klarinetisty a saxofonisty Jense Arne Molværa měl kontakt s jazzovou hudbou už od útlého věku. Vystudoval konzervatoř v Trondheimu a předtím než se vydal na sólovou dráhu, byl členem známé norské Nu jazzové skupiny Masqualero.\n\n\n\n\n\n"}
{"id": "616578", "url": "https://cs.wikipedia.org/wiki?curid=616578", "title": "Arrondissement Blaye", "text": "Arrondissement Blaye\n\nArrondissement Blaye je francouzský arrondissement ležící v departementu Gironde v regionu Akvitánie. Člení se dále na 5 kantonů a 65 obcí.\n\n"}
{"id": "616579", "url": "https://cs.wikipedia.org/wiki?curid=616579", "title": "Kremnické vrchy", "text": "Kremnické vrchy\n\nKremnické vrchy jsou sopečné pohoří v centrální části Slovenska, součást provincie Západní Karpaty, subprovincie Vnitřní Západní Karpaty a oblasti Slovenské středohoří.\nHraničí s těmito geomorfologickými celky: na severu Velká Fatra a Turčianská kotlina, na západě Žiar, Hornonitrianská kotlina a Vtáčnik, na jihu Žiarská kotlina a Štiavnické vrchy, na krátkém jihovýchodním úseku Pliešovská kotlina a Javorie a na východě Zvolenská kotlina a Starohorské vrchy.\n\nČlení sa na pět geomorfologických podcelků:\n\nNejvyšším vrchem je Flochová (1316,9 m), v hlavním hřebeni vystupují i další významné vrchy: Svrčinník (1312,8 m), Tabla (1178,4 m), Vyhnatová (1282,6 m), Skalka (1231,6 m), Mýtny vrch (1221,4 m), Zlatá studňa (1265,4 m), Velestúr (1254,4 m), Smrečník (1249,2 m) a Horná skala (1140,3 m).\n\nJednotlivé vrchy oddělují sedla: Sedlo Flochové (1297 m), Kordícké sedlo (1117,1 m), sedlo Tunel (1150 m), Bystrické sedlo (1190 m), Králické sedlo (1185 m) a sedlo Tri kríže (1180 m).\n\nKremnické vrchy vznikly sopečnou činností, základem geologické stavby jsou lávová tělesa.\nPůvodní porost tvořili na většině území jedľo-bučiny, dnes se na mnohých místech lesnaté porosty střídají s travnatými plochami. Z dalších dřevin se zde vyskytuje javor a jilm, v nižších polohách se objevují porosty tisu. Další vegetace je zde poměrně jednotvárná, pestřejší květena se nachází jen v okrajových částech, horské druhy bylin se objevují pravidelněji jen pod hlavním hřebenem. V souvislých lesních porostech můžete narazit na medvěda hnědého, divokou kočku nebo kunu lesní.\n\nJediným velkým vodním tokem je řeka Hron, která přibírá ze svahů Kremnických vrchů množství drobných říček a potoků.\n\nKremnické vrchy patří podnebně k mírně teplým oblastem. Teploty v zimních měsících se pohybují okolo -2 až -5 °C, v letním období dosahují cca 16 - 18 °C. Počet dní se sněhovou pokrývkou je přibližně 60 - 100, počet letních dní je cca 30 - 50.\n\nKremnické vrchy jsou díky množství přírodních zvláštností a rozmanitostí zařazeny mezi velmi vyhledávané, atraktivní a vysoko hodnocené oblasti. Návštěvníci si mohou prohlédnout početné přírodní výtvory a zajímavosti soustředěné především do národních přírodních rezervací - národní přírodní rezervace Boky a národní přírodní rezervace Harmanecká tišina. Mezi chráněné přírodní výtvory patří Turovský sopúch u obce Turová, Jastrabská skala a Čertova skala.\n\nUvnitř pohoří se nalézá 21 obcí a spolu s nimi i město město Kremnica, podle kterého dostala celá oblast své jméno.\nJde o tyto obce:\n"}
{"id": "616583", "url": "https://cs.wikipedia.org/wiki?curid=616583", "title": "Jak jsem se přestal bát", "text": "Jak jsem se přestal bát\n\nJak jsem se přestal bát (Česká televize vydala původně pod názvem \"Jak jsem se přestal bát aneb Legalizace hazardu ve Springfieldu\", ) je 10. díl páté řady amerického animovaného seriálu \"Simpsonovi\".\n\nDíl zahajuje Filmový zpravodaj, který krom dobových reálií 50. let obsahuje i zprávu o Springfieldu na vzestupu. V čase se posuneme do současnosti, kde je jasně vidět, že Springfield má už dávno svá nejlepší léta za sebou. Homer v práci nalezne v záchodové míse brýle (patřící Henrymu Kissingerovi). Ihned si je nasadí, aby vypadal inteligentně a díky tomu se nevědomky vyhne propuštění. V odpoledních zprávách je vysílána reportáž o úpadku Springfieldu. Starosta Quimby je ochoten odejít se zbytkem peněz do vedlejšího města a kandidovat na starostu se slibem, že až jej zvolí, pošle pro občany Springfieldu. To vyvolá mezi občany nevoli. Seymour Skinner promluví s návrhem o oživení ekonomiky legalizací hazardních her. Toho se ujme pan Burns s nápadem, že kasíno postaví on sám. Jako krupiér je zaměstnán taky Homer. Bart se rozhodne čelit faktu, že nezletilým osobám je vstup do kasína zakázán a postaví si své vlastní z domku na stromu. Při návštěvě Homera najde Marge na zemi čtvrťák a hodí jej do automatu. Vyhraje, objeví v sobě závislost a začne v kasínu trávit příliš mnoho času. Pan Burns má radost z toho, že mu lidé nechávají peníze dobrovolně a zblázní se z toho. Protože Marge (samozřejmě kvůli kasínu) nepomůže Líze s kostýmem do školy, Homer se naštve a vtrhne do kasína. Všimne si ho pan Burns a přivede ho to k téměř zdravému rozumu. Chce se vrátit do elektrárny. Homer přesvědčí Marge, aby s automaty přestala.\n"}
{"id": "616591", "url": "https://cs.wikipedia.org/wiki?curid=616591", "title": "Zámecká zahrada Teplice", "text": "Zámecká zahrada Teplice\n\nZámecká zahrada Teplice je přírodní park založený před 400 roky v sousedství zámku v Teplicích. Protože se nachází v centru lázeňského města, stal se přirozeným místem procházek návštěvníků a lázeňských hostů.\n\nPark byl upravován od 16. století postupně podle dobových představ majitelů. Byl dříve upraven ve stylu francouzské zahrady, na počátku 19. století se stal parkem anglického stylu. Úpravy prováděl na zámku usazený v letech 1634 až 1945 rod Clary-Aldringenů. Po roce 1945 péči o areál převzalo město Teplice.\nRozsáhlý areál se staletými stromy je protkaný sítí přírodních i vyasfaltovaných cest,  nichž některé jsou vyznačeny jako turistické trasy KČT. Jeho součástí jsou dva rybníky, velký a malý, či Horní a Dolní, na obou jsou vytvořeny ostrůvky. Z velkého rybníka vede několik kanálů, kdysi určených pro zpestření jízd lodiček zámeckého panstva. V parku se nalézá řada soch (i busta Ludwiga van Beethovena), altánů i velkých staveb, některé na březích rybníků. Většími je Apollónův chrámek, či státem chráněná památka Labutí domek sloužící kdysi jako kryté přístaviště loděk. Teplický zámek je na okraji parku spolu s Zahradním domem, na opačném horním bylo koupaliště (zhruba v letech 1930–1990) a u něj byla část parku zabrána pro vybudovanou silnici od Prahy. Velký Horní rybník je zarybněn (a tedy je zde občas organizován výlov ryb) a je zde mnoho labutí a kachen, dokrmovaných neustále návštěvníky ze dvou vyhlídkových ochozů. Na okraji parku přiléhajícímu k čtvrti Valy byl vybudován koutek se zvířaty, zpravidla opicemi makak, byli zde dříve chováni i mývalové, pávi a vzácnější druhy bažantů. V parku žije mnoho veverek.\n"}
{"id": "616593", "url": "https://cs.wikipedia.org/wiki?curid=616593", "title": "Pietro Marubi", "text": "Pietro Marubi\n\nPjetër Marubbi nebo Pietro Marubi (Piacenza, 1834 – Skadar, 1903) byl albánský malíř a fotograf narozený v Itálii. Pocházel z významné rodiny fotografů Marubi. Ta se skládala z významných albánských fotografů otce Pjetëra, syna Kela (1870-1940) a vnuka Gegëho Marubiho (1909-1984).\n\nZ politických důvodů kolem roku 1850 emigroval z italské Piacenzy do albánského Skadaru. Tam se začal věnovat podnikání ve fotografickém řemesle. Nejprve dokumentoval významné události na politické scéně, posléze založil firmu \"Foto Marubi\". Používal velkoformátové kamery, které si přinesl s sebou z Itálie. Fotografie pořizoval principem mokrého kolodiového procesu, což tehdy byla standardní metoda fotografování v celé Evropě. Je považován za otce albánské fotografie.\n\nNejstarší fotografie ve sbírce jeho děl nesou datum v rozmezí 1858 do 1859. Některé z nich byly publikovány v \"The London Illustrated News\", \"La Guerra d'Oriente\" a \"L'Illustration\".\n\nMarubimu pomáhal mladý Rrok Kodheli (1862-1881) a jeho bratr Kel Marubi (Kel Kodheli, 1870-1940), kterého Pietro Marubi adoptoval a který po jeho smrti převzal rodinný podnik.\n\nOsvojil si techniky speciálních efektů a naučil se retušovat negativy. Začal také fotografovat mimo studio v exteriérech s dokonalejšími fotoaparáty.\n\nByl známým zastáncem Giuseppa Garibaldiho, což byl vůdce vlastenců v partyzánské válce proti rakouské a francouzské armádě na území Itálie v letech 1848-1849 a 1851.\n\nFotografická sbírka Marubi (Fototeka Marubi) ve Skadaru obsahuje více než 150 000 fotografií, z nichž mnohé jsou velmi historicky cenné, umělecky hodnotné a mají kulturní význam. Sbírka byla sestavena ze tří generací fotografů.\n\nNa přelomu let 2010/2011 uspořádalo Marubimu výstavu helsinské muzeum kultury.\n"}
{"id": "616596", "url": "https://cs.wikipedia.org/wiki?curid=616596", "title": "Marubi", "text": "Marubi\n\nRodina fotografů Marubi – dříve také Marubbi – se skládala z významných albánských fotografů otce Pjetëra (1834–1903), syna Kela (1870–1940) a vnuka Gegëho Marubiho (1909–1984). Provozovali fotografické řemeslo během 19. a 20. století po tři generace ve fotografickém studiu v albánském Skadaru, které je považováno za vůbec první v Albánii. Svou prací přispěli významně k vytvoření dokumentace života své doby a albánského kulturního dědictví v jihovýchodní Evropě.\n\nTři členové rodiny od konce 19. století a v první polovině 20. století pořizovali záběry z krajiny a každodenního života lidí, což je považováno za unikátní umělecké svědectví albánské historie. Kromě toho existuje celá řada obrazů, na kterých jsou zobrazeny typické albánské kroje a zvyky. Tři fotografové zachytili mnoho důležitých politických událostí své doby.\n\nSebrané dílo je vystaveno jako \"Fototeka Marubi\" ve Skadaru.\n\nPjetër Marubbi nebo Pietro Marubi (Piacenza, 1834 – Skadar, 1903) z politických důvodů kolem roku 1850 emigroval z italské Piacenzy do albánského Skadaru. Tam se začal věnovat podnikání ve fotografickém řemesle. Nejprve dokumentoval významné události na politické scéně, posléze založil firmu \"Fotograf Marubi\" (\"Dritëshkronja Marubi)\", první fotografické studio v zemi. Používal velkoformátové kamery, které si přinesl s sebou z Itálie. Fotografie pořizoval principem mokrého kolodiového procesu, což tehdy byla standardní metoda fotografování v celé Evropě. Je považován za otce albánské fotografie.\n\nNejstarší fotografie ve sbírce jeho děl nesou datum v rozmezí 1858 do 1859. Některé z nich byly publikovány v \"The London Illustrated News\", \"La Guerra d'Oriente\" a \"L'Illustration\".\n\nOsvojil si techniky speciálních efektů a naučil se retušovat negativy. Začal také fotografovat mimo studio v exteriérech s dokonalejšími fotoaparáty.\n\nByl známým zastáncem Giuseppa Garibaldiho, což byl vůdcem vlastenců v partyzánské válce proti rakouské a francouzské armádě na území Itálie v letech 1848–1849 a 1851.\n\nKel Marubi (* 1870 jako \"Mikel Kodheli\", Kodheli i Kodrimës – 1940) v roce 1885 začal jako patnáctiletý hoch pomáhat v Pjetërsově studiu. V práci nahradil svého bratra Mata, který zastával tuto pozici až do své předčasné smrti. Oba synové zahradníka Pjetëra Marubiho dokončili stáž v Terstu. Po celý život svobodný Pjetër Kela adoptoval a odkázal mu své fotografické studio. Kel Marubi byl patriot a byl aktivní v hnutí za albánské znovuzrození. Spoluzaložil společnost \"Albánský jazyk\" a byl redaktorem novin \"Zëri i Shkodrës\" (Hlas Skadaru).\n\nKel šel v oblasti fotografie z uměleckého hlediska ve stopách svého učitele. Pořizoval obrazy severní albánské společnosti a významně přispěl do sbírky fotografií. Portrétoval obyvatele severní Albánie i albánské státníky, ale i obyčejný horský lid a městské ženy v závoji. Kelovy obrazy zachytily každodenní městský život, podnikatele v jejich firmách, ale také rozvoj obchodu, trhů a žebráků. I v jeho krajinářských snímcích se soustředil na obraz člověka.\n\nDokumentoval všechny významné historické události své doby v Albánii, od příchodu prince Viléma až po svatbu krále Zoga I. Roku 1910 jej pověřil Nikola I. Petrović-Njegoš fotografováním oslav při jeho povýšení na krále.\n\nKelův syn Gegë Marubi (* 1909; † 1984) šel ve stopách svého otce a byl také fotografem. V Lyonu studoval na Vysoké škole bratrů Lumièrových a za svou práci získal několik cen. Na rozdíl od svých dvou předchůdců nasnímal mnoho fotografií krajin bez lidí a experimentoval s celuloidovým filmem. Poté, co komunisté v roce 1944 po druhé světové válce převzali kontrolu, zavřel v roce 1946 svůj obchod a v roce 1952 ukončil svou práci fotografa.\n\nMísto toho investoval mnoho času do archivace a zachování rodinné sbírky., roku 1974 nebo 1978 daroval fotografický archiv 150 000 negativů (skleněných desek) albánskému státu. Jeho jediná dcera Teresa byla inženýrkou, ředitelkou závodu a v roce 1990 starostkou města Skadar.\n\nJiž pouhé množství fotografií je velmi působivé. Na fotografiích je zachyceno období téměř 100 let – politické události a společenské změny města Skadaru včetně rozsáhlé oblasti centrální Albánie. Zdokumentovali pohnuté roky, ve kterých Albánie postupně získávala nezávislost na Turecku a byl tvořen samostatný stát. Kromě politických představitelů a bohaté horní třídy bylo portrétováno také mnoho obyčejných lidí a jejich každodenní život.\n\nFotografická sbírka Marubi (Fototeka Marubi) ve Skadaru obsahuje více než 150 000 fotografií, z nichž mnohé jsou velmi historicky cenné, umělecky hodnotné a mají kulturní význam. Sbírka byla sestavena ze tří generací fotografů.\n\nNa přelomu let 2010/2011 uspořádalo Marubiům výstavu helsinské muzeum kultury.\n\nFrancouzská organizace \"Patrimoine Sans Frontières\" v polovině 90. let 20. století s podporou UNESCO sbírku zveřejnila. Výstava 100 snímků byla k vidění následně v některých francouzských a italských městech. Po výstavě v Tiraně byla tato výstava převedena do soukromého muzea ve Skadaru. Tam je \"Fototeka Marubi\" k vidění od roku 2001.\n\nDíky své umělecké, kulturní, historické a vědecké hodnotě byla sbírka ke konci roku 2003 vyhlášena národního národním kulturním dědictvím Albánie.\n\nVysoká škola Fachhochschule für Technik und Wirtschaft Berlin se věnuje údržbě a elektronické digitalizaci a archivaci sbírky Fototeka.\n\nPod názvem \"Marubi\" se v období od roku 1998 do 2005 konaly v Tiraně pod záštitou albánského ministerstva kultury každoroční mezinárodní fotografické výstavy a soutěže.\n\n\n\n"}
{"id": "616597", "url": "https://cs.wikipedia.org/wiki?curid=616597", "title": "Bukovohorský hřbet", "text": "Bukovohorský hřbet\n\nBukovohorský hřbet je geomorfologický podokrsek Orlických hor. Nachází se na jejich jihovýchodním okraji a ve východní části Pardubického kraje v okrese Ústí nad Orlicí. Nejvyšším vrcholem hřbetu je Buková hora (958 m).\n\nBukovhorský hřbet náleží do geomorfologického celku Orlické hory, podcelku Bukovohorská hornatina a okrsku Orličský hřbet. Od sousedního podokrsku (Suchovršský hřbet) v rámci Orličského hřbetu jej na severu odděluje Červenovodské sedlo. Rozsochy vybíhající západním a jižním směrem spadají do Výprachtické vrchoviny. Východní svahy spadají do Kladské kotliny.\n\nV Bukovohorském hřbetu se nachází pouhá trojice vrcholů, jejichž nadmořská výška klesá od jihu k severu: \n\nVrchol Špičáku (798 m) nacházející se jižněji za silnicí Výprachtice – Heroltice již spadá do Výprachtické vrchoviny a je jejím nejvyšším bodem.\n\nOsou hřbetu prochází hlavní evropské rozvodí mezi Severním a Černým mořem. V jihozápadním svahu Bukové hory pramení Moravská Sázava, východní svahy pak odvodňuje její levý přítok Březná. Západní a severozápadní svahy odvodňují levé přítoky Tiché Orlice.\n\nVrcholové partie Bukovohorské hornatiny jsou porostlé téměř výhradně a souvisle hospodářskými smrčinami. V nižších polohách se objevují i listnaté porosty s převahou buku lesního, ještě níže pak louky. V prostoru vrcholu Na Planiskách se nachází rozsáhlá paseka.\n\nCelý prostor Bukovohorského hřbetu kromě nevelké části na jihovýchodě zaujímá přírodní park Suchý vrch - Buková hora. Zasahuje sem i Ptačí oblast Králický Sněžník.\n\nSilniční komunikace překonávající hřbet se nacházejí pouze na jeho okrajích. Přes Červenovodské sedlo na severu prochází silnice I/11 Praha – Hradec Králové – Šumperk – Ostrava, sedlem mezi Bukovou horou a Špičákem výše zmíněná silnice Výprachtice – Heroltice. Jinak je masív obsluhován systémem lesních cest různé kvality. Hřebenovou turistickou trasu zde obstarává zeleně značená turistická trasa 4234 Suchý vrch – Lanškroun, významná rozcestí jsou v prostoru Bukové hory a Červenovodského sedla. Prostorem hřbetu prochází i cyklistická trasa 4071.\n\nNa Červenovodském sedle se nachází turistické informační centrum. V prostoru Bukové hory se nachází ski-areál, jehož součástí je dvojice velkých lyžařských vleků ve směru od Čenkovic a v roce 2010 vybudovaná lanová dráha Červená Voda - Buková hora. Systém běžkařských tras pokrývá celý prostor hřbetu.\n"}
{"id": "616602", "url": "https://cs.wikipedia.org/wiki?curid=616602", "title": "Okresní soud v Hradci Králové", "text": "Okresní soud v Hradci Králové\n\nOkresní soud v Hradci Králové je okresní soud se sídlem v Hradci Králové, jehož odvolacím soudem je Krajský soud v Hradci Králové. Rozhoduje jako soud prvního stupně v trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází na ulici Ignáta Herrmanna v historické budově bývalých jezdeckých kasáren, nazývaných Orlická podle původního toku řeky Orlice. Jde o čtyřkřídlou budovu s valbovou střechou a jedním příčným křídlem, které vytváří dva vnitřní dvory. Postavena byla v klasicistním slohu v letech 1786–1787 jako jeden z příkladů osvícenského vojenského racionalismu. Přízemí s valenými klenbami sloužilo k ustájení koní, připomínkou toho je několik zachovaných kamenných napajedel v půlkruhových výklencích. Členitá fasáda má profilované římsy, sokl a také dva vjezdy do budovy jsou obloženy kamennými bloky. Kromě jezdectva zde byli umístěni i dělostřelci, ale po druhé světové válce už byla využívána k nevojenským účelům. Budova je od roku 1958 chráněna jako nemovitá kulturní památka. Spolu se soudem zde sídlí okresní státní zastupitelství a také Probační a mediační služba.\n\nObvod Okresního soudu v Hradci Králové se zcela neshoduje s okresem Hradec Králové, patří do něj území jen těchto obcí:\n\nBabice •\nBarchov •\nBěleč nad Orlicí •\nBenátky •\nBlešno •\nBoharyně •\nČernilov •\nČernožice •\nČistěves •\nDivec •\nDobřenice •\nDohalice •\nDolní Přím •\nHabřina •\nHlušice •\nHněvčeves •\nHolohlavy •\nHořiněves •\nHradec Králové •\nHrádek •\nHumburky •\nHvozdnice •\nChlumec nad Cidlinou •\nChudeřice •\nJeníkovice •\nKáranice •\nKlamoš •\nKobylice •\nKosice •\nKosičky •\nKrálíky •\nKratonohy •\nKunčice •\nLejšovka •\nLhota pod Libčany •\nLibčany •\nLibníkovice •\nLibrantice •\nLibřice •\nLišice •\nLodín •\nLochenice •\nLovčice •\nLužany •\nLužec nad Cidlinou •\nMáslojedy •\nMěník •\nMlékosrby •\nMokrovousy •\nMyštěves •\nMžany •\nNeděliště •\nNechanice •\nNepolisy •\nNové Město •\nNový Bydžov •\nObědovice •\nOhnišťany •\nOlešnice •\nOsice •\nOsičky •\nPetrovice •\nPísek •\nPrasek •\nPraskačka •\nPředměřice nad Labem •\nPřevýšov •\nPšánky •\nPuchlovice •\nRačice nad Trotinou •\nRadíkovice •\nRadostov •\nRoudnice •\nSadová •\nSendražice •\nSkalice •\nSkřivany •\nSloupno •\nSmidary •\nSmiřice •\nSmržov •\nSovětice •\nStará Voda •\nStarý Bydžov •\nStěžery •\nStračov •\nStřezetice •\nSvětí •\nSyrovátka •\nŠaplava •\nTěchlovice •\nTřebechovice pod Orebem •\nTřesovice •\nUrbanice •\nVinary •\nVrchovnice •\nVšestary •\nVýrava •\nVysoká nad Labem •\nZachrašťany •\nZdechovice\n\n"}
{"id": "616605", "url": "https://cs.wikipedia.org/wiki?curid=616605", "title": "Žiarská kotlina", "text": "Žiarská kotlina\n\nŽiarská kotlina je geomorfologický celek na středním Slovensku, který je součástí oblasti Slovenské středohoří. Na severu a severozápadě ji ohraničují Kremnické vrchy, na jihu Štiavnické vrchy a na západě Vtáčnik. Osou kotliny je řeka Hron. Nejnižší bod území leží v jižní části kotliny, v údolí Hronu (cca 200 m n. m.). V Žiarské kotlině se nacházejí dvě města – Žiar nad Hronom a Žarnovica a 14 obcí. Přítomnost Závodu SNP v Žiaru nad Hronom vytvářela vzhledem na stísněnost kotliny (cirkulace vzduchu) jednu z nejvíce znečištěných oblastí na Slovensku (plynné i pevné emise, prašnost), k čemuž značně přispívala i frekventovaná silniční doprava. V souvislosti s neúměrně znečištěným životním prostředím zanikla v kotlině obec Horné Opatovce. Stav životního prostředí se po modernizaci ZSNP upravil a do přírody se vracejí jej původní obyvatelé.\n"}
{"id": "616606", "url": "https://cs.wikipedia.org/wiki?curid=616606", "title": "Pacova hora", "text": "Pacova hora\n\nPacova hora je přírodní rezervace v okrese Tábor. Nachází se v Křemešnické vrchovině, 2 km jihozápadně od Dolních Hořic. Rezervace navazuje na Chýnovskou jeskyni, která se nachází východně.\n\nV oblasti Pacovy hory se od roku 1726 nacházely menší selské pece sloužící k pálení vápna, což se promítlo do názvu kopce, kde se rezervace nachází. Dříve se hoře říkalo \"Pecova hora\", nicméně v čase se název změnil na \"Pacova hora\". Samotné chráněné území bylo na lokalitě vyhlášeno nařízením číslo 2/02 Okresního úřadu v Táboře 22. listopadu 2002 s datem účinnosti od 7. prosince 2002. V roce 2009 byl na lokalitě proveden invertarizační průzkum zaměřený na entomologii.\n\nPředmětem ochrany je celostátně významné mineralogické naleziště s výskytem chráněných druhů rostlin a živočichů.\n\nVýčet minerálů z Pacovy hory včetně Chýnovské jeskyně zahrnoval k roku 2009 celkem 73 druhů (např. korund, spinel, kyanit, zoisit, anortit, rutil, Cr-muskovit, pargasit, dravit, palygorskit, arsenopyrit, magnetit, záhněda, kalcit, albit, ilmenit, stilbit, granát). V opuštěném vápencovém lomu zůstal ve východní stěně zachován instruktážní řez horninami pestré skupiny moldanubika, mineralogický výzkum lokality navíc prokázal zastoupení několika typů minerálních paragenezí.\n\nZáklad lomu na Pacově hoře vznikl v roce 1857, kdy bylo místní ložisko vápence otevřeno lomovou stěnou v celé výšce kopce. V 60. letech 20. století byla těžba vápenců zastavena a v lomu se až do roku 1998 těžily suroviny na výrobu drceného kameniva. Název Pacovy hory pochází z původního „hora Pecová“, neboť zdejší krystalické vápence se zřejmě již od 15. století zpracovávaly v mnoha vápenných pecích.\n\nZ rostlinných druhů jsou na Pacově hoře významné kruštík tmavočervený (\"Epipactis atrorubens\"), vemeník dvoulistý (\"Platanthera bifolia\") a okrotice bílá (\"Cephalanthera damasonium\"), na dně opuštěného vápencovéhlo lomu roste kriticky ohrožená přeslička různobarvá (\"Equisetum variegatum\"). Podobně jako na nedaleké Kladrubské hoře tu žijí teplomilné druhy brouků a motýlů, mezi něž patří kriticky ohrožený dřepčík \"Crepidodera lamina\", chránění zlatohlávek tmavý (\"Oxythyrea funesta\"), svižník polní (\"Cicindela campestris\"), otakárek fenyklový (\"Papilio machaon\") a ohrožený perleťovec prostřední (\"Argynnis adippe\"). V mělkých tůních na dně lomu žijí chránění obojživelníci ropucha obecná (\"Bufo bufo\") a skokan štíhlý (\"Rana dalmatina\"). Pravidelně zde také hnízdí největší evropská sova výr velký (\"Bubo bubo\").\n\n\n\n"}
{"id": "616611", "url": "https://cs.wikipedia.org/wiki?curid=616611", "title": "Mošovská pahorkatina", "text": "Mošovská pahorkatina\n\nMošovská pahorkatina je geomorfologický podcelek Turčianské kotliny. Leží v blízkosti obce Mošovce, podle které byl pojmenován. \n\n\n\n\n\n\n\n\n"}
{"id": "616613", "url": "https://cs.wikipedia.org/wiki?curid=616613", "title": "Výživa", "text": "Výživa\n\nVýživa je soubor biochemických procesů, kterými organismy přijímají organické a anorganické látky nezbytné pro svůj život z vnějšího prostředí. V širším slova smyslu se jako výživa označuje nauka o některých stránkách látkové výměny, zejména o příjmu živin, jejich účelu, přeměnách a využití.\n\nPodle způsobu získávání uhlíku pro tvorbu vlastních organických látek rozeznáváme organismy autotrofní, heterotrofní a mixotrofní a podle klasické biologické klasifikace organismů rozeznáváme živočichy (včetně člověka), rostliny, houby, prvoky a prokaryota.\n\nHeterotrofové, tedy většina živočichů, získávají organické látky trávením stravy, zatímco autotrofní organismy, kam patří většina rostlin, řasy a sinice, je získávají asimilací anorganického uhlíku a jeho fixací fotosyntézou. Prokaryota, prvoci, houby a některé druhy parazitických rostlin jsou metabolicky mnohem různorodější skupinou a jejich způsob výživy záleží na tom, jaký zdroj energie a uhlíku získává organismus z vnějšího prostředí. Patří sem, zejména chemoheterotrofní organismy.<ref name=\"Campbell/Reece_533\">Campbell/Reece 2006, str. 533</ref>\n\nPožadavky různých organismů na výživu se zkoumají také s ohledem na ekosystém, ve kterém žijí a návaznosti metabolismu autotrofních a heterotrofních organismů v potravních řetězcích.\n\nSkoro všechny rostliny, řasy a některé bakterie (především sinice) patří mezi (foto)autotrofní organismy, které získávají uhlík z anorganických látek, zpravidla oxidu uhličitého (CO) a syntetizují si z něj, obvykle za použití vody (HO), organické sloučeniny (primárně sacharidy). K tomuto biochemickému procesu získávají potřebnou energii ze slunečního záření. Tato schopnost je základní výrobní složkou biosféry, je nezbytná pro životaschopnost všech neautotrofních organismů a nepostradatelnou součástí celosvětového ekosystému.<ref name=\"Campbell/Reece_176\">Campbell/Reece 2006, str. 176</ref> Některé prokaryotické organismy, zejména sinice a archea pomáhají svému hostiteli fixovat dusík z oxidu dusičitého (NO). Tento proces probíhá enzymaticky, pomocí enzymu nitrogenázy a dodáním energie rozkladem ATP. U fotoautotrofů se využívá k tomuto procesu světlo, a proto se takový proces označuje jako fotofosforylace.<ref name=\"Campbell/Reece_180\">Campbell/Reece 2006, str. 180</ref> Chemoautotrofní organismy využívají CO jako zdroj uhlíku a energii získávají oxidací nějaké anorganické látky, například sirovodíku (HS), amoniaku (NH) nebo dvojmocných iontů železa (Fe).\n\nOrganismy, které získávají potřebné organické látky konzumací jiných organismů nebo jejich produktů se nazývají heterotrofní. Patří sem živočichové, houby, prvoci a většina bakterií. Pro všechny heterotrofní organismy, které získávají potřebnou energii a organické látky potřebné pro biosyntézu z potravy, je důležité udržovat fyziologický stav v určitém rozmezí. Pokud není příjem a výdej energie v rovnováze, dochází k závažným problémům. Příkladem organické homeostáze je udržování acidobazické rovnováhy nebo tělesné teploty. Téměř všechny heterotrofní organismy, včetně člověka, jsou svou výživou závislé na fotoautotrofních organismech, které jsou pro ně zdrojem živin. Živiny jsou většinou chemické látky, které potřebují organismy, aby mohly žít a vyvíjet se, nebo látky, které získávají organismy z vnějšího prostředí a využívají je k látkové výměně. Poskytují organismům energii, podporují látkovou výměnu a slouží jako zásobní látky. U živočichů se tento biochemický proces, jehož cílem je získání živin z potravy, nazývá trávením.\n\nNepostradatelnou součástí výživy jak prokaryotických, tak i eukaryotických organismů je voda, protože tvoří prostředí pro důležité chemické reakce v buňce. U autotrofních organismů je voda součástí biochemických procesů, při kterých vznikají z jednoduchých anorganických látek organické sloučeniny. U heterotrofních organismů je voda rozpouštědlem, ve kterém se rozptýlí částice jiných látek, a také součástí mnoha látkových přeměn.\n\nHeterotrofní živočichové získávají energii, organické látky (většinou uhlíkaté sloučeniny) a základní živiny z potravy. Potravu dále zpracovávají v biochemickém procesu zvaném trávení, jehož cílem je získání živin a energie. Trávením se potrava rozkládá na jednodušší látky a rozmělňuje na části, které jsou dostatečně malé, aby mohly být absorbovány v těle a dále využity například v buněčném dýchání nebo při biosyntéze. Uhlíkaté sloučeniny jsou v těchto procesech zdrojem stavebních látek a ATP je zdrojem energie. Pokud není získaná energie okamžitě využita, je ukládána v podobě glykogenu v játrech a svalech a také v podobě podkožního tuku. Během trávení a vstřebávání probíhá řada energeticky náročných procesů, například peristaltika a exocytóza, při kterých se energie spotřebovává a podle druhu živočicha a potravy se tato spotřeba pohybuje od 3 do 30 %.<ref name=\"Campbell/Reece_866\">Campbell/Reece 2006, str. 866</ref>\n\nV potravě musí živočišný organismus přijímat především sacharidy, esenciální aminokyseliny, esenciální mastné kyseliny, v menším množství vitamíny a podle druhu živočicha v malých nebo větších dávkách minerální látky. Velmi důležitý je i příjem vody.\n\nMetabolismus glukózy je řízen hormonálně a je důležitý pro udržení homeostázy. V živočišných organismech je glukóza ukládána v podobě glykogenu v játrech a svalových buňkách a je důležitým energetickým zdrojem buňky. Pokud jsou zásobárny glykogenu naplněny a příjem energie stále převyšuje spotřebu, je nadbytek glukózy ukládán v podobě tuků. Jakmile jsou zásoby glykogenu a tuků vyčerpány, začne organismus trpět podvýživou. Naopak při dlouhodobém nadměrném příjmu energie začne organismus tuku skladovat příliš mnoho a vzniká obezita. Ukládání a využívání tuků řídí hormon leptin, který je produkován tukovými buňkami. Vysoká hladina leptinu vyvolává snížení chuti k jídlu a aktivuje mechanismy, které spotřebovávají energii a ubývání tělesného tuku. To pak vede ke snížení hladiny leptinu v krvi a vyvolává zvýšenou chuť k jídlu a přibírání na váze. Tyto mechanismy udržují tělesnou hmotnost kolem určité hodnoty. Některé podněty a jejich antagonisté se nyní zkoumají jako možné léky pro obezitu u lidí, u kterých způsobují tyto mechanismy větší kolísání hmotnosti.<ref name=\"Campbell/Reece_852\">Campbell/Reece 2006, str. 852</ref>\n\nŽivočichové potřebují k syntéze bílkovin aminokyseliny a většina druhů si asi polovinu z nich dokáže vyrobit. U heterotrofních organismů jsou štěpeny v žaludku během trávení skupinou enzymů zvaných proteázy. Kombinací asi dvaceti základních proteinogenních aminokyselin jsou tvořeny všechny známé bílkoviny. Aminokyseliny jsou tedy základními stavebními jednotkami peptidů a bílkovin a z hlediska výživy jsou to také aminokyseliny, které jsou základní živinou. Z těchto aminokyselin zařazujeme osm mezi esenciální aminokyseliny a dvě mezi semiesenciální (vhodné jenom pro mladé organismy), které si tělo neumí syntetizovat a musí je přijímat v potravě. Jestliže potrava neobsahuje dostatek esenciálních aminokyselin, vzniká jejich nedostatek, který se projevuje fyzickými i mentálními poruchami. Esenciální aminokyseliny jsou přítomny v mase, vejcích, sýru a dalších potravinách živočišného původu, které zajišťují jejich přísun v potřebném poměru. Potraviny rostlinného původu je třeba kombinovat, protože bílkoviny některých rostlinných produktů mohou jednu, či více esenciálních aminokyselin postrádat a při jednostranné výživě může docházet k různým poruchám; například kukuřice neobsahuje lysin, ale obsahuje methionin a fazole zase neobsahují methionin, ale obsahují lysin apod. Živočišný organismus neumí příliš dobře aminokyseliny ukládat a nedostatek třeba i jediné může vést ke zpomalení syntézy bílkovin a zároveň i k blokování a použití jiných.<ref name=\"Campbell/Reece_853\">Campbell/Reece 2006, str. 853</ref>\n\nVětšinu mastných kyselin si dovede živočišný organismus nasyntetizovat, ale esenciální mastné kyseliny si nasyntetizovat nedokáže a musí být obsaženy v potravě. Mastné a esenciální mastné kyseliny jsou součástí mnoha biologicky důležitých látek. Fosfolipidy mají například strukturní funkci v buněčné membráně a glykolipidy fungují jako transmembránové receptory v lipidové dvouvrstvě a jako látky, které pomáhající zakotvit neurony do nervové tkáně. Nejvydatnějším zdrojem energie, který se podílí na stavbě mnoha struktur jsou lipidy (obecně nazývané tuky). Hromadí se zejména v tukové tkáni a patří spolu s bílkovinami a sacharidy k základním živinám.\n\nPodle skupenství rozlišujeme pevné tuky, u nichž převažují nasycené mastné kyseliny, a oleje, které obsahují větší množství nenasycených mastných kyselin. Termíny nasycený a nenasycený tuk se v souvislosti s výživou používají velmi často, protože dieta bohatá na nasycené tuky je jedním z několika faktorů, které mohou přispívat ke kardiovaskulárnímu onemocnění, známému jako ateroskleróza. Ve společnosti začaly mít tuky negativní význam také proto, že stav, při kterém přirozená energetická rezerva uložená v tukové tkáni stoupne nad obvyklou úroveň může i poškozovat zdraví (otylost). Živočichové uskladňují své dlouhodobé zásoby potravy do tukových buněk, které bobtnají a scvrkávají se společně s tím, jak je tuk ukládán a uvolňován ze zásob pod pokožkou. Tato podkožní vrstva tepelně izoluje tělo a je charakteristicky tlustá například u velryb, tuleňů a většiny dalších vodních savců.<ref name=\"Campbell/Reece_70\">Campbell/Reece 2006, str. 70</ref>\n\n Vitamíny, až na některé výjimky, si heterotrofní organismy nedokážou samy vyrobit, a proto je musí získávat prostřednictvím stravy. Některé vitamíny může organismus získat metabolickou přeměnou provitamínů; například schopnost organismu získat vitamín A z provitamínu A. Vitamíny jsou bezpodmínečně nutné pro růst a životaschopnost všech heterotrofních organismů. V lidském organismu mají především funkci katalyzátorů biochemických reakcí.\n\nPodle rozpustnosti dělíme vitamíny na rozpustné v tucích a rozpustné ve vodě. Mezi vitamíny rozpustné ve vodě patří například skupina B-komplex, které slouží často jako koenzymy v důležitých metabolických procesech. Dalším známým vitamínem z této skupiny je vitamín C, který je potřebný k tvorbě pojivových tkání, podporuje vstřebávání železa, stimuluje tvorbu bílých krvinek, vývoj kostí, zubů a chrupavek a celkově podporuje růst. Většina živočichů a rostlin si tento vitamín dokáže vyrobit sama a nepotřebuje žádné jeho přídavky. Lidský organismus je v tomto smyslu velmi \"zvláštní\", protože si nedokáže přirozenou cestou vitamín C vyrobit.\n\nNadbytek vitamínů rozpustných ve vodě není ve většině případů škodlivý, protože je vylučujeme v moči. U vitamínů rozpustných v tucích (A, D a K) to však nefunguje a jejich přebytek může způsobovat otravu organismu. Zvláštním vitamínem je vitamín F, který se někdy zařazuje mezi esenciální mastné kyseliny. Funkce vitamínu E není přesně známa, ale spolu s vitamínem C pravděpodobně chrání fosfolipidy v buněčných membránách proti oxidaci. Vitamínové preparáty, nazývané antioxidanty, často také vitamín E obsahují.\n\nPři nedostatku vitamínů, tzv. hypovitaminóze, se mohou objevovat poruchy funkcí organismu, nebo i velmi vážná onemocnění. Doporučené dávky vitamínů jsou až doposud sporné. Podle jedněch odborníků na výživu jsou dávky stanovené RDA dostatečné, existuje však i názor, že tyto dávky jsou příliš nízké a někteří se dokonce domnívají, že velké dávky vitamínů posílí jejich positivní účinky. Výzkum stále pokračuje a hledá se hlavně vhodné dávkování vitamínů C a E.<ref name=\"Campbell/Reece_855\">Campbell/Reece 2006, str. 855</ref>\n\nMinerální (anorganické) látky potřebné pro výživu živočichů jsou v podstatě chemické prvky, které přijímají heterotrofní organismy ve stravě. Do této skupiny nepatří chemické prvky obsažené v organických látkách; uhlík, vodík, dusík a kyslík.\n\nChemické prvky potřebují živočichové pro svoji výživu ve větším (hmotnostní prvky) nebo v malém množství (stopové prvky) a v živočišných organismech plní různé funkce; například vápník (Ca), fosfor (P) a fluor (F) jsou důležitou součástí zubů a kostí, draslík (K), chlór (Cl) a sodík (Na) udržují acidobazickou rovnováhu a hospodaření s vodou, zinek (Zn), měď (Cu), mangan (Mn) a molybden (Mo) jsou součástí enzymů, kobalt (Co) a selen (Se) jsou součástí vitamínů, jód (I) je důležitou součástí hormonu štítné žlázy, síra (S) je součástí některých aminokyselin, železo (Fe) je součástí hemoglobinu, hořčík (Mg) je důležitý při uvolňování energie z glukózy, chrom (Cr) je důležitý pro správný metabolismus cukrů a tuků, apod.\n\n\nOrganické látky, přijímané v podobě bílkovin, tuků nebo sacharidů nedovede živočich využít v podobě makromolekul a proto dochází ke štěpení (trávení) těchto vysokomolekulárních látek na jednodušší, které využívá organismus buď pro syntézu vlastních stavebních látek nebo k energetické výměně uvnitř buňky (ATP). Při příjmu a zpracování živin dochází ke komplexním změnám organických molekul, které tvoří metabolické dráhy. Jako celek se metabolismus zabývá hospodařením s materiálem a energetickými zdroji buňky. Některé metabolické cesty uvolňují energii tím, že rozloží složité molekuly na jednoduché sloučeniny. Tyto degradační procesy jsou označovány jako katabolické (rozkladné) dráhy. Hlavní katabolickou dráhou je buněčné dýchání, při kterém jsou glukóza a další sloučeniny přeměněny na CO a HO. Skladné anabolické dráhy naopak energii spotřebovávají ke stavbě složitých molekul s jednodušších. Příkladem anabolismu je syntéza proteinů z aminokyselin.<ref name=\"Campbell/Reece_88\">Campbell/Reece 2006, str. 88</ref>\n\nAby mohly živiny přejít z trávicí soustavy do těla, jsou vstřebávány, převážně v tenkém střevě, kde střevní šťávy, žluč a enzymy ze slinivky břišní dokončují rozklad makromolekul a vzniklé jednoduché látky jsou pak přes střevní stěnu vstřebávány do krve. V lumenu tenkého střeva je dokončeno trávení sacharidů, bílkovin, nukleových kyselin a tuků. Další dva oddíly tenkého střeva: lačník a kyčelník slouží hlavně k vstřebávání vody. Vstřebávání vody dokončuje tlusté střevo, kde je zpětně získáno asi 90 % vody z trávicí soustavy. Nestrávené zbytky se v tlustém střevě zahušťují a jsou konečníkem vylučovány.<ref name=\"Campbell/Reece_863\">Campbell/Reece 2006, str. 863-866</ref>\n\nVýživa lidí je závislá na konzumaci potravin v nezměněném nebo upraveném stavu. Mohou být rostlinného, živočišného nebo jiného původu. Zvláštní kategorie tvoří potraviny pro zvláštní výživu, doplňky stravy nebo potravními doplňky. Jejich kvalita může být vylepšována přídatnými látkami jako jsou barviva, konzervanty, emulgátory nebo sladidla, nebo i jinak obohacovány například vitamíny nebo stopovými prvky. Energetická hodnota potravin se obvykle vyjadřuje v kilokaloriích nebo joulech.\n\nZdravá výživa udržuje organismus v rovnováze čili v homeostázi. Aby se zabránilo chronickým chorobám, jako jsou například obezita, srdeční choroby, cukrovka nebo rakovina, je podle dat uvedených ve sborníku Světové zdravotnické organizace nutné, aby konzumované potraviny obsahovaly vyvážené množství živin, dostatečné množství vody, ale především ovoce a zeleninu. Zdravá výživa vyžaduje vyvážený příjem základních živin (bílkoviny, sacharidy a tuky), doplňkových živin (vitamíny, stopové prvky a vlákniny) a dostatečné množství vody, aby nenastala intoxikace organismu nadměrnou spotřebou určité látky. Množství výživy však záleží na individuálních předpokladech. Nízkovýživová strava je pak spojena s vyšší pravděpodobností rakoviny.\n\nZvláštní výživa je nutná například při onemocnění, kdy je třeba zvýšit účinky léčby a pomoci léčebně ovlivnit stav těla a jeho tělesné procesy. Podobně jako může být nedostatečná výživa důvodem progrese nemoci, může být cílená nutriční intervence významným preventivním i léčebným faktorem. Energie získaná v potravě je využita k udržení homeostázy, a ta která není okamžitě využita, je ukládána v podobě glykogenu v játrech a ve svalech a také v podobě tuku. Pokud je strava energeticky chudá, trpí živočichové, včetně člověka podvýživou.<ref name=\"Campbell/Reece_869\">Campbell/Reece 2006, str. 869</ref>\n\nVětšina rostlin jsou (foto)autotrofní organismy, které se udržují při životě příjmem oxidu uhličitého ze vzduchu a vody a výživných látek z půdy. Z těchto látek dokáží rostliny vyrábět fotosyntetickou asimilací organické látky. Důležitým předpokladem pro tento proces je světlo (většinou sluneční záření) a zelené barvivo (chlorofyl), které pohlcuje světlo a přeměňuje v chloroplastech světelnou energii na chemickou.<ref name=\"Campbell/Reece_195\">Campbell/Reece 2006, str. 195</ref> Přežití všech rostlinných organismů závisí na vyváženém příjmu a výdeji vody buňkou. Rostlinné a jiné buňky, které mají pružné buněčné stěny, regulují přebytek vody zpětným tlakem (turgor) a při nedostatku vody se plazmatická membrána od buněčné stěny odtahuje, což se navenek projevuje sesycháním až odumřením (plazmolýza).<ref name=\"Campbell/Reece_153\">Campbell/Reece 2006, str. 153</ref>\n\n Rostliny potřebují k růstu devět makrobiogenních a minimálně osm mikrobiogenních prvků. Toto bylo zjištěno na základě rozboru chemického složení sušiny. Asi 95 % hmotnosti sušiny rostlin tvoří organické látky a jenom 5 % je tvořen látkami anorganickými. Většinu organické hmoty tvoří uhlovodíky, které rostlina přijímá v různých formách:\nMezi osm základních mikroelementů patří:\nMikroelementy fungují především jako katalyzátory a rostliny je vyžadují jenom ve velmi malém množství. Přesto může jejich nedostatek způsobit v porostech rostlin velké škody, například nedostatek hořčíku nebo železa způsobuje žloutnutí listů, což může rostlinu natolik oslabit, že přestane i růst a zahyne.\n\nStruktura a chemické složení půdy jsou vedle biogeografické polohy a podnebí nejhlavnějšími faktory, které určují, jestli se rostliny v daných podmínkách adaptují na minerálové složení a půdní typ, ať už se jedná o přírodní ekosystém či zemědělskou oblast. Na rozhraní půda-rostlina se odehrávají biochemické procesy, které podmiňují zachování mnoha ekosystémů na Zemi. V půdě se nachází částice různých velikostí, které vznikly rozdrobňováním matečné horniny a spolu s těmito částečkami tvoří půdní humus. Humus zabraňuje slepování jílovitých částic a je zodpovědný za drolivou strukturu půdy, díky které je v půdě zadržována voda a zároveň mají kořeny rostlin v porézní půdě k dispozici kyslík. Humus je rovněž rezervoárem minerálních látek, které postupně pronikají do půdy, zatímco mikroorganismy rozkládají organickou hmotu.\n\nMnoho půdních minerálů, zejména ty s pozitivním nábojem (kationty), jako např. draslík (K), vápník (Ca) a hořčík (Mg) jsou pomocí elektrostatických sil poutány k negativně nabitým částicím půdy. Avšak k tomu, aby kořeny rostlin mohly absorbovat výživné látky, musí dojít k jejímu uvolnění z vazby na částice, aby se staly pro rostlinu lépe dostupné. Kationty se stávají pro rostliny dostupnými v okamžiku, kdy jsou ve vazbě na jílové částice nahrazeny půdními vodíkovými ionty (H). Tato kationtová výměna je stimulována kořenovými vlásky, které vylučují H do půdního roztoku. Právě z tohoto důvodu je péče o půdní strukturu velmi důležitá. Záporně nabité anorganické látky (anionty), jako např. dusičnany (NO), fosforečnany (PO) a sírany (SO) mají tendenci k odplavování, protože se neváží na částice půdy příliš pevně a rostliny pak trpí jejich nedostatkem.<ref name=\"Campbell/Reece_770\">Campbell/Reece 2006, str. 770-772</ref>\n\nKořeny rostlin jsou součástí rozsáhlých podzemních společenstev, jako jsou například určité druhy hub a bakterií. Během dlouhého evolučního vývoje vznikl mezi kořeny rostlin a těmito organismy úzký symbiotický vztah jehož výsledkem je usnadnění získávání živin, z něhož těží obě strany. Dvěma nejdůležitějšími příklady symbiózy mezi rostlinami a jinými organismy jsou biologická fixace dusíku bakteriemi v hlízkách rostlin z čeledi bobovitých a symbiotické seskupení hub a rostlinných kořínků (mykorhiza).\n\nAdaptační mechanismy pro zlepšení výživy rostlin jsou ale i takové, které mohou případnému hostiteli i škodit. Nazýváme je rostlinným parazitismem nebo rostlinným predátorstvím. Parazitické rostliny získávají živiny napojením na hostitelova vodivá pletiva, nebo nepřímo přes houbová vlákna mykorhizy a masožravé rostliny doplňují svou potřebu na minerální výživu vstřebáváním těl živočichů. Existuje ale i mnoho přechodných forem, jako například jmelí, které je zelené, a tedy schopné fotosyntézy, ale roste převážně na dubech a odčerpává mízu hostitelského stromu pomocí střebadel a doplňuje tím svoji výživu.<ref name=\"Campbell/Reece_775\">Campbell/Reece 2006, str. 775-781</ref>\n\nHouby jsou heterotrofní organismy, které přijímají živiny absorpcí. Svou potravu tráví prostřednictvím hydrolytických enzymů, které jsou vylučovány do potravy. Tyto enzymy se nazývají exoenzymy a jejich úkolem je rozkládat složité molekuly na jednodušší sloučeniny, které může houba vstřebat a dále využít. Schopnost vstřebávat živiny je bezprostředně spojená s funkcí, kterou mají houby v přírodě. Je to funkce saprofytů, parazitů a symbiontů. Houby a bakterie patří v přírodě mezi nejdůležitější dekompozitory, kteří zásobují ekosystémy anorganickými látkami. Tyto látky využívají rostliny i živočichové pro svoji výživu a bez jejich přítomnosti by živočichové i rostliny odumřeli, protože by se prvky, jako například uhlík a dusík nevracely zpět do svého koloběhu. Existují dokonce i přesvědčivá svědectví, že houby a živočichové se vyvinuli ze společného předka - prvoka a rozbory ribozomální RNA a proteinů ukazují, že houby jsou dokonce více příbuzné živočichům než rostlinám.<ref name=\"Campbell/Reece_631\">Campbell/Reece 2006, str. 631</ref>\n\n Kromě kvasinek, které jsou jednobuněčné, jsou těla hub složena z drobných vláken, hyf, které vytvářejí mycelium. Mycelium (podhoubí) je shluk vzájemně propletených vláken, které slouží zejména houbám a některým bakteriím jako vyživující síť. Vlákna mohou být rozdělena septy (přepážkami) na jednotlivé buňky, nebo tato septa chybějí a celé mycelium je tvořeno jednou buňkou. Mycelium pronikající půdou se nazývá mycelium vegetativní a část nad půdou je mycelium vzdušné nebo reproduktivní. Symbiotické seskupení kořínků rostlin a houbových hyfů se nazývá mykorhiza. Rostlina poskytuje houbě vhodné prostředí pro život a zásobuje ji například sacharidy. Houbové hyfy zase zvyšují povrch kořenového systému rostliny, čímž se zvyšuje možnost absorpce vody.<ref name=\"Campbell/Reece_617\">Campbell/Reece 2006, str. 617-628</ref>\n\n V rámci protist neboli prvoků existuje mnoho rozmanitých způsobů výživy, než je tomu kdekoliv jinde u eukaryotických organismů. Většina protist má aerobní metabolismus a využívá mitochondrií k buněčnému dýchání. Někteří z nich obsahují chloroplasty a jsou fotoautotrofní a jiní zase absorbují organické látky nebo tráví potravu a jsou tedy heterotrofní. Patří sem i mixotrofní organismy, které kombinují fotosyntézu s heterotrofní výživou. Vedle kategorie protista patří do této říše i řasy a protista s absorpčním způsobem výživy podobné houbám. Většina protist žije ve vodním prostředí a je nepostradatelnou složkou mořských i sladkovodních potravních sítí. Nejznámější je fytoplankton, který je zodpovědný za produkci neméně poloviny celé fotosyntetické produkce organického materiálu a neuvěřitelnou hojnost a rozmanitost heterotrofních protist, prokaryot a živočichů. Zatímco u rostlin a živočichů jsou jednotlivé funkce rozděleny mezi celou řadu specializovaných buněk, každý jednobuněčný prvok je organismem stejně kompletním jako například jednotlivá rostlina nebo živočich. K protistům však řadíme nejen jednobuněčné a mikroskopické organismy, ale i některé vcelku jednoduché mnohobuněčné formy nebo obrovské organismy se složitou strukturou, jako například mořské řasy.<ref name=\"Campbell/Reece_548\">Campbell/Reece 2006, str. 547-548</ref>\n\nNa rozdíl od živočichů, kde obvykle probíhá většina trávicích procesů mimo buňky, tráví prvoci veškerou potravu uvnitř svých buněk (nitrobuněčně). Trávicím orgánem je potravní vakuola, kde je potrava pohlcována fagocytózou nebo pinocytózou. Potravní vakuola se sloučí s lyzozomem, který obsahuje hydrolytické enzymy a trávení pak probíhá v organele obalené membránou.\n\nCelá řada rozmanitých druhů protist využívá k pohybu a získávání potravy panožky, například měňavky. Většina těchto organismů jsou heterotrofové, kteří se živí převážně bakteriemi, jinými protisty nebo odumřelou organickou hmotou. Patří sem i druhy symbiotické a parazitické. Většina měňavek žije volně a například měňavka úplavičná vyvolává u člověka amébní úplavici. Tyto organismy se šíří kontaminovanou pitnou vodou, potravinami nebo trávicím ústrojím.\n\nZpůsob výživy prokaryot záleží na tom, jak jejich organismus získává z vnějšího prostředí energii a uhlík. Druhy, které získávají energii ze světla se označují jako fototrofní a druhy, které získávají energii z chemických látek jsou chemotrofní. Potřebuje-li prokaryotní organismus k životu pouze anorganickou sloučeninu CO označujeme jej jako autotrofní a heterotrofní prokaryota vyžadují pro výrobu organických látek nejméně jednu organickou živinu, například glukózu. Zkombinujeme-li tyto čtyři skupiny, dostaneme čtyři možné vztahy prokaryotních organismů k výživě: fotoautotrofní, chemoautotrofní, fotoheterotrofní a chemoheterotrofní.\n\nMetabolismus dusíku (N) je u prokaryot příkladem rozmanitosti ve výživě. Dusík, který je nezbytnou složkou bílkovin a nukleových kyselin, dokáží prokaryota použít k látkové výměně z většiny dusíkatých látek. Některé chemoautotrofní bakterie v půdě, jako je například \"Nitrosomonas\" přeměňují amoniak (NH) na nitrity\n(NO) v oxidačním procesu nitrifikace. Tento proces probíhá ve dvou fázích; v první fázi se přeměňuje amoniak na dusitany (nitritace) a ve druhé fázi na dusičnany (nitratace):\n\nJiné druhy bakterií, \"Pseudomonas\" denitrifikují půdní nitrity (NO)nebo nitráty (NO) a navrací tím do atmosféry vzdušný dusík (N). Některé druhy nitrogenních bakterií žijí v symbiotickém vztahu s kořeny hospodářsky významných rostlin z čeledi bobovitých, jako jsou hrách, fazol, sója, podzemnice olejná, vojtěška nebo jetel. Na kořenech těchto rostlin se vyskytují hlízky složené z rostlinných buněk obsahujících bakterie rodu \"Rhizobium\". Symbiotický vztah mezi rostlinou a bakterií je vzájemně prospěšný. Bakterie dodávají rostlině dusík a rostlina zásobuje bakterie uhlovodíky. Z většiny amonných iontů vzniklých fixaci dusíku jsou přímo v hlízkách syntetizovány aminokyseliny, které jsou prostřednictvím xylému transportovány do stonků a listů.<ref name=\"Campbell/Reece_776\">Campbell/Reece 2006, str. 776</ref>\n\nSchopnost fixovat vzdušný dusík je zase jedinečnou vlastností některých sinic. Dochází při něm k přeměně vzdušného dusíku (N) na amoniak (NH). Tato jedinečná schopnost sinic umožňuje začlenit dusík do organických sloučenin a ve smyslu výživy jsou tak sinice nejsoběstačnějšími organismy ze všech. Příkladem metabolických schopností sinic je \"Anabaena\", která má buňky specializované na fixaci dusíku ze vzduchu, které se nazývají heterocysty. Jinou jedinečnou schopností prokaryot je využití vzdušného kyslíku k buněčnému dýchání, jak v aerobním tak i anaerobním prostředí.\n\nOrganismus je časově a prostorově ohraničený otevřený systém, který komunikuje s vnějším prostředím, na kterém je závislý; jak na neživých faktorech jako je například podnebí, teplota nebo světlo, tak i na vztazích mezi živými organismy navzájem jako například symbióza, parazitismus nebo predátorství.\nUvnitř těchto systémů proudí živiny od primárních producentů (autotrofní organismy) přes primární konzumenty (býložravci) až k sekundárním konzumentům (masožravci) a tak cirkulují uvnitř celého ekosystému.\n\nPo zániku organismu dochází činností dekompozitorů k navrácení atomů těchto prvků do atmosféry, vody a půdy a tím dojde k doplnění zdrojů anorganických látek, které rostliny a ostatní autotrofní organismy použijí k vytvoření nové organické hmoty. Tyto procesy, které probíhají mezi biotickými (živými) a abiotickými (neživými) složkami biotopu tvoří biogeochemické cykly. Většina živin je soustředěna ve čtyřech základních zdrojích, které dále posuzujeme zda jsou dostupné nebo nedostupné:\n\n\nObecný popis biogeochemických cyklů, které probíhají mezi těmito čtyřmi zdroji je znázorněn na obrázku vpravo, kde jsou šipkami znázorněny biologické a geologické procesy, díky nimž dochází k pohybu látek mezi jednotlivými zdroji. Rychlost s jakou jednotlivé prvky cirkulují v ekosystémech je závislá na rychlosti rozkladných procesů. Faktory, které tyto dekompoziční procesy ovlivňují jsou: teplota, přítomnost vody, přítomnost kyslíku (O), chemické složení půdy a v neposlední řadě i vliv člověka na ekosystémy a biosféru.<ref name=\"Campbell/Reece_1209\">Campbell/Reece 2006, str. 1209</ref>\n\n\n\n"}
{"id": "616615", "url": "https://cs.wikipedia.org/wiki?curid=616615", "title": "Moskevský městský znak", "text": "Moskevský městský znak\n\nZnak Moskvy, hlavního města Ruské federace, je tvořen tmavočerveným štítem o poměru šířky k výšce 8:9. Ve štítu je postava sv. Jiří na stříbrném koni (jedoucím heraldicky vlevo), zabíjející zlatým kopím černého hada. Jezdec má stříbrné brnění a modrý plášť. Dle oficiálního popisu není had plazem v zoologickém slova smyslu, ale má nohy a křídla, vypadá tedy spíše jako drak.\n\nMěsto bylo založeno roku 1147 Jurijem Dolgorukým, jehož patronem byl sv. Jiří, který je od té doby, po výtvarném vývoji, stále znakem města.\n\nOd 15. století užívala moskevská velkoknížata (např. Vasilij I.) pečeti a mince s vyobrazením jezdce na koni. Za vlády cara Ivana Hrozného byl rytíř na koni i na hrudi dvouhlavého orla na pečeti Ruska. Rytíř na koni byl však nebyl ztotožňován se sv. Jiřím ale byl (v 16.–18. století) považován za cara nebo za následníka trůnu. Proto měl také obvykle jejich tvář. Za sv. Jiří byl vykládán teprve od 18. století, a v té době se stal také znakem Moskvy.\n\nRoku 1728 byly v Rusku zavedeny znaky pro použití na plukovních praporech. Erbovník byl nejprve předložen vojenskému kolegiu a následně potvrzen carem. 8. března 1730 byl schválen senátem příslušný výnos. V popisu ruského státního znaku byl obsažen i popis znaku moskevského, který se nacházel na hrudi dvouhlavého orla (Jiří na bílém koni, vítězící nad černým hadem, plášť, kopí a věnec žluté, pole kolem bílé, uprostřed červené). Znak Moskvy byl oficiálně přijat 20. (31.) prosince 1781. Další barvy nebyly specifikovány, ale ve státním znaku byl světec zlatý, kůň stříbrný a plášť modrý.\n\n16. (28.) března 1883 byl stanoven nový znak Moskvy, který byl doplněn (místo dubového vínku) dvěma překříženými žezly pod štítem.\n\nPo bolševické revoluci v roce 1917 byly v Rusku všechny monarchistické a náboženské symboly zakázány a moskevský znak přestal být užíván. Až 22. září 1924 byl \nprezidiem Moskevským městským Sovětem (dělnických, rolnických a rudoarmějských poslanců) schválen návrh znaku architekta Dmitrije Petroviče Osipova (schválen byl i jeho návrh znaku Moskevské gubernie). Moskevský znak byl tvořen pěticípou hvězdou, na jejímž pozadí byl zobrazen Památník svobody z moskevského Sovětského náměstí, který byl postaven roku 1918 na počest VŘSR. Přes vyobrazení pomníku byly položeny zkřížený srp a kladivo. Hvězda byla z obou stran obklopena snopy klasů, pod nimi byl tkalcovský člunek, kovadlina a generátor elektrického proudu, převinuté stuhou s ruským nápisem МОСКОВСКИЙ СОВЕТ РАБ.(очих), КР.(естьянских) и КР.(асноармейских) ДЕП.(утатов) (). Nad klasy a hvězdou byl segment ozubeného kola se zkratkou\nР.С.Ф.С.Р. (RSFSR). Oficiálně se znak užíval až do roku 1993, de facto se však již od 30. let neužíval.\n\nPočátkem 90. let byl znak neoficiálně obnoven, je známo několik variant, na nichž vyhlíží sv. Jiří jako řecký nebo ruský rytíř obráceny doprava i doleva. Oficiálně však byl zaveden až 23. listopadu 1993 rozhodnutím primátora (starosty) Jurije Lužkova č. 674-RM (\"„O znovuzavedení historického znaku města Moskvy\"\"). Znak nakreslil výtvarník Konstantin Konstantinovič Ivanov, v jehož provedení má světec určité ruské rysy (např. helmu).\n\n1. února 1995 byl znak (spolu s vlajkou) potvrzen Moskevskou městskou Dumou usnesením č. 12, zákon 4-12 „O znaku a vlajce města Moskvy\", s popisem vlajky i znaku. 28. června téhož roku byl, v článku č. 8 Statutu města Moskvy, přijat jiný (ale obdobný) popis znaku.\n\n"}
{"id": "616621", "url": "https://cs.wikipedia.org/wiki?curid=616621", "title": "Okresní soud v Litoměřicích", "text": "Okresní soud v Litoměřicích\n\nOkresní soud v Litoměřicích je okresní soud se sídlem v Litoměřicích, jehož odvolacím soudem je Krajský soud v Ústí nad Labem. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historickém justičním paláci s bezbariérovým přístupem v ulici Na Valech. Zde působil v letech 1850–1949 také krajský soud, poté byl nahrazen krajským soudem v Ústí nad Labem, takže od té doby v Litoměřicích působí už jen soud okresní.\n\nObvod Okresního soudu v Litoměřicích se shoduje s okresem Litoměřice, patří do něj tedy území těchto obcí:\n\nBechlín •\nBohušovice nad Ohří •\nBrňany •\nBrozany nad Ohří •\nBrzánky •\nBříza •\nBudyně nad Ohří •\nBýčkovice •\nCtiněves •\nČerněves •\nČerniv •\nČernouček •\nČížkovice •\nDěčany •\nDlažkovice •\nDobříň •\nDoksany •\nDolánky nad Ohří •\nDrahobuz •\nDušníky •\nEvaň •\nHlinná •\nHorní Beřkovice •\nHorní Řepčice •\nHoštka •\nHrobce •\nChodouny •\nChodovlice •\nChotěšov •\nChotiměř •\nChotiněves •\nChudoslavice •\nJenčice •\nKamýk •\nKeblice •\nKlapý •\nKleneč •\nKostomlaty pod Řípem •\nKrabčice •\nKřesín •\nKřešice •\nKyškovice •\nLevín •\nLhotka nad Labem •\nLiběšice •\nLibkovice pod Řípem •\nLibochovany •\nLibochovice •\nLibotenice •\nLitoměřice •\nLkáň •\nLovečkovice •\nLovosice •\nLukavec •\nMalé Žernoseky •\nMalíč •\nMartiněves •\nMichalovice •\nMiřejovice •\nMlékojedy •\nMnetěš •\nMšené-lázně •\nNové Dvory •\nOleško •\nPíšťany •\nPloskovice •\nPodsedice •\nPolepy •\nPrackovice nad Labem •\nPřestavlky •\nRačice •\nRačiněves •\nRadovesice •\nRochov •\nRoudnice nad Labem •\nSedlec •\nSiřejovice •\nSlatina •\nSnědovice •\nStaňkovice •\nStraškov-Vodochody •\nSulejovice •\nŠtětí •\nTerezín •\nTravčice •\nTrnovany •\nTřebenice •\nTřebívlice •\nTřebušín •\nÚpohlavy •\nÚštěk •\nVědomice •\nVelemín •\nVelké Žernoseky •\nVchynice •\nVlastislav •\nVražkov •\nVrbice •\nVrbičany •\nVrutice •\nZáluží •\nŽabovřesky nad Ohří •\nŽalhostice •\nŽidovice •\nŽitenice\n\n"}
{"id": "616622", "url": "https://cs.wikipedia.org/wiki?curid=616622", "title": "Vlajka Moskvy", "text": "Vlajka Moskvy\n\nVlajka Moskvy, hlavního města a jednoho z federálních měst Ruské federace, je tvořena tmavočerveným listem o poměru stran 2:3, v jehož středu je umístěn znak Moskvy (bez štítu). Znak je tvořen vyobrazením od žerdi hledícího sv. Jiřího ve stříbrném pancíři a modrém plášti na stříbrném koni, dobíjejícím zlatým kopím černého draka (hada). Průměrná šířka figury by měla odpovídat 2/5 šířky vlajky.\n\nMěsto bylo založeno roku 1147 Jurijem Dolgorukým, jehož patronem byl sv. Jiří, který je od té doby, po výtvarném vývoji, stále znakem města a je vyobrazen i na jeho vlajce.\n\nVlajka Moskvy byla zavedena 29. srpna 1994 rozhodnutím primátora (starosty) Jurije Lužkova č. 481-RM. 1. února 1995 byla vlajka potvrzena Moskevskou městskou Dumou usnesením č. 12, zákon 4-12 „O znaku a vlajce města Moskvy\".\n\nMoskva se člení od 1. července 2012 na 12 okruhů (). Kromě dvou nových okruhů (rozšíření Moskvy v roce 2011) Novomoskovského (11) a Troického (12) užívají všechny svou vlajku.\n\n"}
{"id": "616625", "url": "https://cs.wikipedia.org/wiki?curid=616625", "title": "Arrondissement Libourne", "text": "Arrondissement Libourne\n\nArrondissement Libourne je francouzský arrondissement ležící v departementu Gironde v regionu Akvitánie. Člení se dále na 9 kantonů a 129 obcí.\n\n"}
{"id": "616626", "url": "https://cs.wikipedia.org/wiki?curid=616626", "title": "Seznam chráněných území v okrese Znojmo", "text": "Seznam chráněných území v okrese Znojmo\n\nToto je seznam chráněných území v okrese Znojmo aktuální k roku 2010, ve kterém jsou uvedena chráněná území v oblasti okresu Znojmo.\n\n"}
{"id": "616633", "url": "https://cs.wikipedia.org/wiki?curid=616633", "title": "Okresní soud v Rychnově nad Kněžnou", "text": "Okresní soud v Rychnově nad Kněžnou\n\nOkresní soud v Rychnově nad Kněžnou je okresní soud se sídlem v Rychnově nad Kněžnou, jehož odvolacím soudem je Krajský soud v Hradci Králové. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází ve starší budově s bezbariérovým přístupem na Svatohavelské ulici, detašované pracoviště (pro věci dědické a exekuční) sídlí v budově bývalé okresní vojenské správy na Poláčkově náměstí.\n\nObvod Okresního soudu v Rychnově nad Kněžnou se zcela neshoduje s okresem Rychnov nad Kněžnou, patří do něj území všech těchto obcí:\n\nAlbrechtice nad Orlicí •\nBačetín •\nBartošovice v Orlických horách •\nBílý Újezd •\nBohdašín •\nBolehošť •\nBorohrádek •\nBorovnice •\nBystré •\nByzhradec •\nČastolovice •\nČermná nad Orlicí •\nČerníkovice •\nČeské Meziříčí •\nČestice •\nDeštné v Orlických horách •\nDobré •\nDobruška •\nDobřany •\nDoudleby nad Orlicí •\nHřibiny-Ledská •\nChleny •\nChlístov •\nJahodov •\nJanov •\nJavornice •\nJílovice •\nKostelec nad Orlicí •\nKostelecké Horky •\nKounov •\nKrálova Lhota •\nKrchleby •\nKvasiny •\nLedce •\nLhoty u Potštejna •\nLibel •\nLiberk •\nLično •\nLípa nad Orlicí •\nLukavice •\nLupenice •\nMokré •\nNová Ves •\nOčelice •\nOhnišov •\nOlešnice •\nOlešnice v Orlických horách •\nOpočno •\nOrlické Záhoří •\nOsečnice •\nPěčín •\nPodbřezí •\nPohoří •\nPolom •\nPotštejn •\nProruby •\nPřepychy •\nRohenice •\nRokytnice v Orlických horách •\nRybná nad Zdobnicí •\nRychnov nad Kněžnou •\nŘíčky v Orlických horách •\nSedloňov •\nSemechnice •\nSkuhrov nad Bělou •\nSlatina nad Zdobnicí •\nSněžné •\nSolnice •\nSvídnice •\nSynkov-Slemeno •\nTrnov •\nTřebešov •\nTutleky •\nTýniště nad Orlicí •\nVal •\nVamberk •\nVoděrady •\nVrbice •\nVysoký Újezd •\nZáměl •\nZdelov •\nZdobnice •\nŽďár nad Orlicí\n\n"}
{"id": "616637", "url": "https://cs.wikipedia.org/wiki?curid=616637", "title": "Safeco Field", "text": "Safeco Field\n\nSafeco Field (původně psáno SAFECO Field) je baseballový stadion s roztažitelnou střechou v Seattlu, v americkém státě Washington. Stadion je provozován a vlastněn společností Washington-King County Stadium Authority a je domovem týmu MLB Seattle Mariners. Nachází se v seattleské části SoDo nedaleko západního konce mezistátní dálnice Interstate 90.\n\nV devadesátých letech se Mariners obávali, že jim tehdejší stadion, zvaný Kingdome, už přestává vyhovovat a tak se vlastníci rozhodli tým přemístit. Krátce poté si Mariners získali podporu obyvatel města, když dokázali vyhrát divizi AL v roce 1995. V září 1996 bylo vybráno umístění stadionu - jižně od Kingdomu - a v březnu 1997 už začala výstavba. Ta trvala až do července 1999, kdy se zde také odehrál první baseballový zápas.\n\nKromě Mariners využívají Safeco také washingtonská vysokoškolská sportovní organizace, která sem přináší každoroční šampionát vysokých škol a také k jednomu zápasu ročně baseballoví Washington Huskies, univerzitní tým University of Washington. Mezi nebaseballové události patří Seattle Bowl v roce 2001, turnaj NCAA v univerzitním americkém fotbalu a WrestleMania XIX, která drží rekordní návštěvu stadionu, 54 097 diváků z roku 2003.\n\nPráva na jméno vlastní pojišťovna Safeco, která zaplatila 40 milionů dolarů za dvacet let držení tohoto práva.\n"}
{"id": "616640", "url": "https://cs.wikipedia.org/wiki?curid=616640", "title": "Černohorská hornatina", "text": "Černohorská hornatina\n\nČernohorská hornatina (německy \"Schwarzenberger Hochland\") je geomorfologický okrsek Krkonoš. Nachází se v jejich centrální části v severní části Královéhradeckého kraje v okresu Trutnov. Přestože je hornatina pojmenována po Černé hoře, nejvyšším vrcholem je Zadní planina (1422 m).\n\nČernohorská rozsocha náleží do geomorfologického celku Krkonoš a podcelku Krkonošské rozsochy. Na jižní straně její svahy spadají do Vrchlabské vrchoviny, na západě jí od Žalského hřbetu odděluje tok Labe, na severu prochází hranice s Českým hřbetem dnem Dlouhého a Modrého dolu, na východě jí tok Úpy odděluje od Růžohorské hornatiny a od Rýchor. Dělí se na dva podokrsky (Stráženská rozsocha a Černohorská rozsocha), jejichž hranice je stanovena na tok Klínového potoka a Malého Labe.\n\n\nZápadní stranu hornatiny omývá Labe a východní Úpa, centrální část odvodňuje Malé Labe.\n\nSouvislé mohokulturní hospodářské smrčiny jsou v současnosti rozrušeny často rozsáhlými pasekami. Mezi vrcholy Liščí hory a Zadní planiny roste Borovice kleč. Jsou zde četné luční enklávy (např. Lučiny, Hrnčířské boudy, Liščí louka, Přední a Zadní Rennerovky).\n\nCelý prostor Černohorské hornatiny se nachází na území Krkonošského národního parku.\n\nPřes Černohorskou hornatinu nevede žádná veřejná komunikace. Četné jsou neveřejné zpevněné komunikace spojující jednotlivé luční enklávy mezi sebou a s obcemi na okrajích. Hornatinu pokrývá hustá síť značených turistických tras.\n\nRozsáhlejší zastavěné plochy se nacházejí pouze v prostorech obcí a měst v údolích přiléhajících k okrajům hornatiny (Pec pod Sněžkou, Horní Maršov, Janské Lázně, Černý Důl, Dolní Dvůr, Strážné a Špindlerův Mlýn). Na mnoha lučních enklávách stojí četné horské boudy a chalupy. Na Černé hoře a Hnědém vrchu se stojí rozhledny. Nacházejí se zde četné lyžařské sjezdovky a několik lanových drah:\n"}
{"id": "616641", "url": "https://cs.wikipedia.org/wiki?curid=616641", "title": "Seznam chráněných území v okrese Kroměříž", "text": "Seznam chráněných území v okrese Kroměříž\n\nToto je seznam chráněných území v okrese Kroměříž aktuální k roku 2017, ve kterém jsou uvedena chráněná území v oblasti okresu Kroměříž.\n\n"}
{"id": "616643", "url": "https://cs.wikipedia.org/wiki?curid=616643", "title": "Nuadhibú", "text": "Nuadhibú\n\nNuadhibú (arabsky نواذيبو [\"Nuwāḏībū\"], francouzsky Nouadhibou) je město ležící na atlantickém pobřeží Mauritánie. Žije zde obyvatel. Je sídlem vilájetu \"Dachlet Nuadhibú\". Ekonomicky jde o druhé nejvýznamnější mauritánské město.\n\nMěsto leží na poloostrově poblíž Bílého mysu (arabsky رأس نواذيبو [\"Rā's Nuwāḏībū\"]), na hranici se Západní Saharou.\n\nMěsto se dříve nazývalo Port Étienne.\nV roce 1907 město pojmenoval bývalým názvem guvernér Francouzské západní Afriky \"Ernest Roume\" po francouzském ministru kolonií \"Eugènu Étiennovi\". Ve 30. letech se stalo základnou letecké společnosti \"Aéropostale\".\n\nNuadhibú je druhé ekonomicky nejvýznamnější mauritánské město po Nuakšottu. Na jeho jižním okraji leží přístav \"Port Central\", kde se ročně přeloží více než 10 miliónů tun železné rudy. Přístav má rovněž velký význam pro rybolov, takže přitahuje obyvatele z jihu země. Od r. 2006, co byly zesíleny hranice španělských enkláv v Maroku Ceuta a Melilla, se do přístavu se rovněž stahují Afričané, kteří odtud chtějí emigrovat do Evropy přes Kanárské ostrovy. V přilehlém zálivu \"Lévrier\" se nachází velký hřbitov lodí.\n\nMěsto má nejlepší dopravní spojení z celé Mauritánie. Vede sem vede železnice z města \"Zouérat\", kde jsou významné doly na železnou rudu. Jde o jedinou železnici v Mauritánii. Nedaleko od města prochází i hlavní mauritánský silniční tah spojující hlavní město Nuakšott s Marokem.\n\nMěsto je centrem obchodu se saharskými meteority. Je také turistickým cílem, především pro sportovní rybáře.\n\nPočet obyvatel se odhaduje na 100 000 (2005), některé zdroje uvádějí i 150 000. Podle posledního sčítání v roce 2000 zde žilo 74 337 obyvatel.\n\nPoblíž města se nachází tábor pro imigranty, který je financován Španělskem.\n\n"}
{"id": "616644", "url": "https://cs.wikipedia.org/wiki?curid=616644", "title": "Magnus Norman", "text": "Magnus Norman\n\nMagnus Norman (* 30. května 1976) je tenisový trenér a bývalý švédský profesionální tenista hrající na okruhu ATP v letech 1995–2004. V roce 2000 dosáhl finále na grandslamu French Open a krátce poté byl klasifikován na 2. místě žebříčku ATP. Ve dvouhře zvítězil ve 12 turnajích dvouhry včetně \"Masters\" v Římě.\n\nDruhé místo na žebříčku ATP v létě roku 2000 vyplynulo z předchozích dobrých výsledků sezóny, v níž se probojoval do semifinále Australian Open, triumfoval na Rome Masters, kde ve finále přehrál Gustavo Kuertena a zahrál si finále French Open, v němž mu Brazilec oplatil finálovou porážku. Pokles výkonnosti začal na Letních olympijských hrách v Sydney, kde ve 3. kole nestačil na Francouze, pozdějšího bronzového medailistu, Arnauda di Pasquala.\n\nV roce 1998 podstoupil operaci srdeční chlopně. Profesionální kariéru ukončil v roce 2004 pro zranění kolene a kyčelního kloubu.\n\nDo roku 2010 trénoval krajana Robina Söderlinga. V současnosti je trenérem švýcarského tenisty Stana Wawrinky, kterého v roce 2014 dovedl k zisku prvního grandslamového titulu na Australian Open.\n\n\n"}
{"id": "616648", "url": "https://cs.wikipedia.org/wiki?curid=616648", "title": "Richard Dotzauer", "text": "Richard Dotzauer\n\nRichard Jacob rytíř von Dotzauer (25. července 1816 Kraslice – 31. května 1887 Praha) byl český podnikatel, obchodník a významná osobnost veřejného života. V 2. polovině 19. století poslanec Českého zemského sněmu.\n\nPůvodně mlynářský rod Dotzauerů se v Kraslicích údajně usadil již koncem 16. století z Bavorska. Úředně je doložen od přelomu 17. a 18. století, kdy se zde jako první člen rodu připomíná Georg (cca 1631–1706). \n\nJeho otec Johann Florian Dotzauer (1788–1851) vystudoval v Chebu gymnázium a později pokračoval ve studiu medicíny ve Vídni a Praze, které ale nedokončil. Stal se chirurgem c. k. armády, prodělal řadu vojenských tažení a roku 1813 byl dokonce přidělen k polnímu špitálu ruské armády, která tehdy operovala v Čechách. Roku 1813 se v Kraslicích oženil s Annou Marií Köhlerovou (1790–1843). O dva roky později koupil v tomto městě lékárnu U orla. Byl velkým kraslickým patriotem. Napsal knihu „Místopis města Kraslice a přilehlých obcí roku 1821“ (\"Topographie der Stadt Graßlitz sammt Ortschaften im Jahre 1821\"), kterou ale vydal až roku 1870 jeho syn Richard.\n\nProtože starší Richardův bratr Adolf byl předurčen k tomu, aby převzal otcovu lékárnu \"U orla\", Richard se měl stát obchodníkem. Nejprve navštěvoval obecnou školu v Kraslicích, dále krátce gymnázium v Chebu a roku 1832 nastoupil tříleté učení ve Vídni, kde ale vážně ale onemocněl a nepodařilo se mu získat výuční list. Proto z metropole odešel a roku 1836 nastoupil do obchodu s koloniálním zbožím v Prešpurku. Zásadní význam pro něj ale měla pro práce vídeňského velkoobchodníka Alexandra Schoellera, do jehož firmy nastoupil v říjnu 1839 jako obchodní cestující. \n\nČasto přitom zavítal do Prahy, kde se seznámil se svou vzdálenou příbuznou Eleonorou Dotzauerovou (1821–1914) a roku 1844 se s ní v staroměstském kostele sv. Havla oženil. Současně Richard začal pracovat v tchánově podniku, který obchodoval s látkami a barvivy, krátce po svatbě se stal společníkem jeho firmy. Protože původní sídlo firmy Josefa Dotzauera, dům čp. 492 v Železné ulici, přestal potřebám podniku dostačovat, koupil Richard roku 1854 dům čp. 1009/II v blízkosti nádraží, celnice a pošty, který pro něj roku 1856 novogoticky přestavěl postavil architekt Josef Niklas.\n\nÚkolem Dotzauera bylo vyhledávání nových odbytišť pro prodej indigem barvených látek. Během krátké doby získal mnoho nových odběratelů v Uhrách, Chorvatsku a Sedmihradsku.\n\nV roce 1844 udělil Josef Dotzauer svému zeti právo prokury a od té doby řídil Richard Dotzauer společnost sám. Sám rovněž uzavíral a kontroloval veškeré finanční transakce. Rozvoj společnosti přibrzdily revoluční události v roce 1848, ale Richard Dotzauer situaci zvládl a v porevolučních letech dokázal velkoobchod rozvíjet. Na Silvestra 1849 uzavřel s tchánem společenskou smlouvu a na Nový rok 1850 vznikla společnost Jos. Dotzauer&Comp. V době prvního krachu na burze na konci 50. let 19. století přišel Dotzauer až o polovinu svého jmění, přesto krizi zvládnul. Pro úspěšné podnikání však potřeboval více peněz. Problémy rakouské měny však ovlivňovaly jeho obchody. Zásadní roli sehrály německé banky, u kterých se mu podařilo vyjednat lepší podmínky, než které nabízely banky v Praze. Na konci 60. let 19. století zasáhla Evropu další hospodářská krize a hospodářský pokles v celé Evropě prohloubil nestabilitu rakouské měny, propad kurzu negativně ovlivnil nákup zboží ze zahraničí. Po návštěvě Schwarzenbergských knížecích cukrovarů na podzim roku 1858 a podpisu smlouvy začaly do jeho velkoobchodu docházet zásilky cukru. Dotzauer dokázal prodat ročně až 3 tisíce tun cukru. Velkoobchod Richarda Dotzauera prodával i francouzské šampaňské víno, dovážené z panství velkovévody Alfreda de Montebello.\n\nRytíř Dotzauer zemřel bezdětný roku 1887 v Praze. Univerzální dědičkou se stala jeho žena Eleonora. Ve spisu pozůstalostního řízení se uvádí, že jeho pozůstalost, rozdíl mezi aktivy a pasivy, činila více jak 70 tisíc zlatých. V závěti pamatoval Dotzauer na rodné město Kraslice, kterému odkázal 5 000 zlatých, kraslickému chudobinci dokonce 30 000 tisíc zlatých.\n\nDo veřejného života se Dotzauer zapojil zřejmě poprvé roku 1845 v souvislosti s přípravou plesu, konaného na Žofíně, u příležitosti otevření státní dráhy.\nV roce 1846 se vstoupil do Jednoty pro povzbuzení průmyslu v Čechách, jež byla z iniciativy hraběte Chotka založena roku 1833 s cílem podporovat rozvoj obchodu a živností. Záhy se stal sekretářem pro obchodní záležitosti, v letech 1846–1860 byl členem předsednictva Jednoty a měl na starost oblast ekonomie a obchodu. Pracoval dalších důležitých orgánů. V reakci na nacionalizaci veřejného života v roce 1860 z organizace vystoupil. Na konci 40. let byl Dotzauer uznávanou pražskou osobností, což se projevilo i roku 1848, kdy byl jmenován hejtmanem pražské Národní gardy.\nOd roku 1861 se podílel se na spolkovém životě Němců v Praze jako jeden ze zakladatelů Německého Casina, kde byl v roce 1962 zvolen provizorním předsedou spolku.\n\nVýznamnou pozici získal Richard i v pražské obchodní a živnostenské komoře, která stejně jako ostatní vznikla na základě zákona roku 1850. Jeho počátky v organizaci nebyly ovšem zrovna lehké. Angažoval se totiž ve sporu o obsazení úřadu prvního prezidenta komory a protestoval proti jmenování svého vzdáleného příbuzného Johanna Riedlovi (1801-1858), pozdějšího šlechtice Riedla von Riedenstein. Roku 1862 se však stal viceprezidentem a roku 1874 prezidentem této organizace. Znova byl zvolen prezidentem komory v roce 1879.\n\nProtože k podnikání ve velkém byl nezbytný úvěr, začal se Richard angažovat i v bankovnictví. V roce 1863 se podílel na založení České eskontní banky a zasedal v její správní radě, byl také ředitelem Hypoteční banky království Českého a řadu let působil jako předseda správní rady České banky Union a dalších podniků. \n\nV roce 1870 podpořil vydání díla svého otce Johanna Floriana \"„Topographie der Stadt Graßlitz sammt Ortschaften im Jahre 1821“\"\nPodporoval činnost německých spolků jako byl Spolek pro dějiny Němců v Čechách, dále pražský mužský pěvecký sbor, či německé turistické spolky v českých zemích. Působil v centrálním komitétu pro povzbuzení živnostenské činnosti v Krušných horách a Krkonoších. Od roku 1877 byl předsedou tohoto spolku.\nZasloužil se na zřízení hudebně - nástrojářské školy, školy výšivek, měšťanské školy či chudobince v Kraslicích a houslařské školy v Lubech. Prosadil stavbu železnice z Prahy do Chebu a lokálních tratí z Chomutova do Vejprt a ze Sokolova do rodných Kraslic. V roce 1887 založil muzeum v Kraslicích ze svých soukromých sbírek. V Kraslicích stála na jeho počest bronzová socha, která byla zničena po druhé světové válce.\n\nJako mecenáš podporoval Uměleckoprůmyslové muzeum v Praze od jeho vzniku v roce 1885 až po stavbu vlastní budovy. Jeho jméno je uvedeno mezi zakladateli na pamětní desce ve vestibulu muzea.\n\nCísař František Josef I. mu 26. října 1866 udělil Řád železné koruny III. třídy, na jehož základě požádal Dotzauer o povýšení do rytířského stavu. Titul mu byl udělen listinou z 12. března 1867 a zároveň získal erb:\n\n\"Čtvrcený štít. 1. a 4. červeno – zlatě polceno s černou orlicí s červeným jazykem. 2. v modrém štítě je zlatý úl, k němuž se slétají zlaté včely. 3. v modrém je zlatá\" \"kotva. Na štítě spočívají dvě korunované turnajské přílby. Klenoty: I. přirozený, zlatě a černě zbarvený kohout, přikrývadla černo – zlatá, červeno – zlatá; II. černo – zlatě dělený gryf s červeným jazykem. Pod štítem se vine zlatá páska s černou devizou DEUTSCH UND FREI\".\n\nPozději byl Dotzauer oceněn ještě komturským křížem Řádu Františka Josefa.\n\nJeště za jeho života udělilo Dotzauerovi čestné občanství 22 měst severozápadních Čech. V roce 1912 byl na Náměstí 28. října v Kraslicích (tehdy Nosticovo náměstí) odhalen Dotzauerův pomník.. \n\n\n"}
{"id": "616649", "url": "https://cs.wikipedia.org/wiki?curid=616649", "title": "Kladrubská hora", "text": "Kladrubská hora\n\nKladrubská hora je přírodní rezervace v okrese Tábor. Nachází se v Křemešnické vrchovině, 0,5 km jižně od Dolních Hořic. Rezervace zahrnuje lesem porostlou vrcholovou část Kladrubské hory a především opuštěný rozlehlý tříetážový vápencový lom s okolními selskými lůmky. Zároveň je rezervace zřízena za účelem ochrany EVL, kód CZ0312035.\n\nPředmětem ochrany je masiv krystalického vápence, pozměněný těžební činností. Vrchol Kladrubské hory je tvořen amfibolitem. V prostoru přírodní rezervace se nevyskytuje pouze vzácná vápnomilná flóra a fauna, ale také některé minerály, jako například kalcit, křemen, prehnit, rutil, korund a další.\n\nNejstarší zpráva o těžbě vápence na Kladrubské hoře pochází z roku 1789. Roku 1873 zde správce chýnovského velkostatku nechal postavit moderní šachtovou vápennou pec typu Rüdesdorff. Poté byla zahájena rozsáhlejší povrchová těžba, která pokračovala až do roku 1960. Pokusy o hlubinné dobývání nebyly úspěšné. Selské lomy v okolí hlavního ložiska sloužily také k získávání stavebního kamene.\n\nKromě reliktů vlastních lomů lze na Kladrubské hoře najít i výsypky, zbytky provozních staveb i násep úzkokolejné dráhy pro odvoz vápence k dalšímu zpracováním v Pacově hoře a Chýnově.\n\nPřírodní rezervace Kladrubská hora je významnou mykologickou lokalitou, na níž se vyskytují vzácné i kriticky ohrožené vřeckovýtrusné houby. Chřapáč pýřitý \"(Helvella macropus),\" chřapáč Quéletův \"(Helvella queletii),\" chřapáč chlupatý \"(Helvella villosa),\" kališník žebernatý \"(Helvella costifera),\" řasnatka síromléčná \"(Peziza succosa),\" krasočíška žlutá \"(Caloscypha fulgens),\" mozkovka rosolovitá \"(Ascotremella faginea),\" zvonkovka žlutavá \"(Tarzetta catinus),\" smrž polovolný \"(Mitrophora semilibera).\" Mezi zajímavé druhy lupenatých hub patří (bedla pavučincová \"(Lepiota cortinarius),\" bedla ohňopochvová \"(Lepiota ignivolvata),\" bedla Bucknallova \"(Cystolepiota bucknallii),\" bedla hnědovínová \"(Lepiota fuscovinacea),\" ryzec osténkatý \"(Lactarius spinosulus),\" závojenka plavozelená \"(Entoloma incanum\") a štítovka Thomsonova \"(Pluteus thmosonii)\".\n\nDíky výskytu celoevropsky chráněného střevíčníku pantoflíčku patří Kladrubská hora i mezi evropsky významné lokality (jedno ze tří nalezišť této rostliny v jižních Čechách). Z dalších rostlin tu rostou orchideje kruštík širolistý, kruštík tmavočervený a okrotice bílá, ohrožené kapradiny kyvor lékařský a vratička měsíční i běžnější sleziník routička. Z bylin je doplňují tolita lékařská, prvosenka jarní, devaterník velkokvětý tmavý, hruštice jednostranná, mochna jarní, krvavec menší, mateřídouška vejčitá, pryšec chvojka, vítod chocholatý, jetel prostřední, štírovník růžkatý, úročník bolhoj, máchelka srstnatá, jestřábník chlupáček, jestřábník Lachenalův, pupava bezlodyžná i pupava obecná, len počistivý i ostružiník skalní.\n\nDřeviny zastupuje buk lesní, bříza bělokorá, jasan ztepilý, javor klen, topol osika, borovice lesní nebo dub letní. Vrchol Kladrubské hory pokrývá chudší kulturní les, v němž dominuje smrk ztepilý, ačkoliv přirozeně se zde v minulosti vyskytovaly spíše dubohabřiny. Na ně už upomíná pouze výskyt některých bylin (jaterník podléška, kopytník evropský, hrachor jarní, žindava evropská, barvínek menší).\n\nNa vápencový substrát je vázaná specifická vápnomilná fauna. Kladrubská a nedaleká Pacova hora jsou jedinými místy v Jihočeském kraji, kde žije kriticky ohrožený dřepčík \"Crepidodera lamina.\" Z teplomilného hmyzu zde dále žije cvrčík mravenčí, tesařík černošpičký, zlatohlávek tmavý, bázlivec kalinový, křís \"Tettigometra obliqua\" a více druhů mandelinek (krytohlav hedvábitý, krytohlav dvoutečný, \"Cryptocephalus moraei,\" \"Coptocephala rubicunda).\" Z měkkýšů je zde hojná suchomilka obecná, z plazů lze zachytit ještěrku obecnou, slepýše křehkého, užovku obojkovou i zmiji obecnou. Na Kladrubské hoře bylo v minulosti zaznamenáno také hnízdění výra velkého i břehule říční.\n\nOpuštěná štola po hlubinné těžbě je využívaná nejméně osmi druhy netopýrů, nejčastěji netopýrem ušatým a netopýrem velkým.\n\n"}
{"id": "616651", "url": "https://cs.wikipedia.org/wiki?curid=616651", "title": "The Beginning", "text": "The Beginning\n\nThe Beginning je celkem šesté studiové hudební album electropopové a hip-hopové skupiny The Black Eyed Peas.\n\n"}
{"id": "616656", "url": "https://cs.wikipedia.org/wiki?curid=616656", "title": "Red Bull RB2", "text": "Red Bull RB2\n\nRed Bull RB2 je vůz formule 1 týmu Red Bull Racing nasazený pro rok 2006. Jezdili v něm Brit David Coulthard, Rakušan Christian Klien a Nizozemec Robert Doornbos.\n"}
{"id": "616661", "url": "https://cs.wikipedia.org/wiki?curid=616661", "title": "Wojciech Korfanty", "text": "Wojciech Korfanty\n\nWojciech Korfanty, rodným jménem Adalbert Korfanty, (20. duben 1873 – 17. srpen 1939) byl slezský nacionální aktivista, novinář a politik, poslanec německého Reichstagu a Pruského zemského sněmu, později Sejmu. Byl také jedním z vůdců Slezských povstání v německém Horním Slezsku.\n\nByl znám pro svou politiku těsně po první světové válce, požadující připojení Slezska k Polsku. Před válkou se snažil bránit německé diskriminaci Poláků a germanizaci v Horním Slezsku.\n\nNarodil se jako syn horníka v Sadzawce, tehdejší části Siemianowic (německy \"Laurahütte\") v Pruském Slezsku. Mezi lety 1895 až 1901 studoval filosofii, práva a ekonomii nejprve na Technické univerzitě v Charlottenburgu (Berlín) a později na Vratislavské univerzitě, kde se spřátelil se svým učitelem a marxistou Wernerem Sombartem. V roce 1901 se stal šéfredaktorem polských novin \"Górnoslązak\", ve kterých se snažil povzbudit polské národní uvědomění v regionu.\n\nV roce 1903 byl zvolen poslancem Reichstagu a o rok později také Pruského zemského sněmu, kde zastupoval tzv. Polský kroužek (\"Polskie koło\"). Polská menšina v Prusku většinově podporovala katolickou stranu Centrum, avšak ta odmítla chránit polské zájmy. Proto Korfanty vydal v roce 1901 polemický list \"Pryč s Centrem\" (\"Precz z Centrum\"), kde naléhal na katolickou polsky mluvící menšinu v Německu, aby odvrhla svou národní lhostejnost a přenesla svou politickou podporu z nadnárodního katolicismu k věci polského národa. Nicméně Korfanty si nadále udržel své křesťansko-demokratické přesvědčení, které pak rozvíjel na polské politické scéně.\n\nNa konci první světové války bylo Němci založené Polské království nahrazeno nezávislým polským státem. Ve své řeči v Reichstagu dne 25. října 1918 Korfanty požadoval, aby provincie Západní Prusko (včetně Warmie a města Gdaňsk), provincie Poznaňsko a části provincií Východní Prusko (Mazury) a Slezsko (Horní Slezsko) byly připojeny k Polsku. Po válce, během Velkopolského povstání, se stal členem Nejvyšší lidové rady (\"Naczelna Rada Ludowa\") v Poznani a členem polského provizorního parlamentu (\"Constituanta-Sejm\"). Byl také hlavou polské komise pro plebiscit v Horním Slezsku. Poté se dostal do čela druhého slezského povstání z roku 1920 a taktéž třetího slezského povstání z roku 1921. Po předání slezské otázky k posouzení Společnosti národů byl Němci obviněn z organizovaného terorismu vůči německým civilistům. Některé německé propagandistické noviny ho označily za původce rozkazu k zavraždění slezského politika Theofila Kupky.\n\nV nové Polské republice se Korfanty stal v roce 1922 poslancem Sejmu; mandát si podržel až do roku 1930. V letech 1922 až 1935 byl také členem slezského parlamentu. Byl odpůrcem autonomie Slezského vojvodství, ve které viděl překážku v reintegraci Slezska do Polska. Na druhou stranu bránil práva německé menšiny v Horním Slezsku, neboť věřil, že prosperita menšin obohacuje celou společnost v oblasti.\n\nMezi říjnem a prosincem 1923 byl krátce vicepremiérem druhé vlády Wincenta Witose. V roce 1924 navázal na svou novinářskou linii a stal se šéfredaktorem novin \"Rzeczpospolita\" a \"Polonia\". Kritizoval Květnový převrat Józefa Piłsudského a ustavení sanační vlády. V roce 1930 byl zatčen a uvězněn v Brestské pevnosti, spolu s ostatními vůdci Centrolewu (aliance levicových a středových stran v opozici proti vládnoucímu kabinetu).\n\nV roce 1935 byl nucen opustit Polsko a emigroval do Československa, kde se stal členem centro-pravé skupiny Front Morges, vytvořené emigranty Ignacy Paderewskim a Władysławem Sikorskim. Po německé okupaci Čech a Moravy se přemístil do Francie a v dubnu 1939 se vrátil zpět do Polska, neboť doufal, že zrušení polsko-německé smlouvy o neútočení ze strany Němců a tím také obnovení hrozby polské nezávislosti pomůže přemoci domácí politické rozpory. Avšak okamžitě po svém návratu byl zatčen a propuštěn teprve v srpnu 1939 kvůli svému špatnému zdraví. Zemřel krátce na to, pouhé dva týdny před německým vpádem do Polska.\n"}
{"id": "616665", "url": "https://cs.wikipedia.org/wiki?curid=616665", "title": "Starověká filosofie", "text": "Starověká filosofie\n\nStarověká filosofie (její západní část se označuje jako antická filosofie) je rané období rozvoje filosofie, na které na západě navazuje středověká filosofie. Trvalo přibližně 1100 let, přibližně od roku 600 př. n. l. (jako nejstarší představitel bývá uváděn Thalés z Milétu narozený kolem roku 624 př. n. l.) až do 6. století, kdy působili poslední novoplatonisté.\n\nRozhraní mezi filosofickým starověkem a středověkem není ovšem jasné. Někteří autoři do středověké filosofie řadí již pozdně antickou patristiku pro její křesťanský charakter; často se jako přelomová postava antické a středověké filosofie uvádí Boëthius, který zemřel roku 525.\n\nAntická filosofie na Západě začíná starořeckou filosofií (presókratici, Platón, Xenofón, Aristotelés aj.), na niž navazují pozdější římští (např. Cicero, Lucretius, Marcus Aurelius), židovští (Filón), raně křesťanští (Augustinus) a islámští (Avicenna) myslitelé.\n\nAntická filosofie byla zaměřena na postavení rozumu a hledání poznání. V mnoha směrech inspiruje dnešní vědy a filosofii.\n\nCíle řecké filosofie však nepřinesli Řekové, nýbrž starší civilizace jako Egypťané a Babyloňané, kteří rozum a poznání studovali ještě dlouho před nimi.\nNěkteří dobře známí filosofové starověkého Řecka byli Platón, Sokrates a mnoho dalších. Přispěli předáváním informací o starověké řecké společnosti přes spisy.\n\nMnozí z dnešních filosofů připouští, že řecká kultura již od svých počátků ovlivňovala myšlení západních civilizací. Jasné, neporušené linie vlivu vedou od starověkých řeckých a helénistických filosofů k brzké islámské filosofii, evropské renesanci a osvícenství.\n\nVýchodní myšlení se nejvýznamněji rozvinulo v Indii (védy, jóga, buddhismus aj.) a v Číně (konfucianismus, taoismus).\n"}
{"id": "616669", "url": "https://cs.wikipedia.org/wiki?curid=616669", "title": "Najot", "text": "Najot\n\nNajot (: נָיוֹת) je čtvrť v jihocentrálním Jeruzalémě, založená roku 1960 skupinou anglicky mluvících imigrantů. Nachází se zde například Jeruzalémská botanická zahrada.\n\nSlovo \"Najot\" (doslova „oáza“) je v Bibli zmíněno celkem šestkrát, a to například v 1. knize Samuelově (19:18)\n\nNajot byl prvním projektem bytové výstavby, který v Jeruzalémě postavili imigranti z anglicky mluvících zemí. Až do roku 1963, kdy čtvrť získala svůj oficiální (dnešní) název, byla známá jako anglosaská čtvrť (). Anglicky mluvící imigranti, kteří se v 50. letech chtěli usadit v Jeruzalémě vytvořili roku 1957 výbor a od Židovského národního fondu si pronajali šestnáct dunamů půdy pod vyvýšeninou na pokraji města (dnes se na této vyvýšenině nachází Izraelské muzeum a Kneset).\n\nZ celkového počtu 62 dvojdomků, které byly postaveny roku 1960, bylo padesát získáno rodinami, které do Izraele imigrovaly ze Spojených států a Kanady. Řada z prvních nájemců byli diplomaté, jako například Simcha Dinic. Architektem projektu byl David Resnick, který roku 1995 získal Izraelskou cenu za architekturu.\n\n"}
{"id": "616671", "url": "https://cs.wikipedia.org/wiki?curid=616671", "title": "PTC", "text": "PTC\n\nPTC je zkratka s více významy:\n\n"}
{"id": "616673", "url": "https://cs.wikipedia.org/wiki?curid=616673", "title": "Fusariotoxikózy drůbeže", "text": "Fusariotoxikózy drůbeže\n\nFusariotoxikóza drůbeže je onemocnění způsobované mykotoxiny produkovanými toxigenními druhy plísní rodu \"Fusarium\". Z nich jsou nejzávažnější trichotecenové toxiny a mykotoxiny s estrogenní aktivitou. Některé druhy plísní \"Fusarium\" spp. produkují i jiné mykotoxiny. Např. fusarochroman (TDP-1), který se podílí na vzniku osteopatií u brojlerů (koncentrace v krmivu >20 ppm) a u nosnic snižuje líhnivost násadových vajec. Plíseň \"F. moniliforme\" produkuje vodorozpustné fumonisiny, které u krůťat (>325 ppm) a brojlerů (>250 ppm) snižují příjem krmiva, nebo moniliformin (>50-100 ppm), který navíc vyvolává akutní nekrózu myokardu u kachňat, kuřat i krůťat. Plísně \"Fusarium\" spp. obecně produkují toxiny za nižších teplot, než jsou teploty potřebné pro optimální růst mycelií. Podle příčiny onemocnění se rozlišují trichotecenové a zearalenonové toxikózy.\n\nTrichotecenové mykotoxiny jsou produkovány zejména plísněmi rodů \"Fusarium\" spp., někdy také i rody \"Myrothecium\", \"Cephalosporium\", \"Trichoderma\", \"Trichothecium\", \"Cylindrocarpon\", \"Veriticimonosporium\" a \"Phomopsis\". Růstové podmínky pro tyto rody plísní i pro produkci trichotecenových mykotoxinů jsou odlišné od podmínek vyžadovaných plísněmi produkujícími aflatoxiny i ochratoxiny. Proto společný výskyt těchto mykotoxinů je vzácný. Produkce trichotecenů je nejvyšší při vysoké vlhkosti prostředí a teplotách pod 20 °C.\n\nZ řady chemicky příbuzných trichotecenů jsou pro drůbež nejzávažnější T-2 toxin (12,13-epoxytrichotecen), HT-2 toxin (hydroxy T-2) a diacetoxyscirpenol (DAS). Deoxynivalenol (DON, vomitox) je pro drůbež méně toxický, závažné problémy ale může způsobovat u prasat. Trichoteceny inhibují syntézu bílkovin a poškozují činnost immunitního systému, krvetvorbu, cévy, srdce, játra, CNS, kůži, svaly, a trávicí trakt. Jejich toxické působení se u drůbeže projevuje různými klinickými i patologické syndromy nebo jejich kombinacemi, např. jako: \n\n\nZ mykotoxinů s estrogenní aktivitou se u drůbeře nejčastěji vyskytuje zearalenon. Krůty jsou relativně vnímavější než kur domácí; obecně je ale drůbež méně vnímavá, než jiná hospodářská zvířata. Případné toxikózy se projevují poklesem snášky, ascitem, zvýšeným výskytem cyst na vaječníku, vejcovodu a na peritoneu, zduřením a výhřezy kloaky. U hus se pozorují poruchy v oplozenosti vajec (inhibice spermatogeneze).\n\n\n"}
{"id": "616674", "url": "https://cs.wikipedia.org/wiki?curid=616674", "title": "Brandýský hřbet", "text": "Brandýský hřbet\n\nBrandýský hřbet je geomorfologický podokrsek Svitavské pahorkatiny. Nachází se v její severní části v okrese Ústí nad Orlicí. Nejvyšším vrcholem hřbetu je Řetová (557 m).\n\nBrandýský hřbet náleží do geomorfologické subprovincie Česká tabule, oblasti Východočeská tabule, celku Svitavská pahorkatina, podcelku Českotřebovská vrchovina a okrsku Kozlovský hřbet. Začíná u obce Sudslava a táhne se jihovýchodním směrem kolem Brandýsa nad Orlicí a Řetové ke Zhoři, kde končí. Na severovýchodě jej od sousedních hřbetů dělí postupně toky Brodce, Tiché Orlice a Řetůvky. Na jihozápadě spadají svahy hřbetu do níže položených částí České tabule Choceňské plošiny a Litomyšlského úvalu.\n\nSeřazeno od severozápadu k jihovýchodu:\n\nPřibližně uprostřed v prostoru osady Bezpráví se hřbetem v východu na západ prolamuje Tichá Orlice. Její tok zde tvoří velký meandr okolo vrchu Roveň. Do jejího povodí spadá větší část hřbetu. Potok Brodec tekoucí pod severním zakončením hřbetu je levým přítokem Divoké Orlice. Jediný svah v jižním zakončení spadá do povodí Loučné resp. Vlčkovského potoka.\n\nVrcholová partie hřbetu je téměř souvisle zalesněna. Přerušení nejsou významná, ale pás lesa často úzký, zejména v severní části. Na svazích se nacházejí pole a louky. Prostor okolo průlomu Tiché Orlice spadá do Přírodního parku Orlice.\n\nPrůlomem Tiché Orlice je vedena železniční trať Kolín - Česká Třebová, která je sledována cyklostezkou a cyklotrasou 4061. Významnější silniční komunikace, které procházejí napříč hřbetem jsou (od severu):\n\nDo svahů hřbetu sice často zasahuje zástavba přilehlých obcí, ale přímo ve vrcholové ose se nachází pouze východní okraj Sudislavy nad Orlicí. Mezi zajímavé stavby patří zříceniny hradů Brandýsa nad Orlicí, Orlíka a Katrštejna.\n"}
{"id": "616679", "url": "https://cs.wikipedia.org/wiki?curid=616679", "title": "Stachybotryotoxikóza drůbeže", "text": "Stachybotryotoxikóza drůbeže\n\nStachybotryotoxikóza je onemocnění vyvolávané safratoxiny, trichotecenovými mykotoxiny produkovanými plísní \"Stachybotrys atra\". Působí dermotoxicky, neurotoxicky anebo hematotoxicky. U drůbeže způsobují difteroidní záněty sliznice dutiny zobáku, jícnu, volete a svalnatého žaludku. Postižená kuřata mohou uhynout po 1-2týdenním trvání nemoci.\n\n\n"}
{"id": "616682", "url": "https://cs.wikipedia.org/wiki?curid=616682", "title": "Canadian Hockey League", "text": "Canadian Hockey League\n\nCanadian Hockey League (cs: Kanadská hokejová liga) je organizace působící v Kanadě a částečně i v USA, která zastřešuje tři hlavní kanadské juniorské ligy ledního hokeje. Jejím předchůdcem byla Canadian Amateur Hockey Association (CAHA), (cs: Kanadská amatérská hokejová asociace). Ligy jsou určeny pro hráče ve věku od 16 do 20 let věku. CHL byla založena v roce 1975 jako Canadian Major Junior Hockey League (cs: Kanadská hlavní juniorská hokejová liga). Je složena z těchto lig: Ontario Hockey League, Quebec Major Junior Hockey League a Western Hockey League. V těchto třech ligách hraje 60 týmů z devíti kanadských provincií a z pěti států USA.\n\nProgram CHL vrcholí Memorial Cupem, což je turnaj o stejnojmenný pohár, o který se každoročně utkávají vítězové všech tří lig a hostující tým. Hostování si mezi sebou ligy pravidelně střídají. CHL také zastřešuje CHL Top Prospects Game (cs: Zápas největších nadějí CHL), kde hrají hokejisté, kteří mohou být následně vybráni ve vstupním draftu NHL. Dále je hrána série šesti zápasů, která se nazývá Subway Super Series a je sehrána mezi All-Star výběrem CHL a All-Star výběrem ruských juniorů.\n\nMimo sezónu se také koná CHL Import Draft, kde jsou volení nováčci do týmů v ligách CHL.\n\n\n\n"}
{"id": "616690", "url": "https://cs.wikipedia.org/wiki?curid=616690", "title": "Jehuda Burla", "text": "Jehuda Burla\n\nJehuda Burla (: יהודה בורלא, ‎1886 – 7. listopadu 1969) byl izraelský spisovatel a romanopisec, který se řadí mezi první moderní hebrejské spisovatele sefardského původu. Ve svých dílech zachycoval život (jazyk, zvyky, myšlení) sefardských Židů v Palestině, na Blízkém východě a na Balkáně.\n\nNarodil se v Jeruzalémě v tehdejší Osmanské říši, do rodiny staré jeruzalémské rodiny sefardských Židů s rabínskými kořeny pocházející z osmanského İzmiru, jenž se v Jeruzalémě usadila tři století před jeho narozením. Do osmnácti let studoval v náboženských školách, a to v ješivě a bejt midraši. Po absolvování učitelského semináře „Ezra“ v Jeruzalémě začal pracovat jako učitel a administrativní pracovník v různých školách spolupracujících se Sionistickou organizací. Během první světové války sloužil jako tlumočník v osmanské armádě a po válce učil na Hebrejské škole v Damašku, kde pět let žil. Učení se věnoval až do roku 1944, kdy začal pracovat ve veřejném sektoru a byl jedním z úsekových vedoucích arabského oddělení Histadrutu. Měl několik dětí; spisovatele, básníka a umělce Odeda Burlu, spisovatele a překladatele Ja'ira Burlu, spisovatelku a překladatelku Ofru Adar Burlovou a Zuriu Ben Nun.\nCelkem dvakrát mu byla udělena Bialikova cena za literaturu, a to v letech 1939 a 1954. Za přínos literatuře dále roku 1961 obdržel Izraelskou cenu. Ta je udílena od roku 1953 a patří mezi nejvyšší izraelská státní vyznamenání.\n\nNa jeho počest nese jeho jméno hlavní ulice jeruzalémské čtvrti Najot.\n\n\nV roce 1962 také vyšly Burlovy „Sebrané spisy“ a v roce 1975 „Soubor povídek“\n"}
{"id": "616698", "url": "https://cs.wikipedia.org/wiki?curid=616698", "title": "ATP World Tour Finals 2010", "text": "ATP World Tour Finals 2010\n\nTenisový turnaj ATP ATP World Tour Finals 2010 se konal ve dnech 21. – 28. listopadu podruhé v britském hlavním městě Londýně. Místem turnaje byla O Arena, ve které se hrálo na tvrdém povrchu. Jednalo se o závěrečný turnaj sezóny, jehož se účastnilo osm nejvýše postavených tenistů a tenisových párů na žebříčku ATP, pokud se podle pravidel účastník nekvalifikoval jiným způsobem. Odměny činily 5 070 000 USD. Obhájce titulu ve dvouhře Rus Nikolaj Davyděnko se do turnaje neprobojoval.\n\nVítězem ve dvouhře se stal druhý nasazený Roger Federer (získal 1,63 miliónů dolarů a 1500 bodů do žebříčku), který ve finále za jednu hodinu a třicet sedm minut porazil světovou jedničku Rafaela Nadala ve třech setech 6–3, 3–6, 6–1. Jednalo se o první finále dvou nejvýše nasazených hráčů za posledních dvacet čtyři let. Naposledy odehráli poslední zápas sezóny dva nejvýše postavení tenisté žebříčku – Boris Becker a Ivan Lendl v roce 1986. Švýcar si nad Nadalem připsal první výhru ve druhém vzájemném zápase sezóny, první duel prohrál v madridském masters, a celkově získal pátý titul z turnaje mistrů, čímž vyrovnal rekord Lendla a Samprase. Nadal zůstal na pozici prvního hráče světa a proti Federerovi měl i po tomto střetnutí kladnou bilanci vzájemných zápasů 14 výher a 8 proher.\n\nVe čtyřhře získal druhý titul z turnaje mistrů druhý nasazený pár Daniel Nestor a Nenad Zimonjić, který v semifinále zdolal nejvýše nasazené bratry Bryanovi a ve finále přehrál turnajové čtyřky Maheshe Bhupathiho a Maxe Mirného za hodinu a dvacet jedna minut.\n\nPrvním náhradníkem je Španěl Fernando Verdasco (9. místo na žebříčku ATP), druhým pak Rus Michail Južnyj (10. místo).\n\nCelkový rozpočet turnaje Barclays ATP World Tour Finals činil 5 070 000 amerických dolarů.\n\n"}
{"id": "616701", "url": "https://cs.wikipedia.org/wiki?curid=616701", "title": "Rozhledna Sylván", "text": "Rozhledna Sylván\n\nSylván je rozhledna na Sylvánském vrchu na severním okraji Plzně.\n\nStavba ocelové věže společnosti telekomunikačního operátora T-Mobile Czech Republic byla zahájena v roce 2000, ale vyhlídková plošina ve výšce 23 metrů je přístupná až od roku 2003. Věž má mohutný železobetonový základ a ocelovou pětidílnou konstrukci, která váží 44 tun. V letech 2003–2005 rozhlednu udržoval soukromý provozovatel. Od roku 2006 svěřil Městský obvod Plzeň 1 její provozování Gymnáziu Františka Křižíka.\n\nNa severovýchodě je blízké sídliště Košutka. Východním směrem je vidět Doubravka a za dobré viditelnosti i Brdy. Na jihovýchodě je vidět centrum Plzně a za ním je dominantou zřícenina Radyně pod níž se nalézá Starý Plzenec. Na jih jsou vidět Litice a za nimi při dobré viditelnosti kopce Švihovské vrchoviny a Šumavy. Pohled na jihozápad směřuje na Skvrňany, Novou Hospodu a Křimice. Při dobré viditelnosti jsou vidět vrcholy Českého lesa na jihozápadě a Slavkovského lesa na západě.\n\n"}
{"id": "616706", "url": "https://cs.wikipedia.org/wiki?curid=616706", "title": "Jeruzalémský technologický park", "text": "Jeruzalémský technologický park\n\nJeruzalémský technologický park (: , : ', či též Technologický park Malcha : , \"ha-Gan ha-technologi Malcha\", : ') je průmyslový hi-tech park nacházející se v jeruzalémské jihozápadní čtvrti Malcha v Izraeli.\n\nRozkládá se na celkové ploše  m² a jeho stavba a postupné obsazování začala roku 1996, společně s rozvojem celé zdejší oblasti, který zahrnoval obchodní centrum Malcha Mall, Teddyho stadion, železniční stanici Malcha, tenisové centrum, Biblickou zoologickou zahradu, rezidenční čtvrti a park.\n\nCelý park je vlastněn a spravován společností Isras Group, která nabízí pronájem zdejších ploch a zajišťuje správu a údržbu. Přibližně 70 % nájemců jsou společnosti z hi-tech sektoru, zatímco 30 % představují společnosti zabývající se službami a médii.\n\n\n"}
{"id": "616710", "url": "https://cs.wikipedia.org/wiki?curid=616710", "title": "Archeologická krajina prvních kávových plantáží jihovýchodní Kuby", "text": "Archeologická krajina prvních kávových plantáží jihovýchodní Kuby\n\nArcheologická krajina prvních kávových plantáží jihovýchodní Kuby je od roku 2000 jedna z kulturních památek Světového dědictví UNESCO. Pozůstatky kávových plantáží z 19. století jsou unikátní příklad způsobu pěstování plodin v těžkém terénu pohoří Sierra Maestra; ilustrují technologický, ekonomický i sociální vývoj společnosti v Karibiku a celkově v Latinské Americe.\n\nCelková rozloha území 81 400 hektarů je rozdělena do 7 různých lokalit na jihovýchodě Kuby v provinciích Santiago de Cuba a Guantánamo. Jednotlivé lokality se nazývají:\n"}
{"id": "616713", "url": "https://cs.wikipedia.org/wiki?curid=616713", "title": "Brian Kilrea Coach of the Year Award", "text": "Brian Kilrea Coach of the Year Award\n\nBrian Kilrea Coach of the Year Award je každoročně udělované hokejové ocenění nejlepšímu trenérovi působícím v některé z lig, které zastřešuje Canadian Hockey League. Trofej byla původně nazývána CHL Coach of the Year, ale byla přejmenována v roce 1993 na počest Briana Kilrey, poté co jako trenér vyhrál 1000. zápas ve své trenérské kariéře. \n"}
{"id": "616714", "url": "https://cs.wikipedia.org/wiki?curid=616714", "title": "Choustník (přírodní rezervace)", "text": "Choustník (přírodní rezervace)\n\nChoustník je přírodní rezervace v okrese Tábor. Nachází se v Křemešnické vrchovině, 1 km východně od Choustníka, kde obklopuje ruiny stejnojmenného hradu. Předmětem ochrany je skalnatý vrchol Choustníka se starým smíšeným lesním porostem.\n\nSV směrem od zříceniny hradu Choustník se táhne pruh přirozených skalních výchozů biotit-muskovitické ortoruly s věžovitým zvětráváním podél puklinových systémů obklopený suťovými poli. Skalní útvary zde vytvářejí skalní město. Povrchovým zvětráváním na skalách vznikají voštiny.\nV choustnických skalách je více než 70 horolezeckých cest umožňujících téměř všechny způsoby lezení - především na věžích \"Třináctka\", \"Bašta\", \"Lužnická skála\", \"Vyhlídka\" či \"Žlutá stěna\".\n\nLesní porost v prostoru rezervace tvoří především květnaté bučiny a ve vrcholové části skály také reliktní bor. V podrostu je možné najít kopytník evropský, netýkavku nedůtklivou, mařinku vonnou, vraní oko čtyřlisté, kokořík mnohokvětý i věsenku nachovou.\n\nKamenitá suť poskytuje útočiště vzácným druhům měkkýšů, jako je například zemoun skalní nebo vřetenatka mnohozubá.\n\n"}
{"id": "616715", "url": "https://cs.wikipedia.org/wiki?curid=616715", "title": "Seznam chráněných území v okrese Klatovy", "text": "Seznam chráněných území v okrese Klatovy\n\nToto je seznam chráněných území v okrese Klatovy aktuální k roku 2010, ve kterém jsou uvedena chráněná území v oblasti okresu Klatovy.\n\n"}
{"id": "616720", "url": "https://cs.wikipedia.org/wiki?curid=616720", "title": "Červená výšina", "text": "Červená výšina\n\nČervená výšina (německy \"Rothe Höhe\") je vrchol v České republice ležící v Krkonošském podhůří.\n\nČervená výšina se nachází mezi obcemi Čermná a Rudník asi 3,5 km severně od města Hostinné a asi 11 km západně od Trutnova. Výšina je pro své blízké okolí dominantní a kromě východní strany i jasně výškově vymezená. Nachází se v západním zakončení asi 3,5 km dlouhého hřebenu. Jeho východním zakončením je vrch Liška (514 m). V západním svahu výšiny se nachází boční vrchol Soví vrch (445 m). Z vrcholu, případně z přilehlých svahů je dobrý rozhled na podhůří Krkonoš i na ně samotné, konkrétně na Černohorskou hornatinu.\n\nČervená výšina náleží do povodí Labe. Jihovýchodní stranu odvodňuje Čermenský potok, severozápadní říčka Čistá.\n\nVrcholovou partii výšiny pokrývá pole, prudší severní a jižní úbočí les.\n\nPřímo na vrcholu se žádné stavby nenacházejí, východně od něj prochází elektrické vedení 35 kV. V sedle mezi Červenou výšinou a Sovím vrchem se nachází nevelký motokrosový areál Rudnická rokle. Jižním svahem je vedena polní cesta sledovaná modře značenou turistickou trasou 1822 z Hostinného do Trutnova. Z této cesty vede odbočka do východního podvrcholového prostoru.\n"}
{"id": "616724", "url": "https://cs.wikipedia.org/wiki?curid=616724", "title": "Anglická aukce", "text": "Anglická aukce\n\nAnglická aukce je nejběžnější typ dražby v anglicky mluvících zemích. Tato aukce je založena na vyhlášení vyvolávací ceny vyvolávačem, na kterou účastníci (dražitelé) reagují jejím zvýšením. Minimální počet účastníků je dva. Dávají nabídky jeden proti druhému, přičemž každá následující nabídka je vyšší než předchozí. Nejvyšší nabídka je vždy známa ostatním účastníkům. Tento typ aukce se používá nejčastěji pro prodej uměleckých děl a starožitností.\nZvyšováním původní ceny účastníci dočasně získávají předmět dražby do svého vlastnictví. Aukce může být ukončena z několika důvodů. Aukce končí, pokud neexistuje žádný účastník, který by do určeného časového limitu zvýšil aktuální částku.\nDalším důvodem ukončení aukce je, pokud už žádný z účastníků nechce dál nabízet. V takovém případě draženou položku získává účastník, který za ni nabídl nejvyšší částku ze všech zúčastněných. Může však nastat i situace, že dražená věc měla nabídky, a však žádná z nabídek nepřesáhla minimální cenu s předstihem, kterou zadal vyvolávač, a tak položka zůstane neprodána. Tímto se vyvolávač chrání před prodejem pod cenou.\n\nObecně můžeme říci, že mechanismus aukce je považován jako anglický, pokud se jedná o iterační proces, při kterém se částka pohybuje směrem, který je nevýhodný pro dražitele a výhodný pro vyvolávače, tedy nahoru. Opakem anglické aukce je holandská aukce, při které se částka pohybuje směrem, který je naopak výhodný pro dražitele, tedy dolů.\n\nJe velice těžké říci, kdy se tato metoda aukce začala ve Velké Británii používat. Jedna z prvních zmínek byla v Oxfordském anglickém slovníku, který je z roku 1599. Koncem 17. století se obchodníci s obrazy pravidelně scházeli v kavárnách a krčmách, aby vydražili své zboží. Ve 40. letech 18. století ve Velké Británii začaly vznikat firmy, které se zabývaly dražbami. Oznámení o aukcích se začala objevovat v tisku.\nNení toho mnoho známo o metodách, které se pro aukce dříve ve Velké Británii používaly, ale základní pravidla prodeje byla podobná těm, která se používají dnes. V 18. století byla pro aukce vyhlášena následující pravidla:\nU některých prvních aukcí, v 17. a 18. století se používala metoda svíčky. Při této metodě účastníci mohli nabízet do té doby, než svíčka dohořela. Díky této metodě nikdo z účastníků nemohl přesně vědět, kdy aukce skončí. Poté draženou věc získal účastník, který nabídl nejvyšší částku. Rozšíření o limitní čas se používá i dodnes, dokonce přímo některé aukce ve Velké Británii drží tuto tradici.\n\nNěkteré typy aukcí nelze zařadit přímo do konkrétní kategorie. Toto je seznam těch aukcí, které se používají jako variace anglických aukcí. Tyto typy jsou tedy postaveny na stejném principu – draženou věc získává účastník s nejvyšší nabídkou, kde nabídky se zvyšují.\n\nTichá aukce umožňuje účastníkům prohlédnout si draženou věc a udělat nabídku napsáním na kus papíru.\nDražené věci jsou umístěny ve speciálním prostoru.\nPokud je papír s nabídkami veřejný, účastníci mohou zvyšovat svoje nabídky podle ostatních nabídek.\nTiché aukce se využívají převážně na benefičních akcích, kde nezisková organizace získává [peníze] a zároveň se prezentuje. Dražené zboží jsou především sponzorské dary. Ve Spojených státech amerických se tichá aukce používá pro dražbu obrazů. Probíhá tak, že 5 dní před aukcí jsou vystaveny obrazy, a u každého obrazu je stanovena minimální částka a minimální zvýšení částky při příhozu. Každý, kdo zvýší částku, napíše na papír svoje jméno, adresu a nabízenou částku. Tyto částky jsou veřejné, a tak nabídky rostou vzestupně. Obraz získává účastník s nejvyšší nabídkou.\n\nU těchto aukcí časový limit umožňuje nabízejícím rozumný čas na zvážení své nabídky. Bez tohoto intervalu se může stát, že někteří účastníci mohou jednat ukvapeně. Aukce s časovým intervalem mohou způsobit více nabídek i vyšší nabídky. Dříve se pro určení toho času používala svíčka, jak již bylo zmíněno, ale kromě ní se mohou používat i přesýpací hodiny či hodiny. Díky tomu, že účastníci vědí, kdy přibližně aukce skončí, mohou zvolit různé strategie. Jedna možnost je udělat nabídku ihned na začátku dražby a doufat, že nikdo jiný nepřevýší jeho nabídku. Lepší strategií však je počkat téměř do úplného konce a těsně před koncem zvýšit.\nviz Aukce s nerezervovanou cenou ve článku Aukce\n\nviz Aukce s rezervovanou cenou ve článku Aukce\n\nTento typ aukce je kombinací holandské a anglické aukce. Holandská aukce je založena na vysoké výchozí ceně, kterou určí vyvolavač. Tato cena se v pravidelných časových intervalech snižuje, dokud ji některý z účastníků nepřijme. Čím déle se čeká, tím je cena nižší, ale zároveň je i větší riziko, že někdo z účastníků bude rychlejší a projeví zájem o zboží před vámi. Tato aukce se využívá především v květinových burzách.\nAnglicko-holandská aukce využívá anglický princip k odhadnutí výchozí ceny, která je základem holandské aukce. Dále se postupuje na holandském principu aukce. Tento typ aukce vznikl z důvodu obtížnosti odhadu tržní ceny zboží, a tím zajišťuje to, aby se zboží neprodalo pod cenou.\n\nTento typ aukce se využívá především ve Spojených státech amerických. Nabídky jsou zde veřejné a vzestupné, ale od běžné anglické aukce se liší tím, že přihazování není náhodné, ale probíhá na střídačku. Aukce se používá při prodeji ryb ve Spojených státech amerických.\nU online aukcí se nejvíce využívá typ anglické aukce, můžeme se však setkat i s jinými typy, například s typem holandské aukce.\n\nV roce 2009 bylo evidování přes tisíc anglických aukčních síní. Na online aukcích se draží téměř cokoliv – od aut přes potraviny po šperky.\nNásledující tabulka zobrazuje nejrozsáhlejší e-aukce:\nV České republice v roce 2009 fungovalo přibližně 50 online aukcí. Většina má ale menší počet uživatelů. Mezi ty největší patří Aukro, Odklepnuto a iKup. Jako první online aukce v České republice vznikl portál Aukce.cz. Ten však existoval několik let a později skončil. Nejúspěšnějším současným portálem v České republice je portál Aukro.cz, který má více než 1 milion uživatelů. V poslední době však Aukro zvýšilo poplatky za svoje služby. Aukro si účtuje za vystavení aukce, provize z úspěšného prodeje, poplatky za vložení položky do určité kategorie, poplatky za obrázky a apod. Z toho důvodu někteří uživatele přešli na levnější alternativy.\n\nAukční portál Aukro však nemusí být mezi Čechy v čele stále. Ebay je dostupný v českém jazyce, cena za zboží se přepočítává podle aktuálního kurzu na české koruny. Lidé s neznalostí angličtiny mohou tak nakupovat zboží ze zahraničí od přímého prodejce, tedy levněji.\nProblémém může být vysoké poštovné ze zahraničí, a však při koupi zboží s vyšší hodnotou, může celková cena vyjít mnohem nižší než při koupi u nás.\n\n"}
{"id": "616728", "url": "https://cs.wikipedia.org/wiki?curid=616728", "title": "Mstitel (film, 1959)", "text": "Mstitel (film, 1959)\n\nMstitel je české filmové drama režiséra Karla Steklého z roku 1959.\n\n\n"}
{"id": "616734", "url": "https://cs.wikipedia.org/wiki?curid=616734", "title": "Jevgenij Arťuchin", "text": "Jevgenij Arťuchin\n\nJevgenij Jevgenijevič Arťuchin (rusky ) (4. duben 1983, Moskva, Sovětský svaz) je ruský profesionální hokejista, který obléká dres týmu HK Viťaz v KHL. Váží 122 kg a měří 196 cm. Preferuje silové pojetí hry.\n\nArťuchin byl draftován ve třetím kole a 94. celkově týmem Tampa Bay Lightning v roce 2001. Předtím, než byl vybrán hrál ruskou nejvyšší juniorskou soutěž. Rok poté v sezoně 2002/03, co byl draftován uskutečnil svůj severoamerický debut v Quebec Major Junior Hockey League v dresu mužstva Moncton Wildcats.\n\nV ročníku 2003/04, poté co podepsal s Lightning 15. července 2003 smlouvu, odehrál v AHL za Hershey Bears 36 zápasů. Za tu dobu vstřelil tři góly a tři přihrál, obdržel 111 trestných minut a stal se tak třetím nejtrestanějším hráčem týmu. Objevil se také v šesti utkáních za mužstvo Pensacola v East Coast Hockey League, kde přidal 14 minut na trestné lavici a jeden gól.\n\nSezonu 2004/05 strávil Arťuchin v klubu Springfield Falcons, kde nasbíral v 62 utkáních 9 branek a 19 asistencí. Se ziskem 28 bodů byl na pátém místě v týmu a třetí v počtu přihrávek. Stejnou pozici v statistikách měl i co dopočtu přestávkových tref, ty byly tři. A s počtem 142 trestných minut na šestém místě.\n\nPoté co většinu ročníku 2005/06 odehrál za Lightning odešel po smluvních vyjednáváních do Ruska, konkrétně do Lokomotivu Jaroslavl, kde v následující sezoně nastoupil ve 44 utkáních. Arťuchin odmítl totiž nabídku Tampy na kontrakt za 475 000 dolarů, protože chtěl alespoň milionovou smlouvu.\n\nV sezoně 2007/08 hrál za HC CSKA Moskva a během 23 zápasů posbíral 9 bodů a 99 minut si odseděl na trestné lavici. 7. července 2008 znovu podepsal smlouvu s Tampa Bay Lightning, tentokrát na dva roky v hodnotě 1,9 milionu dolarů.\n\n13. srpna 2009 byl vyměněn do týmu Anaheim Ducks za Drewa Millera a třetí kolo v draftu. 1. března 2010 znovu přestoupil, tentokrát do Atlanty Thrashers výměnou za Nathana Oystricka a podmínečný výběr v draftu.\n\nPoté se z NHL odebral do KHL. \n\nV roce 2006 (7. března) dostal Arťuchin trest na dva zápasy za incident, který se odehrál s Antoinem Vermettem. Po naražení Vermetta na mantinel se s ním pustil do zápasu. Během konfliktu strhl Vermettovi helmu a udeřil jej s ní. Ve hře obdržel dvouminutový trest.\nV roce 2009 (19. března) dostal další trest na dva zápasy za úder kolenem do kolena Ville Peltonena. Ve hře obdržel dvouminutový trest.\n\nV roce 2009 (21. října) byl Arťuchin znovu potrestán na tři zápasy za podražení obránce Dallas Stars Matti Niskanena. Ačkoli v zápase nebyl rozhodčími potrestán, NHL jej potrestala po zhlédnutí záznamu. Arťuchin se poté veřejně omluvil a prohlásil, že konflikt nebyl úmyslný.\n\nV roce 2003 vyhrál s ruským výběrem juniorský světový šampionát. Odehrál 6 zápasů vstřelil jeden gól a obdržel 10 trestných minut.\n\nBěhem Mistrovství světa v roce 2011 se dostal do povědomí českých hokejových fanoušků, když v zápase s českou reprezentací předvedl několik tvrdých zákroků, při nichž zranil dva české hráče – Milana Michálka a Karla Rachůnka.\n\n"}
{"id": "616745", "url": "https://cs.wikipedia.org/wiki?curid=616745", "title": "Kelské louky", "text": "Kelské louky\n\nPřírodní rezervace Kelské louky byla vyhlášena roku 2002 a nachází se na pravém břehu Labe na území obce Kly (a z malé části též v katastrálním území Úpor obce Obříství) před soutokem s Vltavou u města Mělník ve Středočeském kraji. Důvodem ochrany jsou vlhké nivní louky s mokřadními depresemi. Součástí někdejší samostatné rezervace je slepé rameno a tůně původního toku Labe.\n\nChráněné území bylo zrušeno dne 10. června 2014 a nahrazeno přírodní rezervací Úpor–Černínovsko.\n\nLokalita je významná především jako ptačí oblast v době jarní migrace.\n\n"}
{"id": "616748", "url": "https://cs.wikipedia.org/wiki?curid=616748", "title": "Roudenský hřbet", "text": "Roudenský hřbet\n\nRoudenský hřbet je geomorfologická část Hedečské vrchoviny. Nachází se v její severozápadní části v okrese Ústí nad Orlicí. Nejvyšším vrcholem hřbetu je Špička (též \"Na Vyhlídce\", 755 m).\n\nRoudenský hřbet náleží do geomorfologického celku Hanušovická vrchovina, podcelku Branenská vrchovina, okrsku Červenopotoční kotlina a podokrsku Hedečská vrchovina, jejíž je samostatnou částí. Jedná se o asi 3,5 kilometru dlouhý severojižně orientovaný hřbet, který získal své jméno podle názvu spočinku Roudný (677 m) nacházejícího se v jeho jižní části. Na severu jej sedlo, kterým prochází komunikace z Heřmanic do Horní Lipky, odděluje od Jelenovršské vrchoviny, která je již součástí Králického Sněžníku. Na jihu a východě spadají svahy hřbetu do nadřazené Hedečské vrchoviny, na západě pak do Lichkovské brázdy, součásti Kladské kotliny. Kromě nejvyššího Špičky a spočinku Roudného nemá hřbet žádné jiné vrcholy.\n\nCelý Roudenský hřbet se nachází v povodí Tiché Orlice. Východní svah odvodňuje její pravý přítok Lipkovský potok, západní pak jeho pravý přítok Heřmanický potok.\n\nVětší část osy hřbetu a prudší západní svah pokrývá souvislý pás lesa. V mírnějším východním svahu dosahují louky až do vrcholové partie. Významnější stavby se zde žádné nevyskytují. Roudenský hřbet se nachází na území Přírodního parku Králický Sněžník.\n\nProstor hřbetu je obsluhován řídkou sítí polních a lesních cest. Osu hřbetu z větší části sleduje červená turistická značená trasa 0415 z Králík na Králický Sněžník. Nejvyšší bod hřbetu ale míjí po východním svahu.\n"}
{"id": "616751", "url": "https://cs.wikipedia.org/wiki?curid=616751", "title": "Tomáš Martinec", "text": "Tomáš Martinec\n\nTomáš Martinec (* 5. března 1976 Pardubice) je bývalý česko-německý hokejový pravý křídelní útočník. V současné době trenér mládeže hokejového týmu Jungadler Mannheim. Jeho otec je Vladimír Martinec.\n\nKariéru zahájil v něměckém juniorském týmu ESV Kaufbeuren, kde působil od roku 1992 do roku 1996. V německé lize ledního hokeje za Kaufbeurer Adler hrál od roku 1994 do roku 1996, poté nastoupil ve 4. německé hokejové lize za hokejový tým Timmendorfer Strand, kde hrál od roku 1996 do roku 1997. V témže roce přešel do české extraligy, kde hrál za tým HC Slezan Opava a také do 1. české hokejové ligy, kde hrál za HC Přerov. V těchto týmech působil do roku 1998. V následujících letech pokračoval ve 2. a 3. německé hokejové lize hrál, kde hrál od roku 1998 do roku 2000. V letech 2000 až 2002 působil v hokejovém týmu Iserlohn Roosters a od roku 2002 do roku 2010 v hokejovém týmu Adler Mannheim s přerušením v letech 2004 až 2006, kdy hrál v týmu Nürnberg Ice Tigers.\n\n\nZa Německou hokejovouá reprezentaci se účastnil\n\n"}
{"id": "616752", "url": "https://cs.wikipedia.org/wiki?curid=616752", "title": "Táto, sežeň štěně!", "text": "Táto, sežeň štěně!\n\nTáto, sežeň štěně! je česká filmová romantická komedie režiséra Milana Vošmika z roku 1964.\n\nŠlo u druhou hlavní filmovou roli Miroslava Horníčka (ta vůbec první pocházela z roku 1959 ze snímku \"Kam čert nemůže\").\n\n\n"}
{"id": "616753", "url": "https://cs.wikipedia.org/wiki?curid=616753", "title": "Kopeč (přírodní rezervace)", "text": "Kopeč (přírodní rezervace)\n\nPřírodní rezervace Kopeč byla vyhlášena roku 1946 a nachází se u obce Úžice ve Středočeském kraji nedaleko od Odoleny Vody. Důvodem ochrany je výskyt hlaváčku jarního a stepních porostů, lokalita vzácné lipnice bádenské (\"Poa badensis\").\n\nRezervaci tvoří dva pahorky sopečného původu s názvy \"Homolka\" a \"Dlouhý vrch\" ve skupině Kopeč (228 m n. m.). Na území nejspíše roste lipnice bádenská (\"Poa badensis\"), která dále roste v Českém krasu a pak až na jižní Moravě. Významný je i výskyt pryskyřníku ilyrského (\"Ranunculus illyricus\"), hlaváčku jarního (\"Adonis vernalis\"), kavylu vláskovitého (\"Stipa capillata\"), dvojštítku hladkoplodého (\"Biscutella laevigata\") a dalších druhů. Navrženo je rozšíření chráněného území i na okolní stepní louky s výskytem ohrožené bělozářky liliovité (\"Anthericum liliago\").\n\nZoologicky je lokalita zajímvá výskytem vzácného modráska východního (\"Pseudophylotes vicrama).\"\n\nLokalita je významná i z pohledu geologického (ve výchozech hornin lze najít analcim a značné množství magnetitu, dále je zastoupen nefelin, rhönit, čedičový amfibol a sklo, akcesorický apatit.\n\n"}
{"id": "616754", "url": "https://cs.wikipedia.org/wiki?curid=616754", "title": "Arrondissement Créteil", "text": "Arrondissement Créteil\n\nArrondissement Créteil je francouzský arrondissement ležící v departementu Val-de-Marne v regionu Île-de-France. Člení se dále na 25 kantonů a 23 obcí.\n\n"}
{"id": "616762", "url": "https://cs.wikipedia.org/wiki?curid=616762", "title": "Milan Vošmik", "text": "Milan Vošmik\n\nMilan Vošmik (8. září 1930, Chrudim – 23. prosince 1969, Praha) byl český režisér a scenárista.\n\n\n\n\n\n\n"}
{"id": "616763", "url": "https://cs.wikipedia.org/wiki?curid=616763", "title": "Sekans", "text": "Sekans\n\nSekans je goniometrická funkce. V pravoúhlém trojúhelníku bývá definována jako poměr přepony a přilehlé odvěsny. Pro označení této funkce se obvykle používá zkratka \"sec\" a jejím grafem je sekantoida.\nFunkce formula_1 je definována jako formula_2.\n"}
{"id": "616765", "url": "https://cs.wikipedia.org/wiki?curid=616765", "title": "Okresní soud v Děčíně", "text": "Okresní soud v Děčíně\n\nOkresní soud v Děčíně je okresní soud se sídlem v Děčíně, jehož odvolacím soudem je Krajský soud v Ústí nad Labem. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově bývalé radnice s bezbariérovým přístupem na Masarykově náměstí. Budova je chráněna jako kulturní památka.\n\nObvod Okresního soudu v Děčíně se shoduje s okresem Děčín, patří do něj tedy území těchto obcí:\n\nArnoltice •\nBenešov nad Ploučnicí •\nBynovec •\nČeská Kamenice •\nDěčín •\nDobkovice •\nDobrná •\nDolní Habartice •\nDolní Podluží •\nDolní Poustevna •\nDoubice •\nFrantiškov nad Ploučnicí •\nHeřmanov •\nHorní Habartice •\nHorní Podluží •\nHřensko •\nHuntířov •\nChřibská •\nJanov •\nJanská •\nJetřichovice •\nJílové •\nJiřetín pod Jedlovou •\nJiříkov •\nKámen •\nKrásná Lípa •\nKunratice •\nKytlice •\nLabská Stráň •\nLipová •\nLobendava •\nLudvíkovice •\nMalá Veleň •\nMalšovice •\nMarkvartice •\nMerboltice •\nMikulášovice •\nRumburk •\nRůžová •\nRybniště •\nSrbská Kamenice •\nStaré Křečany •\nStarý Šachov •\nŠluknov •\nTěchlovice •\nValkeřice •\nVarnsdorf •\nVelká Bukovina •\nVelký Šenov •\nVerneřice •\nVeselé •\nVilémov\n\n"}
{"id": "616766", "url": "https://cs.wikipedia.org/wiki?curid=616766", "title": "Anička jde do školy", "text": "Anička jde do školy\n\nAnička jde do školy je české filmové drama režiséra Milana Vošmika z roku 1962.\n\n\n"}
{"id": "616770", "url": "https://cs.wikipedia.org/wiki?curid=616770", "title": "Okresní soud v Ústí nad Labem", "text": "Okresní soud v Ústí nad Labem\n\nOkresní soud v Ústí nad Labem je okresní soud se sídlem v Ústí nad Labem, jehož odvolacím soudem je Krajský soud v Ústí nad Labem. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v nové budově s bezbariérovým přístupem v ulici Kramoly.\n\nObvod Okresního soudu v Ústí nad Labem se shoduje s okresem Ústí nad Labem, patří do něj tedy území těchto obcí:\n\nDolní Zálezly •\nHabrovany •\nHomole u Panny •\nChabařovice •\nChlumec •\nChuderov •\nLibouchec •\nMalé Březno •\nMalečov •\nPetrovice •\nPovrly •\nPřestanov •\nRyjice •\nŘehlovice •\nStebno •\nTašov •\nTelnice •\nTisá •\nTrmice •\nÚstí nad Labem •\nVelké Březno •\nVelké Chvojno •\nZubrnice\n\n"}
{"id": "616774", "url": "https://cs.wikipedia.org/wiki?curid=616774", "title": "Okresní soud v Teplicích", "text": "Okresní soud v Teplicích\n\nOkresní soud v Teplicích je okresní soud se sídlem v Teplicích, jehož odvolacím soudem je Krajský soud v Ústí nad Labem. Soud se nachází v historické budově s bezbariérovým přístupem na ulici U Soudu. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Teplicích se shoduje s okresem Teplice, patří do něj tedy území těchto obcí:\n\nBílina •\nBořislav •\nBystřany •\nBžany •\nDubí •\nDuchcov •\nHáj u Duchcova •\nHostomice •\nHrob •\nHrobčice •\nJeníkov •\nKladruby •\nKostomlaty pod Milešovkou •\nKošťany •\nKrupka •\nLahošť •\nLedvice •\nLukov •\nMěrunice •\nMikulov •\nModlany •\nMoldava •\nNovosedlice •\nOhníč •\nOsek •\nProboštov •\nRtyně nad Bílinou •\nSrbice •\nSvětec •\nTeplice •\nÚjezdeček •\nZabrušany •\nŽalany •\nŽim\n\n"}
{"id": "616775", "url": "https://cs.wikipedia.org/wiki?curid=616775", "title": "Zuzana Ondrouchová", "text": "Zuzana Ondrouchová\n\nZuzana Ondrouchová (20. března 1950 Praha – 3. února 1978 Praha) byla česká divadelní a filmová herečka. Pocházela z rodiny lékařů, nicméně medicíně se nevěnovala. Vystudovala DAMU a v letech 1972 až 1976 působila ve Východočeském divadle v Pardubicích a poté v karlovarském Divadle Vítězslava Nezvala. Hostovala též v Národním divadle. Její významné filmové role byly ve filmech \"Táto, sežeň štěně!\", \"Dívka s třemi velbloudy\" (jediná hlavní role) a v seriálu \"Byl jednou jeden dům\". V roce 1978, v nedožitých 28 letech, podlehla leukémii. Jejím manželem byl herec Petr Svárovský.\n\n\n"}
{"id": "616776", "url": "https://cs.wikipedia.org/wiki?curid=616776", "title": "Garcia (hudební skupina)", "text": "Garcia (hudební skupina)\n\nGarcia je česká hudební skupina, kterou v létě 2006 založila Kateřina García s Lubošem Malinou. Kapela se specializuje na irské a skotské lidové písně, hrají také vlastní instrumentální skladby. Původně byla kapela čtyřčlenná, během nahrávání prvního alba byl jedním z hostů bubeník David Landštof, dnes člen kapely.\n\nNyní Kateřina García žije v Dublinu, skupina tak vystupuje jen občas.\n\n\n"}
{"id": "616779", "url": "https://cs.wikipedia.org/wiki?curid=616779", "title": "Ernest Renshaw", "text": "Ernest Renshaw\n\nErnest Renshaw (3. ledna 1861 Royal Leamington Spa – 2. září 1899 Waltham St. Lawrence) byl anglický tenista, vítěz Wimbledonu ve dvouhře i čtyřhře, když získal pět titulů s mladším dvojčetem Williamem Renshawem. Bratři vnesli do hry celodvorcový pohyb a jako první rozšířili voleje a smeče.\n\nTřikrát (1882, 1883 a 1889) se ve finále Wimbledonu utkal se svým o patnáct minut mladším dvojčetem Williamem, vždy odešel poražen. Společně pak vyhráli pětkrát čtyřhru. Oba dominovali tenisu, podpořili jeho oblibu ve společnosti a stali se hybateli v přeměně vnímání tenisu jako společenské zábavy ve skutečný závodní sport. Daná éra bývá označována také jako \"Renshaw Rush\".\n\nV roce 1983 byl posmrtně s bratrem uveden do Mezinárodní tenisové síně slávy.\n\n"}
{"id": "616785", "url": "https://cs.wikipedia.org/wiki?curid=616785", "title": "Letiště Negage", "text": "Letiště Negage\n\nLetiště Negage (IATA: GXG, ICAO: FNNG) je letiště u města Negage v angolské provincii Uige. Dříve to byla portugalská vojenská základna.\n\nLetiště se nachází 1251 metrů nad mořem. Má jednu asfaltovou přistávací dráhu dlouhou 2400 metrů a širokou 30 metrů.\n\nNa letiště běžně létají jen TAAG Angola Airlines. Pravidelné linky jsou do měst Luanda, Mbanza Congo.\n"}
{"id": "616790", "url": "https://cs.wikipedia.org/wiki?curid=616790", "title": "Okresní soud v Mostě", "text": "Okresní soud v Mostě\n\nOkresní soud v Mostě je okresní soud se sídlem v Mostě, jehož odvolacím soudem je Krajský soud v Ústí nad Labem. Soud se nachází ve starší budově na Moskevské ulici. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nJeště ve starém Mostě působil v letech 1850–1949 také krajský soud, poté byl nahrazen krajským soudem v Ústí nad Labem, takže od té doby v Mostě působí už jen soud okresní.\n\nObvod Okresního soudu v Mostě se shoduje s okresem Most, patří do něj tedy území těchto obcí:\n\nBečov •\nBělušice •\nBraňany •\nBrandov •\nČeský Jiřetín •\nHavraň •\nHora Svaté Kateřiny •\nHorní Jiřetín •\nKlíny •\nKorozluky •\nLišnice •\nLitvínov •\nLom •\nLouka u Litvínova •\nLužice •\nMalé Březno •\nMariánské Radčice •\nMeziboří •\nMost •\nNová Ves v Horách •\nObrnice •\nPatokryje •\nPolerady •\nSkršín •\nVolevčice •\nŽelenice\n\n"}
{"id": "616794", "url": "https://cs.wikipedia.org/wiki?curid=616794", "title": "Jakub Čutta", "text": "Jakub Čutta\n\nJakub Čutta (* 29. prosince 1981 v Jablonci nad Nisou) je bývalý český hokejový obránce.\n\nS profesionálním hokejem začínal ve městě Liberec, kde hrával do sezóny 1997/98 v juniorské lize. Poté odešel do zámoří, kde odehrál 3 sezóny (1998/01) v lize WHL za tým Swift Current Broncos. V roce 2000 byl draftován ve 2. kole, celkově 61. týmem Washington Capitals. 16. září 2000 podepsal tříletou smlouvu s týmem Washington Capitals. V Capitals odehrál za 3 sezony pouhých 8 zápasů. Většinu sezón odehrál na farmě Caps, kde odehrál v lize AHL za tým Portland Pirates 4 sezóny (2001/05) a na nové farmě Caps v týmu Hershey Bears, ve kterém pomohl vybojovat Calderův pohár. 22. červenec 2006 podepsal smlouvu s týmem Bílí Tygři Liberec na jeden rok. V Liberci odehrál jednu sezónu, ve které se týmu podařilo postoupit do playoff, ale v semifinále podlehli týmu HC Sparta Praha.\n\nPo skončení smlouvy podepsal novou smlouvu s ruským klubem CHK Neftěchimik Nižněkamsk na jeden rok\n. V týmu odehrál 12 zápasů, ve kterých si připsal jenom trestné minuty (33 trestných minut). Poté byl přemístěn do týmu Traktor Čeljabinsk, kde dohrál sezónu. Po skončení sezóny ukončil působení v ruské lize a poté se chtěl protlačit zpátky do NHL do týmu Washington Capitals, kde v minulosti působil. Ve Washington Capitals odehrál celé léto v přípravném kempu, ale do užšího kádru se nedostal. Po nevydařeném kempu se vrátil zpět do Čech, kde podepsal s týmem HC Energie Karlovy Vary tříletou smlouvu. Po skončení smlouvy mu Energie nabídla novou smlouvu, ale za nižší plat, ale Čutta nebyl spokojen s novou smlouvu a dohodl se na přestupu do týmu BK Mladá Boleslav.\n\n\n\n"}
{"id": "616795", "url": "https://cs.wikipedia.org/wiki?curid=616795", "title": "Bojová organizace Horního Slezska", "text": "Bojová organizace Horního Slezska\n\nBojová organizace Horního Slezska, též zkráceně Sebeobrana (, zkráceně ), byla polovojenská organizace sdružující slezské Němce, jejímž cílem bylo udržet Horní Slezsko ve svazku s Německem a nepřipustit jeho připojení k Polsku. \n"}
{"id": "616797", "url": "https://cs.wikipedia.org/wiki?curid=616797", "title": "Kosekans", "text": "Kosekans\n\nKosekans je goniometrická funkce. V pravoúhlém trojúhelníku bývá definována jako poměr přepony a protilehlé odvěsny. Pro označení této funkce se obvykle používá zkratka \"cosec\" nebo \"csc\" a jejím grafem je kosekantoida.\nFunkce formula_1 je definována jako formula_2.\n"}
{"id": "616799", "url": "https://cs.wikipedia.org/wiki?curid=616799", "title": "Jyväskylská univerzita", "text": "Jyväskylská univerzita\n\nJyväskylská univerzita (finsky \"Jyväskylän yliopisto\") je veřejná univerzita v Jyväskylä ve Finsku, kterou každoročně navštěvuje okolo 14 000 studentů. Kampus univerzity zahrnuje mnoho staveb z let 1950-1970, navržených světoznámým architektem Alvarem Aaltem. Novější budovy navrhl mimo jiné Arto Sipinen.\n\nOd roku 1992 je rektorem univerzity Aino Sallinen.\n"}
{"id": "616802", "url": "https://cs.wikipedia.org/wiki?curid=616802", "title": "Okresní soud v Chomutově", "text": "Okresní soud v Chomutově\n\nOkresní soud v Chomutově je okresní soud se sídlem v Chomutově, jehož odvolacím soudem je Krajský soud v Ústí nad Labem. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se zčásti nachází v historické budově v ulici Na Příkopech a zčásti v moderní budově na ulici Partyzánská.\n\nObvod Okresního soudu v Chomutově se shoduje s okresem Chomutov, patří do něj tedy území těchto obcí:\n\nBílence •\nBlatno •\nBoleboř •\nBřezno •\nČernovice •\nDomašín •\nDroužkovice •\nHora Svatého Šebestiána •\nHrušovany •\nChbany •\nChomutov •\nJirkov •\nKadaň •\nKalek •\nKlášterec nad Ohří •\nKovářská •\nKryštofovy Hamry •\nKřimov •\nLibědice •\nLoučná pod Klínovcem •\nMálkov •\nMašťov •\nMěděnec •\nMísto •\nNezabylice •\nOkounov •\nOtvice •\nPerštejn •\nPesvice •\nPětipsy •\nRačetice •\nRadonice •\nRokle •\nSpořice •\nStrupčice •\nÚdlice •\nVejprty •\nVeliká Ves •\nVilémov •\nVrskmaň •\nVšehrdy •\nVšestudy •\nVýsluní •\nVysoká Pec\n\n"}
{"id": "616806", "url": "https://cs.wikipedia.org/wiki?curid=616806", "title": "John Jabez Edwin Mayall", "text": "John Jabez Edwin Mayall\n\nJohn Jabez Edwin Paisley Mayall (17. září 1813 Oldham, Lancashire – 6. března 1901) byl anglický portrétní fotograf, který v roce 1860 pořídil první fotografii carte de visite královny Viktorie.\n\nPodle tvrzení jednoho historika fotografie byla prvním „nejbližším pokusem o výtvarného umění“ komponovaná fotografie Johna Mayalla, který v roce 1851 vystavil svou daguerrotypii představující otčenáš.\n\nMayall využíval techniky ručně kolorovaného albuminového tisku a vyráběl takzvané carte de visite - pohlednice, které lidé s oblibou sbírali. V březnu 1861 byl pověřen, aby pořídil dvojportrét královského páru. Albert však několik měsíců poté zemřel (v prosinci 1861) a tato událost vyvolala poptávku veřejnosti po portrétech královské rodiny na fotografických vizitkách. Nákupem těchto snímků veřejnost demonstrovala své sympatie a podílela se na podobě veřejného smutku.\n\nV té době bylo módní sběratelství fotografií a vkládat je do alb. Královna Viktorie sdílela se svým manželem nadšení pro fotografování a vlastnili více než 100 alb, ve kterých sbírali portréty z každé zahraniční cesty.\n\n"}
{"id": "616808", "url": "https://cs.wikipedia.org/wiki?curid=616808", "title": "Národní park Morne Trois Pitons", "text": "Národní park Morne Trois Pitons\n\nMorne Trois Pitons je jedním ze 3 národních parků v karibském státě Dominika. Území bylo vyhlášeno národním parkem v roce 1975 a později (rok 1997) byl tento park zapsán na seznam Světového přírodního dědictví UNESCO. Park se rozkládá kolem stejnojmenné hory \"Morne Trois Pitons\" (1 342 m n. m.) a zaujímá plochu 6857 ha, což představuje 9,1% rozlohy celého státu. Většinu území pokrývá původní tropický prales typický pro Malé Antily. Projevuje se zde i vulkanická aktivita - nacházejí se zde např. menší gejzíry a fumaroly.\n"}
{"id": "616809", "url": "https://cs.wikipedia.org/wiki?curid=616809", "title": "Centrolew", "text": "Centrolew\n\nCentrolew (označení pro \"Středolevý\") byla koalice několika polských politických stran (Polská lidová strana „Osvobození“, Polská lidová strana „Piast“, Národní strana dělnická, Polská socialistická strana, Rolnická strana a Polská křesťansko-demokratická strana), vzniklá po parlamentních volbách roku 1928. Koalice byla namířena proti Józefu Piłsudskému a jeho sanační vládě. Vláda zareagovala represemi politiků tohoto uskupení, především před parlamentními volbami v roce 1930. Vůdci Centrolewu byli pozatýkáni, uvězněni v Brestské pevnosti a souzeni v tzv. Brestském procesu. Ve volbách roku 1930 byla koalice poražena a následně se rozpadla.\n"}
{"id": "616813", "url": "https://cs.wikipedia.org/wiki?curid=616813", "title": "Evoluce (rozcestník)", "text": "Evoluce (rozcestník)\n\nEvoluce je obecně samovolný pozvolný, průběžný vývojový proces, vývoj. \n\n\n\n"}
{"id": "616815", "url": "https://cs.wikipedia.org/wiki?curid=616815", "title": "François Beauchemin", "text": "François Beauchemin\n\nFrançois Beauchemin [\"Frasoa Bošme\"] (* 4. červen 1980, Sorel-Tracy, Kanada) je bývalý kanadský profesionální hokejový obránce. V roce 2007 vyhrál Stanley Cup s týmem Anaheim Ducks a s tímto týmem také v roce 2018 ukončil kariéru.\n\n\n"}
{"id": "616817", "url": "https://cs.wikipedia.org/wiki?curid=616817", "title": "Gaziantep (provincie)", "text": "Gaziantep (provincie)\n\nGaziantepská provincie je provincie v jihocentrálním Turecku, regionu Jihovýchodní Anatolie. Jejím hlavním městem je Gaziantep, který měl k roku 2000 celkem 853 513 obyvatel. Na severu sousedí s Adıyamanskou provincií, na východě s Şanlıurfskou, na jihu se Kiliskou a Sýrií, na jihozápadě s Hatayskou, na západě s Osmaniyjskou a na severozápadě s provincií Kahramanmaraş.\n\nVe starověku procházela územím provincie významná obchodní stezka a dnes se jedná o jednu z hlavních tureckých výrobních oblastí, jejímuž zemědělství dominuje pěstování pistáciových oříšků.\n\nGaziantepská provincie se administrativně člení na 9 distriktů:\n"}
{"id": "616818", "url": "https://cs.wikipedia.org/wiki?curid=616818", "title": "Bengo", "text": "Bengo\n\nBengo je provincií Angoly. Jejím hlavním městem je Caxito. Podle statistik z roku 1988 zde žilo 18 700 lidí. Nyní má tato oblast rozlohou 33 016 km² a přibližně 450 000 obyvatel.\n\nProvincie na severozápadě hraničí s provincií Zaire, Uige na severovýchodě, Cuanza Norte na východě, Cuanza Sul na jihu a na západě se nachází provincie Luanda. Právě s Luandou dříve provincie tvořila jeden celek, ale v roce 1980 byla původní Luanda rozdělena na malou současnou Luandu a mnohem větší Bengo.\n\nProvincie Bengo se táhne podél pobřeží Atlantského oceánu, kdy pobřeží provincie je rozděleno na dvě části provincií Luanda, která tak již nemá žádného dalšího souseda. V provincii se nachází Národní park Quiçama a lesní rezervace Kibinda. Provincie má množství jezer, kdy většina z nich se nachází v obcích Dande Icolo a Bengo.\n\nProvincie Bengo se skládá z pěti regionů:\n"}
{"id": "616821", "url": "https://cs.wikipedia.org/wiki?curid=616821", "title": "Král a uhlíř", "text": "Král a uhlíř\n\nKrál a uhlíř je druhá opera českého hudebního skladatele Antonína Dvořáka na libreto Bernarda Guldenera (1836-1877). Existuje ve dvou verzích: poté, co byla první verze z roku 1871 Prozatímním divadlem zamítnuta jako nehratelná, napsal Dvořák roku 1874 na totéž libreto zcela novou operu.\n\nVe svých třiceti letech Dvořák napsal již řadu komorních i orchestrálních skladeb včetně symfonií a opery \"Alfred\", dosud však žádná z nich nebyla veřejně provedena. Přesto se pustil do nové opery, tentokrát výslovně určené pro české Prozatímní divadlo. Libreto mu dodal nepříliš známý básník a dramatik Bernard Guldener, píšící pod pseudonymem Bernard J. Lobeský. Vycházelo ze známé hry pro loutkové divadlo \"Posvícení v Hudlicích\", kterou znal Guldener pravděpodobně ve zpracování pocházejícího ze souboru děl Matěje Kopeckého vydaného roku 1862; jejím autorem je však nejspíš\nProkop Konopásek. Námět zpracovává tradiční látku o panovníkovi, který v přestrojení poznává život svých poddaných — to mimo jiné umožňuje vyobrazit různá sociální prostředí, čehož Dvořák při zhudebnění plně využil. Děj je z původní doby knížete Oldřicha přenesen do bližší (a hudebně lépe charakterizovatelné) doby panování krále Matyáše (1611-1619). Guldenerovo libreto sice stojí dramatickou stavbou i konkrétním jazykovým vyjádřením na nízké úrovni, jak ostatně konstatovala i soudobá kritika, přesto však skladateli poskytlo alespoň živé postavy a barvité situace.\n\nDvořák libreto zhudebnil v souladu se svými tehdejšími názory, které se značně opíraly o vzor Richarda Wagnera. Wagnerova díla v té době nebyla hrána v českém Prozatímním divadle — šéf opery Bedřich Smetana sice Wagnera obdivoval, nepovažoval však podmínky Prozatímního divadla za vhodné pro provozování jeho oper. Hrála se zato v německém Stavovském divadle. Kompozici \"Krále a uhlíře\" nejvíce ovlivnili Wagnerovi \"Mistři pěvci norimberští\", kteří byli v Praze poprvé uvedeni právě roku 1871.\n\nDvořák začal práci na opeře patrně v dubnu roku 1871 a partituru dokončil 20. prosince 1871. Tato verze nese v Burghauserově katalogu označení B21. Dvořák ji ihned zadal Prozatímnímu divadlu. Šéf opery, Bedřich Smetana, se o práci vyjádřil: \"Je to vážná práce, plná geniálních nápadů, ale myslím, že k provedení nedojde.\" Nicméně 14. dubna 1872 provedl koncertně alespoň předehru, která se setkala s příznivým ohlasem. Nastudování opery se však oddalovalo, k Dvořákovu rozčarování, a Smetanovi bylo neuvedení opery jeho kritiky vytýkáno. Koncem roku 1873, pod dojmem velkého úspěchu Dvořákova hymnu \"Dědicové Bílé hory\", se nakonec \"Král a uhlíř\" začal zkoušet, zkoušky však nepokročily za první jednání. Členové orchestru, sbor i zpěváci považovali své party za nehratelné. Václav Juda Novotný popisuje zkoušky takto:\n\n\"Opera byla zadána, rozepsána, počalo se pilně se studováním partií, však nechtělo to vše jaksi kupředu: každý sólista naříkal si na nesnadnost a nevděčnost partií a sboru nechtěly melodie Dvořákovy nijak do hlavy — vše, co bylo po Dvořákově opeře určeno k provedení, se tím zdržovalo, každý s nechutí šel do zkoušek, poněvadž byl ve svém nitru přesvědčen, že marná je všechna práce, ta hudba že obliby nikdy nedojde.\"\n\nZmíněnou \"neproveditelnost\" \"Krále a uhlíře\" je třeba chápat v kontextu tehdejšího Prozatímního divadla, které trpělo nedostatečnými prostory i akustikou a nedostatečným, v moderním \"wagnerovském\" stylu neškoleným a nezkušeným hudebním i pěveckým personálem. První verze \"Krále a uhlíře\" vykazuje sice některé problémy v orchestrálním zvuku i ve vedení zpěvních partů, které pramení z Dvořákovy nezkušenosti (dosud neslyšel žádnou svou větší skladbu!), ale z hlediska moderní opery není nepřekonatelně složitá. Závažným problémem je spíše rozpor mezi náročným polyfonním zhudebněním a plytkostí a naivností libreta pocházejícího z pimprlové komedie.\n\nPočátkem roku 1874 Dvořák, vida marnost divadelních zkoušek, partituru z Prozatímního divadla stáhl a sám později šířil, že ji zničil (jak skutečně s některými ranými díly učinil). Roku 1916, tedy několik let po Dvořákově smrti, však byla rukopisná partitura 1. a 3. dějství nalezena v pozůstalosti člena Nového německého divadla Josefa Aupěky. Roku 1928 byly rovněž nalezeny v archivu Národního divadla provozovací materiály k původnímu uvedení, ke kterému nikdy nedošlo. Na jejich základě mohlo být i zbývající dějství rekonstruováno a již 28. května 1929 byla tato první verze poprvé uvedena na jevišti, ale ve značně redukované podobě. Šest představení v Národním divadle, pod taktovkou Otakara Ostrčila a v režii Ferdinanda Pujmana, byla dlouho jedinými, při kterých tato verze zazněla. \n\nZnovu byla tato verze uvedena v koncertním provedení na festivalu Dvořákova Praha. Symfonický orchestr Českého rozhlasu řídil Tomáš Brauner, Pražský filharmonický sbor. Zpívali: Liduška - Kateřina Kněžíková, Jeník - Richard Samek, Matyáš - Roman Hoza, Matěj - Jozef Benci, Anna - Lucie Hilscherová, Jindřich - Josef Moravec, Královna - Dana Burešová, Eva - Jana Sibera, Sekáček - Jan Šťáva, 1. lovec - Ondřej Koplík, 2. lovec - Michal Onufer\n\nPo stažení první verze se Dvořák ihned odhodlal k velmi neobvyklému, v dějinách hudby ojedinělému kroku: zhudebnil celé libreto znovu, bez použití jediného taktu z první verze. Poučen zkušeností s předchozím zhudebněním přistoupil ke kompozici jiným způsobem. Wagnerovy vlivy, zejména \"Mistrů pěvců norimberských\", jsou dosud patrné, stylově se však Dvořák vrátil ke snadnějšímu slohu prací C. M. von Webera a A. Lortzinga, popřípadě francouzských autorů, větší úlohu má zapojení prvků české lidové hudby, zejména v hojných tanečních scénách. Orchestrace je mnohem střízlivější a souladnější s námětem než u první verze, také zpěvní party jsou melodičtější. \"Král a uhlíř\" ve své druhé podobě se hudebně pohybuje od dramatických částí, které upomínají na \"Alfreda\" a první verzi \"Krále a uhlíře\", ještě více pak na pozdější \"Vandu\", až po lidové a komické prvky, celkově vydařenější, od nichž vede cesta přímo k \"Tvrdým palicím\" a \"Šelmě sedlákovi\". Ostatně první z těchto komických oper začal Dvořák skládat ještě v době, kdy dokončoval druhou verzi \"Krále a uhlíře\". Dvořákův odklon od přísného sledování Wagnerova vzoru směrem ke klasičtějšímu výrazu obdobnému stylu Johannese Brahmse, ale zejména k vlastnímu osobitému a samostatnému stylu \"dvořákovskému\", lze — i na základě souběžně vznikajících instrumentálních a písňových skladeb — datovat právě do let 1872-74 mezi obě verze \"Krále a uhlíře\".\n\nDvořák napsal novou verzi v průběhu roku 1874, konkrétně I. jednání 17. dubna — 31. května, II. jednání 2. — 27. června, III. jednání 3. července — 12. srpna a nakonec předehru 29. října — 3. listopadu. Nová verze opery nese opusové číslo 14, v Burghauserově katalogu je zanesena jako B41.\n\nTentokrát byla opera Prozatímním divadlem přijata bez výhrad. Na podzim roku 1874 musel kvůli svému ohluchnutí vedení opery Prozatímního divadla opustit Bedřich Smetana ve prospěch svého rivala J. N. Maýra. Smetanovi bylo dříve jeho protivníky vyčítáno, že ve své funkci šéfa opery prosazoval vlastní tvorbu proti tvorbě jiných mladých domácích skladatelů, konkrétně právě Dvořáka. Nové vedení, které se proti Smetanovi vymezovalo, proto mělo zájem na rychlém uvedení Dvořákovy nové opery. Navíc novou verzi oceňovali i samotní hudebníci a zpěváci divadla a zkoušky tentokrát probíhaly bez potíží. Premiéra skutečně následovala již 24. listopadu 1874, tedy jen tři týdny poté, co Dvořák dokončil partituru.\n\nToto první nastudování \"Krále a uhlíře\" se setkalo s velkým kritickým i diváckým úspěchem, i když již tehdy bylo vytýkáno chabé libreto. Dočkalo se však jen čtyř představení.\n\nDvořák se k této verzi několikrát vrátil. Když v roce 1881 měla být opera opět uvedena v Prozatímním divadle (na pouhá dvě představení, která výjimečně dirigoval sám autor), napsal skladatel pro zpěváka Josefa Lva novou baladu do prvního dějství, která byla poprvé zpívána 28. ledna 1881. Pro první uvedení \"Krále a uhlíře\" v novém Národním divadle podrobil Dvořák v únoru až březnu 1887 operu hlubší revizi. Úpravy libreta provedl Václav Juda Novotný; v prvním a druhém dějství se omezil na drobné škrty a na četné stylistické zásahy, jež se však nedotýkaly hudebního zpracování. Dosavadní příliš \"lidové\" výrazivo a kresba charakterů byly uhlazeny a poněkud zploštěny. Zásadní změnu prodělalo třetí dějství, jež Novotný zcela přepsal; jeho stavbu zpřehlednil a zjednodušil, přičemž mj. vyškrtl epizodní postavy Evy, královny a Sekáčka. Dvořák toto dějství rovněž téměř úplně zkomponoval znovu, přičemž z původního znění převal jen některé pasáže, zejména původní balet. V této autorsky definitivní podobě (katalogové označení této revize je B151) byla obecenstvu představena poprvé 15. června 1887. Sedm představení \"Krále a uhlíře\" v tomto nastudování bylo rovněž posledními za Dvořákova života.\n\n\"Král a uhlíř\" byl i později uváděn jen zřídka. Národní divadlo jej nastudovalo opět roku 1914 v zásadní úpravě Karla Kovařovice (tato podoba opery byla jako jediná také vydána, a to roku 1915) a opět roku 1956. Mezitím byla roku 1929 poprvé nastudována první verze \"Krále a uhlíře\". V roce 1928 uvedlo \"Krále a uhlíře\" divadlo v Olomouci, roku 1950 divadlo v Opavě.\n\nOpera se odehrává počátkem 17. století v křivoklátských lesích a na Pražském hradě.\n\nLibreto první verze opery je dostupné na stránkách festivalu Dvořákova Praha.\n\nOdkazy na pasáže hudby i libreta se týkají 2. verze opery (1874) ve znění revize z roku 1887, není-li uvedeno jinak.\n\n(V křivoklátských lesích) Dvě skupiny rozveselených lovců se setkávají na konci honu (sbor první skupiny lovců \"Oddechu přejte veselé píli\", sbor druhé skupiny lovců \"Když se honba dokonává\" a společný sbor \"Spěšme ku králi\"). Přichází purkrabí Jindřich (v 1. verzi je na tomto místě árie o jeho lásce k Evě \"Marně prchám v lesů hloubi\") a ptá se po králi, který se však z lovu nevrátil. Na Jindřichův pokyn se lovci vyjíždějí hledat svého pána.\n\n(Proměna — Lesní palouk před uhlířovou chatou) Před chýší, v níž žije uhlíř Matěje se svou ženou Annou a dcerou Liduškou, se mladý uhlíř Jeník domáhá na Lidušce, aby směl vstoupit. Liduška sice Jeníkovu lásku opětuje, má však strach, aby Jeníka nezahlídl její otec (duet \"Smím-li vstoupit na chvilinku?\"). Její obavy nejsou plané, zamilovaný párek brzy překvapí Liduščini rodiče. Po krátkém předstírání, že se jedná o náhodnou návštěvu, se Jeník a Liduškou přiznávají ke své lásce. Ta ostatně není pro rodiče tajemstvím, ale ti (a zejména Anna) považují Jeníka za příliš chudou partii a zakazují mladým lidem, aby se nadále vídal (kvartet \"Aj, aj, jaká to náhoda!\"). V tomto okamžiku přivádějí uhlíři k Matějovi neznámého vznešeného pána, který zabloudil v lese. Neočekávaná návštěva vyvolá mezi uhlíři a jejich zvědavými ženami pozdvižení. Matěj nabídne hostu pohoštění, ten si k překvapení a potěšení všech na prostém pokrmu rád pochutná. U uhlíře se mu líbí, zejména pak dcera Liduška. Představuje se jako Matyáš, což uhlíře Matěje potěší, neboť jsou jmenovci (\"Matyáš anebo Matěj, to je v Čechách jeden svatej\"). Host vypráví, že zabloudil na lovu, kde doprovázel krále (romance \"Vesele s králem hnal jsem se cvalem\"). Král — neboť to on je ve skutečnosti oním zbloudilcem — zaslechne zpovzdálí zvuk dud a na jeho vyzvání uhlíři přivádějí dudáka Víta ke stolu. Následuje veselý tanec, do kterého se všichni zapojí a Matěj s Annou zanotují i lidovou píseň (\"Nuž tedy dnes přejte nám ples!... Zapuďme, co srdce souží... Dudáčku náš, jakou to hráš?\"). Připozdívá se však, a tak se společnost rozloučí a modlitbou připravuje k spánku (\"Hospodine na výsosti\").\n\n(Před uhlířovou chatou) Teprve začíná svítat, král je již vzhůru (árie \"Nechce spánek v oči vstoupit\"). Zahlédne Lidušku, která se vykrádá na tajnou schůzku s Jeníkem (píseň \"Hle, tu jsem, milence čekám, přijde dnes?\"). Král ji svou přítomností překvapí; na jeho naléhání se mu svěřuje se svou láskou i soužením. Neznámý host jí nabízí pomoc, včetně vystrojení svatby, dá-li mu za to hubičku. Na to Liduška ráda přistoupí, ale právě tento okamžik zahlédne Jeník, kterého se zmocní záchvat žárlivosti a vrhne se na krále s nožem (\"Braň se, bídný svůdníku\"). Nebezpečnou potyčku musí ukončit až přispěchavší uhlíři. Ačkoli král a Lidka poskytnou vysvětlení, Jeníka to nijak neuspokojí. V téže chvíli přicházejí lovci v čele s Jindřichem (\"Zde náš, hle, pán\"). Král jim zapoví prozradit jeho totožnost a Matějovi s Annou děkuje za pohostinnost; na oplátku je zve o posvícení do Prahy (\"Zdrávi buďte, na shledání\"). Zatímco lovecká družina se vesele chystá k odchodu, Jeník je stále rozhořčen. Neuchlácholí jej ani smírná slova Matěje a Anny a rozhoduje se odejít na vojnu (píseň \"Nezůstanu s vámi, na vojnu se dám\"); naléhání uhlířovy rodiny nemůže jeho rozhodnutí zvrátit.\n\n(Sál na Pražském hradě) Dvorská společnost tancuje gavotu. Ve společnosti je i Jeník, který se na vojně vyznamenal a je důstojníkem. Ten se však plesání neúčastní, naopak jej trápí vzpomínky na Lidušku (árie \"Jděte, nezávidím blaha vám... Ó, jak toužím k tobě, Lidko, duše má\"). Purkrabí Jindřich jej utěšuje, připomíná mu královu přízeň a prozrazuje mu, že dnes je posvícení a ke dvoru má přijít uhlíř Matěj s rodinou. Do společnosti přichází král (sbor \" Buď zdráv, velemocný králi\"), který připravuje přítomné na svůj žert: nechal uhlíře s rodinou zatknout a obvinit ze zrady a Jeník je má soudit. Král sám se schová a stráže přivádějí Matěje a Annu. \"Soud\" jim klade za vinu vražedné spiknutí proti cizinci, který ostatně při svém pobytu u uhlíře stěží unikl ozbrojenému napadení. Matěj se pokouší o vysvětlení, Anna na otázky soudců odpovídá upřímně a prostořece. Liduška mlčí, ale když soud prohlašuje za hlavního viníka Jeníka a odsuzuje ho v nepřítomnosti k smrti, vystupuje na jeho obranu (árie \"Slyšte, rozvažte svůj soud!\"). Tehdy se jí Jeník dává poznat. Milenci si padají do náruče. Současně přichází král Matyáš a zdraví své hosty (\"Vítám vás tu, hosté milí!\"). Matěj, Liduška a Anna obdivují nádheru slavnosti, král je zve k tanci a pak ke stolu (sbor \"Hodujme, přátelé\" a píseň krále \"V radosti, lásce k žertu se mějte\"). Matěj se ještě po svém hostiteli domáhá náhrady za onen nešťastný polibek, který Matyáš vtiskl Lidušce, a král odevzdává Lidušku Jeníkovi. Teprve nyní se uhlířova rodina\ndozvídá, že jejich tehdejší host je sám král. Liduška a Jeník se mohou oddat svému štěstí a ostatní zpívají chválu dobrotivému králi (sbor \"Věčná tobě, králi, sláva\").\n\n(Sál na Pražském hradě) Dvorská společnost tancuje. Jen Eva je zasmušilá (árie \"Ó, jak mdle a zdlouha plyne mi dnes čas\"). Vrací se však purkrabí Jindřich a s Evou se vášnivě vítá (duet \"Kouzelná kéž písně síla\"). Přichází král s královnou (sbor \"Pochválen buď na výsosti\"). Matyáš vybízí shromážděné k zábavě a sám slibuje vlastní šprým: dnes přišel uhlíř Matěj s Annou a Liduškou na posvícení a král je nechal již v bráně zatknout a předvést je se zavázanýma očima před trůn. Král je obviňuje, že u sebe přechovávali vojenského zběha. Když se společnost žertem dostatečně pobaví, sundává král Matějovi z očí pásku. Uhlířova rodina se okolní nádheře nestačí divit. Matyáš je zve k pohoštění, které chce Matěj přijmout jen z rukou \"hospodyně\", čemuž královna vyhoví (sbor \"Ha, nalejte do pohárů\"). Král se Lidušky vyptává na Jeníka, ten je však u vojska a v rodné vsi se neukázal. Při té příležitosti žádají Jindřich a Eva Matyáši o povolení sňatku, král tomu však brání, protože chce mít Evu u sebe coby dceru.\n\nPoté přivádí důstojník Sekáček před krále spoutaného Jeníka a stěžuje si na něj (píseň \"Pozor nyní, milí braši... Zprvu řádný byl a dvorný\"). Jeník byl zprvu vzorný voják a vysloužil si povýšení, nyní však vzdychá po domově a pokusil se z vojska uniknout. Král jej hodlá potrestat tím, že jej ožení. Jeník se vzpouzí, neboť nechce zradit Lidušku — do té doby, než zjistí, že to ona je zamýšlenou nevěstou. Oba milenci i Matěj s Annou jsou spokojeni. Matěj je však v honosném prostředí nesvůj, Matyáš jej ale pobízí, aby byl hostem u něj stejně jako byl on hostem u Matěje. A uhlíř s rodinou tedy hodují a tančí (sbor \"Víno se již v číši pění... Strun libý zvuk\"). Ale Matěj chce ještě něco (árie \"Nuž poslyš, hned to zvíš\"): když on svému tehdejšímu hostu k vůli požehná sňatku své dcery a Jeníka, nechť tedy Matyáš ustoupí lásce Jindřicha a Evy. Král je rozezlen, královna jej chlácholí a ostatní jej upomínají o dané slovo (ansámbl \"Aj, přílišná má důvěra\"). Když to nepomáhá, Matěj hodlá ve zlém odejít domů, pryč od tohoto bezcitného přepychu (árie \"Les je otcem jaré síly\"). Matyáš nakonec povolí a teprve nyní se uhlířova rodina dozvídá, že je král. Mají strach, že krále urazili, ten jim však děkuje za ponaučení (\"V tobě k prsům lid svůj tlačím\"). Všichni chválí královu moudrost (sbor \"Co svět blaha má v svém lůnu\").\nVšechny existující nahrávky reprezentují druhou verzi opery s úpravami Karla Kovařovice.\n\n\nČeskoslovenská televize pořídila televizní inscenaci opery \"Král a uhlíř\" (oproti partituře značně zkrácenou) ve stejném obsazení jako výše zmíněná nahrávka z roku 1989. Režisérem inscenace byl Milan Macků. Inscenace byla poprvé vysílána 1. ledna 1991.\n\n\n1. verze opery\n\n2. verze opery\n"}
{"id": "616831", "url": "https://cs.wikipedia.org/wiki?curid=616831", "title": "Wilfred Baddeley", "text": "Wilfred Baddeley\n\nWilfred Baddeley (11. ledna 1872, Bromley, Anglie – 24. ledna 1929, Menton, Francie) byl anglický tenista, trojnásobný vítěz Wimbledonu ve dvouhře. S mladším dvojčetem Herbertem Baddeleym na turnaji čtyřikrát triumfovali také ve čtyřhře. V období 1891 až 1985 držel rekord nejmladšího mužského wimbledonského vítěze.\n\nPoprvé se nejstaršího turnaje světa Wimbledonu zúčastnil v roce 1890. V letech 1891, 1892 a 1895 zde zvítězil. Finálovou výhrou 6–4, 1–6, 7–5, 6–0 nad Irem Joshuou Pimem v sezóně 1891 se stal nadlouho nejmladším wimbledonským vítězem. Až v roce 1985 jeho věkový rekord překonal Boris Becker. Třikrát také odešel z finále poražen, a to v letech 1893, 1894 a 1896. Spolu s dvojčetem Herbertem vyhráli čtyřikrát čtyřhru 1891, 1894, 1895 a 1896. Oba dva ukončili tenisovou kariéru po Wimbledonu 1897, protože se rozhodli věnovat svým právnickým praxím.\n\nV únoru 1895 spolu s bratrem složili v Londýně advokátní zkoušky. Přidali se k rodinné firmě založené na Leadenhall Street v roce 1790 pradědem, kterou provozovali jejich strýc Thomas a otec E. P. Baddeleyovi. Ve společnosti zůstali společníky do roku 1919, kdy odešli do důchodu a firmu přenechali bratranci Cyrilovi Baddeleymu.\n"}
{"id": "616832", "url": "https://cs.wikipedia.org/wiki?curid=616832", "title": "Okresní soud v Lounech", "text": "Okresní soud v Lounech\n\nOkresní soud v Lounech je okresní soud se sídlem v Lounech, jehož odvolacím soudem je Krajský soud v Ústí nad Labem. Soud se nachází v historické budově s bezbariérovým přístupem na Sladkovského ulici. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Lounech se shoduje s okresem Louny, patří do něj tedy území těchto obcí:\n\nBitozeves •\nBlatno •\nBlažim •\nBlšany •\nBlšany u Loun •\nBrodec •\nBřvany •\nCítoliby •\nČeradice •\nČernčice •\nDeštnice •\nDobroměřice •\nDomoušice •\nHoledeč •\nHříškov •\nHřivice •\nChlumčany •\nChožov •\nChraberce •\nJimlín •\nKoštice •\nKozly •\nKrásný Dvůr •\nKryry •\nLenešice •\nLibčeves •\nLiběšice •\nLibočany •\nLibořice •\nLipno •\nLišany •\nLíšťany •\nLouny •\nLubenec •\nMěcholupy •\nNepomyšl •\nNová Ves •\nNové Sedlo •\nObora •\nOčihov •\nOpočno •\nPanenský Týnec •\nPeruc •\nPetrohrad •\nPnětluky •\nPočedělice •\nPodbořanský Rohozec •\nPodbořany •\nPostoloprty •\nRaná •\nRočov •\nSlavětín •\nSmolnice •\nStaňkovice •\nToužetín •\nTuchořice •\nÚherce •\nVelemyšleves •\nVeltěže •\nVinařice •\nVrbno nad Lesy •\nVroutek •\nVršovice •\nVýškov •\nZálužice •\nZbrašín •\nŽatec •\nŽelkovice •\nŽerotín •\nŽiželice\n\n"}
{"id": "616833", "url": "https://cs.wikipedia.org/wiki?curid=616833", "title": "Renault 25", "text": "Renault 25\n\nRenault 25, zkráceně též jako R25 je automobil, který se vyráběl od roku 1984 jako nástupce modelů R20 a R30. V roce 1990 prošel faceliftem a jeho výroba byla ukončena roku 1992. Během výroby se měnila nabídka a výkony motorů, dodávaly se benzínové motory od 2.0 po 2.9 a naftové 2.1D a 2.1TD.\n\nV USA se R25 prodával jako Renault Premier. Model Premier byl vyvinut společnostmi AMC a Renault. Byl odvozen z francouzského pětidveřového Renault 25, ale měl prodlouženou karosérii sedan. Karosérii navrhla firma Ital Design. Vůz byl vyráběn od roku 1987. V roce 1988 jeho výrobu převzala nově vzniklá značka Eagle. Americká verze se dodávala s motory 2.5/82 kW a V6 3.0/112 kW.\n"}
{"id": "616834", "url": "https://cs.wikipedia.org/wiki?curid=616834", "title": "Dominika Hošková", "text": "Dominika Hošková\n\nDominika Weiss Hošková (* 17. července 1982 v Praze) je česká violoncellistka, dcera hudebíka Jiřího Hoška. Žije střídavě v České republice a v Izraeli. Specializuje se na interpretaci díla violoncellisty Davida Poppera (1843–1913).\n\nDominika Hošková začala hrát na violoncello ve čtyřech letech pod vedením svého otce, violoncellisty Jiřího Hoška a dále studovala hru na violoncello na Pražské konzervatoři u prof. Václava Jírovce, Vladana Kočího a soukromě též u prof. Miloše Sádla. Po dokončení studia pokračovala roku 2003 na HAMU ve třídě svého otce. V roce 2008 absolvovala HAMU a pokračovala ve studiu na stáži v Izraeli. \n\nÚčastnila se řady violoncellových soutěží (Heranova soutěž v Ústí nad Orlicí (1992, 1996), mezinárodní soutěž v rakouském Liezenu, Prague Junior Note (1995 - čestné uznání 1. stupně). Na základě anonymní nahrávky se probojovala mezi kandidáty mezinárodní violoncellové soutěže Pražského jara 2000 a stala se nejmladší českou účastnicí této soutěže. Nadace ČHF jí ocenila udělením stipendia pro nejúspěšnější studenty (v letech 2000 - 2003). V roce 2002 získala jednu z hlavních cen na celostátní violoncellové soutěži konzervatoří v Teplicích. Na soutěži Karla Ditterse byla oceněna jako členka Kvarteta Pražské konzervatoře udělením 1. ceny a diplomem \"absolutní vítěz soutěže\" /2003/. V 8. ročníku violoncellové soutěže Nadace Bohuslava Martinů získala 3. cenu (2003). Stala se absolutním vítězem soutěžního konkurzu o \"stipendium Yamaha\" 2004. V roce 2004 absolvovala letní akademii Prag - Wien - Budapest v rakouském Semmeringu (prof. Csaba Onczay). Jako jediná pražská violoncellistka se účastnila Mezinárodní violoncellové soutěže Davida Poppera v Budapešti. V roce 2004 se stala členkou nově založeného klavírního tria Ester, se kterým se účastnila 10. ročníku soutěže Bohuslava Martinů, kde Trio Ester získalo 2. cenu a cenu za nejlepší provedení díla Bohuslava Martinů.\n\nSólově koncertovala se zlínskou Filharmonií Bohuslava Martinů, Pražskou komorní filharmonií, Plzeňskou filharmonií, Symfonickým orchestrem hl. m. Prahy FOK, Virtuosi Pragenses i v České televizi (Hudební setkání, Terra Musica, adventní koncerty, Noc s Andělem). \n\nÚčinkovala na hudebních festivalech: Podblanický podzim, Nekonvenční žižkovský podzim, Synagogy západočeského kraje, Festival Bohuslava Martinů, koncert pro Konrad Adenauer Stiftung-Berlín, Dresdner Piano Salon, Talentinum 06 aj. V roce 2006 byla nominována na Prémiovou listinu ČHF pro nejlepší mladé interprety. V roce 2007 absolvovala půlroční stáž na konzervatoři v Paříži a kurzy v Izraeli. V květnu 2009 stala absolutní vítězkou mezinárodní všeoborové soutěže „The string competition in memory of David Gritz“ v Jeruzalémě. \n\nV roce 2010 se představila pražskému publiku mj. uvedením Dvořákova violoncellového koncertu h moll ve Smetanově síni pražského Obecního domu. V červnu 2010 byla oceněna udělením Stříbrné medaile Senátu Parlamentu ČR za šíření dobrého jména a tradic české kultury v Izraeli.\n\n2008), Isaye quartet (2009).\n\n"}
{"id": "616835", "url": "https://cs.wikipedia.org/wiki?curid=616835", "title": "Zbyněk Honzík", "text": "Zbyněk Honzík\n\nZbyněk Honzík (* 17. října 1967 Vrchlabí) je bývalý český filmový herec, později působící jako asistent režie. \n\n\n"}
{"id": "616837", "url": "https://cs.wikipedia.org/wiki?curid=616837", "title": "Planetární inženýrství", "text": "Planetární inženýrství\n\nPlanetární inženýrství je vědní obor, který zkoumá technologické a technické možnosti ovlivnění globálních vlastností planet, případně měsíců. Cílem tohoto oboru je obvykle zkulturnit planetu a uzpůsobit jí tak, aby byl na ní možný život. Často se dává toto teoretické odvětví do souvislosti s teraformací, která je nejznámější formou zamýšlené úpravy planet a má je připravit pro život člověka.\n\nV současné době je planetární inženýrství ve fázi raných myšlenek a často je námětem sci-fi povídek.\n\n"}
{"id": "616839", "url": "https://cs.wikipedia.org/wiki?curid=616839", "title": "Sandbox", "text": "Sandbox\n\nSandbox je v informatice označení pro bezpečnostní mechanismus v rámci počítačové bezpečnosti, který slouží pro oddělování běžících procesů.\n\nSandbox poskytuje procesům, které v něm běží, omezený přístup ke zdrojům hostitelského počítače - přístup k disku je typicky omezen na vybrané adresáře, přístup k síti na vybrané servery a porty apod.\n\nSandbox je často využíván pro spouštění neotestovaného kódu nebo nedůvěryhodných programů z neověřených třetích stran, od neověřených dodavatelů, či od nedůvěryhodných uživatelů. Sandbox, doslova přeložený jako pískoviště, je vlastně místo, kde se písek nedostane (nemá dostat) mimo vyhrazenou plochu.\n\nSandbox typicky poskytuje přísně kontrolovanou množinu zdrojů pro programy v něm spuštěné, jako odkládací prostor na disku a v paměti (typicky se tento prostor po ukončení programu vymaže, takže v něm nelze uchovávat trvalá data). Přístup k síti, možnost nahlížet do systému, v němž program běží nebo číst ze vstupního zařízení je obvykle zakázána nebo silně omezena. V tomto smyslu je Sandbox specifický příklad virtualizace.\n\n\n"}
{"id": "616843", "url": "https://cs.wikipedia.org/wiki?curid=616843", "title": "Semikonzervativnost", "text": "Semikonzervativnost\n\nSemikonzervativnost je vlastnost charakteristická pro replikaci DNA. Tento pojem vyjadřuje, že každý nový DNA dvouřetězec se skládá z jednoho starého vlákna a jednoho nového vlákna. Přitom staré vlákno sloužilo při replikaci jako vzor (templát, matrice) pro syntézu vlákna druhého. Semikonzervativní model navrhli již Francis Crick a James Watson, nicméně konečný důkaz přinesl až slavný Meselsonův–Stahlův experiment, který využíval radioaktivního značení bakteriální DNA a následné kultivace bakterií v médiu bez radioizotopů.\n\nJelikož je princip semikonzervativnosti ve vědecké komunitě dobře známý, byl použit i pro některé další biologické procesy, které probíhají obdobně. Příkladem je zřejmě semikonzervativní přenos tzv. nukleozomů při replikaci DNA: bylo zjištěno, že core nukleozomy se nerozpadají zcela, ale pouze se dělí na dvě tetramerické části – přitom se H3/H4 tetramer histonů přenese buď na jedno, nebo na druhé dceřiné vlákno DNA a na druhém se dosyntetizují histony de novo.\n"}
{"id": "616852", "url": "https://cs.wikipedia.org/wiki?curid=616852", "title": "Dobrá čtvrť", "text": "Dobrá čtvrť\n\nDobrá čtvrť je český televizní seriál pro mládež režiséra Karla Smyczka z roku 2005.\n\n\n\n"}
{"id": "616856", "url": "https://cs.wikipedia.org/wiki?curid=616856", "title": "Tifariti", "text": "Tifariti\n\nTifariti (arabsky تيفاريتي) je město ležící ve vnitrozemí Západní Sahary 15 km severně od hranic s Mauritánií, se zhruba 3 tisíci obyvateli (stav 2010). Jedná se spíše o oázu s řídkou vegetací. Známo je též pod jménem Tifarita.\n\nMěsto leží vně marockého valu, v části Západní Sahary ovládané frontou Polisario, která tuto část nazývá \"svobodnou zónou\" Saharské arabské demokratické republiky.\n\nPrvní obyvatelé mezi 6. a 3. tisíciletím př.n.l. byli polousedlí pastevci, kteří po sobě zanechali nedaleko města památky ve formě skalního umění. Město bylo historicky tábořištěm místních beduínů, kteří ho měli pod kontrolou od středověku. Proto zde nebyly budovány pevné stavby a první se zde objevily až počátkem 20. století. Tehdy bylo součástí území ovládaného šejchem \"Ma el-Aininem\", který vyhlásil proti Evropanům svatou válku. V r. 1912 Francouzi postupující ke Smaře táhli kolem města. Město se dostalo do španělského záboru Sahary už koncem 19. století, ale Španělé sem přišli až ve 30. letech a zřídili zde stálé předsunuté stanoviště v poušti.\n\nPo odchodu Španělů ze Španělské Sahary se město stalo součástí marockého záboru sporného území Západní Sahara, ale marocká moc sem trvale nedosáhla. Během války marocká vojska město několikrát krátkodobě obsadila, ale především ho intenzivně bombardovala, protože bylo významným dopravním uzlem ozbrojenců fronty Polisario. Také se sem stahovali saharští uprchlíci před odchodem do utečeneckých táborů. V r. 1979 se zde odehrála bitva o Tifariti, ve které se prokázala účast alžírské armády na straně fronty Polisario v konfliktu s Marokem. V 80. letech vybudovalo Maroko v Západní Sahaře obranný val, který vede 80 km severně od města. Před příměřím v. r. 1991 se marocká armáda z oblasti definitivně stáhla.\n\nV letech 2003 a 2007 zde Polisario konalo všeobecné lidové kongresy.\nVe městě se nachází nemocnice, vybudovaná za španělské podpory. Dále je zde mešita, muzeum a byl zde položen základní kámen parlamentu Saharské arabské demokratické republiky. Poblíž města se nachází stanoviště mírových sil MINURSO s vlastní přistávací plochou.\nPočet obyvatel se odhaduje na 3 000 (2010). V r. 1975 byl počet obyvatel odhadován na 7 000, ovšem velká část obyvatel město opustila v důsledku války s Marokem.\n\nObyvatelé jsou vesměs Sahařané, arabsky mluvící beduíni.\nV Tirifati se od r. 2007 pořádá každoročně mezinárodní setkání umělců ARTifariti. Vytvořená díla zůstávají vystavena v místním muzeu nebo pod otevřeným nebem.\n\nNedaleko města se nachází archeologický park Erqueyez, kde lze zhlédnout výrobky ze starší doby kamenné a především jeskynní malby.\nStejné jméno nese i saharský utečenecký tábor poblíž města Tindúf v Alžírsku.\nTirifati má partnerství s mnoha městy ve světě, ale z dostupné literatury je obtížné zjistit, zda se jedná o město, nebo utečenecký tábor:\n"}
{"id": "616857", "url": "https://cs.wikipedia.org/wiki?curid=616857", "title": "Newlandsova rezoluce", "text": "Newlandsova rezoluce\n\nNewlandova rezoluce (anglicky \"Newlands Resolution\") byla společná rezoluce amerického Kongresu napsaná a pojmenovaná po kongresmanovi Francisi Newlandsovi. Jednalo se o zákon o anexi Havajské republiky a vytvoření Havajského teritoria.\n\nV roce 1898 americký prezident William McKinley podepsal dohodu o anexi Havaje, ale ta nebyla ratifikována senátem kvůli 38 000 petičních nesouhlasných podpisů havajských obyvatel. Po tomto neúspěchu byla Havaj anektována na základě Newlandovy rezoluce, která byla odsouhlasena 4. července 1898 a o tři dny později podepsána prezidentem McKinleym. 12. srpna téhož roku se pořádala v paláci Iolani na Havaji slavnost značící oficiální přenesení havajské suverenity na USA.\n\n"}
{"id": "616861", "url": "https://cs.wikipedia.org/wiki?curid=616861", "title": "Anna Kulovaná", "text": "Anna Kulovaná\n\nAnna Kulovaná (* 8. října 1981 Praha) je česká herečka.\n\nVyrůstala s matkou a sestrou, se kterými se později odstěhovala do Českého ráje. Na základní školu chodila do Suchdola, kde také získala první zkušenost s modelingem. U modelingu však zůstala jen pár týdnů a na střední školu nastoupila na taneční konzervatoř Duncan Center. Po dvou neúspěšných pokusech o přijetí na DAMU se rok věnovala francouzštině. Nakonec začala studovat Vyšší odbornou školu hereckou v Praze (vyučovali ji Jitka Smutná a Jan Vlasák). Během svých studií hrála s zájezdovým Divadlem Rity Jasinské po různých divadlech. Do televize se dostala díky castingu. Do povědomí diváků se dostala díky roli Zuzany Haselbachové ze seriálu \"Dobrá čtvrť\" a modelky Aleny z \"Velmi křehkých vztahů\".\n\n"}
{"id": "616867", "url": "https://cs.wikipedia.org/wiki?curid=616867", "title": "Arrondissement Molsheim", "text": "Arrondissement Molsheim\n\nArrondissement Molsheim je francouzský arrondissement ležící v departementu Bas-Rhin v regionu Grand Est. Člení se dále na 3 kantony a 77 obcí.\n\nod roku 2015:\n\npřed rokem 2015:\n"}
{"id": "616875", "url": "https://cs.wikipedia.org/wiki?curid=616875", "title": "Okresní soud v Karlových Varech", "text": "Okresní soud v Karlových Varech\n\nOkresní soud v Karlových Varech je okresní soud se sídlem v Karlových Varech, jehož odvolacím soudem je Krajský soud v Plzni. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v Moskevské ulici, kde lze nalézt i podatelnu Krajského soudu v Plzni (zákon o soudech a soudcích předpokládá v Karlových Varech pobočku plzeňského krajského soudu, ta ale zatím nebyla zřízena).\n\nTřípatrová a čtyřkřídlá budova soudu s vnitřním nádvořím z roku 1907 je ukázkou neorenesance, kterou architekt Förster koncipoval v duchu saské renesance s vysokými volutovými štíty s čučkami, portálem se sdruženými sloupy v římsko-dórském stylu, s křížovými okny, ornamenty či nástěnnými malbami se symboly soudnictví. Představuje hodnotnou architekturu počátku 20. století z hlediska funkčnosti, neboť budova byla postavena jako vězení. Celý areál soudu, jehož součástí je i zvlášť stojící vězeňský dvůr s vysokou zdí, je proto od roku 2002 chráněn jako nemovitá kulturní památka.\n\nObvod Okresního soudu v Karlových Varech se zcela neshoduje s okresem Karlovy Vary, patří do něj území vojenského újezdu Hradiště a území všech těchto obcí:\n\nAbertamy •\nAndělská Hora •\nBečov nad Teplou •\nBochov •\nBoží Dar •\nBožičany •\nBražec •\nBřezová •\nČernava •\nČichalov •\nDalovice •\nDěpoltovice •\nDoupovské Hradiště •\nHájek •\nHorní Blatná •\nHory •\nHroznětín •\nChodov •\nChyše •\nJáchymov •\nJenišov •\nKarlovy Vary •\nKolová •\nKrásné Údolí •\nKrásný Les •\nKyselka •\nMerklín •\nMírová •\nNejdek •\nNová Role •\nNové Hamry •\nOstrov •\nOtovice •\nOtročín •\nPernink •\nPila •\nPotůčky •\nPšov •\nSadov •\nSmolné Pece •\nStanovice •\nStráž nad Ohří •\nStružná •\nŠemnice •\nŠtědrá •\nTeplá •\nTeplička •\nToužim •\nÚtvina •\nValeč •\nVelichov •\nVerušičky •\nVojkovice •\nVrbice •\nVysoká Pec •\nŽlutice\n\n"}
{"id": "616877", "url": "https://cs.wikipedia.org/wiki?curid=616877", "title": "Jan Nedvěd ml.", "text": "Jan Nedvěd ml.\n\nJan Nedvěd ml. (* 1972?) je český zpěvák, hudební skladatel, kytarista, podnikatel.\n\nRodiče - Jan Nedvěd, Alena Nedvědová\n\n\n\n\n"}
{"id": "616878", "url": "https://cs.wikipedia.org/wiki?curid=616878", "title": "Janez Puhar", "text": "Janez Puhar\n\nJanez Avguštin Puhar (26. srpna 1814 Kranj – 7. srpna 1864 Kranj) byl slovinský římskokatolický kněz, fotograf, malíř a básník. V roce 1842 vynalezl fotografii na skleněné desky. Je významnou postavou slovinské fotografie.\n\nKdy přesně Puhar začal experimentovat s fotografií, není známo. V roce 1839 se seznámil s procesem daguerrotypie, ale tento proces se mu zdál příliš drahý. Jako médium se používala destička ze stříbra, nebo silně postříbřené mědi. Musela být dokonale hladká a leštěná do vysokého lesku. Tímto způsobem však na fotografické desce vznikl zrcadlově převrácený obraz.\n\nPuhar vymyslel svůj vlastní levnější postup, při kterém místo kovových desek použil desky skleněné. Všiml si, že z druhé strany skla získá nepřevrácený obraz - tedy jako byl ve skutečnosti. První zpráva o jeho vynálezu byla zveřejněna dne 10. května 1841. Další informace přinesly noviny v německém jazyce dne 28. dubna 1843 a s obměnami ještě 3. května téhož roku. Znamená to, že za méně než čtyři roky od vyhlášení daguerrotypie, Janez Puhar přinesl svůj vynález skleněných negativů.\n\nBohužel se jeho vynález nedostal do Vídně, ani do Paříže, kde Claude Félix Abel Niépce de Saint-Victor oznámil vlastní vynález skleněných desek v roce 1848.\n\nNěkolik posledních let jeho života bylo poznamenáno nemocí, která následovala pravděpodobně kvůli experimentům se sírou, halogenidy a rtutí.\n\nDochované fotografie odrážejí Puharův vysoce rozvinutý umělecký vkus a přesné technické zpracování. Škoda, že v průběhu let zapůsobili zub času, křehkost skla, nezodpovědná manipulace s fotografiemi, ale také i některé dobře zamýšlené pokusy restaurátorů. Kromě skleněných fotografií se dochovaly malé fotografie na papíře. Tento materiál je neocenitelnou kapitolou v historii slovinské fotografie.\n\nJe po něm pojmenovaná fotografická společnost ve slovinském Kranji - \"Foto Društvo Janez Puhar\".\n"}
{"id": "616880", "url": "https://cs.wikipedia.org/wiki?curid=616880", "title": "Union Pacific Railroad", "text": "Union Pacific Railroad\n\nCelkem provozuje 51 518 kilometrů kolejí, z nichž 42 118 přímo vlastní, v středních a západních částech Spojených států amerických na západ od Chicaga a New Orleans. V této oblasti je její hlavní konkurencí železniční společnost BNSF.\n\nNejvětší seřaďovací nádraží společnosti je Bailey Yard v Nebrasce, které je největším seřaďovacím nádražím na celém světě.\n\nVozový park UP, skládající se z parních a dieselových lokomotiv, obsahuje spoustu zajímavých vozidel. K významným patří například Big boy, Challergey, EMD DDA40X, FER série, GE Dash 8-40C, GE AC4400CW a další.\n"}
{"id": "616885", "url": "https://cs.wikipedia.org/wiki?curid=616885", "title": "Okresní soud v Sokolově", "text": "Okresní soud v Sokolově\n\nOkresní soud v Sokolově je okresní soud se sídlem v Sokolově, jehož odvolacím soudem je Krajský soud v Plzni. Soud se nachází ve starší budově bez bezbariérového přístupu v ulici Karla Havlíčka Borovského. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Sokolově se shoduje s okresem Sokolov, patří do něj tedy území těchto obcí:\n\nBřezová •\nBublava •\nBukovany •\nCitice •\nDasnice •\nDolní Nivy •\nDolní Rychnov •\nHabartov •\nHorní Slavkov •\nChlum Svaté Maří •\nChodov •\nJindřichovice •\nJosefov •\nKaceřov •\nKrajková •\nKrálovské Poříčí •\nKraslice •\nKrásno •\nKynšperk nad Ohří •\nLibavské Údolí •\nLoket •\nLomnice •\nNová Ves •\nNové Sedlo •\nOloví •\nPřebuz •\nRotava •\nRovná •\nSokolov •\nStaré Sedlo •\nStříbrná •\nSvatava •\nŠabina •\nŠindelová •\nTatrovice •\nTěšovice •\nVintířov •\nVřesová\n\n"}
{"id": "616889", "url": "https://cs.wikipedia.org/wiki?curid=616889", "title": "Joshua Pim", "text": "Joshua Pim\n\nJoshua Pim (20. května 1869, Bray, Wicklow – 15. dubna 1942, Killiney, Dublin) byl irský lékař a tenista, který v letech 1893 a 1894 vyhrál dvouhru ve Wimbledonu. V letech 1890 a 1893 triumfoval s krajanem Frankem Stokerem na turnaji i ve čtyřhře.\n\nJoshua Pim známý jen jako \"„Josh“\", se narodil v Millward Terrace, Meath Road v obci Bray ve Wicklow. Měl bratra Williama a dvě sestry Georginu a Susan. Pocházel z proslulé rodiny kvakerů známé výrobou likérů. Krátkou dobu žil v Crosthwaite Park v irském Dun Laoghaire. Po svatbě s Robin se rodina přestěhovala do Killiney. Z manželství vzešel jeden syn a tři dcery.\n\n15. dubna 1942 zemřel ve věku 72 let v Secroře – doma v Killiney.\n\nStal se členem klubu v Lansdowne, později přejmenovaného na \"All Ireland Lawn Tennis Club\", kde byl jeho trenérem Thomas Burke V roce 1890 získal premiérový titul ve významném tenisovém turnaji, když vyhrál čtyřhru na mistrovství Irska i Anglie ve Wimbledonu spolu s Dubliňanem Frankem Stokerem, bratrancem spisovatele Brama Stokera. Ve dvouhře došel na mistrovství Anglie do semifinále, v němž nestačil na Willoughbyho Hamiltona.\n\nNásledujíicí dva roky 1891 a 1892, přestože onemocněl břišním tyfem, se probojoval do semifinále Wimbledonu, ale pokaždé odešel poražen domácím hráčem Wilfredem Baddeleym.\n\nV roce 1893 se vrátil do Londýna na nejslavnější turnaj světa, aby získal double, když zvítězil ve dvouhře i čtyřhře spolu se Stokerem. Následujícího roku 1894 zopakoval titul ve wimbledonské dvouhře. V sezóně 1895 hrál převážně na turnajích ve Spojených státech, než v Anglii. V roce 1896 se již plně zaměřil na lékařskou praxi. V letech 1892, 1893, 1894 a 1896 se objevoval v irském národním mužstvu v zápasech proti Anglii.\n\nJiž jako neaktivní byl v roce 1902 povolán, aby nastoupil za nový britský daviscupový tým, který se chystal k zápasu proti Spojeným státům. Stal se terčem posměchu pro svou nadváhu. V následujících týdnech ji zredukoval, přesto oba daviscupové zápasy prohrál a definitivně s aktivním tenisem skončil.\n\nVystudoval Královskou kolej praktického lékařství v Irsku a Královskou lékařskou kolej v Londýně. Lékařskou praxi vykonával čtyřicet dva let v nemocnici St. Columcille v Loughlinstownu.\n\n"}
{"id": "616890", "url": "https://cs.wikipedia.org/wiki?curid=616890", "title": "Auguste Maure", "text": "Auguste Maure\n\nAuguste Maure (4. prosince 1840 Marseille – 3. března 1907 Biskra) byl francouzský fotograf působící v 19. století. Byl orientálním fotografem, který žil ve městě Biskra v Alžírsku v období 1855–1907. V roce 1860 zde založil fotografické studio \"Photographie Saharienne\" – první fotografický ateliér v jižním Alžírsku.\n\nBiskra byla královnou oáz, kam přicházelo mnoho umělců (spisovatelů, malířů a fotografů) 19. století, aby okusili zvláštní klima, jas a krajinu Sahary. Byli mezi nimi například Oscar Wilde, Anatole France nebo Béla Bartók. Díla André Gideho nebo Roberta Smythe Hichense přispěla k renomé tohoto místa.\n\nMezi prvními fotografy v Biskře byli Delmotte & Alary, kteří tu pořídili již v roce 1845 daguerrotypii s názvem \"Minaret v ruinách\" V období mezi lety 1855 a 1860 přišli do Biskry cestovatelští fotografové Félix-Jacques Moulin, Paul Jeuffrain nebo Gustave de Beaucorps, aby pořídili jedny z prvních snímků v Alžírsku. \n\nAuguste Maure patřil k průkopníkům fotografie, kterým učarovala atmosféra této nadčasové oázy v alžírském stylu, kde se zdálo, že zůstala zmrazena od starověku. Jeho fotografie ukazují fascinovaný a uctivý pohled na toto místo a jeho obyvatele. Augustus přišel do Biskry ve svých patnácti letech a rozhodl se zde usadit.\n\nNa konci devatenáctého století se Biskra stala druhým Pont-Avenem, tentokrát v poušti a nesoucí název \"École de Biskra\". Kromě Augusta Maureho sem přijížděli za inspirací mnozí umělci, například Eugène Fromentin, Paul Jean Baptiste Lazerges, Eugène Girardet, Gustave Guillaumet, Maurice Bompard nebo Étienne Dinet dále fotografové Émile Frechon, Alexandre Bougault, Rudolf Lehnert nebo Marius Maure – nejstarší syn Augusta Maureho.\n\nFotografické přístroje používané v letech 1870–1880 byly těžké, křehké a citlivé. Intenzivní pouštní světlo, horko a jemný všudepřítomný písek příliš těmto technickým vynálezův nevyhovoval. Maure se však rozhodl opustit prostory studia a pořídit velkou řadu snímků ilustrující krajinu Biskry a okolí (El Kantara, Tilatou, Sidi Okba, Chetma, Tolga, Touggourt a mnoho dalších). Úzké vazby s místním obyvatelstvem mu usnadnily fotograficky zobrazovat starověký životní styl, dnes již zaniklý.\n\nAuguste Maure byl aktivní v období 1860–1907 během kterého pořídil mnoho fotografií krajiny a měst jižního Alžírska. Portrétoval také členy kmene Ouled Naïl, berberské tanečníky oblečené v tradičních kostýmech a ozdobených šperky. Tyto exotické snímky velmi oceňovali turisté přijíždějící do Alžírska.\n\nV roce 1889 byl odměněn za svou práci medailí na Světové pařížské výstavě, kterou dostal již spolu se svým synem Mariem Maurem.\n\n\n"}
{"id": "616891", "url": "https://cs.wikipedia.org/wiki?curid=616891", "title": "Červený kříž (přírodní rezervace)", "text": "Červený kříž (přírodní rezervace)\n\nPřírodní rezervace Červený kříž byla vyhlášena roku 1989 a nachází se zhruba 1,5 km severozápadně od obce Nový Jáchymov. Důvodem ochrany je subkontinentální doubrava s bohatou květenou.\n\n"}
{"id": "616894", "url": "https://cs.wikipedia.org/wiki?curid=616894", "title": "Louky v oboře Libeň", "text": "Louky v oboře Libeň\n\nPřírodní rezervace Louky v oboře Libeň byla vyhlášena roku 1989 a nachází se u obce Mšecké Žehrovice. Důvodem ochrany jsou zamokřelé louky s bohatou květenou a společenstva bílých strání.\n\n"}
{"id": "616898", "url": "https://cs.wikipedia.org/wiki?curid=616898", "title": "Okresní soud v Chebu", "text": "Okresní soud v Chebu\n\nOkresní soud v Chebu je okresní soud se sídlem v Chebu, jehož odvolacím soudem je Krajský soud v Plzni. Soud se nachází v historické budově s bezbariérovým přístupem na Lidické ulici, naproti němuž sídlí Okresní státní zastupitelství v Chebu. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nNa místě dnešního soudu původně stávala v 15. století dřevěná tvrz, střežící cestu do města, později byla nahrazena kamenným panským domem, který roku 1856 vyhořel. Poté bylo místo využito jako vojenské jezdecké cvičiště. Až roku 1898 stát pozemek od armády vykoupil za účelem vybudování porotního soudu a věznice, neboť dosavadní řešení chebské justice, situované ve staré radnici na Jánském náměstí a dřevěného městského vězení bylo zcela nevyhovující. Rok poté začala stavba.\n\nByla postavena hlavní stavba krajského soudu (\"Landgericht\", působil zde až do roku 1949) a budova porotního soudu (\"Schvurgericht\"), která obsahovala největší jednací síň o výšce dvou podlaží. Soud měl secesně zdobnou fasádu, žulové obložení a masivní okenní ostění, takže navozoval patřičný dojem důležitosti a důstojnosti. Roku 1904 byla dokončena i stavba věznice s masivní okolní zdí, která se členila na mužskou a ženskou část, každá s vycházkovým dvorem. Věznice měla mj. i vlastní školní třídu, dílny pro vězně, malou nemocnici, popravčí dvůr a kapli, ta navazovala na zmíněnou velkou jednací síň soudu.\n\nBěhem druhé světové války byli ve věznici internováni váleční zajatci a už tehdy se začalo z kapacitních důvodů s necitlivými přestavbami. Největší zásah však představovalo období po komunistickém převratu. Roku 1951 byla zrušena věznice a dána do správy pohraničníkům, paradoxně však tehdy došla menší úhony, než budova soudu pod civilní správou. Střešní pálené tašky byly vyměněny za plech, byla odstraněna výzdoba fasády, zaasfaltovány do té doby žulovými deskami pokryté dvory (zbytky desek je možné dosud nalézt mj. na dně několika rybníků v okolí Františkových Lázní) a zlikvidovány téměř všechny masivní dřevěné dveře. Největší škodou však bylo podélné rozdělení velké jednací síně, kdy v horní části vzniklo několik menších kanceláří a v přízemí budovy tmavá a nevětratelná místnost využitelná jen jako sklad nepotřebných věcí. Co se týče věznice, ta byla roku 1993 zrušena a její budova chátrala. Až v roce 2003 ji soud získal do své správy.\n\nV roce 1996 vznikl pouze návrh na využití půdních prostor, ten však byl opuštěn a zvítězila varianta komplexní rekonstrukce jak budovy soudu, tak budovy bývalé věznice. Ta úspěšně proběhla v letech 2005–2006.\n\nObvod Okresního soudu v Chebu se zcela neshoduje s okresem Cheb, patří do něj jen území těchto obcí (z okresu Cheb do obvodu soudu nepatří město Teplá, které po přeřazení z okresu Karlovy Vary do okresu Cheb od 1. ledna 2007 vyhláškou č. 513/2006 Sb. zůstává z hlediska soudní příslušnosti stále v obvodu Okresního soudu v Karlových Varech):\n\nAš •\nDolní Žandov •\nDrmoul •\nFrantiškovy Lázně •\nHazlov •\nHranice •\nCheb •\nKrásná •\nKřižovatka •\nLázně Kynžvart •\nLibá •\nLipová •\nLuby •\nMariánské Lázně •\nMilhostov •\nMilíkov •\nMnichov •\nNebanice •\nNový Kostel •\nOdrava •\nOkrouhlá •\nOvesné Kladruby •\nPlesná •\nPodhradí •\nPomezí nad Ohří •\nPoustka •\nPrameny •\nSkalná •\nStará Voda •\nTrstěnice •\nTřebeň •\nTři Sekery •\nTuřany •\nValy •\nVelká Hleďsebe •\nVelký Luh •\nVlkovice •\nVojtanov •\nZádub-Závišín\n\n"}
{"id": "616899", "url": "https://cs.wikipedia.org/wiki?curid=616899", "title": "Patrick Rothfuss", "text": "Patrick Rothfuss\n\nPatrick James Rothfuss (* 6. června 1973) je americký spisovatel fantasy a přednášející na vysoké škole. Je autorem předpokládané trilogie \"Kronika Královraha\", která byla odmítnuta několika nakladatelstvími před tím, než první knihu série, \"Jméno větru\", vydala v roce 2007 společnost DAW/Penguin. Kniha získala kladný ohlas kritiků a dostala se na seznam bestsellerů deníku \"The New York Times\".\n\nNarodil se v Madisonu ve Wisconsinu a kvůli nevlídnému počasí a nepřítomnosti kabelové televize vyrůstal jako vášnivý čtenář. V roce 1991 se zapsal na University of Wisconsin–Stevens Point. Původně plánoval vystudovat jako chemický inženýr, pak se ale rozhodl pro klinickou psychologii a nakonec si po třech letech, kdy studoval každý pro něj zajímavý předmět, nezvolil žádný hlavní obor. Během té doby pracoval na nesmírně dlouhém fantasy románu s názvem \"The Song of Flame and Thunder\" (česky doslova \"Píseň plamene a hromu\").\n\nV roce 1999 absolvoval s bakalářským titulem z angličtiny. Dva roky po získání titulu MA (Master of Arts) na Washington State University se vrátil učit na Stevens Poin. Po dokončení \"The Song of Flame and Thunder\" poslal tento román několika nakladatelům, ale byl odmítnut. V roce 2002 vyhrál soutěž Writers of the Future s výňatkem z knihy. Poté prodal práva na knihu společnost DAW Books. \"The Song of Flame and Thunder\" se rozdělila na trilogii a byla přejmenována na Kronika Královraha. První díl s názvem \"Jméno větru\" byl publikován v dubnu roku 2007. Kniha vyhrála Quill Award a dostala se na seznam bestsellerů deníku \"The New York Times\".\n\n\nTrilogie byla původně zamýšlená jako jeden dlouhý příběh s pracovním názvem \"The Song of Flame and Thunder\" (česky doslova \"Píseň plamene a hromu\"). Byl rozdělen na tři části kvůli své délce a jméno bylo změněno, aby se nepletlo s \"Píseň ledu a ohně\" (v originále \"A Song of Ice and Fire\") spisovatele George R. R. Martina. Série je v podstatě autobiografií známého hudebníka, sympatika, studenta Univerzity a dobrodruha Kvotha, kterému zabijí matku a otce, když cestují se skupinou kočovných umělců, ve které oba pracují. Poté, co se stane všeobecně známým, zmizí z očí veřejnosti a nakonec je vystopován do zapadlého hostince Kronikářem, který ho přesvědčí, aby mu řekl svůj životní příběh. Vyprávění příběhu je občas přerušeno a během těchto přestávek se dovídáme, že Kvotha někdo hledá a jeho učeň Bast nechce nechat Kronikáře později vyprávět celý Kvothův příběh. Děj tedy probíhá na dvou úrovních, v jedné části se dovídáme, jak se Kvothe stal takovým mužem, jakým je, a v druhé se začíná rozvíjet další příběh.\n\n\n"}
{"id": "616900", "url": "https://cs.wikipedia.org/wiki?curid=616900", "title": "Příbuzní (hudební skupina)", "text": "Příbuzní (hudební skupina)\n\nPříbuzní je česká hudební skupina.\n\n\n"}
{"id": "616902", "url": "https://cs.wikipedia.org/wiki?curid=616902", "title": "Světlana Moskalecová", "text": "Světlana Moskalecová\n\nSvětlana Moskalecová ( ; * 22. ledna 1969, Mytišči) je bývalá ruská atletka, vícebojařka.\n\nV roce 1994 na ME v atletice v Helsinkách dokončila sedmiboj na 5. místě, když nasbírala celkově 6 308 bodů. Na bronzovou medaili, kterou vybojovala Polka Urszula Włodarczyková ztratila 14 bodů. Největší ztrátu zaznamenala v oštěpařské části, kde výkonem 37,94 metru skončila na předposledním místě. Největší úspěchy své kariéry zaznamenala v roce 1995, kdy vybojovala v Barceloně výkonem 4 834 bodů titul halové mistryně světa v pětiboji a získala stříbrnou medaili na MS v atletice ve švédském Göteborgu, kde se stala mistryní světa Ghada Shouaa ze Sýrie. Na Mistrovství světa v atletice 1997 v Athénách figurovala po šesti disciplínách na 9. místě. Do závěrečného běhu na 800 metrů však pro zranění nenastoupila.\n\nNa letních olympijských hrách 1996 v Atlantě skončila na celkovém 14. místě, když nasbírala 6 118 bodů. Nejlepší umístění zaznamenala v dálkařské části, kde skočila 656 cm a obsadila 4. místo, celkově šestá skončila ve vrhu koulí. Naopak v závěrečné disciplíně (800 m) doběhla v čase 2:30,89 jako poslední.\n\n"}
{"id": "616904", "url": "https://cs.wikipedia.org/wiki?curid=616904", "title": "Arrondissement Sélestat-Erstein", "text": "Arrondissement Sélestat-Erstein\n\nArrondissement Sélestat-Erstein je francouzský arrondissement ležící v departementu Bas-Rhin v regionu Grand Est. Člení se dále na 5 kantonů a 101 obcí.\n\nod roku 2015:\n\npřed rokem 2015:\n"}
{"id": "616911", "url": "https://cs.wikipedia.org/wiki?curid=616911", "title": "Sociální koheze", "text": "Sociální koheze\n\nSociální koheze nebo sociální soudržnost je sociologický pojem označující kapacitu společnosti k zajištění blahobytu všech jejich členů, bez opomíjení a za současné minimalizace rozdílů mezi jednotlivými členy společnosti.\n\nPojem upírá pozornost na sociální blahobyt a pokládá harmonické a stabilní sociální vztahy za nedílnou součást hospodářského a sociálního vývoje a pokojného soužití. Klíčovým předmětem zájmu je míra, s jakou se lidé cítí zapojeni do společnosti, pociťují sounáležitost a spoluodpovědnost k souboru obecně přijímaných sociálních cílů a hodnot.\n\nK faktorům, jež snižují míru sociální koheze v moderní společnosti, patří například zrychlující se sociální fragmentace vyvolaná postupující individualizací rizik, destruktivní působení globálních trhů (podle některých autorů), pokračující snižování významu střední třídy, fenomén suburbanizace nebo patologické jevy (například kriminalita) v sociálně problémových městských oblastech.\n\n\n"}
{"id": "616913", "url": "https://cs.wikipedia.org/wiki?curid=616913", "title": "Suwannee County", "text": "Suwannee County\n\nSuwannee County je okres amerického státu Florida založený v roce 1858. Správním střediskem je město Live Oak. Leží na severu Floridy. Pojmenovaný je podle řeky Suwannee.\n\n"}
{"id": "616914", "url": "https://cs.wikipedia.org/wiki?curid=616914", "title": "John Wallis", "text": "John Wallis\n\nJohn Wallis (23. listopadu 1616 – 28. října 1703) byl anglický matematik, který se podílel na vývoji infinitezimálního počtu. Mezi roky 1643 a 1689 pracoval jako kryptograf pro parlament Spojeného království a později pro královský dvůr. Také zavedl symbol ∞ pro nekonečno. Byl po něm pojmenován asteroid 31982 Johnwallis.\n\nNarodil se v Ashfordu v Kentu jako třetí z pěti dětí reverenda Johna Wallise a Joanny Chapmanové. Zpočátku studoval na místní ashfordské škole, pak v roce 1625 přestoupil na školu do Tenterdenu.\n\nProtože z něho měl být doktor, v roce 1632 byl poslán na Emmanuel College při univerzitě v Cambridgi. Jeho zájem se ovšem točil okolo matematiky. Získal titul bakalář umění v roce 1637 a MA (Master of Arts) v roce 1640 a poté se stal knězem. Mezi lety 1643 a 1649 pracoval jako písař Westminsterského shromáždění. V roce 1645 se oženil se Susannou Glyde.\n\nBěhem té doby začal pracovat jako kryptograf. Kryptografie nebyla v té době na moc dobré úrovni; navzdory individuálním úspěchům matematiků, mezi které patřil François Viète, nebyly principy návrhu a analýzy šifer moc dobře pochopeny. Většina cifer závisela na tajném algoritmu namísto proměnlivého klíče. Wallis si uvědomil, že druhá možnost je mnohem bezpečnější.\n\nKdyž se vrátil do Londýna, připojil se ke skupině vědců, z které se později vyvinula Královská společnost. Konečně se mohl pořádně věnovat matematice a brzy začal psát pojednání na různá témata. V roce 1649 se stal profesorem geometrie na Oxfordské univerzitě, kde žil až do své smrti 28. října 1703.\n\nMimo matematiku psal i práce o teologii, logice, anglické gramatice a filosofii.\n\nWallis výrazně přispěl do polí trigonometrie, počtu, geometrie a analýzy nekonečných řad. Ve svém díle \"Opera Mathematica\" I (1695) představil pojem \"řetězový zlomek\".\n\nJako absurdní odmítal dnes již běžnou myšlenku, že záporné číslo je menší než nic, a místo toho na něj pohlížel jako na něco většího než nekonečno. (Mezi argumenty pro tuto myšlenku patří to, co se děje s podílem formula_1, když se blíží k bodu x = 0 z kladné strany.)\n\nV roce 1655 vydal pojednání o kuželosečkách, ve kterém jsou definovány analyticky. Byla to první kniha, kdy jsou tyto křivky považovány za křivky druhého stupně.\n\nTeorii srážek těles předložila v roce 1668 k přezkoumání matematiky Královská společnost. Správná a podobná řešení, která všechna záležela na tom, čemu se dnes říká zákon zachování hybnosti, poslali Wallis, Christopher Wren a Christiaan Huygens; ale zatímco se Wren a Huygens zabývali pouze pružnou srážkou, Wallis zkoumal i nepružnou srážku.\n\n"}
{"id": "616915", "url": "https://cs.wikipedia.org/wiki?curid=616915", "title": "Avro Canada CF-103", "text": "Avro Canada CF-103\n\nAvro Canada CF-103 byl plánovaný kanadský přepadový stíhač, navržený společností Avro Canada na začátku 50.let 20.století, jako potenciální nástupce stejnou společností vyráběného letounu CF-100 Canuck, z kterého byl vyvinut, a který právě vstupoval do služby u Kanadského královského letectva (RCAF) Ačkoliv se plánovalo, že bude schopen létat nadzvukovou rychlostí, CF-103 nabízel jen mírný nárůst rychlosti a dalších schopností v porovnání s CF-100; následkem toho se letoun nikdy nedostal z fáze modelu v plné velikosti.\n\nDokonce ještě předtím než vzlétl prototyp CF-100, společnost Avro Canada prováděla studie potenciálních variant letounu, protože RCAF hledalo přepadový stíhač v vyšší rychlostí. Vzhledem k tomu, že byly zřejmé omezení letounu CF-100 s původními „tlustými“ rovnými křídly, hlavní konstruktér John Frost navrhl řadu úprav, které zahrnovaly tenčí zkosená křídla. V prosinci 1950 rozhodla konstrukční kancelář společnosti Avro Aircraft pokračovat v úpravách letounu, hlavně v použití trupu letounu z prvních sérií letounu CF-100 ve spojení s novými zkosenými křídly a ocasními plochami. Tato konstrukční studie měla označení C-100S.\n\nKonstruktér Frost považoval nový návrh za mezistupeň mezi letounem CF-100 a více pokročilým projektem C-104. Charakteristickou změnou byla šikmá a tenčí křídla, s náběžnou hranou pod úhlem 42°, která vytvářela téměř delta křídlo. Zadní křidélka byla rovněž zkosena dozadu. Jeden návrh letounu měl mít dvě přídavné palivové nádrže na náběžné hraně křídla, zhruba ve třech čtvrtinách jeho délky. Navzdory použití silnějších motorů, přepracovaná konstrukce nabízela velice malé zlepšení výkonů, s plánovaným zvýšením rychlosti při střemhlavém letu na Mach 0.95, což bylo jen o trochu lepší než maximální rychlost Mach 0.85 u sériově vyráběného letounu CF-100 Mk 2 a Mk 3. Vedení společnosti Avro, když uznalo že společnost již utrpěla škodu zdlouhavým vývojem letounu CF-100, rozhodlo, že Frostova revidovaná verze by mohla být pojistkou proti skutečnosti, že se nepodařilo uzavřít dlouhodobé kontrakty na dodávky letounů CF-100.\n\nV roce 1951, kanadské ministerstvo průmyslu a obchodu vystavilo objednávku na dva prototypy a drak letounu pro statické zkoušky, projekt byl označen CF-103. Vše potřebné a podrobné technické výkresy byly připraveny do června 1951. Testování v aerodynamickém tunelu, které bylo prováděno v Cornell University, bylo dokončeno v listopadu 1951. Ačkoliv byla postavena dřevěná maketa letounu CF-103, společně s kokpitem a s částečně zabudovanou pohonnou jednotkou, maketa nebyla vybavena podvozkovou částí ani vnitřním vybavením. Byly rovněž připraveny dva různé provizorní návrhy ocasních ploch, zatímco definitivní ocasní plochy měly mít mnohem zkosenější vzhled. Technické a instalační požadavky pro předpokládaný proudový motor Orenda 17 pro CF-103 nebyly ukončeny, jako zkušební „hybrid“ byly použity části motoru Orenda 8 a Orenda 11, vývoj nebyl nikdy dokončen.\n\nBěhem roku 1951, letecké zkoušky, které prováděl hlavní zkušební pilotem společnosti Avro Janusz Żurakowski a ostatní členové skupiny zkušebních pilotů, odhalily skrytý potenciál letounu CF-100, který překračoval plánované výkony letounu CF-103, zatímco Frost a konstrukční kancelář byli stále zaujati novými vylepšenými návrhy letounu, který by mohl být potenciálním nástupcem CF-100. Práce na CF-103 byly zastaveny, první let byl z původně plánovaného léta 1952 přeložen na polovinu roku 1953. Pod tlakem událostí Studené války, kanadská vláda požadovala, aby výroba stíhaček CF-100 a vývoj pokročilejších verzí CF-100, měly prioritu. To vedlo společnost Avro, aby v prosinci 1951 zastavilo skomírající projekt CF-103.\n\nAčkoliv maketa letounu zůstala ve zkušební hale společnosti, následující události zmařily jakoukoliv snahu o oživení projektu. 18. prosince 1952, z výšky 33 000 stop (10 000 m), zkušební pilot Żurakowski provedl střemhlavý let prototypem letounu CF-100 Mk 4 (RCAF sériové číslo 18112) rychlostí Mach 1.06. Tento jeho „nepovolený“ zkušební let vedl ke konečné likvidaci modelu letounu CF-103.\n\nData pocházejí z publikace \"Avro Arrow: The Story of the Avro Arrow from its Evolution to its Extinction\"\n\n\n\n\n"}
{"id": "616918", "url": "https://cs.wikipedia.org/wiki?curid=616918", "title": "Nepřirozený výběr", "text": "Nepřirozený výběr\n\n„Nepřirozený výběr“, v originále „Unnatural Selection“, je v pořadí sedmá epizoda druhé sezóny seriálu \"\".\n\nZatímco je USS Enterprise D na cestě na hvězdnou stanici India, obdrží nouzové volání z lodi USS Lantree. Kapitán Picard rozkáže změnit kurz. Lantree je nalezena bez známek života na palubě, avšak všechny systémy fungují normálně. Vizuální pohled na můstek ukáže, že všichni na Lantree jsou mrtví.\n\nDoktorka Pulaská konstatuje, že všichni zemřeli z přirozených příčin – stářím. A to přesto, že jejich kapitán byl stejného věku, jako komandér Riker. Zdravotní záznamy lodi ukazují, že všichni kromě druhého důstojníka se těšili perfektnímu zdraví. A i jeho nemoc měl na svědomí pouze neškodný virus thelusianské chřipky. Riker říká, že poslední zastávkou Lantree byla Darwinova stanice pro genetický výzkum na planetě Gagarin IV. Picard přikazuje kurz na Gagarin a na Lantree je uvalena karanténa.\n\nPicard kontaktuje vedoucího vědce na Gagarinu Sáru Kingsleyovou, která hlásí zdravotní nouzi – rychlý nástup projevů stárnutí, který byl, jak věří, způsoben kontaktem s Lantree před třemi dny. Má obavy o 32 dětí, které jsou separovány v izolaci, a prosí, aby byly evakuovány na Enterprise. Picard nechce uvrhnout svou posádku v nebezpečí, dokud se neprokáže, že kdokoliv, kdo by měl být transportován na Enterprise, není nakažený. Doktorka Pulaská navrhne, že by šlo za účelem vyšetření za zvýšených bezpečnostních opatření transportovat na palubu člověka uzavřeného ve styrolitovém pouzdře, čímž by se vyloučilo riziko kontaminace, což Picard zdráhavě povolí.\n\nGeordi La Forge aktivuje okolo vyšetřovacího stolu na ošetřovně silové pole a do takto zabezpečeného prostoru je transportováno „dítě,“ či spiše mladý muž uzavřený ve styrolitové membráně. Když pak La Forge pole vypne, Deanna Troi vycítí v místnosti telepatickou aktivitu vycházející z onoho mladíka. Doktorka Pulaská ho vyšetří a konstatuje, že jeho zdraví je perfektní, avšak je velmi vyspělý. Vysvětlí to těmito slovy: „Možná jsme svědky dalšího milníku lidské evoluce.“ Na to se zeptá ostatních, zda může odstranit styrolit, což Picard odmítne, protože riziko je příliš velké. Doktorka navrhne, že jej může vyšetřit v raketoplánu a tedy bez rizika pro celou loď a že pilotem může být android Dat. Picard souhlasí.\n\nObsluha transportéru Miles O'Brien tedy přenese mladíka do raketoplánu. Pulaská odstraní styrolit a on se probudí. Je šokována, když jí telepaticky sdělí, že jeho jméno je David. Krátce poté doktorka pocítí intenzivní bolest kloubů v paži a sken odhalí počátek rychlého stárnutí. Picard jí přikáže, aby se vrátila na Enterprise, ale ta mu odpoví, že by mohla infikovat posádku a že musí jít na výzkumnou stanici.\n\nPicard žádá o nápady, jak zachránit Pulaskou a Data. Geordi říká, že biofiltr transportéru může dekontaminovat Data. To samé by mohlo pomoci i doktorce, avšak fyzický efekt rychlého stárnutí nemůže být odstraněn bez jejího genetického vzorce, který je uchováván v paměti transportéru po provedení transportu. Riker poznamená, že Pulaská nikdy transportér nepoužila a že se nalodila z USS Repulse s pomocí raketoplánu. Picard přemýšlí, zda by na Repulse mohli mít její originální vzorec.\n\nRychle stárnoucí Pulaská a Dat dorazí na stanici. Kingsleyová je překvapena, že děti jsou přenašeči nákazy, protože mají vylepšený imunitní systém, který by je měl ochránit před jakoukoliv nemocí. Byly geneticky navrženy tak, aby byly perfektní ve všech ohledech. Jejich imunitní systém zničí narušitele tak, že je geneticky pozmění. Pulaská si náhle vzpomene na thelusianskou chřipku na Lantree a zeptá se, jak by na ni reagoval imunitní systém dětí. Kingsley odpoví, že by byla geneticky pozměněna, aby vyhynula. Pulaská věří, že to přesně se teď děje – imunitní systém dětí útočí na každého.\n\nZpět na Enterprise Picard mluví s kapitánem Repulse, který říká, že vzorec Pulaské byl naneštěstí smazán krátce po jejím transportu.\n\nDat se vrátí na loď a transportér jej zbaví nákazy. Picard lituje, že se jim nepodařilo zachránit i doktorku. Poradkyně Troi mu řekne, aby nebyl na sebe tak tvrdý, že věděla, co dělá. Náhle Picardovi cosi vnese do situace nové světlo a věří, že zná rozřešení. Zeptá se, zda byl Dat imunní, protože nemá žádnou biologickou tkáň a zda změna DNA Pulaské způsobila její rychlé stárnutí. Dat mu to potvrdí. Na to Picard spěchá za Geordim a zeptá se, zda by originální vzorek DNA Pulaské mohl napravit škody způsobené stárnutím. Geordi souhlasí, ale poznamená, že žádný takový vzorek nemají. Dat a Riker něco takového hledají na ošetřovně, ale nic nenaleznou. Pak jdou do její kajuty, kde najdou jeden její vlas.\n\nPicard otevře komunikační frekvenci a zavolá Pulaské. Řekne jí, že doufají, že by mohli užít vzorek její nezměněné DNA jako filtr k vyčištění jakýchkoliv změn v jejím genomu, aby byla navrácena do svého věku. Když je vše připraveno, Picard oznámí, že sám hodlá obsluhovat transportér. Transport je nakonec úspěšný a Pulaská se zhmotní ve své původní podobě. Picard ji vítá zpět na palubě. Vědci na výzkumné stanici se také začnou vracet do normálu.\n\nPak se Enterprise vrátí k lodi Lantree a Picard ji přikáže zničit fotonovým torpédem.\n\n"}
{"id": "616920", "url": "https://cs.wikipedia.org/wiki?curid=616920", "title": "Hořinka", "text": "Hořinka\n\nHořinka (\"Conringia\") je rod bylin z čeledě brukvotvarých, řadíme ji mezi ne příliš obtížné plevele.\n\nPochází pravděpodobně z Malé Asie a východních oblastí Středomoří. Roste téměř v celé Evropě, zasahuje na Blízký východ, Kavkaz i do Střední Asie, vyskytuje se v západní Sibiři i v Pákistánu. Lze ji nalézt v severních přímořských oblastech Afriky a byla zavlečena do Severní Ameriky.\n\nJe to rostlina nejčastěji jednoletá, zřídka dvouletá, obvykle šedozelené barvy, dosahuje výše i 70 cm. Bývá lysá, maximálně jsou trichomy ve tvaru drobných bradaviček na vzpřímených lodyhách, většinou jednoduchých nebo zřídka v horní části málo rozvětvených. Listy v přízemní růžici jsou s krátkým řapíkem nebo přisedlé, jednoduché, listy na lodyhách jsou přisedlé, srdčité nebo ouškaté, všechny jsou celistvé.\n\nKvěty mají barvu od bílé po světle žlutou nebo mají nádech zelené, vzácně s  fialovými žilkami, jsou sestaveny do hroznů které se při zrání semen prodlužují. Kališní lístky jsou krátké, podlouhlé, většinou vztyčené. Korunní lístky jsou tvaru podlouhlého, obvejčitého nebo obkopinatého s oblými vrcholy ale s ostrou špičkou. Čtyřmocných tyčinek je 6, jsou zakončeny malými podlouhlými prašníky. V květním lůžku jsou většinou jen 2 boční nektarové žlázky, často dvoulaločné. Semeník obsahuje 10 až 50 vajíček. Čnělka dlouhá 1,5 mm nese bliznu jednoduchou nebo se 2 laloky.\n\nPlody vyrůstající na stopkách jsou pukající podlouhlé, táhle kuželovité šešule, 4 nebo 8boké, zakončené jsou krátkým zobáčkem. Bezkřídlá hnědá semena jsou protáhlého nebo eliptického tvaru s mřížkovaným osemením, po namočení někdy slizovatí.\n\nRod se skládá se šesti druhů, z nichž tři se vyskytují v Evropě:\n\nV České republice se sporadicky vyskytuje pouze hořinka východní, která byla vyhlášena kriticky ohroženým druhem. V minulosti se ve středních Čechách objevovala i hořinka rakouská, ta byla v současnosti již prohlášena za vyhynulý taxon v ČR.\n\n \n"}
{"id": "616922", "url": "https://cs.wikipedia.org/wiki?curid=616922", "title": "Kobylí draha", "text": "Kobylí draha\n\nPřírodní rezervace Kobylí draha byla vyhlášena roku 1989, je součástí Přírodního parku Střed Čech a nachází se u obce Hradištko na břehu štěchovické přehrady. Důvodem ochrany jsou zakrslé a suťové doubravy, habřiny a skalní stepi.\n\nSkaliska, která tvoří část přírodní rezervace, byly původně vyšší než je tomu dnes. Jejich výška ale byla zmenšena stavbou a následným napuštěním Štěchovické přehrady.\n\nSkály, které jsou obnaženy na stěnách kaňonu Vltavy, jsou tvořeny proterozoickými sopečnými horninami jílovského pásma. Konkrétně se jedná převážně o metabazity, ale místy se nachází i horniny s vyšším obsahem oxidu křemičitého. V některých oblastech se nachází skalní moře.\n\n"}
{"id": "616925", "url": "https://cs.wikipedia.org/wiki?curid=616925", "title": "Roztocký háj – Tiché údolí", "text": "Roztocký háj – Tiché údolí\n\nPřírodní rezervace Roztocký háj – Tiché údolí představuje jedinečně členěné údolí s pestrým výskytem rozličných biotopů. Na dané lokalitě nalezneme bohatě zastoupené listnaté lesy, skalní stepi s kriticky ohroženou ještěrkou zelenou \"(Lacerta agilis)\" a vřesoviště se suchomilným silně ohroženým koniklecem lučním \"(Pulsatilla pratensis)\". Přírodní rezervace byla vyhlášena roku 1951 československým ministerstvem školství, věd a umění. Nachází se na jižním okraji města Roztoky u Prahy, v severním sousedství městských částí Sedlec a Suchdol hlavního města Prahy. Chráněné území o rozloze 111,4 ha, které je ve správě Krajského úřadu Středočeského kraje, tvoří zalesněné stráně \"Tichého údolí\" a \"Roztocký háj\" nad soutokem Únětického potoka a řeky Vltavy. Nepatrným dílem (0,073 ha) se PR Roztocký háj – Tiché údolí překrývá s dalším chráněným územím – evropsky významnou lokalitou Kaňon Vltavy u Sedlce.\n\nPřírodní rezervace Roztocký háj – Tiché údolí se rozkládá na jižním okraji katastrálního území Roztoky. Vlastní obec Roztoky se nachází na severu. Celé řešené území je z jihu ohraničeno Intravilánem městské části Praha 6 - Suchdol. Ze strany východní je území vymezeno železniční tratí podél levého břehu Vltavy. Východní část je z velké části tvořena rozsáhlými lesními celky rozdělené na Malý a Velký háj. Západně se nachází obec Únětice, která volně přechází v krajinu jižně exponovaných strání severně od Únětického potoka. Tyto stráně lze rozdělit na oblasti Sluneční hory, Krásné hory, Talovské rokle, Velkého a Malého lomu.\n\nHlavním krajinotvorným prvkem je zde trasa toku Únětického potoka, který částečně meandruje v lužní části území. Vytváří charakteristické podmínky zahloubeného údolí a okolní nivy.\n\nNadmořská výška dané oblasti se pohybuje od nejnižších 188 metrů v oblasti restaurace Maxmiliánky do 263 metrů nad mořem v okolí jižního okraje Roztockého háje u hranic Suchdola.\n\nV těsné blízkosti se přimykají k území další dvě přírodní rezervace, které jsou již na území Prahy. Jedná se o Údolí Únětického potoka a přírodní památku Sedlecké skály.\n\nDaná lokalita začala být chráněna dne 9. 9. 1951. Ministerstvo školství, věd a umění formou výnosu vyhlašuje území státní přírodní rezervací. Rozsáhlejší předpis v otázce ochrany Ministerstva kultury ČSR vyšel v platnost 30. 12. 1988. Poslední velká změna nastala 11. 6. 1992 vydáním vyhlášky Ministerstva životního prostředí ČR. Na základě této vyhlášky se Roztocký háj - Tiché údolí dne 13. 8. 1992 stává přírodní rezervací.\n\nHistorie je zde velmi pestrá a díky archeologickým nálezům i dobře zaznamenaná. Zmínky o prvním osídlení spadají do dob mladší doby kamenné (5000 př. n. l.). Nejvýrazněji dochovaná je zde únětická kultura z doby bronzové, pojmenovaná po nedaleké obci Únětice. Našlo se zde více než 70 hrobů s milodary a poklad se sedmi zdobenými dýkami z bronzu. Dalšími významnými obyvateli území se stali Keltové, Germáni a Slované. Z dob prvních Slovanů je dodnes v přírodní rezervaci zachovaná pěšina, která sloužila jako obchodní stezka. Dlouhá cesta (Via Magna), neboli Přemyslovská, spojovala Levý Hradec s Hradčany a vedla dále na sever do Byzantské říše.\nTiché údolí se stalo prvním letoviskem Pražanů. Ti si v okolí od 70. let 19. století do počátku první světové války postavili několik luxusních vil, které jsou dnes kulturními památkami. Nalezneme zde japonské stavby cestovatele Joe Hlouchy, novorenesanční letoviska Bedřicha Smetany a Franze Kafky, nebo i několik mlýnů. Nejznámějším se stal Trojanův mlýn, díky návštěvám Mikoláše Alše a natáčení televizního seriálu „Byli jednou dva písaři“. Centrem kulturního života se stal Braunerův mlýn, kam si malířka Zdenka Braunerová zvala významné hosty z generace Národního divadla.\n\nZ geomorfologického hlediska je přírodní rezervace součástí geomorfologického celku Pražská plošina. Geologickým podkladem jsou tmavé pevné horniny pocházející z neoproterozoika (mladších starohor). Jedná se o droby, prachovce a břidlice z kralupsko-zbraslavské skupiny, které byli dřív těženy na dnes již opuštěných stěnových lomech. Západ je tvořen tvrdým tělesem buližníku (silicitu). Místy tato souvrství zpestřují žíly porfyrových a bazaltových hornin. Svrchní vrstvu tvoří svahoviny, hlinito-kamenité sutě a sprašové návěje z poslední doby ledové. Lze nalézt i důkazy o druhohorním zaplavení křídovým mořem, většina uloženin byla už erozí odnesena. Půdy daného území jsou charakterizovány vyvinutými rankery, kambizeměmi a hnědozeměmi. Nechybí ani zastoupení černozemí a glejových půd v nivě Únětického potoka. Nalezneme zde také relikty tropického zvětrávání.  Zajímavým nálezem mohou být nálezy měděných rud v podobě povlaků zeleného malachitu a modrého azuritu.\nTiché údolí vznikalo souběžně se suchdolskou terasou, která je druhá nejstarší z vltavských teras, kde tekla řeka Vltava před milionem let. Po vytvoření suchdolské terasy se Vltava odklonila k východu a tímto se Únětický potok prodloužil asi o 3 km. Díky této změně toku a souběžnému zahlubování Vltavy mohlo Tiché údolí během kvartéru, tedy čtvrtohor, vzniknout. Staropleistocénními sedimenty říčních naplavenin s bohatou faunou měkkýšů \"(Helicigona capeki)\" lze rekonstruovat vzhled přírody před třemi čtvrtinami milionu let. \n\nÚnětický potok a jeho meandrující přirozený tok vytváří charakter cenného krajinného rázu přírodní rezervace. Pramen vytéká nedaleko Prahy poblíž obcí Kněževes a Přední Kopanina. Délka toku činí 15 km a plocha povodí 45 km². Spád potoka byl využíván pro pohon mlýnů. Díky nízkým srážkám, které činí 508 mm za rok, je průtok potoka citlivý vůči znečištění. K látkovému zatížení potoka přispívá letiště Václava Havla, řešení kanalizace a odpadních vod z vedlejších obcí. Částečné zlepšení kvality vody zajišťují únětické rybníky.\n\nChráněné území lze rozdělit na několik hlavních biotopů s odlišnými společenstvy bezobratlých živočichů. Xerotermní stráně, stepní trávníky, stepi a skalní výchozy, vřesoviště, listnaté lesy, nivu potoka s mokřady, močály a loukami. Vzácní plži bývají nalézáni v olšině vlhkých luk u Spáleného mlýna. Jedná se například o vlahovku rezavou \"(Pseudotrichia rubiginosa)\" a dvojzubku lužní \"(Perforatella bidentata).\" Na xerotermních stanovištích skalních výchozů nalezneme reliktní a vzácné druhy hmyzu jako je střevlíček rákosní \"(Odacantha melanura)\" nebo český endemit váleček český \"(Cylindromorphus bohemicus)\" z čeledi krascovitých. Blanokřídlý hmyz reprezentují vzácná zlatěnka modrá \"(Stilbum cyanurum)\" a zlatěnka ohnivá \"(Chrysis ignita).\" Na stepních trávnících ke konci léta objevíme i nápadné samečky pavouka stepníka rudého \"(Eresus kollari Rossii).\" Většinou hledají na skalních stepích Tichého údolí ukryté samičky v norách. Na miříkovitých rostlinách v teplomilných trávnících žijí housenky chráněného motýla otakárka fenyklového \"(Papilio machaon),\" který často létává kolem vrcholů buližníkových skal. Začátkem května se sem slétávají ke svatebním letům. Mezi častější druhy patří babočka kopřivová \"(Aglais urticae)\" a babočka admirál \"(Vanessa atalanta)\", objevující se jak na xerotermních stráních tak i v listnatých lesích\".\"\nÚzemí je druhově pestré. V rákosinách hnízdí řada vodních druhů ptáků, například rákosník obecný \"(Acrocephalus scirpaceus)\" a rákosník zpěvný  \"(Acrocephalus palustris).\" Staví si hnízda na koncích rákosu ve tvaru košíku a mají charakteristický zpěv. V močálech nalezneme chřástal vodního \"(Rallus aquaticus),\" slípka zelenonohou \"(Gallinula chloropus)\" a strnad rákosního \"(Emberiza schoeniclus).\" Setkáme se zde s ještěrkou obecnou \"(Lacerta agilis)\" a dokonce i s naší nejvzácnější ještěrkou zelenou \"(Lacerta viridis)\", nalézající se na xerotermních stanovištích stepních trávníků\".\" Nalezneme zde slepýše křehkého \"(Anguis fragilis)\" a ve vlhčích mokřadech užovku obojkovou \"(Natrix natrix),\" a také ropuchu obecnou \"(Bufo bufo).\" Jedním z nejvýznamnějších druhů je zde mlok skvrnitý \"(Salamandra salamandra),\" který je silně ohrožený. Únětický potok je pstruhový revír, kam je vysazován pstruh potoční \"(Salmo trutta)\" a pstruh duhový\"(Oncorhynchus mykiss).\" Ze savců na vlhkých místech žije rejsec vodní \"(Neomys fodiens)\" a náš nejmenší hlodavec, myška drobná \"(Micromys minutus).\" V okolí Roztok je hojným druhem srnec obecný \"(Capreolus capreolus).\" Při migraci zastihneme i prase divoké \"(Sus scrofa).\"\n\nMezi významné zástupce patří tařice skalní \"(Aurinia saxatilis),\" která žlutě rozkvétá na skalním reliéfu v období jara. Na západním okraji se ve vřesovišti vyskytuje vzácný koniklec luční \"(Pulsatilla pratensis)\" a platan javorolistý \"(Platanus × acerifolia).\" Vřesoviště je z velké části složené z vřesu obecného \"(Calluna vulgaris)\" a paličkovce šedavého \"(Corynephorus canescens).\" Lesy Roztockého háje jsou tvořeny acidofilními doubravami (\"Quercetea robori-petraeae\"), rostoucími na písčitých říčních terasách nebo na výstupech kyselých buližníků. V puklinách skal nalezneme netřesk výběžkatý \"(Jovibarba globifera subsp. globifera)\". Teplomilné doubravy (\"Quercetea pubescentis\") rostou na navátých spraších a v údolí Únětického potoka společně s habrovými pařezinami (\"Carpinus betulus\") s chudým podrostem. Únětický potok lemují javory babyky (Acer campestre), olše lepkavé \"(Alnus glutinosa)\" a jasany ztepilé \"(Fraxinus excelsior).\" Vyskytuje se zde i ohrožená štětička chlupatá \"(Virga pilosa).\" Floristicky bohaté oblasti jsou porfyritová a diabasová žíla u Spáleného mlýna. Roste zde dvojštítek hladkoplodý \"(Biscutella laevigata)\" a kavyl vláskovitý \"(Stipa capillata).\" Suchá místa zdejších teplých oblastí vyhovují psinečku tuhému \"(Agrostis vinealis),\" řebříčku sličnému \"(Achillea nobilis),\" vousatce prstnaté \"(Bothriochloa ischaemum) a ostřici nízké (Carex humilis).\" Na výslunných skalnatých stráních a okrajích lesů roste česnek kulatohlavý (\"Allim sphaerocephalon),\" dřišťál obecný \"(Berberis vulgaris),\" skalník celokrajný \"(Cotoneaster integerrimus),\" jestřábník bledý \"(Hieracium schmidtii),\" strdivka sedmihradská \"(Melica transsilvanica) a\" kostřava sivá \"(Festuca pallens).\" V roce 2011 byl na výslunných písčinách ověřen výskyt radyku prutnatého (\"Chondrilla juncea\"), již ale v menším zastoupení. Co se týče hub, je zde nejběžnější jedlou houbou bedla červenající \"(Chlorophyllum rhacodes).\" Na opadaných olšových jehnědách vyrůstá jehnědka olšová \"(Ciboria caucus).\" Na pařezech lze vidět pevník nachový \"(Chondrostereum purpureum).\" Na zdejších dřevinách lze spatřit i vzácnější kornatec pórkový \"(Dendrothele alliacea).\"\nÚzemí přírodní rezervace je využíváno k pastvě hospodářských zvířat, hlavně koz, ovcí a koní. Díky pestrému geologickému složení podkladu se zde prováděla těžba. Dnes jsou svahy údolí narušeny řadou lomů. Jižní stráně Tichého údolí sloužily od konce 19. století jako sady a vinice.Cílem ochrany je zde udržování a obnovení biotopů vřesovišť (koniklec luční/\"Pulsatilla pratensis)\", skalních stepí (ještěrka zelená/\"Lacerta viridis)\" a listnatých lesů nutných pro druhově bohatá společenstva. Pro udržení strukturně bohatých prosvětlených porostů je nutné extenzivní hospodaření. Snaha je dále o návrat k přirozenému druhovému složení. Vlhké louky, nacházející se v nivě Únětického potoka, jsou dávným výtvorem lidské činnosti. Aby nedošlo k přeměně v jednotvárnou rákosinu, musí se pravidelně kosit. Mnohé skalní svahy dnes zarůstají trnovníkem akátem \"(Robinia pseudacacia)\" a dokonce zde byla nevhodně vysazena borovice lesní \"(Pinus sylvestris)\" (50. léta 20. století). V lesích se spontánně šíří nepůvodní dub červený \"(Quercus rubra),\" který je třeba omezovat společně s šířením břízy bělokoré \"(Betula pendula).\" Řešením by byla vhodná pastva. Sdružení Roztoč a Beleco ve spolupráci s MŽP informuje místní obyvatele i turisty o možnosti se aktivně podílet na ochranných projektech. Pořádají výpravné i umělecké aktivity. Zde si i děti mohou osvojit pastevectví, včelařství, vyrábění domečků pro hmyz nebo dokonce kroužkování ptactva.\n\nKlidné, romantické údolí se starými mlýny a divoce rozeklanými hřebeny skal s vyhlídkami na okolí (Alšova vyhlídka) je vhodné pro širokou veřejnost. Přírodní rezervací vede naučná stezka „Roztocký háj – Tiché údolí“ s 12 zastávkami. V roce 2006 byla nově zrekonstruována.  Barevné informační tabule přibližují návštěvníkům historické, přírodní i kulturní zajímavosti rezervace a okolí. Na začátek stezky se lze dostat MHD od stanice metra Dejvická autobusovou linkou 107 do stanice Suchdol nebo linkou 147 do stanice Budovec. Také zde nalezneme turistická stezku s modrým značením. Co se týče sportovních aktivit, lze využít cyklostezku nebo dokonce vyzkoušet jednu z více než 80 horolezeckých cest (Kozí hřbety a Holý vrch). Od zámku v Roztokách až k bývalé výletní restauraci Maxmiliánka vede trasa doporučovaná hendikepovaným turistům. Další zajímavé lokality v okolí zahrnují Kozí Hřbety, Žalov - Levý Hradec s kostelem svatého Klementa a hradištěm, Roztocký zámek s muzeem, zámeček Brandejsův statek, kam jezdíval Mikoláš Aleš a vrch Řivnáč s výhledem na Vltavu.\n\n"}
{"id": "616931", "url": "https://cs.wikipedia.org/wiki?curid=616931", "title": "Arrondissement Bayeux", "text": "Arrondissement Bayeux\n\nArrondissement Bayeux je francouzský arrondissement ležící v departementu Calvados v regionu Normandie. Jeho území je dále rozděleno do 5 kantonů (některé z nich zasahují částečně i do okolních arrondissementů), které jsou tvořeny jednotlivými obcemi.\n\n"}
{"id": "616934", "url": "https://cs.wikipedia.org/wiki?curid=616934", "title": "Zichron Moše", "text": "Zichron Moše\n\nZichron Moše (: זיכרון משה, doslova „Vzpomínka na Mošeho“) je čtvrť v centrálním Jeruzalémě v Izraeli. Byla založena roku 1905 a nachází se mezi čtvrtěmi Me'a Še'arim a Ge'ula. Její první obyvatelé byli sekulární učitelé a samotná čtvrť byla jedna z řady jeruzalémských čtvrtí pojmenovaných na počest sira Mosese Montefioreho.\n\nByla vybudována kolem školy Simona von Lämela, která byla třetí jeruzalémskou židovskou školou. Ta byla postavena roku 1856 díky finančním prostředkům darovaným Elise Herzovou (rozenou Lämelovou) z Vídně, na počest památky jejího otce. V roce 1888 byla správa školy převedena na německo-židovskou filantropickou společnost a roku 1910 na společnost Hilfsverein der Deutschen Juden.\n\nV roce 1932 bylo na nezastavěném pozemku vybudováno Edisonovo divadlo, pojmenované po vynálezci prvního promítacího stroje (kinetoskop) Thomasi Alva Edisonovi. Divadlo bylo vůbec první svého druhu v Jeruzalémě. Vystupovali v něm herci jako Yves Montand a bylo koncertním místem předstátního Symfonického orchestru.\n\n"}
{"id": "616938", "url": "https://cs.wikipedia.org/wiki?curid=616938", "title": "CHL Humanitarian of the Year", "text": "CHL Humanitarian of the Year\n\nCHL Humanitarian of the Year je každoročně udělované ocenění hokejistovi, působícím v některé z lig, které zastřešuje Canadian Hockey League, který se nejvíce podílel v humanitárních aktivitách.\n"}
{"id": "616940", "url": "https://cs.wikipedia.org/wiki?curid=616940", "title": "CHL Defenceman of the Year", "text": "CHL Defenceman of the Year\n\nCHL Defenceman of the Year je každoročně udělované hokejové ocenění nejlepšímu obránci, působícímu v některé z lig, které zastřešuje Canadian Hockey League.\n"}
{"id": "616941", "url": "https://cs.wikipedia.org/wiki?curid=616941", "title": "CHL Player of the Year", "text": "CHL Player of the Year\n\nCHL Player of the Year je každoročně udělované hokejové ocenění nejlepšímu hráči působícím v některé z lig, které zastřešuje Canadian Hockey League. Tento hráč je vybrán z držitelů trofejí: Red Tilson Trophy, Michel Brière Memorial Trophy a Four Broncos Memorial Trophy.\n"}
{"id": "616942", "url": "https://cs.wikipedia.org/wiki?curid=616942", "title": "CHL Scholastic Player of the Year", "text": "CHL Scholastic Player of the Year\n\nCHL Scholastic Player of the Year je každoročně udělované hokejové ocenění hráči působícím v některé z lig, které zastřešuje Canadian Hockey League, který nejlépe skloubí vynikající výsledky ve sportu se studijními výsledky.\n"}
{"id": "616943", "url": "https://cs.wikipedia.org/wiki?curid=616943", "title": "Dům U Kamenného zvonu", "text": "Dům U Kamenného zvonu\n\nDům U Kamenného zvonu je dům čp. 605 na Staroměstském náměstí v Praze 1. Stojí vedle Paláce Golz-Kinských, na rohu Staroměstského náměstí a Týnské ulice.\n\nDnešní dům je zbytkem větší residence z doby před polovinou 14. století a pravděpodobně sloužil jako dočasné obydlí Elišky Přemyslovny a Jana Lucemburského po jejich přistěhování do Prahy. Residence dosahovala až k místu dnešního domu U Černého slona na rohu Týnské ulice a Týnské uličky a částečně také na místě Paláce Golz-Kinských.\n\nDům byl přestavován v 15.–19. století. Během těchto let se prakticky vytratila gotická podoba paláce. V letech 1975–1987 proběhla rozsáhlá regotizace. Při této rekonstrukci byla odkryta a obnovena gotická fasáda místo dosavadní barokní. Rovněž bylo ke střeše přistavěno železobetonové podsebití, které však dům původně neměl. Od roku 1988 je v užívání Galerie hlavního města Prahy.\n\nPrvní doložená zmínka o domu pochází z roku 1363, kdy patřil měšťanovi Henslinu Pesoldovi z Chebu. V následujících letech dům střídal vlastníky, a to jak bohaté měšťany, tak drobné šlechtice. Po dlouhou dobu však zůstával pýchou náměstí, což dosvědčuje také fakt, že inspiroval členění východní fasády nového křídla radnice (konec 14. století).\n\nMezi lety 1484 až 1513 se cena domu dvakrát navýšila, což napovídá, že v těchto letech došlo k výrazným přestavbám. V desátých letech 16. století, když palác vlastnil Václav Šlechta z Pomberka, byl zhotoven renesanční domovní portál a postaveno východní křídlo. Z této doby se dochovaly malby drapérií, které zdobily stěny. Později po dostavbě přibylo také severní křídlo, které uzavřelo dvůr na parcele.\n\nVýznamným milníkem pro objekt byl rok 1685, kdy dům prošel zásadní rekonstrukcí. Byly obity veškeré gotické prvky, plasticky vystupující z fasády, a použity do zazdívek, palác získal novou střechu a byl snížen.\n\nObrovským zásahem bylo rovněž přepatrování nárožní věže ze tří podlaží na čtyři, což dalo západní fasádě velmi odlišný ráz. Členění na tři okenní osy však bylo zachováno. Šnekové severní schodiště, jež sloužilo jako hlavní vertikální komunikace nárožní věže, ztratilo kvůli změně konstrukčních výšek svou funkci a prostor byl nadále využíván jako špajzy.\n\nRok 1775 byl pro palác rokem další významnější úpravy. Ve vnitřním dvoře byly postaveny pavlače usazené na mohutných barokních konzolách a západní průčelí získalo nové štukové členění.\n\nTaké v 19. století proběhly menší stavební úpravy, nikoliv však rozměrů dřívějších přestaveb. Došlo například ke zjednodušení barokní fasády, která však v devadesátých letech získala zpět neobarokní štukovou výzdobu.\n\nVe 20. století byly prostory Kamenného Zvonu využívány jako kanceláře, sklady či dílny a objekt chátral. Během 60. let byl dům podroben řadě stavebně historických průzkumů, při nichž se zjistilo, že se jedná výjimečný gotický objekt. Za objev hlavního průčelí se zasloužil vedoucí Státního ústavu pro rekonstrukci památkových měst a objektů (SÚRPMO) Jan Muk společně s restaurátorem Josefem Hýzlerem.\n\nPo průzkumech bylo přistoupeno k důkladné regotizaci, jež probíhala v letech 1975–1987. Projekčních prací se ujali architekti A. Charvátová a V. Pelzbauer, rekonstrukce gotického tvarosloví proběhla pod vedením restaurátora Jiřího Blažeje. Přímo na Staroměstském náměstí vznikla provizorní kamenická huť, kde se restaurovaly úlomky prvků nalezené v přizdívkách. Zlomky kamenické výzdoby se dočasně ukládaly ve sklepení paláce. Ty, pro něž se nenašlo místo, byly uloženy do depozitáře. Celkem se při pracích na domě nalezlo více než 12 000 zlomků.\n\nV nárožní věži došlo k obnovení původních dvou pater, a tedy k zazdění barokních a vybourání původních gotických oken. Kružby v oknech se z větší části podařilo sestavit z nalezených úlomků, baldachýny s vimperky mezi okny se ovšem zachovaly už jen v torzu.\n\nHistorickému stavu neodpovídá zastřešení nárožní věže. Původně měl dům vysokou dlátovitou střechu z šindele nebo pálené krytiny, zakončenou pouze okapem. Projektanti však při restaurování přiřkli památce břidlicovou krytinu, která se v gotické Praze kvůli nedostupnosti neužívala, a střechu zakončili železobetonovým podsebitím.\n\nV interiéru se podařilo najít a restaurovat polychromické dřevěné stropy obou pater a výmalby kaplí v přízemí a prvním patře. Obnoveno bylo i šnekové schodiště s prévety. Vnitřní nádvoří si však zachovalo barokní vzhled včetně pavlačí na mohutných konzolách.\n\nDům je pojmenován podle kamenného zvonu zasazeného do nároží. Zvon může být připomínkou vstupu Jana Lucemburského do Prahy roku 1310, kdy se po marném obléhání města okupovaného Jindřichem Korutanským povedlo zevnitř i zvenčí ztéci bránu na umluvené znamení – zvonění zvonu špitálního kostela Panny Marie před Týnem, jak popisuje \"Zbraslavská kronika\".\n\nDům U Kamenného zvonu dnes tvoří nárožní věž, na niž navazuje jižní křídlo. Později dostavěné východní a severní křídla uzavírají dvůr paláce. Příčné západní křídlo, které se nedochovalo, stálo v místě dnešního paláce Kinských. Fasády byly omítnuty s ponecháním pohledových kamenů v okolí ostění, což bylo u  středověkých měšťanských domů obvyklé. Výjimku tvoří fasáda západní, která byla celá neomítnuta.\nFasáda mířící do Staroměstského náměstí je zdaleka nejzdobnější z celého domu. Oproti ostatním průčelím se pyšnila opracovanými kameny. Západní okna s lomeným obloukem jsou pravidelně uspořádána ve třech osách. Disponovala členitými gotickými kružbami s trojlaloky a čtyřlaloky, dole ukončené jeptiškami. Nad okny se vyskytovaly vimperky s trojlisty uvnitř, osázené kraby a ukončené kytkami.\n\nMezi okny prvního i druhého patra se nacházely výklenky s konzolami pro sochy. Byly rovněž ukončené hrotitými oblouky, zdobené jeptiškami. Nad nimi se také nacházely vimperky s kraby a kytkami. Po stranách nik vyrůstaly z listových hlavic sloupků fiály. V těchto osmi nikách byly umístěny sochy. Všechny byly posazené na konzolách a shora chráněné baldachýny. Mezi okny prvního patra se nalézaly sochy krále a královny sedící na trůně. Po stranách je doprovázeli pěší rytíři v plné zbroji. Torza těchto soch při rekonstrukci sestavil z úlomků Jan Blažej a dnes jsou k nahlédnutí v kapli v přízemí. Sochy ve výklencích druhého patra se nedochovaly. Spekuluje se, že se zde mohli nacházet zemští patroni – sv. Václav, Vít, Vojtěch a Prokop. Přízemní část fasády nebylo možné kvůli špatnému stavu plně zrekonstruovat. Z nálezu koňské kýty se však usuzuje, že nad portálem mohla být umístěna jezdecká socha. Rozmístění soch v průčelí a architektonická výzdoba odkazuje jak na architekturu katedrálních staveb, tak na umění antické Byzance.\n\nVeškeré profilace ostění oken a další kamenné prvky jsou stejného charakteru a vykazují jednotu, což je důkazem, že věž byla postavena v jednom časovém období (kolem 1310) a že stavbu zastřešovala jediná stavební huť. Sochařská výzdoba prozrazuje, že také její mistr patřil k téže huti, není však známo, o kterou huť konkrétně se jedná. Zatímco některé zdroje uvádějí francouzsky orientovanou dvorskou huť, jiné spíše odkazují na huť z Kolína nad Rýnem.\n\nCelé přízemí věže tvoří vstupní hala, která ústí v průchod do dvora. Šířka průchodu naznačuje, že dům byl průjezdný na koni, ne však vozmo. Vjezd pro vozy se nacházel z Týnské uličky za objektem.\n\nZ průchodu se vchází do tzv. předkaplí a kaple, přístupné přes gotické portálky. Architektonické pojetí prostory naznačuje, že nebyla původně zamýšlena jako kaple. Tvoří ji jednoduše členěná podélná místnost o dvou polích žebrové křížové klenby, oddělených širokým pasem. Okna do dvora i do ulice jsou prostá obdélná, místnost postrádá liturgické náčiní. Teprve až nástěnné malby se sakrální tematikou, jež pocházejí z doby okolo roku 1310, napovídají, že se jednalo o kapli. Stáří zdí se přitom datuje do druhé poloviny 13. století. Dříve než byl tento prostor zasvěcen, se zde tedy mohl nacházet krám či místnost obchodníka, která byla ve středověkých domech umisťována zpravidla za vstupní síní.\n\nNutno ovšem podotknout, že také domácí kaple v oblasti střední Evropy se často vyskytovaly v podobných jednoduchých prostorách se dvěma klenebními poli.\n\nPatro věže je přístupné po točitém schodišti, které je situováno při levé straně vstupní haly. To spojuje jednotlivá patra nárožní věže, je z něj přístup k prevétům a původně se z něj vystupovalo také do prvního patra západního křídla, které mělo nižší konstrukční výšku.\n\nProstor prvního patra nárožní věže je opět jednotný a není pochyb, že se využíval jako reprezentační sál. Tři bohatě zdobená okna s hrotitým obloukem jsou směrována na západ k náměstí, opatřena kamennými sedátky. Dvě boční okna mířící do boční ulice jsou pak obdélná, navenek se však jeví jako hrotitá s plným tympanonem. Na severní stěně je možné nalézt restaurovanou malbu vykazující prvky dvorského umění druhé poloviny 14. století.\n\nKlíčový v určení účelu místnosti je hrotitý portál při vstupu ze sálu na točité schodiště. Honosí se jemně profilovaným ostěním, byl opatřen kružbou ve vrcholu a po bocích vyrůstaly z konzol tvaru lvích hlav fiály.\n\nZa zmínku stojí také soukromá oratoř nacházející se v jižním křídle. Na rozdíl od kaple v přízemí, která se nachází přímo pod oratoří, je zde účel jasný. Kaple je situována mezi obytnými místnostmi a z umístění dveří v líci zdi místnosti je patrné, že se do ní vcházelo z obou stran a byla „komunikačním cílem“ patra. Bohoslužby mohl obyvatel domu sledovat z vedlejší komnaty sdruženým podélným okénkem (ostění ve zlomcích dochováno).\n\nUvnitř oratoř oplývala mnoha architektonickými detaily. Mezi nejvýraznější patří trojitý výklenek ve východní zdi. Největší střední byl opatřen hrotitým obloukem s visutou kružbou ve vrcholu posazenou na konzolách s vegetabilními vzory. Dole jej ukončovala vysunutá římsa, jež nahrazovala mensu. Výklenky po stranách mají čtvercový tvar doplněný o vimperky a sloužily jako pastoforium a schránka na relikviáře. Všechny tři výklenky zdobí kraby a kytky. Částečně se dochovala také polychromie nik, laděná do sytých červených a modrých barev.\n\nOratoř disponuje dvěma křížovými klenbami s hruškovitými žebry. Konzoly, jež je vynášejí, mají opět vegetabilní motivy. U severního svorníku se spekuluje, mohl být tvarován jako slunce, jižní snad jako korunovaná tvář.\n\nOdhaduje se, že další místnosti prvního patra sloužily soukromým účelům, snad až na nedochovaný příčný sál, nacházející se v západním křídle. Kromě malého šnekového schodiště ve věži byly prostory přístupné hlavně ze širokého točitého schodiště v severním křídle.\n\nTaké ve druhém patře věže se dnes nachází jednotný prostor, který byl při rekonstrukci ve 20. století označen jako trůnní sál Elišky Přemyslovny. Také se honosí hrotitými okny na západ, navíc se v jižní stěně nachází trojlaločná nika, která se vykládala jako prostor pro umístění slavnostního širokého sedla. Do východní stěny jsou pak vloženy dvě konzoly nalezené při rekonstrukci domu, které naznačují, že v minulosti v těchto místech měl stát krb. Nad nimi se nachází otvor či nika, propojená se sopouchem krbu. Tvrzení, že ve druhém patře se skutečně nacházel trůnní sál, má však své nedostatky.\n\nNejdříve stojí za povšimnutí samotný průchod mezi šnekovým schodištěm a sálem, jenž není zdaleka tak zdobný jako portál o patro níže, a vypovídá tedy o prostoru menší majestátnosti. Druhou trhlinou v hypotéze je fakt, že reprezentační sál se nachází již v prvním patře a další sál tedy postrádá účelu. Nesprávné bylo určení stáří sopouchu nad krbem, který je prokazatelně mladší než otvor nacházející se nad ním. Krb tak zřejmě do místnosti přibyl až při jedné z pozdějších přestaveb, kamenné konzoly s ním časově nesouvisí. Z výzkumů doc. Rykla a prof. Škabrady vyplývá, že tyto konzoly mohly být umístěné v hrotech trojitého výklenku, dnes ukončených neprofilovanými kamennými kvádry. Dále se domnívají, že místnost byla ve skutečnosti rozdělena na menší vstupní síň, dřevěnou vytápěnou jizbu a sálovou místnost s okny do náměstí.\n\nTři prostory měly být rozděleny dřevěnými příčkami, vytápěná místnost měla disponovat nižším dřevěným stropem, jehož konstrukce by se odvíjela od trojité niky. Do vzniklého prostoru nad jizbou by pak byl vháněn teplý kouř, který by posléze mohl unikat otvorem u stropu. Dřevěné konstrukce tvořící vytápěnou jizbu uvnitř větší místnosti nebyly ve středověku neobvyklé. Dřevěná jizba byla využívána především ženami a dětmi v chladných měsících, sloužit mohla případně i pro přespání. Sál vedle pak dostál svého užití především v létě. Tato dispozice předpokládá, že ve druhém patře věže se nacházela sestava místností pro bydlení, což typologicky odpovídá řešení honosnějších budov daného období.\n\nDruhé patro dalších křídel nebylo kvůli výškovým rozdílům přímo přístupné z druhého patra věže. Dispozice odpovídala rozmístění místností v patře prvním, s tím rozdílem, že sál příčného křídla nahradily pravděpodobně další soukromé komnaty.\n\n\n\n"}
{"id": "616944", "url": "https://cs.wikipedia.org/wiki?curid=616944", "title": "CHL Sportsman of the Year", "text": "CHL Sportsman of the Year\n\nCHL Sportsman of the Year je každoročně udělované hokejové ocenění hráči, působícímu v některé z lig, které zastřešuje Canadian Hockey League, který prokáže největšího sportovního ducha.\n"}
{"id": "616945", "url": "https://cs.wikipedia.org/wiki?curid=616945", "title": "CHL Top Draft Prospect Award", "text": "CHL Top Draft Prospect Award\n\nCHL Top Draft Prospect Award je každoročně udělované hokejové ocenění hráči, působícímu v některé z lig, které zastřešuje Canadian Hockey League, který má nejlepší vyhlídky v chystaném vstupním draftu NHL.\n"}
{"id": "616946", "url": "https://cs.wikipedia.org/wiki?curid=616946", "title": "CHL Top Scorer Award", "text": "CHL Top Scorer Award\n\nCHL Top Scorer Award je každoročně udělované hokejové ocenění nejproduktivnějšímu hráči, působícímu v některé z lig, které zastřešuje Canadian Hockey League.\n"}
{"id": "616950", "url": "https://cs.wikipedia.org/wiki?curid=616950", "title": "Memorial Cup", "text": "Memorial Cup\n\nMemorial Cup je trofej, která je každoročně udělována týmu, který vyhraje stejnojmenný turnaj. Soupeří mezi sebou týmy z Canadian Hockey League, t.j. vítězové Ontario Hockey League, Western Hockey League a Quebec Major Junior Hockey League. Čtvrtým týmem hrajícím o Memorial Cup je tým, který turnaj hostí. Hostitelství se pravidelně střídá mezi těmi třemi juniorskými ligami. \n\nTrofej byla původně známá pod názvem OHA Memorial Cup, protože jí v roce 1919 darovala Ontarijská hokejová asociace (OHA) jako trofej pro juniorského mistra Kanady. Do roku 1971 mohl trofej získat jakýkoliv juniorský tým Kanady, který vyhrál playoff, které se hrálo od regionálních úrovní, až po finále, kde nastoupil tým z východu proti týmu ze západu. Tříligový formát turnaje byl hrán od roku 1972, kdy Kanadská amatérská hokejová asociace (Canadian Amateur Hockey Association - CAHA) rozdělila juniorskou A třídu do dvou úrovní. Od té doby je Memorial Cup určen vítězi nejvyšší úrovně.\n\nMemorial Cup byl navržen kapitánem Jamesem T. Sutherlandem během I. světové války, protože chtěl vytvořit trofej na počest hráčů OHA, kteří padli během I. světové války.\n\nVítěz tučně, Finalista \"kurzívou\"\n"}
{"id": "616951", "url": "https://cs.wikipedia.org/wiki?curid=616951", "title": "Ed Chynoweth Trophy", "text": "Ed Chynoweth Trophy\n\nEd Chynoweth Trophy je trofej udělovaná nejproduktivnějšímu hokejistovi Memorial Cupu. Trofej je pojmenována po Edu Chynowethovi, což byl prezident WHL v letech 1972 až 1996, také pomáhal založit Canadian Hockey League a byl jejím prezidentem v letech 1975 až 1996. \n"}
{"id": "616952", "url": "https://cs.wikipedia.org/wiki?curid=616952", "title": "George Parsons Trophy", "text": "George Parsons Trophy\n\nGeorge Parsons Trophy je trofej udělovaná hokejistovi, který během Memorial Cupu prokáže největšího sportovního ducha. Trofej je pojmenována po bývalém hráči OHA a NHL Georgu Parsonsovi, který musel v roce 1939 předčasně ukončit kariéru, kvůli zranění očí. \n"}
{"id": "616953", "url": "https://cs.wikipedia.org/wiki?curid=616953", "title": "Hap Emms Memorial Trophy", "text": "Hap Emms Memorial Trophy\n\nHap Emms Memorial Trophy je hokejová trofej udělovaná nejlepšímu brankáři Memorial Cupu. Trofej je pojmenována po bývalém hokejistovi a trenérovi Hapu Emmsovi, který jako trenér vedl 4 týmy v Memorial Cupu v letech 1950 až 1960.\n"}
{"id": "616954", "url": "https://cs.wikipedia.org/wiki?curid=616954", "title": "Stafford Smythe Memorial Trophy", "text": "Stafford Smythe Memorial Trophy\n\nStafford Smythe Memorial Trophy je hokejová trofej udělovaná nejužitečnějšímu hokejistovi Memorial Cupu. Trofej je pojmenována po Staffordu Smythovi, synovi Conna Smythe. Smythova rodina darovala tuto trofej v roce 1972.\n"}
{"id": "616955", "url": "https://cs.wikipedia.org/wiki?curid=616955", "title": "Rod (přírodní rezervace)", "text": "Rod (přírodní rezervace)\n\nRod je přírodní rezervace v okrese Tábor. Nachází se v Třeboňské pánvi, 2,5 km jihozápadně od Valu. Je součástí CHKO Třeboňsko. Rezervace zahrnuje stejnojmenný rybník (32 ha), který je součástí rybniční Nadějské soustavy na pravém přítoku Lužnice.\n\nPředmětem ochrany je rybník Rod s rozsáhlými rákosinami a s velkými plovoucími zblochanovými ostrovy, které slouží jako hnízdiště mnoha druhů vodního ptactva (především vrubozobých). Východní zrašelinělá část rybníka přechází v přechodové rašeliniště s charakteristickou květenou (ďáblík bahenní, ostřice plstnatoplodá, rosnatka okrouhlolistá, pupečník obecný, leknín bělostný, bazanovec kytkokvětý, klikva bahenní, bublinatka menší, bublinatka bledožlutá, hrotnosemenka bílá, zevar nejmenší). Lokalita je dále významným shromaždištěm vodního a mokřadního ptactva v době jarních a podzimních tahů. Rod slouží jako pravidelné centrum výskytu zimujících orlů mořských. Žije zde také řada ohrožených druhů obojživelníků (skokan ostronosý, skokan krátkonohý, skokan zelený, čolek obecný, čolek horský, čolek velký, kuňka obecná, rosnička zelená). Pravidelně se tu vyskytuje vydra říční.\n"}
{"id": "616956", "url": "https://cs.wikipedia.org/wiki?curid=616956", "title": "Rod (rybník)", "text": "Rod (rybník)\n\nRod je rybník v okrese Tábor, kde je součástí Nadějské rybniční soustavy na pravém přítoku Lužnice. Nachází se v Třeboňské pánvi v CHKO Třeboňsko, kde je zahrnut do přírodní rezervace Rod.\n\nOchrana rybníka Rod byla vyhlášena kvůli rozsáhlým rákosinám a velkým plovoucím zblochanovým ostrovům, které slouží jako hnízdiště mnoha druhů vodního ptactva. Východní část rybníka přechází v přechodové rašeliniště.\n\nLokalita je dále významným shromaždištěm vodního a mokřadního ptactva v době jarních a podzimních tahů. Rod slouží jako pravidelné centrum výskytu zimujících orlů mořských. Žije zde také řada ohrožených druhů obojživelníků. Pravidelně se tu vyskytuje vydra říční.\n"}
{"id": "616984", "url": "https://cs.wikipedia.org/wiki?curid=616984", "title": "Židé ve Vyškově", "text": "Židé ve Vyškově\n\nŽidé ve Vyškově se poprvé zmiňují v listině z roku 1322, až do roku 1848 však židovské osídlení Vyškova tvořily ojedinělé židovské rodiny. Teprve v důsledku emancipace židovského obyvatelstva v Rakouském císařství došlo k rozvoji vyškovského židovského osídlení (maxima dosaženo roku 1890, kdy ve Vyškově přebývalo 263 židů) i židovských náboženských institucí (1885 zřízena synagoga, 1888 hřbitov, 1891 modlitební spolek povýšen na židovskou náboženskou obec). Od počátku 20. století ovšem probíhal proces migrace do velkých měst, takže za první Československé republiky zůstalo ve Vyškově jen několik desítek židů, které pak nacisté deportovali do Terezína a z nichž velkou část nedlouho poté zavraždili ve vyhlazovacích táborech.\n\nV dochovaných listinách se židé ve Vyškově zmiňují roku 1322, kdy Jan Lucemburský udělil olomouckému biskupovi Konrádovi privilegium, jímž mu dovolil usadit ve čtyřech z jeho poddanských měst, mj. také ve Vyškově, po jedné židovské rodině a také mu přenechal také výkon práv nad těmito židy. Na rozdíl od jiných měst olomouckého biskupa se však židovské osídlení v tomto městě zřejmě příliš neujalo, neboť ve středověkých pramenech ve spojitosti s Vyškovem figurují židé pouze ojediněle. Také v dalších staletích žilo ve Vyškově jen několik málo židovských nájemců vrchnostenských provozoven.\nSituace se změnila v důsledku revoluce roku 1848, jež započala proces emancipace židovského obyvatelstva v Rakouském císařství a mimo jiné přinesla také právo svobodně se stěhovat. Již roku 1860 tedy ve Vyškově žilo dostatečné množství židů na to, aby zde založili modlitební spolek. Roku 1880 žilo ve Vyškově celkem asi 50 rodin. Tou dobou již ve Vyškově fungovala chevra kadiša (zal. asi 1867) a brzy si židé zřídili také synagogu (1885) a hřbitov (1888). Roku 1891 byl místní židovský modlitební spolek povýšen na židovskou náboženskou obec, vlastního rabína ovšem vyškovští židé dokázali vydržovat až od roku 1918.\n\nSe ziskem rovných práv se místní židé zapojili také do hospodářského, společenského i kulturního města. Mezi přední židovské podnikatele patřil například výrobce obuvi M. Alt, vlastníci továrny na sukno bratři Kleinové nebo třeba ředitel cukrovaru Wilhelm Skutezky a jeho syn Gustav Skutezky.\n\nOd počátku 20. století ovšem probíhal proces migrace do velkých měst, takže počet židů ve Vyškově se postupně snižoval, takže roku 1930 zde žilo pouze 44 židů. Vyškovskou židovskou komunitu nakonec zcela zničili nacisté, když z Vyškova deportovali 80 židů (většinu z nich tvořili uprchlíci ze Sudet) a valnou část z nich zavraždili ve vyhlazovacích táborech.\n\n\n"}
{"id": "616991", "url": "https://cs.wikipedia.org/wiki?curid=616991", "title": "Kondenzace DNA", "text": "Kondenzace DNA\n\nKondenzace („sbalování“) a dekondenzace DNA jsou dva protichůdné procesy, umožňující remodelaci molekuly DNA do kompaktnějšího či naopak volnějšího uspořádání. Především u eukaryot je nutné sbalit DNA poměrně důkladně, neboť lineární délka řetězce DNA v každé lidské buňce činí dva metry, přičemž např. během buněčného dělení musí vzniknout chromozomy o délce několika mikrometrů. Kondenzace se děje na několika úrovních a je obezřetně regulována, jelikož má významný vliv na genovou expresi. Zjednodušeně platí, že kondenzované oblasti jsou spíše transkripčně umlčené, tzn. geny v nich ležící se nepřepisují. Silně a trvale kondenzovanými oblastmi jsou regiony bez genů, tzv. heterochromatin, naopak v euchromatinu je míra kondenzace zpravidla nižší.\n\nVirová DNA obvykle příliš kondenzována není, ačkoliv i u ní se projevuje často nadšroubovicové vinutí (supercoiling). U bakterií se již vyvinul jistý aparát, který DNA kondenzuje, zejména díky polyaminům, ale i jistým proteinům. Nejkomplikovanější je však nicméně kondenzace eukaryotického jaderného genomu.\n\nHlavní roli v eukaryotické kondenzaci hrají proteiny histony, přítomné v jádře v obrovském množství. Hlavní bílkovinnou jednotkou je tzv. nukleozom, oktamer tvořený osmi histony (H2A, H2B, H3 a H4, každý z nich dvakrát). DNA má původně šířku asi 2 nanometry, ale po omotání řetězce kolem nukleozomů vzniká 10 nm vlákno. To však má ještě schopnost přecházet na kompaktnější 30 nm vlákno. Délka DNA se tím zkrátí asi čtyřicetkrát. Další úrovně sbalení (existují ještě nejméně dvě) jsou poněkud zahaleny tajemstvím a kontroverzí, nicméně musí k nim docházet, aby vznikly chromozomy o tloušťce několik stovek nanometrů.\n\nNa úrovni histonů mají významnou roli v regulaci sbalování DNA tzv. histonové modifikace. Každý histon má na svém konci ocásek („tail“, tzv. CTD), kde dochází např. k acetylacím či třeba methylacím. Acetylace například neutralizuje kladný náboj na lysinových zbytcích histonů, čímž se stává vazba DNA na bílkovinu mnohem slabší a méně náchylná ke vzniku 320 nm vláken. Spíše opačný efekt má methylace. Záleží na konkrétní pozici acetylů a dalších vazebných skupin a zdá se tedy, že platí určitý histonový kód: příkladem je lysin na pozici 9 v H3 histonu – ten je acetylován v silně kondenzovaných oblastech heterochromatinu. Další proteiny jsou schopné číst tento kód a dále ovlivňovat kondenzaci. Dále byl u některých eukaryot odhalen komplex SWI/SNF, který je schopen vyvolat v určité oblasti sklouznutí nukleozomů podél vlákna DNA a vystavit tak například některé regulační sekvence na dosah transkripčním faktorům. Na regulaci represe se dále podílí komplexy Polycomb a Trithorax. Tyto všechny a další úpravy DNA mají rozhodující vliv na spouštění transkripce – vazba na promotor se uskuteční jen tehdy, je-li k němu vytvořen přístup.\n"}
{"id": "616993", "url": "https://cs.wikipedia.org/wiki?curid=616993", "title": "Jan Tovačovský z Cimburka", "text": "Jan Tovačovský z Cimburka\n\nJan Tovačovský z Cimburka (kolem roku 1400-1464) byl moravský vojevůdce a šlechtic, který pocházel z rodu pánů z Cimburka. Třikrát zastával úřad moravského zemského hejtmana.\n\nJeho rodiči byli Albrecht Tovačovský z Cimburka a Žofie z Herštejna. \n\nPrvní písemná zmínka o Janu Tovačovském je z roku 1416, kdy na svůj hrad Tovačov pozval husitské kněze. Na podzim roku 1420 se Jan účastnil Zikmundova tažení proti Praze, které vyvrcholilo bitvou pod Vyšehradem. Zikmundovo vojsko bylo poraženo a Jan Tovačovský byl zajat. Ve vězení pražanů prodělal ideovou konverzi a stal se z něj významný stoupenec husitů. \n\nV roce 1421 se na Tovačově ubránil druhé křížové výpravě krále Zikmunda, ale 17. listopadu 1421 se na moravském zemském sněmu pod nátlakem vzdal kalicha. Od roku 1422 ale již definitivně přestoupil na husitskou stranu. V roce 1423 podpořil husitskou výpravu pražanů a orebitů na střední Moravu a v roce 1425 s Petrem Strážnickým z Kravař a hejtmany knížete Zikmunda Korybuta obléhal Olomouc. V rámci Korybutova pražského vojska se zúčastnil bitvy u Ústí nad Labem v roce 1426 a spolu s moravskou šlechtou bitvy u Tachova v roce 1427. Na přelomu let 1426 - 1427 zřejmě on vedl výpravu moravských husitů na východní Moravu, kde dobyla města Přerov, Nový Jičín, Fulnek, Odry a Hranice. \n\nV roce 1428 jednal na Tovačově s litevským knížetem Zikmundem Korybutem propuštěným z pražského vězení na Valdštejně, který odtud odešel na Odry dobyté Janem Tovačovským. Na přelomu let 1429/1430 se zúčastnil velké spanilé jízdy bratrstev do Německa a následujícího roku bitvy u Domažlic. Ve spolupráci se slovenskými sirotčími posádkami dobyl v letech 1433-1434 některá města na středním Slovensku. Od 9. září 1434, kdy spolupodepsal první porevoluční landfrýd na Moravě přešel na stranu krále Zikmunda Lucemburského a Albrechta Habsburského, což mu vyneslo v roce 1437 úřad moravského zemského hejtmana. \n\nJeště v roce 1444 údajně popravil Heralta z Kunštátu na Lestnici, strýce pozdějšího krále Jiřího z Poděbrad, ale v roce 1447 s manželkou Žofií z Kunštátu, sestrou Jiřího z Poděbrad určil Jiřího Poděbradského za poručníka svých dětí. Zúčastnil se jak korunovace Ladislava Pohrobka v roce 1453, tak korunovace Jiřího z Poděbrad v roce 1458. Podporoval krále Jiřího Poděbradského na taženích do Rakous v letech 1458 a 1462 i při jeho politických jednáních. \n\nZ funkce moravského zemského hejtmana odstoupil na konci roku 1459. Zemřel 27. února 1464 a zůstali po něm synové Ctibor (význačný právník, autor Knihy Tovačovské a moravský zemský hejtman), Jan mladší a Jaroš a dcera Jitka.\n\n\n"}
{"id": "616996", "url": "https://cs.wikipedia.org/wiki?curid=616996", "title": "Magnirostris", "text": "Magnirostris\n\nMagnirostris (\"velký čenich\") byl malý rohatý dinosaurus (ceratops), který žil v období svrchní křídy (geologický stupeň kampán), asi před 80 až 70 miliony let. Žil na území dnešního Vnitřního Mongolska (Čína). Fosilie tohoto býložravého dinosaura byly objeveny na území pouště Gobi (souvrství Bayan Mandahu) v rámci společné čínsko-kanadské expedice.\n\nOd ostatních protoceratopsidů se lišil značně velkým zobákem a počínajícím vývojem nadočnicových růžků. Typový druh \"M. dodsoni\" (pojmenován na počest paleontologa Petera Dodsona) byl popsán podle téměř kompletní lebky v roce 2003. Může však jít také o jedince bagaceratopse. Tento menší druh dosahoval délky kolem 2,5 metru a hmotnosti zhruba 175 kilogramů.\n\nTento malý rohatý dinosaurus spadá do čeledi Bagaceratopidae a jeho nejbližším přínbuzným je patrně rod \"Breviceratops\".\n\n"}
{"id": "617003", "url": "https://cs.wikipedia.org/wiki?curid=617003", "title": "Boško Abramović", "text": "Boško Abramović\n\nBoško Abramović (14. února 1951, Zrenjanin, Jugoslávie) je srbský (dříve jugoslávský) šachista a šachový velmistr. Vyhrál mezinárodní turnaje v roce 1982 v Pamporovu a v roce 1984 v Bělehradu. Dělil se o první místo na turnajích v Luganu (1981), ve Vrnjačke Banji (1983), v Niši (1984), v Subotici (1984) a v Paříži (1987).\n\n"}
{"id": "617005", "url": "https://cs.wikipedia.org/wiki?curid=617005", "title": "ZVVZ USK Praha", "text": "ZVVZ USK Praha\n\nZVVZ USK Praha (celým názvem: Závody na výrobu vzduchotechnických zařízení Univerzitní sportovní klub Praha) je český ženský basketbalový klub, který sídlí v pražských Holešovicích. Od sezóny 1993 působí v české nejvyšší basketbalové soutěži žen, známé pod názvem Ženská basketbalová liga. Od svého založení klub nikdy nesestoupil z nejvyšší soutěže. Klubové barvy jsou žlutá a modrá.\n\nJedná se o jednadvacetinásobného mistra české, potažmo československé nejvyšší soutěže žen. Tento počet titulů jej umisťuje na celkové druhé místo za první Spartou Praha, která má na svém kontě třiadvacet titulů. V domácím poháru má USK na kontě pět vítězství, což jej umisťuje na druhé místo za první Basket Žabiny Brno se šestnácti prvenstvími. Na mezinárodní scéně je největším úspěchem vítězství v Poháru Ronchettiové ze sezóny 1975/76, v Eurolize ze sezóny 2014/15 a následně i v Superpoháru FIBA v ročníku 2015. Za tento klub v minulosti hráli současně tři vicemistryně světa z roku 2010 a české reprezentantky Ilona Burgrová (do r. 2017), Kateřina Elhotová (dosud v klubu) a Alena Hanušová (dosud v klubu).\n\nSvé domácí zápasy odehrává ve sportovní hale Královka s kapacitou 2 500 diváků.\n\nZdroj: \n\n\n\n\nZdroj: \n\nZdroj: \n\nZdroj: \n\n\n"}
{"id": "617011", "url": "https://cs.wikipedia.org/wiki?curid=617011", "title": "Papilota", "text": "Papilota\n\nPapilota je označení pro kuchařskou pomůcku, sloužící k úpravě pokrmů ve vysoké gastronomii. \n\nSamotnou papilotou se rozumí papírová či alobalová kapsa ve tvaru srdce, do které se vkládají syrové nebo málo tepelně zpracované pokrmy. Dále se pokračuje vložením papiloty do horkovzdušné trouby. Díky efektu tvořící se páry se papilota vždy \"nafoukne\" a zvětší tak svůj objem. Vůně horké páry je první ochutnání pokrmu při otevírání papiloty samotným strávníkem.\n\nJedná se o vyšší formu složité obsluhy, kdy host si sám otevírá papilotu a vnímá tak všemi smysly (čich, zrak, chuť, hmat).\n"}
{"id": "617015", "url": "https://cs.wikipedia.org/wiki?curid=617015", "title": "Harold Mahony", "text": "Harold Mahony\n\nHarold Segerson Mahony (13. února 1867 Edinburgh, Spojené království Velké Británie a Irska – 27. června 1905 Dromore Castle, Kerry, Irsko) byl ve Skotsku narozený tenista, vítěz dvouhry ve Wimbledonu z roku 1896 a trojnásobný olympijský medailista.\n\nNarodil se v ulici Charlotte Square, č.p. 21 v Edinburghu do rodiny advokáta Richarda Johna Mahonyho, který vlastnil řadu pozemků. Rodina žila ve Skotsku, čas ovšem také trávila na Dromore Castle okresu Kerry v Irsku. Hráč trénoval na rodinném tenisovém dvorci postaveném v Dromore.\n\nVe Wimbledonu se poprvé objevil v roce 1890, kdy vypadl v prvním kole. V následujících dvou ročnících 1891 a 1892 se probojoval již do semifinále a v sezóně 1897 prohrál ve finále. V polovině 90. let odjel do Spojených států. Vrátil se do Anglie, aby mohl zvítězit ve Wimbledonu roku 1896. Ve finále zdolal Wilfreda Baddeleyho po setech 6-2, 6-8, 5-7, 8-6, 6-3.\n\nNa pařížských Letních olympijských hrách 1900 získal pro reprezentaci Velké Británie a Irska dvě stříbrné medaile ve dvouhře a smíšené čtyřhře, třetí bronzovou přidal v mužské čtyřhře.\n\nNejsilnějším úderem byl bekhend. Spoluhráč George Hillyard o jeho provedení forhendu napsal, že \"„nikdy nepřišel na správnou techniku při forhendovém odehrání míčku.“\"\n\nZemřel v třiceti osmi letech při nehodě na jízdním kole blízko domova v Kerry.\n\n"}
{"id": "617023", "url": "https://cs.wikipedia.org/wiki?curid=617023", "title": "Vladimír Vařecha", "text": "Vladimír Vařecha\n\nPhDr. Vladimír Vařecha, CSc. (9. srpna 1917, Mařatice – 19. ledna 1999, Praha) byl český překladatel a pedagog. \n\nSvoje studia anglistiky začal na Filozofické fakultě Masarykovi univerzity v Brně, poté mezi lety 1938–1940 na University of Reading. Od roku 1940 bojoval na straně Spojenců ve druhé světové válce, v roce 1946 povýšen na nadporučíka letectva v záloze. Poté studoval na Filozofické fakultě Univerzity Karlovy, kde roku 1950 v rigorózním řízení obhájil práci \"Problémy synonym v angličtině\". Působil na několika jazykových středních školách po celé republice, na Univerzitě 17. listopadu a konečně jako odborný asistent na katedře překladatelství a tlumočnictví Filozofické fakulty University Karlovy. Jakožto „západní letec“ byl sledován StB.\n\nVedle své pedagogické činnosti vynikl těž jako autor překladů děl anglické a americké literatury, například \"Údolí rozhodnutí\" od americké spisovatelky Marcii Davenport nebo divadelní hru \"Vyhnanci\" spisovatele Jamese Joyce.\n\n"}
{"id": "617027", "url": "https://cs.wikipedia.org/wiki?curid=617027", "title": "Kvartus", "text": "Kvartus\n\nKvartus (latinsky „čtvrtý“) byl křesťan z Korintu, který prostřednictvím Pavla z Tarsu poslal pozdrav přátelům do Říma. Zmínka o něm se nachází v Bibli (Římanům 16:23). Podle tradice je považován za jednoho ze 70 Ježíšových učedníků a později za biskupa z Berytu (tj. Bejrútu).\n"}
{"id": "617032", "url": "https://cs.wikipedia.org/wiki?curid=617032", "title": "Ostiář", "text": "Ostiář\n\nOstiář (latinsky \"ostiarius\" – dveřník) byl křesťanský duchovní s nejnižším stupněm svěcení. Ostiáři existovali jen v západní církvi a u Arménů. Nejstarší zmínka o ostiáři pochází z dopisu sepsaného sv. Kornéliem v roce 251.\n\nV prvotní církvi měl ostiář především za úkol dbát na to, aby se bohoslužeb nezúčastnil nikdo nepovolaný a aby katechumeni po kázání opustili kostel, také často bývali posly biskupů a byli pověřeni přivoláváním k bohoslužbám zvoněním. Od 5. století však ostiáři tyto úkoly již fakticky nevykonávali (postupně je převzal kostelník) a ostiariát zůstal pouze jedním z nižších svěcení, jako nutnou podmínkou pro budoucí kněžství. Tridentský koncil v 16. století vyvinul snahu o to, aby funkce ostiáře znovu došla své původní náplně – měl se starat o kostel, přípravu mše svaté a hřbitov, ale nakonec to uskutečněno nebylo. Nakonec ostiariát zrušil papež Pavel VI. apoštolským listem \"Ministeria quaedam\" ze dne 15. srpna 1972 s účinností od 1. ledna 1973. Přesto však v některých zemích (např. ve Švýcarsku) ostiáři existují doposud, ale jen jakožto \"služba\", tedy podobně jako České republice lektor a akolyta. Vatikán totiž ponechal jednotlivým biskupským konferencím možnost zavedení této služby. V některých tradicionalistických uskupeních – např. Institut Krista Krále či Kněžské bratrstvo svatého Petra – tedy uskupeních uvnitř Církve, které mají právo sloužit tzv. tridentskou mši, funkce ostiáře stejně jako ostatní Pavlem VI. zrušená svěcení existuje.\n\n\n"}
{"id": "617040", "url": "https://cs.wikipedia.org/wiki?curid=617040", "title": "Židé v Olomouci", "text": "Židé v Olomouci\n\nŽidé v Olomouci se poprvé zmiňují roku 1140 a pobývali zde zřejmě nepřetržitě až do roku 1454, kdy byli z města vyhnáni. Znovu se židé mohli v Olomouci usazovat až po získání rovných práv v polovině 19. století. Zejména v 60. letech 19. století počet židů prudce rostl, takže byli schopni založit židovský modlitební spolek (1865) a hřbitov (1867). Díky stále rostoucímu počtu mohl být modlitební spolek roku 1892 přeměněn na náboženskou obec, jež zaměstnala rabína a vybudovala honosnou synagogu (1897). Tvrdou ránu však vzkvétající obci zasadila nacistická okupace a deportace židů do koncentračních táborů, v nichž mnozí zahynuli. Obnově plnohodnotného náboženského života pak po 2. světové válce značně bránil komunistický režim, takže k obnovení samostatné židovské náboženské obce došlo až roku 1991.\n\nPřítomnost židů v Olomouci je poprvé doložena ze zprávy Jicchaka bar Dorbelo, jenž okolo roku 1140 podnikl cestu do českých zemí, Polska na Rus a který své postřehy sepsal v podobě dodatků ke knize o židovských náboženských zvyklostech \"Machzor Vitry\". K pojednání o pohřbívání připojil následující text: \"„[Po odříkání kadiš] každý vezme prach nebo trs, přičichne k němu a řekne: ‚Pamatuj, že jsme prach.‘ A vrhne jej za sebe. Tak se to dělá třikrát, aby se přerušil [vztah] mezi nimi [pozůstalými] a oním mrtvým. I vytrhávají ze země trávu a říkají: ‚A kvésti budou měšťané jako byliny země.‘ A takto se to dělá v Olomouci [\"אלמיצא\", Olmica].“\" Dorbelo pak Olomouc zmínil ještě jednou, když popisoval určitý způsob výběru liturgického čtení (paraša), který odůvodňuje: „Tak jsem to slyšel v Olomouci, já, Jicchak bar Dorbelo.“ Olomouc se tak řadí mezi několik málo míst s nejstarším doloženým středověkým židovským osídlením na Moravě.\n\nPodle zmínek pocházejících z dalších staletí žili židé v královském městě Olomouc s podporou krále až do poloviny 15. století. V důsledku husitských válek ovšem došlo k oslabení pozice panovníka, jenž potřeboval podporu svých měst v boji proti husitům. Olomouc nakonec králi loajalitu skutečně zachovala, roku 1454 si však Ladislavu Pohrobkovi vymohla privilegium \"de non tolerandis Judaeis\", tj. o netrpění židů. Sám král v listině vydané městu Olomouc svou slabost přiznává: \"„Učinili jsme [to] … ku větší přízni, že jsme jim [měšťanům] všechny židovské domy, jejich synagogu a hřbitov přenechali…“\" Vyvlastněním židovského majetku si olomoučtí měšťané bezpochyby dosti pomohli, materiální důvody ovšem nebyly jediné. Velký podíl na vyhnání židů z Brna měl vášnivý kazatel Jan Kapistrán, jenž přišel na Moravu, aby horlil proti husitům, ale nakonec se obrátil i proti židům.\n\nOlomoučtí židé se po svém vyhnání většinou usadili v okolních vrchnostenských městech Prostějově, Tovačově, Přerově, Lipníku a Úsově. Židé se v Olomouci až na vzácné výjimky nesměli usazovat až do roku 1848 a vstupovat do města mohli jen za vysoký poplatek. Až na samém konci 18. století je doloženo usazování židů v olomouckém předměstí a židovská jídelna pro židovské obchodníky přicházející do Olomouce.\n\nTeprve po revoluci 1848 nabyli židé (alespoň teoreticky) rovných občanských práv a možnosti svobodného stěhování. Židů v Olomouci zejména od 60. let prudce přibývalo. Již roku 1865 si proto mohli místní židé založit svůj modlitební spolek a roku 1867 zřídit vlastní hřbitov. Roku 1892 byl modlitební spolek přeměněn na židovskou náboženskou obec. Židovská obec vzápětí zaměstnala rabína (1892–1939 Berthold Oppenheim, 1940–1942 Ernst Reich) a vystavěla obecní dům, rabinát a honosnou synagogu (dokončena 1897) a rozvíjely se také židovské spolky (ženský dobročinný spolek, židovský tělocvičný spolek).\n\nHned první den nacistické okupace byla olomoucká synagoga vypálena a židovští obyvatelé Olomouce vzápětí podobně jako ostatní židé v Protektorátu Čechy a Morava zasaženi nejprve protižidovskými nařízeními a pak i deportacemi do vyhlazovacích táborů, v nichž velká část zahynula. Přeživší židé roku 1945 židovskou obec obnovili, avšak roku 1962 se obec z nařízení státu přeměnila na pouhý synagogální sbor. Teprve roku 1991 došlo k obnovení samostatné židovské náboženské obce.\n\n"}
{"id": "617046", "url": "https://cs.wikipedia.org/wiki?curid=617046", "title": "Hašek z Valdštejna", "text": "Hašek z Valdštejna\n\nHašek z Valdštejna (též \"Hašek Ostrovský z Valdštejna\") byl český šlechtic, který pocházel z dětenické větve rodu pánů z Valdštejna.\n\nSe svým bratrem Benešem se uvádí roku 1404, kdy vlastnili Železný Brod. V téže době získal Hašek Uherský Ostroh. 1. listopadu 1420 se účastnil na straně Zikmunda Lucemburského bitvy pod Vyšehradem, kde byl Hašek husity zajat. Proto k nim přestoupil a stal se vojevůdcem na straně pražského městského svazu. V červnu roku 1422 se účastnil Čáslavského sněmu, kde podpořil zvolení Zikmunda Korybutoviče zemských správcem v Čechách. Následně získal od Korybutoviče post kutnohorského mincmistra. Podle některých historiků se Hašek téhož roku podílel na likvidaci Jana Želivského, jeho podíl na Želivského smrti je však sporný. \n\nHaškovo působení v husitských službách však nemělo dlouhé trvání. Skončilo roku 1424, kdy mu Zikmund Lucemburský odňal město i hrad Ostroh a Hašek tak v roce 1425 přešel opět na stranu krále. Ostrožský hrad se však nevzdal, zůstal až do roku 1428 v rukou Fjodora Ostrožského, husitského hejtmana ruského původu. Po dlouhém obléhání nakonec roku 1428 Fjodor přešel na Zikmundovu stranu a výměnou za Ostroh od panovníka získal Veselí nad Moravou.\n\nKrál Zikmund Haška za přechod na svou stranu bohatě odměnil. Udělil mu do zástavy hrad Orlovice a umožnil jeho jmenování moravským zemským hejtmanem, namísto nevyhovujícího Petra Strážnického z Kravař. V této pozici se Hašek sblížil s Albrechtem Habsburským a stal se jeho vojevůdcem. V roce 1426 stál Hašek v čele Albrechtova vojska, které obléhalo a dobylo hrad Hluboký. Roku 1437 se stal hejtmanem v Kladsku, v letech 1437–52 vlastnil město Jičín. V roce 1438 zdědil po Machně z Vartenberka Veliš, Bradu a Vysoké Veselí. \n\nZemřel pravděpodobně bezdětný roku 1452. Krátce před svou smrtí se podílel na volbě Jiřího z Poděbrad zemským správcem. \n\n\n"}
{"id": "617047", "url": "https://cs.wikipedia.org/wiki?curid=617047", "title": "Jaworzyna Śląska", "text": "Jaworzyna Śląska\n\nJaworzyna Śląska, německy Königszelt, je město v Polsku v Dolnoslezském vojvodství ve svídnickém okrese. K 30. červnu 2008 zde žilo 5 200 obyvatel . Zdejší zajímavostí je průmyslové a železniční muzeum se sbírkou parních lokomotiv.\n\nJaworzyna Śląska je významnou železniční křižovatkou. Potkávají se zde tratě č. 137 Katovice – Lehnice a č. 274 Vratislav – Görlitz.\n\n\n"}
{"id": "617051", "url": "https://cs.wikipedia.org/wiki?curid=617051", "title": "Arrondissement Caen", "text": "Arrondissement Caen\n\nArrondissement Caen je francouzský arrondissement ležící v departementu Calvados v regionu Normandie. Jeho území je dále rozděleno do 20 kantonů (některé z nich zasahují částečně i do okolních arrondissementů), které jsou tvořeny jednotlivými obcemi.\n"}
{"id": "617056", "url": "https://cs.wikipedia.org/wiki?curid=617056", "title": "Reginald Doherty", "text": "Reginald Doherty\n\nReginald „Reggie“ Frank Doherty, první dvě jména jsou často zkracována jen jako „R.F.“ (14. října 1872, Wimbledon, Surrey – 29. prosince 1910, Kensington, Londýn) byl britský tenista, starší bratr Laurie Dohertyho. Patřil k vynikajícím hráčům amatérské éry tenisu. Stal se trojnásobným olympijským vítězem, v letech 1897–1900 vyhrál čtyřikrát v řadě dvouhru ve Wimbledonu a spolu s bratrem triumfovali osmkrát ve čtyřhře. Odborníci hodnotili pár několik let jako nejlepší na světě. V roce 1902 se probojoval do finále singlu US Championships, kde také získal dva tituly ze čtyřhry.\nK tenisu jej s bratrem přivedl otec. Měl krásný tenisový styl, představující technicky dokonalé provedení, především bekhend s plným protažením paže po úderu byl dáván za vzor správného hraní. Vystudoval kolej Trinity Hall na univerzitě v Cambridgi, kde hrál za Cambridge University Lawn Tennis Club.\n\nZemřel ve třiceti osmi letech. Nekrolog v \"The New York Times\" uvádí, že \"„byl delší dobu nemocný … a nebyl poražen až do doby, kdy začal mít problémy se zdravím.“\" Oba bratři měli respirační problémy..\n\nV roce 1980 byl posmrtně uveden do Mezinárodní tenisové síně slávy.\n\n"}
{"id": "617057", "url": "https://cs.wikipedia.org/wiki?curid=617057", "title": "O králi, hvězdáři, kejklíři a třech muzikantech", "text": "O králi, hvězdáři, kejklíři a třech muzikantech\n\nO králi, hvězdáři, kejklíři a třech muzikantech je česká televizní pohádka režírovaná Zdeňkem Havlíčkem.\n\nKdysi husy králi Řehoři Vlídnému (Zdeněk Žák) zachránily život tím, že jej probudily dřív než jej mohl jeho vrah zabít a on zabil jeho. Od těch dob se na jeho dvoře pořádají husí slavnosti. Při jedné z nich na svém dvoře potkává kejklíře (Bronislav Kotiš), kterého přijme do služby. V tu chvíli se jej však kejklíř pokusí zabít, ale hvězdář Petr (Michal Zelenka) Řehoři zachrání život. Kejklíř je vsazen do vězení a Petr přijat do služeb krále. Všechny slavnosti jsou zrušeny, z hradu odchází i tři muzikanti Břinkal (Stanislav Tříska), Cinkal (Vladislav Georgiev) a Spinkal (David Punčochář).\n\nKrál poručí aby Hřímota (Josef Novák-Wajda) kejklíře zabil, ten mu však za to, že ho neshodí do propasti slibuje lepší postavení a místo velitele armády. Kejklíř mu prozradí, že je král Vítězslav ze sousedního království. Hřímota na nabídku přistoupí a Vítězslava nechá uprchnout.\n\nMezitím byl hvězdář Petr ubytován v jedné věži Řehořova hradu, kde má výhled na hvězdy. Sem za ním také dochází princezna Korunka, králova dcera, kterou učí číst ve hvězdách. Když se o tom dozví král, jejich setkávání jim zakáže a Petrovi slíbí, byť není královského rodu, princeznu mu dá, až dokáže, že jeho hvězdy vědí všechno. Král Vítězslav v převleku za kejklíře se však pokusí ještě jednou o zavraždění Řehoře. Avšak i tentokrát mu Petr Zachrání život. Ale místo odměny, jej král z hradu vyštve.\n\nPetr se na cestě setká se třemi muzikanty, kteří mezi tím nalezli kouzelný hrášek, který způsobuje neviditelnost. Společně se vrací na hrad a vydávají se za čaroděje. Poté se snaží přinutit krále Řehoře, aby podepsal smlouvu, která povoluje svatbu mezi Petrem a Korunkou a také obnovuje veselí v celé zemi. Avšak král nad nimi vyzraje a smlouvu spálí. V tu chvíli, ale Petr zjistí, že na hranici se sousedním královstvím je připraveno Vítězslavovo vojsko. Král bije na poplach. Avšak Petr odjíždí na koni z hradu a jede k hranici, za kterou nalézá ležení vojska. Pod rouškou tmy se do tábora vplíží a nalezne v něm Břinkala jako velitele, donutí jej, aby odvolal útok a vydal se s ním na Řehořův hrad, kde jej předá králi i Vítězslavovi, který zjišťuje, že jeho otec byl zabit v sebeobraně, když se snažil zabít Řehoře a Břinkal mu v tom pomáhal.\nFilm se točil na Novém hradě, u propasti Macocha a okolí.\n\n"}
{"id": "617060", "url": "https://cs.wikipedia.org/wiki?curid=617060", "title": "Okresní soud v Českých Budějovicích", "text": "Okresní soud v Českých Budějovicích\n\nOkresní soud v Českých Budějovicích je okresní soud se sídlem v Českých Budějovicích, jehož odvolacím soudem je Krajský soud v Českých Budějovicích. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nHlavní budova soudu se nachází v historické budově s bezbariérovým přístupem na Lidické ulici, odloučené pracoviště (pro věci trestní a opatrovnické) se nachází na Zátkově nábřeží v budově krajského soudu.\n\nObvod Okresního soudu v Českých Budějovicích se zcela neshoduje s okresem České Budějovice, patří do něj území jen těchto obcí:\n\nAdamov •\nBečice •\nBorek •\nBorovany •\nBorovnice •\nBoršov nad Vltavou •\nBošilec •\nBranišov •\nBřehov •\nČakov •\nČejkovice •\nČeské Budějovice •\nČížkrajice •\nDasný •\nDívčice •\nDobrá Voda u Českých Budějovic •\nDobšice •\nDolní Bukovsko •\nDoubravice •\nDoudleby •\nDrahotěšice •\nDříteň •\nDubičné •\nDubné •\nDynín •\nHabří •\nHartmanice •\nHeřmaň •\nHlavatce •\nHlincová Hora •\nHluboká nad Vltavou •\nHomole •\nHorní Kněžeklady •\nHorní Stropnice •\nHosín •\nHosty •\nHradce •\nHranice •\nHrdějovice •\nHůry •\nHvozdec •\nChotýčany •\nChrášťany •\nJankov •\nJílovice •\nJivno •\nKamenná •\nKamenný Újezd •\nKomařice •\nKvítkovice •\nLedenice •\nLibín •\nLibníč •\nLipí •\nLišov •\nLitvínovice •\nLočenice •\nMazelov •\nMladošovice •\nModrá Hůrka •\nMokrý Lom •\nMydlovary •\nNákří •\nNedabyle •\nNeplachov •\nNová Ves •\nNové Hrady •\nOlešnice •\nOlešník •\nOstrolovský Újezd •\nPetříkov •\nPištín •\nPlaná •\nPlav •\nRadošovice •\nRoudné •\nRudolfov •\nŘímov •\nSedlec •\nSlavče •\nSrubec •\nStaré Hodějovice •\nStrážkovice •\nStrýčice •\nStřížov •\nSvatý Jan nad Malší •\nŠevětín •\nŠtěpánovice •\nTemelín •\nTrhové Sviny •\nTýn nad Vltavou •\nÚsilné •\nVčelná •\nVidov •\nVitín •\nVlkov •\nVrábče •\nVráto •\nVšemyslice •\nZáboří •\nZahájí •\nZávraty •\nZliv •\nZvíkov •\nŽabovřesky •\nŽár •\nŽimutice\n\n"}
{"id": "617061", "url": "https://cs.wikipedia.org/wiki?curid=617061", "title": "Okresní soud v Jablonci nad Nisou", "text": "Okresní soud v Jablonci nad Nisou\n\nOkresní soud v Jablonci nad Nisou je okresní soud se sídlem v Jablonci nad Nisou, jehož odvolacím soudem je Krajský soud v Ústí nad Labem – pobočka v Liberci. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\nHlavní budova soudu se nachází v historické budově na Mírovém náměstí, která je chráněna jako kulturní památka, odloučené pracoviště (pro věci opatrovnické a exekuční) v historické vile na Liberecké ulici, která je také chráněna.\n\nObvod Okresního soudu v Jablonci nad Nisou se shoduje s okresem Jablonec nad Nisou, patří do něj tedy území těchto obcí:\n\nAlbrechtice v Jizerských horách •\nBedřichov •\nDalešice •\nDesná •\nDržkov •\nFrýdštejn •\nJablonec nad Nisou •\nJanov nad Nisou •\nJenišovice •\nJílové u Držkova •\nJiřetín pod Bukovou •\nJosefův Důl •\nKoberovy •\nKořenov •\nLíšný •\nLoužnice •\nLučany nad Nisou •\nMalá Skála •\nMaršovice •\nNová Ves nad Nisou •\nPěnčín •\nPlavy •\nPulečný •\nRadčice •\nRádlo •\nRychnov u Jablonce nad Nisou •\nSkuhrov •\nSmržovka •\nTanvald •\nVelké Hamry •\nVlastiboř •\nZásada •\nZlatá Olešnice •\nŽelezný Brod\n\n"}
{"id": "617065", "url": "https://cs.wikipedia.org/wiki?curid=617065", "title": "Okresní soud v Liberci", "text": "Okresní soud v Liberci\n\nOkresní soud v Liberci je okresní soud se sídlem v Liberci, který vznikl roku 1850 a až do roku 1960 spadal do působnosti libereckého krajského soudu. Od té doby je jeho odvolacím soudem Krajský soud v Ústí nad Labem, který ale má v Liberci svou pobočku. Okresní soud rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v moderní budově z roku 2001 s bezbariérovým přístupem na ulici U Soudu, kde sídlí spolu s pobočkou Krajského soudu v Ústí nad Labem. Hned v sousedství se nachází Okresní státní zastupitelství v Liberci a pobočka Krajského státního zastupitelství v Ústí nad Labem, stejně jako bývalá soudní budova sloužící Vazební věznici Liberec.\n\nObvod Okresního soudu v Liberci se zcela neshoduje s okresem Liberec, patří do něj území jen těchto obcí:\n\nBílá •\nBílý Kostel nad Nisou •\nBílý Potok •\nBulovka •\nCetenov •\nČernousy •\nČeský Dub •\nČtveřín •\nDětřichov •\nDlouhý Most •\nDolní Řasnice •\nFrýdlant •\nHabartice •\nHejnice •\nHeřmanice •\nHlavice •\nHodkovice nad Mohelkou •\nHorní Řasnice •\nHrádek nad Nisou •\nChotyně •\nChrastava •\nJanův Důl •\nJeřmanice •\nJindřichovice pod Smrkem •\nKobyly •\nKrásný Les •\nKryštofovo Údolí •\nKřižany •\nKunratice •\nLázně Libverda •\nLažany •\nLiberec •\nMníšek •\nNová Ves •\nNové Město pod Smrkem •\nOldřichov v Hájích •\nOsečná •\nPaceřice •\nPěnčín •\nPertoltice •\nProseč pod Ještědem •\nPříšovice •\nRadimovice •\nRaspenava •\nRynoltice •\nSoběslavice •\nStráž nad Nisou •\nSvětlá pod Ještědem •\nSvijanský Újezd •\nSvijany •\nSychrov •\nŠimonovice •\nVišňová •\nVlastibořice •\nVšelibice •\nZdislava •\nŽďárek\n\n"}
{"id": "617069", "url": "https://cs.wikipedia.org/wiki?curid=617069", "title": "Romana Hejdová", "text": "Romana Hejdová\n\nRomana Hejdová (* 9. květen 1988 Brno) je česká basketbalová reprezentantka, účastnice Mistrovství Evropy v letech 2007 a 2011 a Olympijských her v roce 2008. Zúčastnila se rovněž Univerziády v roce 2009.\n\nHraje na postu křídla. Dříve působila v klubu BK Frisco Brno. Od srpna 2013 hraje za francouzský celek Union Féminine Angers Basket 49.\n\n"}
{"id": "617073", "url": "https://cs.wikipedia.org/wiki?curid=617073", "title": "Barbora Kašpárková", "text": "Barbora Kašpárková\n\nBarbora Kašpárková (* 4. červenec 1992 Brno) je česká juniorská basketbalová reprezentantka, účastnice juniorského Mistrovství Evropy v roce 2010.\n\nHraje na postu pivotky. V současné době působí v českém klubu BK Frisco Brno.\n\nJde o dceru bývalého fotbalového reprezentanta Karla Kroupy. Jejími staršími bratry jsou Michal (* 1976) a Karel (* 1980). Je neteří mistryně světa v trojskoku Šárky Kašpárkové.\n"}
{"id": "617083", "url": "https://cs.wikipedia.org/wiki?curid=617083", "title": "Arrondissement Avranches", "text": "Arrondissement Avranches\n\nArrondissement Avranches je francouzský arrondissement ležící v departementu Manche v regionu Normandie.\n\n"}
{"id": "617089", "url": "https://cs.wikipedia.org/wiki?curid=617089", "title": "Stadion Wojska Polskiego", "text": "Stadion Wojska Polskiego\n\nStadion Polské Armády je fotbalový stadion ve Varšavě, který je od 1. srpna 2002 vlastnictví hlavního města Varšavy. Hraje na něm tým Legia Varšava. Stadion se nachází ve Varšavě na ul. Łazienkowské 3. Vybudován byl v letech 1927 až 1930, prošel celkovou modernizací v roce 2009. Kapacita je 31 800 sedaček.\n\n"}
{"id": "617092", "url": "https://cs.wikipedia.org/wiki?curid=617092", "title": "Matt Beleskey", "text": "Matt Beleskey\n\nMatthew Beleskey (* 7. června 1988 Windsdor, Kanada) je kanadský profesionální hokejista, který v současné době hraje za tým Anaheim Ducks.\nByl draftován v roce 2006 týmem Anaheim Ducks jako 112. v pořadí.\n\n"}
{"id": "617095", "url": "https://cs.wikipedia.org/wiki?curid=617095", "title": "Byczyna", "text": "Byczyna\n\nByczyna (česky \"Byčina\", německy \"Pitschen\") je polské město ležící v okrese Kluczbork v Opolském vojvodství. Leží 15 km severně od Kluczborku. Žije zde okolo 3600 obyvatel.\n\nMěstem prochází železniční trať Kluczbork – Kępno.\n\nPrvní zmínky o tomto slezském městě pocházejí z roku 1054, když sloužilo jako dočasné sídlo Vratislavského biskupství. Když připadlo ve 14. století Slezsko k českému státu, stala se Byczyna pohraničním městem. V roce 1588 se u města odehrála bitva mezi rakouským arcivévodou Maxmiliánem III. a švédským králem Zikmundem III., nápadníky o polský královský trůn.\n\n"}
{"id": "617098", "url": "https://cs.wikipedia.org/wiki?curid=617098", "title": "Marc-André Bergeron", "text": "Marc-André Bergeron\n\nMarc-André Bergeron (* 13. října 1980 St-Louis-de-France, Kanada) je kanadský profesionální hokejista.\n\nV NHL prošel postupně týmy Minnesota Wild, Edmonton Oilers, New York Islanders, Anaheim Ducks, Montreal Canadiens a Tampa Bay Lightning.\n\n\n"}
{"id": "617105", "url": "https://cs.wikipedia.org/wiki?curid=617105", "title": "Todd Bertuzzi", "text": "Todd Bertuzzi\n\nTodd Bertuzzi (* 2. února 1975 Sudbury, Kanada) je bývalý kanadský profesionální hokejista. V roce 2006 reprezentoval Kanadu na zimních olympijských hrách.\n\nBertuzzi vyrůstal v městečku Sudbury v kanadské provincii Ontario a hrál za místní juniorský tým. V letech 1990-91 už hrál jako junior za A tým Sudbury Capitals.\nV následující sezoně byl Bertuzzi vybrán v prvním kole klubem Guelph Storm, aby si zahrál Ontario Hockey League. Jeho kariéra v této soutěži začala v sezoně 1991-92, kdy získal 21 bodů ve 42 zápasech. Poté co se v ročníku 1992-93 zlepšil na 58 bodů v 60 utkáních, draftoval ho tým New York Islanders jako 23. v pořadí.\nCentrální úřad skautingu NHL nazval Bertuzziho fyzicky silným hráčem, který má skvělou orientaci kolem branky a dobře bruslí.\n\nPo svém draftu do NHL se ale musel v srpnu 1993 podrobit operaci naštípnutého loktu, a nemohl se tak připojit v září do kempu Islanders. Musel se tak vrátit zpátky do OHL. V další sezoně si opět vylepšil statistiky, když v 61 zápasech nastřílel 28 gólů a na 82 přihrál. V roce 1994 to opět zkoušel v kempu New York Islanders, ale když v žádném ze tří přípravných zápasů ani jednou neskóroval, byl vrácen opět do OHL. V ročníku 1994-95 se v dresu Guelphu dostal až na 119 bodů, což byl 6. nejvyšší počet soutěž. Ve 14 zápasech playoff pak přidal dalších 33 bodů, ve finále pak jeho tým prohrál s Detroitem Junior Red Wings.\n\nDva roky po svém draftu se Bertuzzi stále nemohl s Islanders dohodnout na smlouvě. Pokud by býval nepodepsal smlouvu do 7. července 1995, byl by opět volný k novému draftu. Jenže těsně před vypršením daného ultimáta podepsali Islanders s Bertuzzim čtyřletou smlouvu za 4,6 milionu dolarů.\nPo úspěšném kempu v září 1995, kde ho hlavní kouč Mike Milbury označil za nejlepšího útočníka, si odbyl premiéru v NHL v sezoně 1995-96. První gól od něho dostal brankář Bostonu Bruins Blaine Lacher 7. října 1995. Začátek sezony odehrál v prvním útoku spolu se Žigmundem Pálffym a Travisem Greenem. Nastřádal jako nováček během 76 utkání 18 gólů a 21 asistencí.\nV následujícím ročníku se ale potýkal s formou a Islanders ho poslali na farmu do International Hockey League. Tady odehrál za Utah Grizzlies 13 zápasů.\nAsi ve třetí čtvrtině sezony 1997-98 byl vyměněn spolu s Bryanem McCabem za Trevora Lindena do Vancouver Canucks. Přitom Bertuzzi i McCabe byli po jejich draftu v roce 1993 považováni za newyorské hráče budoucnosti.\n\nBertuzzi začal hned po uskutečnění výměny hrát v novém týmu a dokončil sezonu se ziskem 15 bodů během 22 zápasů. Příští sezonu začal v dresu Canucks hrát v první formaci, ale v listopadu si nejprve zlomil bérec a další zranění ho dostihlo na konci ligového ročníku. Odehrál tak pouze 32 zápasů.\nKdyž se ale pak v sezoně 1999-00 vrátil na led, patřil mezi nejlepší hráče týmu, a nastřílel dokonce 25 gólů. Lepší už byl s 27 trefami jen Marcus Näslund. Bertuzzi byl také v roce 2000 vyhlášen nejlepším hráčem týmu Vancouver Canucks (toto ocenění získal později ještě třikrát).\nV říjnu 2001 dostal zákaz na 10 zápasů poté, co se jako hráč z lavičky zapojil do bitky. Po návratu z trestu nastupoval v jedné formaci s Markusem Näslundem a Brendanem Morrisonem a byli všeobecně považováni za nejefektivnější útok v NHL. Přezdívalo se jim dokonce West Coast Express (podle místní vlakové dopravy).\n3. ledna 2002 začal Bertuzzi rekordní 15 zápasovou šňůru, kdy zaznamenal alespoň bod. Skončila až na konci února se 7 góly a 12 přihrávkami. Přestože přišel kvůli zákazu o 10 zápasů skončil nakonec s 85 kanadskými body a byl na třetím místě v žebříčku. Předním byl jen spoluhráč Marcus Näslund a Jarome Iginla. Jeho průměr 1,18 bodu na zápas se zařadil na druhé místo za Maria Limieuxe, který ale hrál jen 24 zápasů oproti 72 utkáním Bertuzziho.\nNásledující sezonu 2002-03 ještě vylepšil své statistiky, když vstřelil 46 branek a na 51 přihrál. Právě proto se objevil v NHL All-Star Game a byl přiřazen i do NHL First All-Star Team.\nPo takto skvělé sezoně podepsal Bertuzzi s Canucks čtyřletou smlouvu za 27,8 milionu dolarů a stal se tak nejlépe placeným hráčem v historii Vancouveru.\n\nMožná nejzásadnější okamžik jeho kariéry ale přišel v ročníku 2003-04. 8. března 2004 Bertuzzi oplácel Stevenu Mooreovi z Colorada Avalanche hit z předchozího společného utkání, při kterém utrpěl zranění Markus Näslund, udeřil ho zezadu pěstí do hlavy a následně ho ještě zalehl, když oba padali na led. Moore utrpěl otřes mozku a zlomeninu dvou obratlů. Po tomto zranění musel ukončit hráčskou kariéru.\nBertuzzimu byla okamžitě zastavená činnost a byl soudně stíhán za ublížení na zdraví. V probíhající sezoně už nenastoupil a nezahrál si ani v té následující. U soudu nakonec přiznal vinu a soud mu udělil jen podmínečný trest.\nBertuzzi se tak do NHL vrátil až v ročníku 2005-2006 a získal 71 kanadských bodů. Přesto bylo jasné, že dopad incidentu se Stevenem Moorem na jeho psychiku přetrvává. Během zápasů byl často vypískáván fanoušky z celé NHL.\n\nVedení Canucks i sám Bertuzzi věděli, že kanadský útočník potřebuje změnu a to nejlépe přestupem do jiného klubu. V létě 2006 tak byl vyměněn spolu s brankářem Alexem Auldem a obráncem Bryanem Allenem za Roberta Luonga, Lukáše Krajíčka a nováčka z draftu Sergeie Shirokova do Floridy Panthers.\nBěhem sedmi celých sezon v dresu Canucks získal 449 kanadských bodů a zařadil se tak do první desítky historické tabulky hráčů tohoto klubu.\nZa Floridu Bertuzzi poprvé skóroval 6. října 2006 proti Bostonu, zároveň byl ale i jeho posledním. V novém klubu odehrál kvůli zranění totiž pouze 7 zápasů. Ještě před koncem sezony byl poslán do Detroitu Red Wings, který bojoval v playoff. Detroit se nakonec dostal až do finále Západní konference, kde podlehl po šesti zápasech týmu Anaheim Ducks.\nA právě s Ducks podepsal Bertuzzi 2. července 2007 smlouvu za 8 milionů dolarů. Opět se tu ale dlouho neohřál a se ziskem 40 bodů odehrál jen jednu sezonu. Hned 7. července 2008 podepsal jednoroční kontrakt za 1,95 milionu dolarů s Calgary Flames. Před ročníkem 2008-09 přešel od čísla 4 k číslu 7 na počest svého idolu Phila Esposita. Číslo 44, které oblékal Bertuzzi v New Yorku, Vancouveru, Detroitu a číslo 4, které měl v Anaheimu, už v Calgary nosil Rhett Warrener a Jim Vandermeer. Svůj první gól dal Bertuzzi Vancouveru Canucks 12. října 2008. Přestože v této sezoně utrpěl zranění kolene a musel se podrobit artroskopické operaci, měl nakonec na svém kontě 44 kanadských bodů za 66 utkání.\n18. srpna 2009 Bertuzzi znovu podepsal jednoroční smlouvu s Detroitem Red Wings. Poté co odehrál sezonu s 18 góly a 26 přihrávkami, podepsal znovu, tentokrát na dva roky za 3,875 milionu dolarů.\n\nBertuzzi debutoval v dresu Kanady na mistrovství světa v roce 1998 ve Švýcarsku. Během 6 zápasů zaznamenal 3 body, ale tým nakonec vypadl ve čtvrtfinále a skončil nakonec až šestý. O dva roky později se Bertuzzi zúčastnil dalšího šampionátu v Rusku. Tam byl o poznání produktivnější, když v devíti utkáních získal 9 bodů a byl nejlepší z kanadských hráčů a čtvrtý celkově na turnaji. Ale ani tady nedosáhl na medaili, protože Kanada prohrála s Finskem v boji o bronz. Zároveň se stal držitelem největšího počtu trestných minut (63) ze všech hráčů Kanady na MS od roku 1977.\nBertuzzi se podíval i na olympijské hry v Lední hokej na Turíně 2006. Jeho zařazení do týmu ale vyvolalo velkou diskuzi vzhledem k jeho nešťastné události se Stevem Moorem.\nV šesti zápasech zaznamenal 3 asistence a jeden plusový bod. Kanada v Turíně neobhájila zlato z Lední hokej na OH 2002 a podlehla ve čtvrtfinále Rusku a skončila až sedmá.\n\n\n"}
{"id": "617106", "url": "https://cs.wikipedia.org/wiki?curid=617106", "title": "Súr Báhir", "text": "Súr Báhir\n\nSúr Báhir (: , : , \"Cur Bahir\") je arabská městská čtvrť v jižní části Jeruzaléma v Izraeli, ležící ve Východním Jeruzalémě, tedy v části města, která byla okupována Izraelem v roce 1967 a začleněna do hranic města.\n\nLeží v nadmořské výšce okolo 700 metrů, cca 4,5 kilometru jižně od Starého Města. Na východě s ní sousedí arabská čtvrť Umm Lísún, na jihu rovněž arabská Umm Túbá, která je považována za podčást Súr Báhir. Na západě je to administrativně samostatná židovská Ramat Rachel, na jihozápadě židovská Har Choma a na severu rovněž židovská čtvrť Talpijot Mizrach. Leží na hornatém hřbetu, který na severu a východu prudce spadá do údolí vádí Nachal Darga a rovněž na jihu klesá do četných hluboce zaříznutých údolí, která už jsou součástí aridní Judské pouště. Leží na dotyku se Zelenou linií, která do roku 1967 rozdělovala Jeruzalém.\n\nPůvodně šlo o ryze vesnické sídlo. Na konci první arabsko-izraelské války byla v rámci dohod o příměří z roku 1949 začleněna do území okupovaného Jordánskem. Do roku 1967 byla v obci umístěna jordánská vojenská pozorovatelna zvaná \"Bell Post\". V roce 1967 byla okupována Izraelem a stala se městskou částí Jeruzaléma. Někteří obyvatelé se živí zemědělstvím, ale většina již za prací dojíždí do Jeruzaléma. Poblíž čtvrtě jsou dochované zbytky starověkého zavodňovacího systému z doby panování Heroda, který přiváděl vodu z takzvaných Šalamounových nádrží na Chrámovou horu. K roku 2006 zde žilo 15 000 obyvatel.\n\nV roce 2000 schválila izraelská vláda a jeruzalémská radnice plán výstavby dvou nových středních škol a centra pro mládež. V září 2005 jeruzalémská radnice, ve spolupráci s izraelskou armádou, vyčistila zdejší jordánské minové pole. Tato práce, na níž se podílela izraelská společnost, byla dokončena v říjnu 2005. V květnu 2007 nechalo město na odminovaných plochách vybudovat dvě školy: dívčí školu, kterou navštěvuje 800 studentů, a chlapeckou školu Ibn Rušd, kterou navštěvuje 700 studentů.\n\nV roce 1922 tu žilo 933 lidí, v roce 1945 už 2 450 (společná populace pro Súr Báhir a Umm Túbá). Plocha této městské části dosahuje 5 333 dunamů (5,333 kilometru čtverečního). V roce 2000 tu žilo 10 677 a v roce 2002 11 757 obyvatel.\n\n\n"}
{"id": "617108", "url": "https://cs.wikipedia.org/wiki?curid=617108", "title": "Seznam perutí RAF", "text": "Seznam perutí RAF\n\nTato stránka obsahuje seznam perutí RAF. Peruť u které neznáme na české wikipedii více než jméno zde není.\n"}
{"id": "617109", "url": "https://cs.wikipedia.org/wiki?curid=617109", "title": "Slatinná louka u Liblic", "text": "Slatinná louka u Liblic\n\nPřírodní rezervace Slatinná louka u Liblic byla vyhlášena roku 1986 a nachází se u obce Liblice. Důvodem ochrany je vynikající orchidejová louka.\n\nRozsahem malé území se nalézá uprostřed lesa v zámeckém parku. Zřejmě nejvzácnější rostlinou v lokalitě je vstavač bahenní, který se zde nachází na jedné z poslední lokalit v České republice. Z dalších vstavačovitých rostlin lze jmenovat prstnatec májový, prstnatec pleťový, pětiprstku žežulník, bradáček vejčitý, vstavač vojenský či kruštík bahenní.\n\n"}
{"id": "617113", "url": "https://cs.wikipedia.org/wiki?curid=617113", "title": "Mokřady dolní Liběchovky", "text": "Mokřady dolní Liběchovky\n\nPřírodní rezervace Mokřady dolní Liběchovky o rozloze 36,5 ha byla vyhlášena roku 2001 a nachází se v nivě potoka Liběchovka na katastru obcí Brocno, Tupadly a Želízy v Ústeckém a Středočeském kraji (okresy Litoměřice a Mělník. Stejný název nese i naučná stezka ve správě CHKO Kokořínsko – Máchův kraj.\n\nVesnice Tupadly rozděluje rezervaci na dva chráněné úseky, asi dvoukilometrový úsek nad vsí (severně) a téměř dvoukilometrový úsek mezi vesnicemi Tupadly a Želízy, až k hranici CHKO Kokořínsko. Souběžně s potokem vede po levé straně rezervace silnice I/9, po cestě při pravém okraji dolní části rezervace vede modrá a zelená pěší turistická značená trasa. Ve směru od Želíz vede od roku 2001 (což je i rok vyhlášení rezervace) přímo do lužního lesa a mokřadů pěšinou a po povalových chodnících asi 300 m dlouhá naučná stezka se sedmi zastaveními, která však není schůdná za vyššího vodního stavu; zřizovatelem je Správa CHKO Kokořínsko.\n\nDůvodem ochrany je ochrana rozsáhlé soustavy mokřadů. Soustava mokřadů se v roce 1997 stala součástí lokality Mokřady Liběchovky a Pšovky, která je zapsaná v seznamu Ramsarských mokřadů mezinárodního významu. Na mokřady je svým výskytem vázána řada vzácných druhů rostlin a živočichů, např. plži vrkoč útlý, vrkoč bažinný či oblovka velká.\n\n"}
{"id": "617119", "url": "https://cs.wikipedia.org/wiki?curid=617119", "title": "Giv'at Oranim", "text": "Giv'at Oranim\n\nGiv'at Oranim (: גבעת אורנים) je čtvrť v jihozápadním Jeruzalémě v Izraeli, která sousedí se čtvrtěmi Katamon, Rassco, San Simon a Kirjat Šmu'el.\n\nVznikla po roce 1948 a zdejší oblast sehrála významnou roli při bitvě o klášter San Simon během izraelské války za nezávislost. Obyvatelstvo čtvrti je smíšené a tvoří jej religiózní a sekulární Židé. V roce 1991 zde započal velký projekt bytové výstavby, zahrnující 78 bytových jednotek, kombinujících výškové budovy a městské domy.\n\nV září 2008 byl ve čtvrti spáchán pokus o atentát na levicového aktivistu Ze'eva Sternhella, když byla před dveře jeho apartmánu položena trubková bomba. Při útoku nebyl nikdo zabit a profesor Sternhell byl lehce zraněn.\n\n"}
{"id": "617122", "url": "https://cs.wikipedia.org/wiki?curid=617122", "title": "Arthur Gore", "text": "Arthur Gore\n\nArthur William Charles Wentworth Gore (2. ledna 1868, Lyndhurst, Hampshire – 1. prosince 1928, Kensington, Londýn) byl britský tenista, dvojnásobný olympijský vítěz z Letních olympijských her 1908 v Londýně, na kterých zvítězil ve dvouhře a spolu s Herbertem Barrettem také ve čtyřhře halových soutěží. Ve Wimbledonu vyhrál třikrát dvouhru a dalších pět singlových finále prohrál, ve čtyřhře má jeden titul a dvě finálové účasti.\n\nK roku 2011 drží wimbledonský věkový rekord jako nejstarší vítěz dvouhry historie turnaje, když v roce 1909 získal třetí titul ve čtyřiceti jedna letech a šesti měsících 41 let a 182 dnů), finále si naposledy zahrál roku 1912 ve čtyřiceti čtyřech letech. Dalším rekordním zápisem je jeho turnajová aktivita. Jedná se o nejaktivnějšího hráče historie Wimbledonu, když v letech 1888–1927 nevynechal ani jeden ročník a zúčastnil se všech 39 turnajů.\nV roce 2006 byl posmrtně uveden do Mezinárodní tenisové síně slávy.\n\n"}
{"id": "617129", "url": "https://cs.wikipedia.org/wiki?curid=617129", "title": "Finanční účetnictví", "text": "Finanční účetnictví\n\nFinanční účetnictví je výkaz o vnějších finančních vazbách podniku (firmy) jako celku. Má poskytovat přesný a spolehlivý přehled o pasivech a aktivech podniku, o jeho (účetních) nákladech a výnosech a o hospodářském výsledku za období 12 po sobě následujících měsíců. Na rozdíl od manažerského účetnictví, určeného pro vlastní vedení firmy, slouží především vnějším uživatelům a partnerům, jako jsou banky, akcionáři, finanční úřad, pojišťovna a podobně a má jim podávat obraz o finanční situaci podniku. Vzhledem ke svému významu pro celek hospodářství je finanční účetnictví řízeno zákony a nařízením ministerstva financí.\n\nSoučasný český účetní legislativní rámec pro podnikatele tvoří:\n\n1. základní normy:\n\n2. další předpisy:\n\nÚčetní jednotkou se rozumí subjekt, který je povinen vést účetnictví zachycující veškerou jeho hospodářskou činnost. Těmto subjektům ZU stanoví, v souladu s právem Evropských společenství, rozsah a způsob vedení účetnictví a požadavky na jeho průkaznost. Účetní jednotky jsou přesně vyjmenované v § 1 odst. 2 ZU a jsou jimi:\n\n§ 2 ZU účetním jednotkám ukládá povinnost účtovat o předmětu účetnictví, tj. účtovat o stavu a pohybu majetku a jiných aktiv, závazků a jiných pasiv, dále o nákladech a výnosech a o výsledku hospodaření. Vymezení těchto pojmů však zákon nevysvětluje, odkazuje na prováděcí vyhlášky. O předmětu účetnictví účetní jednotky účtují podvojnými zápisy, a to do období, s nímž tyto skutečnosti časově a věcně souvisí (tzv. akruální báze). V § 3 ZU je také přesně vymezen okamžik vzniku a zániku této povinnosti.\n\nÚčetním obdobím je dle § 3 ZU nepřetržitě po sobě jdoucích dvanáct měsíců. Buď se shoduje s kalendářním rokem, nebo je hospodářským rokem (může začínat pouze prvním dnem jiného měsíce než je leden). Hospodářský rok lze uplatnit pouze po oznámení záměru změnit účetní období místně příslušnému správci daně z příjmů nejméně 3 měsíce před plánovanou změnou, jinak účetní období zůstává nezměněno. Uplatnění hospodářského roku se tak proti dřívějšímu znění tohoto ustanovení změnil na pouhou oznamovací povinnost.\n\nÚčetní jednotky musí při vedení účetnictví dodržovat směrnou účtovou osnovu (§ 14 ZU). Na základě směrné účtové osnovy musí účetní jednotka vypracovat svůj účtový rozvrh, v němž jsou uvedeny veškeré účty, které účetní jednotka ve sledovaném období používá. Účtový rozvrh má pak povahu účetní směrnice, kterou je třeba neustále aktualizovat. \n\nV ZU je definována povinnost vést účetnictví jednak v tuzemské měně, tj. v českých korunách (§ 4 odst. 12 ZU) a dále povinnost používat český jazyk (§ 4 odst. 13 ZU). Za předpokladu, že účetní jednotka obchoduje se zahraničím, je zřejmé, že její pohledávky a závazky (ale event. i peněžní prostředky) mohou být denominovány v jiné měně. V tu chvíli musí účetní jednotka tyto evidovat jak v měně tuzemské, tak v této cizí měně.\n\nV souladu s § 7 ZU jsou účetní jednotky povinny vést účetnictví tak, aby účetní závěrka sestavená na jeho základě podávala věrný a poctivý obraz o předmětu účetnictví a finanční situaci účetní jednotky. Zákon pokládá zobrazení za věrné, jestliže obsah položek účetní závěrky odpovídá skutečnému stavu, který je přitom zobrazen v souladu s účetními metodami, jejichž použití je účetní jednotka uloženo na základě tohoto zákona.\nZa poctivé je považováno zobrazení, při němž jsou použity účetní metody způsobem, který vede k dosažení věrnosti. Zákon umožňuje odchýlení se od těchto účetních metod, pokud by to bylo neslučitelné s podáním věrného a poctivého obrazu.\n\nDalší účetní zásady uvedené přímo v § 7 odst. 3, 4 a 6 jsou předpoklad nepřetržitého trvání podniku, zásada přednosti obsahu před formou, zásada konzistence, zákaz kompenzace a informační povinnost ve vztahu k příloze účetní závěrky.\n\nDále jsou v § 8 ZU stanoveny kvalitativní požadavky na vedení účetnictví, což znamená vést účetnictví správné, úplné, průkazné, srozumitelné, přehledné a způsobem zaručujícím trvalost účetních záznamů.\n\nZákon stanovuje dvojí rozsah vedení účetnictví - plný a zjednodušený.\nÚčetnictví ve \"zjednodušeném rozsahu\" mohou vést pouze následující účetní jednotky (viz § 9 odst. 3 ZU):\ndružstva, která jsou založena výhradně za účelem zajišťování hospodářských, sociálních či jiných potřeb svých členů,\nOstatní účetní jednotky musí vést účetnictví v plném rozsahu.\n\nPři vedení účetnictví ve zjednodušeném rozsahu (§ 13a ZU) může účetní jednotka používat účtový rozvrh sestavený pouze na úrovni účtových skupin a v jedné knize spojit účtování v deníku s účtováním v hlavní knize. Dále v tomto případě účetní jednotka nemusí používat podrozvahové účty. Z toho vyplývá i zjednodušený rozsah účetní závěrky. Taktéž se nepoužívají některé účetní metody, které by vyjmenované účetní jednotky mohly nepřiměřeně zatěžovat (zejm. účtování o vybraných rezervách, opravných položkách, či oceňování reálnou hodnotou). \n\n\n"}
{"id": "617132", "url": "https://cs.wikipedia.org/wiki?curid=617132", "title": "Troy Bodie", "text": "Troy Bodie\n\nTroy Bodie (* 25. ledna 1985 Portage la Prairie, Kanada) je kanadský profesionální hokejista, který v současné době hraje v NHL za Anaheim Ducks. V roce 2003 byl draftován týmem Edmonton Oilers jako 278. v pořadí.\n\nBodie byla draftován v roce 2003 jako 278. v pořadí týmem Edmonton Oilers. Začínal ve Western Hockey League v dresu Kelowna Rockets. Sezonu 2006-07 odehrál v East Coast Hockey League v klubu Stockton Thunder a také v AHL v Hamilton Bulldogs. Poté se ve stejné soutěži objevil v sestavě týmu Springfield Falcons.\n22. července 2008 podepsal jednoletý kontrakt s Anaheimem Ducks. Ročník 2008-09 z velké části odehrál v AHL v dresu Iowa Chops. Na čtyři zápasy se ale v NHL v sestavě Ducks přece jen objevil, ale nezískal přitom ani jeden kanadský bod.\nBodie přesto 30. června 2009 znovu s Ducks podepsal smlouvu, tentokrát dvouletou.\n16. listopadu 2010 přestoupil do klubu Carolina Hurricanes. 12. října 2011 Bodie opět podepsal smlouvu s Ducks, stejně jako minule dvouletou.\n\n"}
{"id": "617140", "url": "https://cs.wikipedia.org/wiki?curid=617140", "title": "Gore", "text": "Gore\n\nSlovo Gore může znamenat:\n\n\n\n\n\n\n"}
{"id": "617143", "url": "https://cs.wikipedia.org/wiki?curid=617143", "title": "Richard Rogers", "text": "Richard Rogers\n\nRichard Rogers, celým jménem Richard George Rogers, Baron Rogers of Riverside (* 23. července 1933) je britský architekt známý především svými modernistickými a funkcionalistickými budovami.\n\nJeho nejznámější stavby jsou Pompidouovo centrum v Paříži a budova Lloyds a Millennium Dome v Londýně. Získal Stirlingovu cenu a Pritzkerovu cenu. \n\nRogers se narodil ve Florencii v roce 1933, chodil na Architectural Association School of Architecture v Londýně a nakonec v roce 1962 vystudoval Yaleovu univerzitu s magisterským diplomem z architektury. Na Yaleu potkal svého budoucího kolegu a známého architekta Normana Fostera. Když se vrátil do Anglie, založil s Fosterem společnost Team 4, která si brzy získala jméno díky architektuře, kterou později média pojmenovala hi-tech.\n\nV roce 1967 se dvojice Foster/Rogers rozpadla. Nedlouho poté se Rogers spojil s italským architektem Renzem Pianem, s kterým v červenci 1971 vyhrál architektonickou soutěž na stavbu Centre Georges Pompidou. Tato budova je dnes významným objektem Paříže, i když při svém otevření roku 1977 nebyla zrovna populární.\n\nPo skončení spolupráce s Pianem založil v roce 1977 spolu s Marcem Goldschmiedem, Mikem Daviesem a Johnem Youngem společnost Richard Rogers Partnership, z které se v roce 2007 stala Rogers Stirk Harbour + Partners. Firma má kancelář v Londýně, Barceloně, Madridu a Tokiu. V roce 1978 obdržel od Mezinárodní unie architektů (UIA) prestižní Cenu Augusta Perreta. \n\nVelkou část své pozdější kariéry věnoval širším problémům točících se okolo architektury, např. urbanismu a způsobu, jakým fungují města. V roce 1998 byl požádán vládou Spojeného království, aby našel příčiny poklesu urbanismu a ustanovil novou vizi pro britská města. Tato práce vyústila v bílou knihu \"Towards an Urban Renaissance\" s více než stovkou rad pro budoucí návrháře měst. Od roku 2001 do roku 2008 pracoval jako vrchní poradce ohledně architektury pro londýnského starostu Kena Livingstona; poté byl požádán o to samé jeho nástupcem Borisem Johnsonem, ale v říjnu 2009 z této funkce odstoupil. \n\nV květnu 2006 byl zvolen architektem mrakodrapu 175 Greenwich Tower, který bude součástí nové výstavby Světového obchodního centra, jež bylo zničeno teroristickými útoky 11. září 2001.\n\n\n\n"}
{"id": "617146", "url": "https://cs.wikipedia.org/wiki?curid=617146", "title": "Nick Boynton", "text": "Nick Boynton\n\nNicholas Carl Boynton (*14. ledna 1979 Nobleton, Kanada) je bývalý kanadský hokejový obránce.\n\n\n\n"}
{"id": "617147", "url": "https://cs.wikipedia.org/wiki?curid=617147", "title": "Gore (příjmení)", "text": "Gore (příjmení)\n\nPříjmení Gore nosí více osobností:\n\n"}
{"id": "617150", "url": "https://cs.wikipedia.org/wiki?curid=617150", "title": "Polyxena", "text": "Polyxena\n\nPolyxena může být:\n\n"}
{"id": "617152", "url": "https://cs.wikipedia.org/wiki?curid=617152", "title": "Tim Brent", "text": "Tim Brent\n\nTim Brent (* 10. března 1984 Cambridge, Kanada) je kanadský profesionální hokejista, který už ukončil sezónu .\nPoprvé byl draftován v roce 2002 týmem Mighty Ducks of Anaheim jako 37. v pořadí, ale smlouvu nakonec nepodepsal, a tak byl stejným klubem draftován znovu v roce 2004 jako 75. v celkovém pořadí.\n\n"}
{"id": "617157", "url": "https://cs.wikipedia.org/wiki?curid=617157", "title": "Bradyho stojan", "text": "Bradyho stojan\n\nBradyho stojan (angl. \"Brady stand\") se říkalo opěrnému stojanu, který v portrétních ateliérech používali fotografové v polovině 19. století. Jméno nese po Mathew Bradym (1823–1896), což byl americký novinářský fotograf působící v období americké občanské války a známý portrétními fotografiemi významných osobností tehdejší doby.\n\nBradyho stojan se používal v daguerrotypických ateliérech v polovině 19. století. Měl těžkou litinovou stabilní základnu, nastavitelnou výšku trubkového sloupce (nohy) pro dvojí použití: sloužil buď jako loketní opěrka, nebo (při plném prodloužení a dodáním příčné výztuhy) jako opěrka hlavy. Ta byla často zapotřebí, aby se modely při delším expozičním času fotografování nepohnuly. Zatímco \"Bradyho stojan\" byl vhodný termín pro tyto specifické výrobky ateliérového vybavení, není prokázána souvislost mezi tímto stojánkem a Bradyho vynálezem přibližně z roku 1855.\n\n"}
{"id": "617158", "url": "https://cs.wikipedia.org/wiki?curid=617158", "title": "Rudi Hiti", "text": "Rudi Hiti\n\nRudi Hiti (* 4. listopadu 1946 Jesenice) je bývalý jugoslávský a slovinský lední hokejista, reprezentant Jugoslávie a hokejový trenér. Od roku 2007 je členem Síně slávy slovinského hokeje. Roku 2009 byl uveden také do Síně slávy IIHF – jako druhý Slovinec v historii po Ernestu Aljančičovi st. (uveden 2002).\n\nJeho mladší bratr Gorazd Hiti (* 1948) také reprezentoval Jugoslávii, mj. na třech zimních olympijských hrách. Společně si zahráli na ZOH 1972 v Sapporu. Gorazd Hiti se účastnil mj. ZOH 1984, které se konaly v jugoslávském městě Sarajevo, metropoli Bosny a Hercegoviny.\n\nS hokejem začínal v HK Jesenice, později působil v jugoslávské lize v týmech HK Kranjska Gora a HK Olimpija Lublaň. V roce 1970 byl blízko angažmá v kanadsko-americké NHL. Zajímali s o něj Chicago Blackhawks. V přípravném utkání však utrpěl zranění a smlouva podepsaná nakonec nebyla. Později působil v Itálii, kde hrál za HC Alleghe a HC Bolzano. V pokročilém věku v sezóně 2000/2001 odehrál ještě několik utkání za HK Bled.\n\nZa Jugoslávii hrál na sedmnácti světových šampionátech, což je světový rekord. Reprezentoval také na Olympijských hrách v letech 1968 a 1972, v roce 1976 na start nebyl připuštěn, protože nesplňoval kritéria amatéra. V reprezentaci vstřelil 84 gólů ve 177 utkáních. \n\n\nTrenérskou kariéru začal v italském Bolzanu jako asistent v roce 1986. Jako hlavní trenér působil například v HK Jesenice, Bolzanu, HK Bled a v devadesátých letech také u nově vytvořené reprezentace Slovinska.\n\n"}
{"id": "617161", "url": "https://cs.wikipedia.org/wiki?curid=617161", "title": "Reches ha-Sulam", "text": "Reches ha-Sulam\n\nReches ha-Sulam (:רכס הסולם) je horský hřbet o nadmořské výšce 361 metrů v severním Izraeli, v Horní Galileji, na hranici s Libanonem. Nazýván je též Sulam Šel Cur (סולמה של צור).\n\nMá podobu východozápadně orientovaného horského hřebenu, který vystupuje přes 300 metrů nad okolní krajinu (izraelská pobřežní planina) a v délce 5 kilometrů se táhne podél izraelsko-libanonské hranice od břehů Středozemního moře u Roš ha-Nikra. Na jeho úpatí stojí na izraelské straně obce Kfar Roš ha-Nikra a Šlomi. Nejvyšší bod masivu (361 m n. m.) se nachází v nejvýchodnějším bodu, kde mezinárodní hranice přestává sledovat jeho hřeben (1,5 kilometru západním směrem se nachází ještě kóta 356). Pak pokračuje hřbet dál k východu, nyní již z větší části na libanonském území až do blízkosti izraelské vesnice Chanita. Zde tvoří mezinárodní hranici zhruba koryto vádí Nachal Chanita a hřbet Reches ha-Sulam se zároveň postupně vytrácí v kopcovitém terénu Horní Galileje. Nejzápadnější sektor okolo útesů Roš ha-Nikra je turisticky využíván, centrální část je sice vybavena turistickými stezkami, ale kvůli napětí na hranici s Libanonem je uzavřena pro veřejnost.\n\n"}
{"id": "617162", "url": "https://cs.wikipedia.org/wiki?curid=617162", "title": "Německojazyčné společenství Belgie", "text": "Německojazyčné společenství Belgie\n\nNěmeckojazyčné společenství Belgie (také \"Germanofonní společenství Belgie\", , , ) je nejmenší ze tří společenství v Belgii. Německojazyčné společenství se rozkládá pouze v provincii Lutych ve Valonském regionu při státních hranicích s Německem, Nizozemskem a Lucemburskem. Svou polohou je součástí euroregionu Máza-Rýn. I přesto, že má společenství vlastní vládu a parlament, nejedná se o územně samosprávnou jednotku; výkon státní správy spadá pod pravomoce Valonského regionu. Společenství zahrnuje devět z jedenácti obcí tzv. Východních kantonů (německy \"die Ostkantone\"). Hlavním městem společenství je Eupen.\n\nSpolečenstvím v Belgii se rozumí rozdělení země podle jazykového principu na Vlámské, Francouzské a Německojazyčné společenství. Jednotlivá společenství reprezentují na kulturní, společenské a politické úrovni jazykové skupiny obyvatelstva (komunity). Mezi jejich kompetence patří některé regionální záležitosti jako je školství, regionální hospodářský rozvoj nebo energetika. Většina právních úkonů je však vykonávána na úrovni vyšších územních celků (regionů) nebo jsou podřízeny přímo belgické federální vládě v Bruselu.\n\nV okolí měst Bleiberg, Welkenraat a Baelen v provincii Lutych je rozšířena němčina, ale oblasti ke společenství nepatří. K Německojazyčnému společenství nepatří ani oblasti v provincii Lucemburk, kde je rozšířena lucemburština, také germánský jazyk. Většina obyvatel společenství hovoří jedním ze západogermánských dialektů němčiny.\n\nDo 12. století patřila oblast Východních kantonů k Vévodství Limburk, od roku 1288 po bitvě o Worringen náležela Brabantskému vévodství. V 15. století přešly Východní kantony pod správu španělských Habsburků a od roku 1713, po podepsání Utrechtského míru, náležely rakouské větvi Habsburků. Mezi lety 1794 - 1815 bylo území součástí francouzského departementu Ourthe.\n\nOblast dnes známá jako Východní kantony sestává z 11 obcí, z nichž devět je součástí Německojazyčného společenství a obce Malmedy a Waimes (německy \"Weismes\") tvoří součást Francouzského společenství. Východní kantony byly do roku 1920 součástí Rýnské provincie v Prusku, označované jako kraje Eupen a Malmedy. Po porážce Německa během první světové války se podle Versailleské smlouvy stalo území součástí Belgie. Oblast byla takto označována jako \"cantons rédimés\" (přeložitelné jako \"vykoupené kantony\").\n\nPo uzavření Versailleské smlouvy se v oblasti Východních kantonů konalo referendum, v němž měli občané vyjádřit názor na politické uspořádání oblasti. Na mnohé obyvatele byl během referenda vyvíjen tlak, jehož účelem bylo získání co nejvíce hlasů pro setrvání oblasti ve federaci s Belgií. Nátlak byl vyvíjen především ze strany vůdce belgické armády Hermana Baltia. Mnohým obyvatelům bylo vyhrožováno, že budou vyhoštěni do Německa, pokud nedají hlas pro Belgii. I proto lze referendum považovat za silně zmanipulované a neobjektivní.\n\nVe 20. letech došlo mezi vládami Německa a Belgie k několika jednáním, která měla umožnit Německu odkoupení oblasti. Tato situace měla zlepšit poválečnou finanční situaci Belgie. Původně mělo jít až o 200 milionů zlatých marek. Do jednání nakonec vstoupila francouzská vláda, která ukončila veškerá jednání.\n\nVýchodní kantony zůstaly součástí Belgie pouhých 20 let, když byly v roce 1940 během druhé světové války přičleněny opět k Německu. Většina obyvatel přičlenění k Německu přivítala, protože se považovala národnostně za Němce. Po porážce Německa v roce 1945 byla oblast opět přičleněna k Belgii. V následujících letech získávaly v oblasti velký vliv belgické federální a valonské regionální úřady, aby tak docházelo k oslabení vlivu Německa i němčiny jako jazyka.\n\nV 60. letech byla Belgie rozdělena na čtyři jazykové oblasti, mezi něž patřila Vlámská oblast, Frankofonní oblast, bilingvní město Brusel a germanofonní Východní kantony. Od roku 1973 je pak platné dělení, které se zachovalo dodnes - Vlámský region, Valonský region a Region Brusel-hlavní město jako oficiální územně správní jednotky a Vlámské, Francouzské a Německojazyčné společenství jako jazykové komunity. Legislativu v Německojazyčném společenství pak vykonává parlament, který sídlí v Eupenu a Rada Německojazyčného společenství (německy \"Rat der Deutschsprachigen Gemeinschaft\"). Společenství disponuje rozsáhlou mírou autonomie, především v kulturních a jazykových oblastech, ale je i nadále součástí frankofonního Valonského regionu. V posledních letech se stále častěji objevují návrhy na vznik nového regionu a převod pravomocí Valonského regionu pouze pro Německojazyčné společenství. Velkým zastáncem této politiky je také představitel společenství Karl-Heinz Lambertz.\n\nNěmeckojazyčné společenství sestává z devíti obcí:\n1. ledna 2007 žilo v Německojazyčném společenství 73 675 obyvatel, což představuje cca 0,73% populace celé Belgie a hustotu zalidnění 86,3 obyvatel / km. Nejlidnatějším a zároveň hlavním městem je Eupen. Oblasti s výrazně vyšší hustotou zalidnění ve společenství jsou kantony na severu, naopak jižní kantony disponují nižší hustotou zalidnění:\nNejvyšší hustotu zalidnění má pak obec Kelmis (577,9 ob. / km), nejnižší obec Büllingen (36,2 ob. / km). Celonárodní průměr Belgie činí 346,7 ob. / km. Ve společenství žije 49,72% mužů a 50,28% žen (celonárodní průměr - muži 48,95%, ženy 51,05%).\n\nNejrozšířenějším náboženstvím ve společenství je římskokatolické, které spadá pod Diecézi Lutych. Ta je dále dělena na tři děkanáty a 32 farností. V menší míře se vyskytuje také protestantství.\n\nSpolečenství má vlastní parlament a vládu, která je jmenována na funkční období 5 let. V čele stojí premiér.\nVláda má čtyři ministry:\n\nOblast čtyř severních kantonů je specifická průmyslem, především zpracováním plastů, hliníku, výrobou čokolády, papírenským průmyslem a strojírenstvím. Velký význam pro rozvoj průmyslu má pak napojení na evropskou silnici E40 a belgickou železniční síť.\n\nMezi turistické pamětihodnosti patří přehrada v Eupenu, významná architektonická budova od Johanna Josefa Couvena, hrnčířské muzeum v Raerenu, dále zámek v Eyneburgu u Kelmisu a mnohé další.\n\nEkonomiky jižních kantonů jsou rozvíjeny především prostřednictvím zemědělství a dřevozpracujícího průmyslu. Cestovní ruch tvoří velkou část příjmů celé oblasti.\n\nMezi turistické atrakce patří přírodní park Hautes Fagnes, středověký hrad Reuland, přehrada v Bütgenbachu a další.\n\n\n"}
{"id": "617167", "url": "https://cs.wikipedia.org/wiki?curid=617167", "title": "Marie Bytomská", "text": "Marie Bytomská\n\nMarie Bytomská, pl. \"Maria bytomska\" (před r. 1295 – 15. prosince 1317 Temešvár) byla uherskou a chorvatskou královnou z dynastie slezských Piastovců.\n\nMarie byla dcerou bytomského knížete Kazimíra a jeho manželky Heleny blíže neznámého rodu. Mezi slezskými princeznami byla první nositelkou jména Marie. Roku 1306 byla provdána za Karla Roberta, jednoho z pretendentů uherského trůnu.\n\nDá se předpokládat, že se mladá královna zúčastnila manželovy korunovace v Budíně roku 1309 a o rok později byla společně s ním korunována ve Stoličném Bělehradě. Mariin život je zahalen tajemstvím, dochovaly se pouze dvě královniny listiny a rovněž její mateřství je velmi nejisté. Možná byla matkou Karlových dcer Kateřiny, manželky Jindřicha II. Svídnického, a Alžběty.\n\nKarel Robert i po Mariině smrti udržoval dobré kontakty s její rodinou, švagr Boleslav zastával funkci ostřihomského arcibiskupa a Měšek vystřídal funkce biskupa nitranského a vezsprémského.\n"}
{"id": "617169", "url": "https://cs.wikipedia.org/wiki?curid=617169", "title": "Kobyla (přírodní rezervace)", "text": "Kobyla (přírodní rezervace)\n\nPřírodní rezervace Kobyla se nachází na katastrálním území Suchomasty, Měňany a Koněprusy v okrese Beroun ve Středočeském kraji. Území, jehož rozloha činí 18,5 ha, je zvláštně chráněno od roku 1967. Rezervace, která je ve správě AOPK ČR – regionálního pracoviště Střední Čechy, se nachází na území Chráněné krajinné oblasti Český kras a evropsky významné lokality Zlatý kůň.\n\nPředmětem ochrany je v prvé řadě významná geologická lokalita v severní části rezervace, kde se nachází bývalý lom na Kobyle s odkrytím Očkovského přesmyku a patrnými krasovými jevy včetně jeskyní, které mají paleontologický i archeologický význam. Z vegetace se zde nacházejí dubohabřiny,teplomilné doubravy s dřínem a suché stepní trávníky na karbonátových horninách. Tato vegetace je obydlena lesostepní a stepní faunou.\n\nPřírodní rezervace je součástí geologické naučné stezky Zlatý kůň.\n\nLokalita se nachází ve Středočeském kraji v okrese Beroun, přibližně 1,5 km jihovýchodně od Koněprus, v nadmořské výšce 403 až 470 metrů.\n\nV severní části se nachází bývalý lom Na Kobyle, který je zajímavý zejména kvůli odkryvu Očkovského přesmyku (znamená to, že se zde nachází starší jednotky hornin nad mladší jednotkou hornin). V bývalém lomu se nachází uměle odkryté skalní stěny a malé slatinové mokřady. Probíhá zde samovolná sukcese vegetace (výměna společenstva), to vede k postupnému zarůstání křovinami a k tvorbě lesních porostů. Lom se nachází mírném severovýchodním svahu a to vede k oslabení termofilního charakteru vegetace.\n\nSeverozápadní části rezervace se nacházejí širokolisté suché trávníky.\n\nJižní část rezervace je orientovaná na mírném jižním svahu. Je pokryta lesy a to především dubohabřinami. V lese můžeme vidět původní bezlesé plochy, které byly dříve využívány jako pastviny a ve 20. století byli částečně osázeny borovicí černou. Bývalé pastviny jsou pokryté úzkolistými, suchými trávníky.\n\nNa rozhraní mezi jižní a severní částí rezervace je malý porost dřínové teplomilné doubravy.\n\nLom Na Kobyle byl využívaný pro těžbu vápence. Vápenec byl převážen do Berouna na výrobu cementu. V roce 1929 byla těžba v lomu zastavena. Jižní část oblasti sloužila jako pastvina, ta kvůli změně krajiny v zásadě zcela zanikla.\n\nV roce 1967 byla část území vyhlášená jako tehdejší kategorie chráněný přírodní výtvor, jako Lom na Kobyle. V 1999 byla správa CHKO Český kras vydal vyhlášku s zřizovacím předpisem Přírodní rezervace Kobyla.\n\nV 80.létech dvacátého století byly v rezervaci provedeny pokusy s introdukcí některých domácích skalních druhů rostlin na stěnu v lomu Kobyla. Na jihovýchodní straně byli vysázeny například: lomikámen trsnatý (\"Saxifraga rosacea\"), lomikámen vždyživý (\"Saxifraga paniculata\"), česnek chlumní (\"Allium senescens\"), pěchava vápnomilná (\"Sesleria caerulea\"), devaterník šedý (\"Helianthemum canum\"), hvozdík sivý (\"Dianthus gratianopolitanus\"), tařice skalní (\"Aurinia saxatilis\"). Na severozápadní straně lomu byl vysázen například kosatec bezlistý. Dodnes se některé druhy zde vyskytují a v jihovýchodní části lomu se značně rozšířili například lomikámen trsnatý (\"Saxifraga rosacea\") a lomikámen vždyživý (\"Saxifraga paniculata\").\n\nV jižní části rezervace je geologický podklad tvořen vrstevnatými šedými a místy načervenalými suchomastskými vápenci z období spodního devonu (stupeň dalej). Nad ní je vrstva tvořena světlešedými vápenci z období středního devonu (stupeň eifel). Celý skalnatý podklad v jižní části je ovšem překryt lesní půdou.\n\nV severní části lomu se nachází Lom na Kobyle, kde je stratigraficky nejstarší vrstva tvořena silurskými vápenci s vložkami břidlic (stupeň přídolí, požárské souvrství) a devonské šedé vápence (stupeň lochkov, lochkvské souvrství). Tyto jednotky byli v rámci variské orogeneze nasunuty na jednotky mladší na přelomu staršího a mladšího paleozoika podél tektonické poruchy nazývané Očkovský přesmyk. Vystupují zde narůžovělé, slivenecké vápence ze spodního devonu (stupeň Prag, pražské souvrství), na tuto jednotku jsou nasunuty starší jednotky.\n\nKvarterní pokryv, který překrývají starší paleozoické jednotky, je geologicky nevýznamný.\n\nDíky těžbě v lomu byly odkryté krasové jevy. Tento odkryv je důležitý, jak v rámci geologie, tak archeologie. Chlupáčova sluj je jedna z jeskyní, která je dlouhá cca 25m. V ní se nachází pozůstatky savců a měkkýšů z dob ledových a meziledových, nachází se zde archeologické nálezy (nástroje ze středního a mladšího paleolitu). Druhá významná jeskyně Zlomená sluj je dlouhá okolo 20m, kde byli nalezeny paleontologické nálezy větších savců, kterými například byli: lev jeskynní (\"Panthera spelaea\"), nosorožec srstnatý (\"Coelodonta antiquitatis\"), medvěd jeskyní (\"Ursus spelaeus\") a další. Dnes zde zimují netopýři a proto je jeskyně uzavřena veřejnosti, aby nerušila jejich spánek.\n\nDominují zde bezobratlí živočichové, kteří svou přítomností charakterizují stepní ekosystém. Vyskytují se zde z čeledi členovců \"(Arthropoda\") například teplomilná snovačka skalní (\"Theridion betteni\"),vzácní stepní mraveneci  \"Myrmica deplanata\", nosatcovitý brouk \"Acalles hypocrita\", vzácní teplomilní pavouci skákavka teplomilná (\"Phlegra festiva\") a slíďák lesostepní (\"Tricca lutetiana\"), vzácní reliktní pavouci brabenčík lesní (\"Phrurolithus minimus\") a pavučinka lesostepní (\"Panamomops affinis\"), vzácná bejlomorka \"Craneiobia corni\". Z bezobratlých z čeledi měkkýšů (\"Mollusca\") se zde nachází vzácný litobiontní plž ovsenka skalní (\"Chondrina avenacea\") a teplomilná páskovka žíhaná (\"Cepaea vindobonensis\").\n\nZ obratlovců se zde nacházejí obojživelníci skokan hnědý (\"Rana temporaria\"), čolek obecný (\"Triturus vulgaris\"), ropucha obecná (\"Bufo bufo\"). Hnízdí zde okolo 60 druhů ptáků. Jako příklad zde uvedu datel černý (\"Dryocopus martius\"), strakapoud velký (\"Dendrocopos major\"), žluna zelená (\"Picus viridis\"), žluna šedá (\"Picus canus\"), puštík obecný (\"Strix aluco\"), budníček lesní (\"Phylloscopus sibilatrix\") a sedmihlásek hajní \"(Hippolais icterina\"), skřivan lesní \"(Lullula arborea\"). Vyskytují se zde samozřejmě i savci a to ku příkladu plch velký (\"Glis glis\") a jezevec lesní (\"Meles meles\"), netopýr .\n\nV přírodní rezervaci se vyskytuje stepní a lesostepní vegetace. Jako příklad zde z ohrožených rostlin můžeme uvést pampeliška bavorská (\"Taraxacum bavaricum\"), vstavač kukačka\n\n(\"Anacamptis morio\") koniklec luční český (\"Pulsatilla pratensis subsp. bohemica\"), chrpa chlumní (\"Centaurea triumfettii\"), dub šípák (\"Quercus pubescens\"), dřín obecný \"(Cornus\" \"mas\"), z dalších bylin devaterník tmavý (\"Helianthemum grandiflorum subsp. obscurum\"). Trávy kostřava waliská (\"Festuca valesiaca\") a smělek štíhlý (\"Koeleria macrantha\"). A nakonec dřeviny jeřáb břek (\"Sorbus torminalis\"), jeřáb muk (\"Sorbus aria\"), tařice horská (\"Alyssum montanum\").\n\nPředmětem ochrany je zachování odkrytí geologické profilu, především Očkovský přesmyk a dvou významných jeskyní (Chlupáčova sluj, Zlomená sluj). Zlomená sluj je pro veřejnost zavřená i v důsledku přezimování netopýrů, například jako je Netopýr velký (\"Myotis myotis\"). Geologický profil zarůstá nálety dřevin, ty musí být odstraněny, aby nedošlo k rozrušení a poškození profilu.\n\nZ hlediska živé přírody je ochrana založena na zachování a zlepšení stavu dubohabřin, teplomilných doubrav s dřínem a suchých trávníků na karbonátových horninách. Péče o populaci pampelišky bavorské v malém slatinném mokřadu v lomu u tunelu spočívá v odstraňování případných křovin a expanzivních druhů trav, hlavně třtiny křovištní (\"Calamagrostis epigejos\"). Péči o malou populaci vstavače kukačky (\"Anacamptis morio\") je možné zajistit pravidelnou pastvou a důsledným odstraňováním náletu dřevin v okolí místa výskytu.\n\nTuristy je navštěvovaná především, že se nachází v blízkosti Koněpruských jeskyní. U Koněpruských jeskyní začíná naučná stezka Zlatý kůň, která zasahuje i do přírodní rezervace Kobyla (do bývalého lomu Na Kobyle). Je zde dostupnost autem, které můžete nechat na parkovišti u Koněpruských jeskyní. Zelená značka je na okraji území, ta spojuje obce Tetín, Tobolku, Vinařice a Liteň.\n\n"}
{"id": "617172", "url": "https://cs.wikipedia.org/wiki?curid=617172", "title": "Se-mu", "text": "Se-mu\n\nSe-mu nebo se-mu žen () bylo zkrácené označení druhé třídy obyvatelstva mongolské říše Jüan plným názvem \"ke-se ming-mu č’-žen\" (​).\n\nJüanská vláda rozdělila obyvatelstvo své říše do čtyř tříd lišících se sociálním postavením, zejména přístupem k úředním postům. Byli to Mongolové; Se-muové; Chanové (), to jest obyvatelstvo severní Číny a Mandžuska – bývalé říše Ťin – a Koreje a konečně „Jižané“ (), to jest obyvatelstvo jižní Číny z bývalé říše Jižní Sung; čínské obyvatelstvo severní a jižní Číny bylo totiž vnímané jako dva odlišné národy.\n\nDo skupiny Se-mu byly zahrnuti všichni Nemongolové a Nečíňané, proto byla značně různorodá. Skládala se především z muslimů, a to středoasijských Turků, ale i Peršanů a Arabů. Dále buddhistických a křesťanských Tangutů, Tibeťanů, Ujgurů, Alanů a Rusů. K Se-muům byl přiřazen například i Marco Polo. Vedle Mongolů právě Se-muové obsazovali zodpovědná místa v administrativě nepřístupná Číňanům.\n\nMnozí vzdělaní Se-muové přijali čínskou kulturu a sehráli významnou roli v jejím rozvoji. Po pádu jüanské říše a jejím nahrazení čínskou národní říší Ming se zbylí Se-muové vesměs asimilovali, pouze muslimové vytvořili samostatné etnikum Chuejů žijící především v severozápadní Číně.\n"}
{"id": "617173", "url": "https://cs.wikipedia.org/wiki?curid=617173", "title": "Polyxené", "text": "Polyxené\n\nPolyxené (řecky Πολυξένη) byla postava řecké mytologie, nejmladší dcera trojského krále Priama a jeho ženy Hekabé. Po dobytí Tróje Řeky byla obětována na Achillově hrobě jeho synem Neoptolemem.\n\nHomér se o ní v Iliadě nezmiňuje. Její příběh je popisován například v Ovidiových \"Proměnách\".\n\n\n"}
{"id": "617174", "url": "https://cs.wikipedia.org/wiki?curid=617174", "title": "Boleslav Tošecký", "text": "Boleslav Tošecký\n\nBoleslav Tošecký, pl. \"Bolesław toszecki\" (1276/1278 – 17. ledna 1329) byl ostřihomský arcibiskup z rodu slezských Piastovců.\n\nBoleslav byl nejstarším synem bytomského knížete Kazimíra a jeho manželky Heleny blíže neznámého rodu. Roku 1306 byla jeho sestra Marie provdána za uherského krále Karla Roberta, což zřejmě usnadnilo jejím bratrům cestu na uherský dvůr. Boleslav byl 2. října 1321 papežem Janem XXII. jmenován do funkce ostřihomského arcibiskupa.\n"}
{"id": "617175", "url": "https://cs.wikipedia.org/wiki?curid=617175", "title": "Zelená vdova", "text": "Zelená vdova\n\nZelená vdova je manželka bohatého a úspěšného muže, který je pracovně a společensky velmi vytížen. Žije jako hmotně velmi dobře zabezpečená žena v domácnosti.\n\nJejich označení vzniklo podle zeleně, která obklopuje satelitní městečka, ve kterých žijí. Označení vdova pak symbolizuje to, že žijí většinu času samy bez manžela.\n\nVětšinová konzumní společnost je označuje za šťastné ženy. Zelené vdovy ale často bývají svým bezcílným životem, jehož jediným životním údělem je být krásnou manželkou úspěšného muže, znechuceny a unuděny. Často propadají pití alkoholu, užívání antidepresiv případně mají i sebevražedné sklony. Společnost je často nechápe, lidé se domnívají, že zelené vdovy se nemusí nudit, mohou pracovat, věnovat se charitativní činnosti, nebo mohou trávit čas nějakou zájmovou činností.\n\n\nČlánek o zelených vdovách na OnaDnes.cz\n"}
{"id": "617176", "url": "https://cs.wikipedia.org/wiki?curid=617176", "title": "Nachal Chanita", "text": "Nachal Chanita\n\nNachal Chanita (: נחל חניתה, : \"Vádí Kata'ja\") je vádí v Horní Galileji, v severním Izraeli a v Libanonu\n\nZačíná v nadmořské výšce přes 300 metrů v Libanonu, nedaleko od hranice s Izraelem, u severovýchodního okraje vesnice Chanita. Směřuje pak rychle se zahlubujícím údolím k západu, přičemž zpočátku tvoří zhruba hranici mezi Izraelem a Libanonem. Pak vstupuje zcela na izraelské území. Na severní straně se zvedá strmý hřbet Reches ha-Sulam, na straně jižní začíná izraelská pobřežní planina, v níž vádí ze severu teče okolo města Šlomi. Pak pokračuje zemědělsky využívanou krajinou, z jihu míjí vesnici Kfar Roš ha-Nikra a ústí zprava do vádí Nachal Becet, jen pár set metrů od jeho ústí do Středozemního moře.\n\n"}
{"id": "617178", "url": "https://cs.wikipedia.org/wiki?curid=617178", "title": "Měšek Bytomský", "text": "Měšek Bytomský\n\nMěšek Bytomský, polsky \"Mieszko bytomski (nitrzański, weszpremski)\" (cca 1300 – po 9. srpnu 1344 ) byl biskup nitranský a veszprémský z rodu slezských Piastovců.\n\nMěšek byl nejmladším z pěti synů bytomského knížete Kazimíra a jeho choti Heleny z blíže neznámého rodu. Roku 1306 byla jeho sestra Marie provdána za uherského krále Karla Roberta, což zřejmě usnadnilo jejím bratrům cestu na uherský dvůr, kam na Mariinu výzvu přišli roku 1315. V Uhrách se Měšek přidružil k Řádu německých rytířů, kde setrval pouhé tři roky. Roku 1318 na výslovný příkaz papeže řád opustil. \n\nKrálova přízeň přetrvala i po smrti Marie Bytomské. V letech 1328–1334 zastával Měšek funkci biskupa nitranského a od roku 1334 až do své smrti biskupa veszprémského. Zároveň byl kancléřem uherské královny Alžběty. \n"}
{"id": "617181", "url": "https://cs.wikipedia.org/wiki?curid=617181", "title": "Negage", "text": "Negage\n\nMěsto Negage je samosprávná obec, která také zastupuje území Concelho de Negaje. Město se nachází v Angolské provincii Uige. Tato provincie hraničí s Demokratickou republikou Kongo. Spravovaná oblast má 231 326 obyvatel.\n"}
{"id": "617182", "url": "https://cs.wikipedia.org/wiki?curid=617182", "title": "Říše Jüan", "text": "Říše Jüan\n\nŘíše Jüan, plným názvem říše Veliká Jüan (, , , doslova „Velký základní/prvotní stát“) byla mongolská říše zahrnující Mongolsko a Čínu, existující v letech 1271–1368. Založena byla Čingischánovým vnukem chánem Chubilajem, který do roku 1279 dokončil dobytí Číny. Oslabení jüanské moci v Číně a nespokojenost obyvatelstva vyústila roku 1351 v povstání rudých turbanů, které skončilo vznikem čínské říše Ming, jejíž armády roku 1368 vytlačily jüanská vojska z většiny Číny včetně hlavního města – Pekingu. Říše a dynastie Jüan, následně omezená na Mongolsko je pak nazývána Severní Jüan.\n\nKoncem 50. let 13. století byla mongolská říše na vrcholu moci. Její východní polovině vládl veliký chán Möngke. Západ, kromě Íránu kontrolovaného Möngkeho bratrem Hülegim, ovládal chán Zlaté hordy Berke. Möngke roku 1258 vyrazil do války s jihočínskou říší Sung. Dobýval sungské opěrné body na západě země, v S’-čchuanu, zatímco mongolský generál Urjanchadaj útočil z Jün-nanu, Mönkgeho bratr Chubilaj v čele další armády útočil na Sungy ze severu, na středním toku Jang-c’-ťiang, a nejmladší bratr Arik-buka z hlavního města říše Karakorumu spravoval Mongolsko.\n\nV srpnu 1259 Möngke při obležení Che-čou (dnes součást Čchung-čchingu) ve věku padesáti let zemřel. Nového chána měl podle zákona – Jasy – zvolit chural v Mongolsku za účasti členů Čingisova rodu. Vláda v Karakorumu v čele s Arik-bukou chural začala připravovat. O postavení nového vládce mongolské říše se hlásil Arik-buka, podporovaný prvním ministrem Bolgajem, Möngkeho vdovou i mnohými chány z rodu Čingisovců. Chubilaj však převzal iniciativu, přitáhl do svého sídla Kchaj-pchingu na severní hranici Číny, a v květnu 1260 se nechal svou armádou zvolit velikým chánem. Na zprávu o Chubilajově uzurpaci hodnostáři v Karakorumu v červnu 1260 reagovali prohlášením Arik-buky za velikého chána. V západních údělech Arik-buku podpořil Berke, kdežto Hülegü se postavil na stranu Chubilaje (a především proti Berkemu).\n\nChubilaj prohlásil Arik-buku uzurpátorem, podle čínské tradice vyhlásil éru vlády \"Čung-tchung\" („Umírněná vláda“). Získal na svou stranu bývalou Möngkeho armádu i Urjanchadajův sbor, které byly zprvu ochotny podpořit Arik-buku. V nastalé válce bohaté zdroje severní Číny přinesly Chubilajovi převahu nad soupeřem. Po neúspěchu pokusu o ovládnutí střední Asie nezbylo Arik-bukovi než se, roku 1264, vzdát. Jeho stoupenci v čele s Bolgajem byli popraveni, on sám však dostal milost a zemřel o dva roky později.\n\nV občanské válce mezi Arik-bukou a Chubilajem se projevil rozkol uvnitř mongolské elity. Chubilaj v pozici správce severní Číny v 50. letech posunoval vládní politiku k čínským vzorům a postupům. Podobně i Hülegü v Íránu stál před potřebou získání si loajality místního zemědělského obyvatelstva, mongolským kočovníkům cizího kulturními i politickými tradicemi. Naproti tomu Arik-buka se ve svém údělu v západním Mongolsku i jako správce v Karakorumu sblížil s mongolskými konzervativci, kteří Chubilajovo počínšťování říše odmítali jako zradu Čingisova dědictví a Jasy.\n\nŘíše Jüan při svém vzniku zahrnovala dnešní Mongolsko a jižní Sibiř, Mandžusko, přilehlé oblasti Dálného východu, severní Čínu od Velké čínské zdi až k řece Jang-c’-ťiang a jihozápadní Čínu až k hranicím Vietnamu. Podléhal jí i Tibet a Korea. Chubilaj dobyl zbytek Číny a části Myanmaru a Thajska.\n\nJüanská říše spojovala rozmanité země, jejichž obyvatelstvo se výrazně lišilo. Na severu žily „lesní národy“ jižní Sibiře, v povodí Jeniseje usedlí Kyrgyzové. Stepní zónu jižně od sibiřských lesů obývali kočovníci – Mongolové, jméno, které od roku 1206 zahrnovalo kromě vlastních Mongolů všechny obyvatele stepi – Kerejty, Tatary, Najmany, Onguty, Merkity a další. Východně od nich v Mandžusku zůstávali Džürčeni a Kitanové, jihozápadně v oázách podél karavanních cest žili Ujguři, východně od nich v dnešním Kan-su Tanguti. Velká čínská zeď oddělovala step od jižních zemědělských oblastí osídlených Číňany.\n\nRůznorodé obyvatelstvo říše jüanská vláda rozdělila do tří kategorií:\n\nPo dobytí říše Sung její obyvatelstvo spadlo do čtvrté kategorie\n\nČíňané tvořili absolutní většinu obyvatel říše – roku 1290 úřady v Číně napočetly 13,19 miliónu domácností, které podle odhadu vlády měly 58 834 711 osob. Soupis obyvatel byl proveden pro účely výměry daní, nebyly proto započteni vojáci, mniši a duchovní, nevolníci a otroci v majetku mongolských knížat a sčítání se netýkalo Jün-nanu a některých dalších těžko dostupných regionů. Soupis zachytil značný nepoměr mezi osídlením severní a jižní Číny – na severu žilo 10 miliónů lidí, na jihu 50 miliónů.\n\nV říši Jüan se kultura bohatě rozvíjela. Čínští vzdělanci měli jen omezený přístup do státní správy, proto málo psali o politice, nebo filozofii, ale obrátili se k vědě a technice – psali o matematice, lékařství, geografii, stavitelství a zemědělství. Úroveň cestopisů, kartografie, geografie a vědeckého vzdělání poté vzrostla. Na popularitě získala lidová kultura. Rozvíjelo se především drama a romány, v literatuře rostlo užití lidového jazyka. Pod vedením mongolského ministra Togta čínští učenci sepsali dějiny tří předešlých říší – Sung, Liao a Ťin.\n\nRozvíjelo se malířství, k významným mistrům patřili Čchien Süan, Kao Kche-kung, Li Kchan, Čao Meng-fu, Žen Žen-fa, Chuang Kung-wang, Wu Čen a Wang Meng. V jüanské éře byl oblíbeny modrobílý porcelán s dračími motivy.\n\nVětšina jüanských císařů ovládala čínskou řeč, nikoliv však čínské znakové písmo. Pro zápis mongolštiny bylo v jüanském státu používáno klasické mongolské písmo, vytvořené z ujgurského písma začátkem 13. století. Na žádost Chubilaje sestavil roku 1269 Phagpa, představený tibetské buddhistické školy sakjapa, tzv. „kvadrátní písmo“. Jüanské úřady ho sto let používaly pro zápis mongolštiny i čínštiny. Po pádu jüanské vlády v Číně vyšlo z užívání.\n\nPolitická jednota Číny a většiny střední Asie přinesla bezpečí na cestách a podpořila tak obchod mezi Východem a Západem. Rozvoj kontaktů mezi různými regiony euroasijského kontinentu – Čínou, střední Asií, Středním východem a východní Evropou (zejména Ruskem) přinesl značné zvýšení kulturní výměny. Z období vlády dynastie Jüan známe první evropské cestovatele do Číny. Nejznámější z nich je Marco Polo, jehož vyprávění sepsané v knize \"Milión\" udivovalo Evropany po řadu generací.\n\nVelký význam měl příklon jüanských císařů k tibetskému buddhismu, jehož stoupenci tehdy silně ovlivnili Čínu. Muslimové do říše Jüan přinesli středovýchodní kartografii, astronomii, lékařství, ale i styl odívání a jídlo. V Číně se objevily středovýchodní plodiny jako mrkev, tuřín, nové odrůdy citrónů, lilků, a melounů, vysoce kvalitní cukr, bavlna.\n\nNěkteré čínské techniky a produkty, jako tisk, porcelán, karetní hry a lékařská literatura se rozšířily do západní Asie, zatímco výroba tenkostěnného skla a cloisonné získala popularitu v Číně. V Číně se objevily i nové hudební nástroje.\n\nV jüanské éře se v Číně začal výrazněji šířit islám, přítomný zejména na severozápadě a jihozápadě od tchangských dob. Také nestoriánství a katolictví zažily období tolerance. Buddhismus, zvláště jeho tibetský směr, vzkvétal, zatímco soupeřící taoisté byli leckdy perzekvováni.\n\nMezi kočovníky Mongolska dominovalo křesťanství nestoriánského směru, mandžuské národy byly šamanisté, přítomný byl i buddhismus. Vlastní Mongolové měli svou „černou víru“, podle níž světu vládl jediný bůh na nebesích – Chormusta, Věčný bůh (\"Möngke Tengri\"). Jüanská vláda opustila kočovnické tradice i víru a přiklonila se tibetskému buddhismu školy sakjapa. Dědictvím jüanské záštity nad buddhismem je množství uměleckých památek. Po roce 1300 se ve velkém měřítku začaly objevovat mongolské překlady buddhistických textů, téměř všechny z tibetských originálů. Do mongolštiny byl přeložen i značný počet čínských konfuciánských a historických děl. Mnoho vysoce postavených Mongolů, např. přední Džalajrové a Oronarové podporovalo konfuciánské vědce a instituce. Ve snaze o obnovení řádu v čínské společnosti prosazovala vláda při spravování Číny konfuciánské postupy. Neokonfucianismus v Ču Siho verzi se stal oficiálním učením požadovaným u úřednických zkoušek. Z politických důvodu Chubilaj a jeho nástupce Temür krátce podporovali i katolické křesťanství.\n\nPostoj vlády k muslimům byl občas nepříznivý, pak byli podrobeni různým omezením – týkajícím se např. porážek prováděných v souladu s muslimskými předpisy (halal) i dalších praktik, jako obřízky. Analogickými omezeními byli podrobeni židé.\n\nVesměs však muslimové tvořili nezanedbatelnou část obchodníků i výběrčích daní. Muslimem byl i Chubilajův vnuk Ananda, který se roku 1307 pokusil získat trůn. Vrcholu dosahl muslimský vliv v říši Jüan za vlády Jesün Temüra v letech 1323–1328, kdy klíčové pozice u dvora zaujali muslimové Dawlat-šách a Ubajdulláh, kteří muslimy a křesťany osvobodili od povinných prací. Oba byli popraveni po změně vlády roku 1328. Ke konci říše korupce a perzekuce vyvolala příklon muslimů k čínským povstalcům. Na založení říše Ming se proto podílelo i několik muslimských generálů (např. Lan Jü). Čínská jména některých muslimských komunit znamenají „kasárna“ nebo „díky“, čínští muslimové (Chuejové) tvrdí, že je to doklad tradice vojenské pomoci muslimů v protimongolských bojích a následné čínské vděčnosti.\n\nS oslabováním schopnosti vlády zajistit řád ve společnosti, patrným v průběhu 14. století, rostla mezi čínskou většinou obyvatelstva říše popularita učení ilegálních taoistických a buddhistických sekt. Nejvýznamnější z nich byla společnost Bílého lotosu, silně ovlivněná manicheismem. Její aktivisté předpovídali příchod božského spasitele, který očistí svět ode zla a přemůže jüanskou vládu. Organizačně i ideově připravili povstání rudých turbanů.\n\nPoliticky byl vládní systém vytvořený Chubilajem kompromisem mezi mongolským patrimoniálním feudalismem a tradičním čínským autokraticko-byrokratickým systémem. Vzdělaná čínská elita v něm neměla vážnost, jíž požívala v dřívějších čínských státech. Její pozici zaujali Mongolové, obsazující nejvyšší úřady. Kvůli nedostatku vhodných mongolských kandidátů se v administrativě říše uplatnila řada cizinců řazených do kategorie Se-mu. Mongolům a Se-muům zůstala čínská kultura cizí, rozdíl mezi nimi a podřízenými Číňany dal jüanskému režimu koloniální charakter.\n\nStruktura vlády Yuan získala svou podobu během Chubilajovy vlády (1260-1294). Následující vládci pozměnili funkce některých orgánů, základní prvky však zůstaly stejné do konce dynastie.\n\nByrokratický systém vytvořený Chubilaj reflektoval různé kulturní tradice, včetně čínské, kitanské, džürčenské, mongolské a tibetských buddhistů. Zatímco oficiální názvy vládních institucí byly téměř úplně převzaty z čínské tradice, ve skutečnosti jüanská byrokracie kombinovala prvky různých kultur. Čínské administrativní postupy a úřady byly převzaty ze správní praxe domorodých říší Tchang, Sung, stejně jako kitanské říše Liao a džürčenské říše Ťin.\n\nV počátcích Chubilajovy vlády měli silný vliv u jeho dvora čínští poradci, jako byl Liou Ping-čung a Jao Šu. Tehdy vláda přijala tradiční čínské rozdělení pravomocí mezi civilní, vojenské a kontrolní úřady. Přičemž ústřední sekretariát řídil civilní správu (včetně šesti ministerstev, ustavených v souladu s čínskou tradicí), vojenský výbor (\"šu-mi-jüan\") řídil vojenské záležitosti a cenzorát (\"jü-š'-tchaj\") zodpovídal za dozor a inspekce. V různých dobách byl další ústřední státní institucí státní sekretariát (\"šang-šu šeng\"), zabývající se hlavně financemi. Založen byl např. za vlády císaře Chajsana, ale obvykle byl záhy zrušen. Mongolové se tradičně spoléhali na vojenské instituce a úřady, považované za jádro státní správy. To vedlo k dominanci vojenských hodnostářů v centru i regionech a jejich vměšování se do fungování civilní správy.\n\nZatímco existence těchto ústředních vládních úřadů a šesti ministerstev (které fungovala od dob dynastií Suej a Tchang) dala jüanské správě čínský vzhled, skutečné funkce ministerstev odrážely mongolské priority a politiky, která částečně přetvořila a přesměrovala jejich kompetence. Například pravomoc ministerstva spravedlnosti (přesněji ministerstvo trestů) se nevztahovala na případy týkající se Mongolů a Se-muů, kteří podléhali samostatným soudům. Případy, jejichž účastníci patřili k více etnickým skupinám, rozhodoval smíšený výbor složený ze Číňanů i Mongolů.\n\nÚzemí říše Jüan bylo rozděleno na centrální oblast Fu-li (腹裏) a provincie pod kontrolou zastupitelství ústředního sekretariátu (sing čung-šu-šeng, 行中書省; zkráceně sing-šeng, 行省).\n\nCentrální oblast zahrnovala dnešní provincie Che-pej, Šan-tung, Šan-si, jihovýchod Vnitřního Mongolska a část Che-nanu severně od Žluté řeky. Spravována byla přímo ústřední vládou, tj. ústředním sekretariátem. O Tibet a části Kašmíru se staral samostatný úřad pro tibetské a buddhistické záležitosti (süan-čeng jüan, 宣政院), nezávislý i na ústředním sekretariátu. Samostatné postavení mělo i Ujgursko, původně jeden z pěti ulusů mongolské říše. Zbytek státu byl rozdělen na 11 provincií spravovaných zastupitelstvími či pobočkami ústředního sekretariátu. Byly to provincie:\n\nKrátce existoval i úřad Čeng ž'-pen (征日本, Japonská expedice) či Ž'-pen [sing-šeng] (日本[行省], Japonská [provincie]) zřízený roku 1281 před druhou invazí do Japonska. Po porážce invazních vojsk byl zrušen.\n\nProvincie se dělily (v sestupném pořadí) na okruhy \"tao\" (道), kterých bylo dvaadvacet; fiskální oblasti \"lu\" (路); prefektury \"fu\" (府); kraje (či podprefektury) \"čou\" (州) a okresy \"sien\" (縣). U všech místních úřadů existovali úředníci zvaní daruhači. Zaujímali stejné postavení jako vedoucí úřadů a dozírali na jejich činnost. Původně je Chubilaj vybíral z Mongolů, později, pro nedostatek vhodných kandidátů, se daruhači stávali i Se-muové či severní Číňané (resp. Džürčeni).\n\nJüanská správní praxe měla hluboký vliv na následující říši Ming, která převzala její dělení říše na provincie a adaptovala pro své potřeby její systém vojenských kolonií.\n\nPo vítězství ve válce s Arik-bukou Chubilaj začal vládnout s velkou sebedůvěrou. Roku 1266 přikázal postavit novou metropoli na místě dnešního Pekingu. Za ťinské vlády se město nazývalo Čung-tu (, Střední hlavní město), od roku 1272 byl přejmenován na Ta-tu (, Velké hlavní město), mongolsky Dajdu, turecky Chánbalyk. Už roku 1264 Chubilaj změnil éru vlády na Č’-jüan (). Přejíce si vládnout nad celou Čínou a snažíce se získat mandát Nebes, roku 1271 přijal císařský titul a vyhlásil novou říši Jüan, která se o několik let později stala prvním nečínským státem vládnoucím nad celou Čínou. Roku 1272 se Ta-tu oficiálně stalo hlavním městem říše Jüan.\n\nPo porážce Arik-buky se Chubilajovi podařilo získat všeobecné uznání, byť západní vládci (Hülagü, Berke a Alguj) odmítli přijet do Mongolska na chural a fakticky vládli nezávisle. I pouze formální jednota mongolské říše vydržela jen dva roky. Roku 1266 po smrti Arik-buky vystoupil proti Chubilajovi s nárokem na titul velikého chána Chajdu, hlava potomků Ögedeje. S podporou chánů Zlaté hordy do roku 1269 postupně získal mocenskou převahu ve střední Asii a zahájil válku s Chubilajem a ílchány.\n\nChajdu bojoval proti říši Jüan až do své smrti roku 1301. Nucený bojovat na dvou frontách, neměl dostatek sil k přemožení ílchánů ani jüanských armád. Jüanská vojska v čele s Chubilajovým synem Nomuchánem zase nebyla schopna proniknout do střední Asie. Válka se pak na několik let omezila na místní srážky. Roku 1278 Nomuchánův bratranec Tog Temür a Möngkeho syn Širegi zajali Nomuchána a dva další Čingisovce, načež přešli k Chajduovi, který pak mohl ovládl většinu Mongolska včetně Karakorumu. Vzápětí ho nová jüanská armáda v čele s nejlepším Chubilajovým vojevůdcem Bajanem zahnala zpět na západ. Roku 1285 vypuklo protijüanské povstání v Tibetu, podporované Chajduem. O dva roky později po dohodě s Chajduem proti Chubilajovi v Mandžusku povstali Najan, Kadan a Šihtur, potomci Čingischánových bratrů. Současně Chajdu obsadil západní Mongolsko. Během dvou let však jüanská vojska rozdrtila nepřítele a obnovila výchozí stav. Další velkou ofenzívu podnikl Chajdu roku 1297, ani tehdy se však nedokázal v Mongolsku udržet.\n\nChajduův syn a nástupce Čebar i hlava středoasijských Čagatajovců Duva se roku 1303 rozhodli skončit válku. Následující rok byl po desetiletích bojů uzavřen mír. Chubilajův nástupce Temür byl oficiálně uznám velikým chánem a nejvyšším vládcem mongolské říše, faktická samostatnost západních ulusů však tím nebyla dotčena.\n\nZačátkem 70. let Chubilaj zahájil soustředěný útok proti říši Sung v jižní Číně. Roku 1273 jeho loďstvo zablokovalo Jang-c’-ťiang a armáda obléhala Siang-jang, poslední překážku bránící mu v ovládnutí povodí Jang-c’-ťiang. Roku 1275 stotřicetitisícová sungská armáda pod velením kancléře Ťia S'-tao utrpěla porážku od jüanských vojsk. Roku 1276 už byla velká část území jižních Sungů připojena k říši Jüan. Roku 1279 armáda říše Jüan vedená čínským generálem Čang Chung-fanem zlomila poslední sungský odpor v bitvě u Ja-menu jižně od Kantonu, což přineslo konec sungské říše a sjednocení Číny, poprvé od dob tchangské říše, nicméně pod mongolskou vládou.\n\nPo založení říše Jüan byl Chubilaj pod tlakem mnohých poradců, požadujících další rozšiřování sféry vlivu jüanského státu prostřednictvím obnovení tradičního čínského tributárního systému. Nicméně pokusy podřídit si okolní země narazily na odpor – obě mongolské invaze do Japonska, útok na Vietnam, ani vylodění na Jávě nedosáhly úspěchu. Podařilo se zřídit loutkový stát v Myanmaru, což destabilizovalo zdejší politickou situaci a vedlo k anarchii.\n\nV kontrastu ke svým předchůdcům, Chubilaj strukturu vládních úřadů převzal od čínských států a změnil je směrem k větší centralizaci moci.\nChubilaj posílil svoji moc cestou centralizace vlády – zaujal postavení absolutního vládce, v kontrastu ke svým předchůdcům. Říši rozdělil na provincie, každá zahrnovala území dvou až tří dnešních čínských provincií. Jeho model rozdělení státu na provincie se stal vzorem i pro následující říše Ming a Čching. Chubilaj reformoval také mnohé další státní a hospodářské struktury, především daňový systém. Snažil se Čínu ovládat tradičními čínskými postupy, a uznal, že k fungování státní správy v Číně je nutno využívat služeb čínských poradců a úředníků, třebaže se na ně nespoléhal absolutně. Číňané ovšem byli politicky diskriminováni. Téměř všechny důležité posty byly obsazeny Mongoly. Společnost byla rozdělena na čtyři skupiny: Mongoly, Se-muy, severní Číňany a jižní Číňany.\n\nVláda provedla rozsáhlé veřejné práce. Bylo postaveno nové hlavní město Ta-tu (Chánbalyk) na místě dnešního Pekingu, odkud vycházel rekonstruovaný Velký kanál. I další pozemní a vodní cesty byly rekonstruovány a zlepšeny. K ochraně obyvatelstva před hladomorem vláda shromáždila rezervy obilí ve státních sýpkách. Tato obchodně orientovaná opatření povzbudila pozemní i námořní obchod v Asii a usnadnila kontakt s okolními zeměmi. Čínští odborníci se na západě účastnili zavlažovacích projektů. Z kontaktů se západem získali čínští rolníci čirok i jiné potravinářské plodiny a metody jejich přípravy. Marco Polo, který sloužil jako úředník v jeho správě, připomíná mezi kladnými stránkami Chubilajovy vlády i osvobození poddaných od daní v těžkých dobách, stavby nemocnic a dětských domů pro sirotky, rozdělování potravin mezi chudinu. Také podporoval vědu a náboženství a energicky podporoval obchod po Hedvábné stezce, umožňující kontakty mezi Východem a Západem.\n\nJüanská vláda zavedla dvojí systém zdanění. Na severu kombinovala daň z hlavy se odvody v zrnu, materiálu a povinné práci. Na jihu odváděli rolníci dvakrát ročně pozemkovou daň a řemeslníci daň ze zisku. Velký kanál byl rekonstruován, význam si podržel i námořní obchod. Námořní cesta byla používána i pro dovoz obilí z povodí Jang-c’-ťiang do metropole (ročně 175 tisíc tun rýže) řízený dopravním úřadem (\"cchao-jün š’-s’\", ). Kvetl vnitroasijský dálkový obchod. Nicméně zisky z něho zůstaly v rukou nečínských obchodníků, případně mongolské vládnoucí elity a nepřispěly k bohatství obyvatelstva země, pouze vedly k zvýšení rozdílů mezi bohatými a chudými, což nepřispělo ke stabilitě státu. Papírová měna byla dlouho stabilní, časem však neuvážená emise způsobila inflaci.\nRoku 1273 vláda uvedla do oběhu státovky známé jako \"čchao\" (). Papírové peníze byly v Číně využívány i dříve; od roku 960 je tiskla vláda říše Sung, kvůli nedostatku mědi k odlévání mincí. Nicméně za Sungů obíhaly zároveň s mincemi. Říše Jüan byla prvním státem užívajícím papírové peníze jako dominantní prostředek směny. Papír na peníze se získával z kůry morušovníků.\n\nNástupnictví bylo v říši Jüan problémem vyvolávajícím množství vnitřních bojů. Potíže vznikly už koncem Chubilajovy vlády. Chubilaj zpočátku prohlásil následníkem svého nejstaršího syna Činkima, ale ten zemřel už roku 1285 za života svého otce. Proto se nástupcem Chubilaje stal Činkimův syn Temür (Öldžejtü-chán, vládl 1294—1307). Temürova vláda nepřinesla žádné zvláštní úspěchy a zanechal říši zhruba v témže stavu, v jakém ji převzal od Chubilaje. Pokračoval v hospodářských reformách započatých Chubilajem, říše se vzpamatovala z neúspěchů minulé vlády, především z porážky ve Vietnamu. Temürova vláda podporovala konfuciánství – po nástupu na trůn císař vydal nařízení přikazující uctívat Konfucia. Současně mongolský dvůr odmítl souhlasit se všemi konfuciánskými pravidly. Temür se také vzdal politiky pronásledování taoismu, zavedené Chubilajem, a roku 1294 zakázal výrobu a prodej alkoholických nápojů. Jeho vláda se nesnažila vybrat maximum daní za každou cenu a během jeho panování byla celá říše několikrát osvobozena od daní. Roku 1302 byly určeny nové sazby daní a výběr daní přes stanovenou výši byl zakázán. Finanční situace říše se během jeho vlády zhoršila a peněžní rezervy státu klesly, což způsobilo pokles důvěry ve státovky.\n\nPo smrti Temüra na trůn nastoupil Chajsan. Oproti svému předchůdci nepokračoval v Chubilajově díle, ale spíše ho odmítal. Základem politiky, „nového kurzu“, byla peněžní reforma. Během jeho krátkého panování (1307–1311) vláda pociťovala finanční problémy, zčásti kvůli špatným rozhodnutím prosazených císařem. V době jeho smrti se říše Jüan nalézala v těžké finanční situaci a vláda narazila na lidovou nespokojenost.\n\nČtvrtý jüanský císař Ajurbarwada byl kompetentní vládce. Byl první mezi nástupci Chubilaje, který aktivně podporoval a přijímal čínskou kulturu, čímž vzbudil odpor části mongolské elity. Byl žákem čínského konfuciána Li Menga. Provedl řadu reforem, včetně zrušení státního sekretariátu, což s sebou přineslo popravu pěti vysokých státních úředníků. Počínaje rokem 1313 obnovil státní úřednické zkoušky, které ověřovaly znalost důležitých historických děl. Za jeho vlády bylo vydáno množství zákonů a publikována nebo přeložena řada čínských knih a prací.\n\nŠidebala, syn a nástupce Ajurbarwady, pokračoval v politice svého otce. Reformoval vládu v souladu s konfuciánskými principy s pomocí znovu dosazeného kancléře Bajdžua.\n\nPoslední roky říše byly poznamenány povstáními a hladomorem. Jüanští císařové postupem doby ztráceli vliv na ostatní země bývalé mongolské říše; Mongolové zůstavší za Velkou čínskou zdí v nich viděli Číňany. Postupně ztratili moc i v Číně. Vlády císařů byly krátké, naplněny intrikami a soupeřením. Odděleni od reálného výkonu vlády, byli vládci vzdáleni armádě i lidu. Čínu sužovaly rozepře uvnitř mongolské elity a rebelie Číňanů; bandité ničili zemi bez odporu ze strany slabých jüanských vojsk.\n\nNehledě na přednosti svého panování trvala vláda Šidebaly pouze dvě léta (1321–1323); skončila státním převratem pěti knížat. Ti na trůn dosadili Jesün Temüra, který byl také zabit poté, co neuspokojil jejich nároky. Do vlády Jesün Temüra v Číně nevznikala větší povstání, ale poté jejich počet i síla rostly. Rebelie zhoršovaly finanční problémy vlády, která se snažila získávat peníze prodejem hodností a funkcí, zvyšováním daní, ale také snižováním výdajů.\n\nPo smrti Jesün-temüra v Šang-tu roku 1328, se moci v Ta-tu zmocnil El Temür a povolal do metropole Tug Temüra, který byl vzápětí prohlášen císařem. Současně se Radžibag, syn Jesün-temüra, stal císařem v Šang-tu jako kandidát Daulet-šácha, ministra zemřelého císaře. S podporou knížat a úředníků severní Číny a některých dalších členů dynastie v občanské válce roku 1329 zvítězil Tug Temür. Poté se vzdal trůnu ve prospěch svého bratra Chošily, podporovaného Čagatajovým potomkem Eldži-gidejem a přivítal ho v Ta-tu. Nicméně Chošila zemřel o čtyři dny později, pravděpodobně otráven El Temürem, a Tug Temür se vrátil na trůn. Císař z pozice vrchního vládce všech mongolských ulusů oživil styky s ostatními částmi mongolské říše – Zlatou hordou, Ílchány i středoasijskými chanáty. Fakticky však byl pouze loutkou El Temüra, který v rozsáhlé čistce odstranil stoupence Chošily. V regionech zatím rostla moc místních vojenských náčelníků.\n\nZatímco úředníky řídil El Temür, císař Tug Temür se věnoval podpoře kultury. Psal poezii, maloval. Podporoval konfuciánství a čínský jazyk. Založil Literární akademii (), která zkompilovala a publikovala řadu knih, nejdůležitější z nich byl sborník \"Ťing-š’ ta-tien\" (). Podporoval Ču Siho neokonfucianismus, sám však byl buddhistou.\n\nPo smrti Tug Temüra roku 1332 a jeho nástupce Rinčinbala téhož roku, byl z Kuang-si povolán třináctiletý Togon Temür a dosazen na trůn. Kancléř Bajan odstranil opozici vůči novému císaři, uzavřen Akademii Chan-lin a zrušil úřednické zkoušky, ale roku 1340 byl popraven. Moci se chopil Togto. Projevil se jako aktivní politik: obnovil zkoušky, snížil daně a zahájil opravy Velkého kanálu. Roku 1355 byl také popraven v důsledku dvorských intrik a ústřední vláda pak ztratila kontrolu nad zemí. Na severu země nyní řada vojevůdců vedla nezávislou politiku, mezi nimi vynikli Bolod Temür, Čagan Temür a Kökö Temür.\n\nVe druhé polovině vlády Togon Temüra vlna povodní, hladomor, epidemie, inflace a nucení obyvatelstva k opravám vodních děl vyvolaly odpor obyvatelstva k režimu. Roku 1351 z lidové nevole vzniklo povstání rudých turbanů. Povstalci založili v povodí Jang-c’-ťiang několik států. V bojích mezi nimi i s projüanskými vojevůdci se prosadil Ču Jüan-čang, sídlící v Nankingu. Roku 1363 dosáhl dominance v jižní Číně, postupně ji dobyl a počátkem roku 1368 vyhlásil novou čínskou říši Ming a zahájil ofenzívu proti severní části země. Na podzim téhož roku padlo Ta-tu, a příští rok vyhnal jüanského císaře i z Šang-tu. Togon Temür zemřel roku 1370 v Jing-čchangu, severně od Velké čínské zdi (v dnešním Vnitřním Mongolsku). Hodnost císaře a velikého chána převzal jeho syn Ajuširidara. Ten musel pod tlakem mingských armád ustoupit na sever přes Gobi do Karakorumu.\n\nMongolská moc se ještě držela na jihozápadě Číny v Jün-nanu, kde vládl Chubilajův potomek Basalawarmi, až do roku 1381, kdy podlehla invazi mingských vojsk.\n\nPo pádu Jing-čchangu roku 1370 se jüanský císař stáhl do Mongolska. Podle čínské historiografie dynastie Jüan ztratila mandát nebes a jejím legitimním nástupcem se stala od roku 1368 dynastie Ming. Jüanským vládcům v Mongolsku pro odlišení přidělili název „Severní Jüan“. Mongolští císaři Severní Jüan se ovšem nadále považovali za legitimní vládce nejen Mongolska, ale i Číny a v dynastii Ming viděli uzurpátory.\n\nMingská armáda, ve snaze podrobit si všechna jüanská území, zaútočila roku 1372 ve třech směrech na Mongolsko, ale tentokrát Mongolové vedení velikým chánem a císařem Ajuširidarou a jeho vojevůdcem Kökö Temürem Číňany rozhodně porazili. Mingská říše byla schopna obnovit útok až roku 1380, kdy její armáda vyplenila Karakorum, rozhodující vítězství ji však unikalo až do roku 1388, kdy Mongoly porazila, jejich chán Togus Temür byl na útěku zabit Arik-bukovým potomkem Jesüderem, který se stal novým chánem, ale vzdal se císařského titulu. V dalších stoletích se ve vztazích s říší Ming střídala období válek a mírové koexistence. Moc velikých chánů z Čingisova rodu klesla, jednotě mongolského chanátu bránily rozpory mezi západními Mongoly – Ojraty a východními Mongoly, mnohdy podněcované mingskou diplomacií. Oslabené Mongolsko bylo v 17. století postupně pohlceno mandžuskou říší Čching, která opět sjednotila Čínu, Mongolsko i Mandžusko v jedno impérium.\n\n\n"}
{"id": "617184", "url": "https://cs.wikipedia.org/wiki?curid=617184", "title": "Nachal Gula", "text": "Nachal Gula\n\nNachal Gula (: נחל גלה) je krátké vádí v Horní Galileji, v severním Izraeli.\n\nZačíná v zalesněné a mírně zvlněné krajině poblíž vesnice Neve Ziv. Směřuje pak k jihozápadu, přičemž z jihu míjí pahorek Giv'at Ša'al a ze severu Giv'at ha-Mešurjan. Pak vstupuje u obce Kabri do zemědělsky využívané izraelské pobřežní planiny, ve které se vytrácí.\n\n"}
{"id": "617187", "url": "https://cs.wikipedia.org/wiki?curid=617187", "title": "Alfred (opera)", "text": "Alfred (opera)\n\nAlfred je první opera českého skladatele Antonína Dvořáka. Byla napsána roku 1870 na libreto německého básníka (Karla) Theodora Körnera. Uvedena byla poprvé, a prozatím i naposledy, až roku 1938 (a to s libretem v českém překladu).\n\n29letý Antonín Dvořák se ke kompozici své první opery s názvem \"Alfred\" odhodlal v době, kdy již měl za sebou nejen osmileté působení v orchestru pražského Prozatímního divadla, ale též řadu kompozic včetně tak náročných forem jako symfonie a smyčcový kvartet (které však v té době ještě nebyly provedeny) a včetně menších skladeb vokálních.\n\nPro tuto příležitost si zvolil německé libreto romantického básníka a hrdiny protinapoleonského boje Karla Theodora Körnera (1791-1813). Toto libreto z roku 1811 (původně \"Alfred der Große\", Alfréd Veliký), jehož námětem je vítězný odpor britských Sasů vedených králem Alfrédem Velikým proti dánským Vikingům, bylo již několikrát využito. Poprvé tak učinil roku 1830 Johann Philipp Schmidt, podruhé je zhudebnil roku 1851 Josef Joachim Raff, svou třetí operu na ně mezi lety 1833 a 1835 napsal známější skladatel Friedrich von Flotow, i když ta nebyla uvedena. (Dvořák žádné z těchto zpracování neznal.) Jednalo se tedy o dílo s osvědčenou literární kvalitou a současně autorsky volné (kvalitní česká libreta v této době prakticky neexistovala a navíc by Dvořák nové libreto musel zakoupit, k čemuž neměl prostředky). Původní Körnerova paralela s bojem Němců proti francouzské okupaci již vyvanula, pololegendární hrdinský zápas mezi pohanskými Dány a křesťanskými Sasy však rezonoval s náměty děl Richarda Wagnera, která byla v této době Dvořákovi hlavním vzorem, přestože původní podoba libreta s přísným rozdělením na recitativy a tradiční uzavřené formy (árie, ansámbly, sbory, tance) vyhovovala Wagnerově koncepci \"hudebního dramatu\" jen za cenu určitého znásilnění. Zda Dvořák primárně zamýšlel tuto operu pro německá jeviště nebo zda měl v úmyslu nabídnout \"Alfreda\" Prozatímnímu divadlu po překladu do češtiny — takový postup nebyl v prvním desetiletí existence stálého českého divadla neobvyklý —, není známo.\n\nV libretu učinil skladatel jen drobné úpravy. Nejzávažnější je rozdělení prvního dějství předlohy — které délkou textu značně přesahovalo druhé — tak, že jeho první obraz (V táboře Dánů) byl oddělen jako samostatný akt.\n\nDvořák operu zkomponoval v průběhu roku 1870. Podle vzpomínek Josefa Jiránka předložil Dvořák Alfreda k posouzení Smetanovi, tehdejšímu šéfu opery Prozatímního divadla, jeho úsudek však není znám. V každém případě Dvořák nadále, a to ani později, o uvedení této své operní prvotiny neusiloval a ani se k ní — na rozdíl od dalších skladeb včetně následující opery \"Král a uhlíř\" — později nevracel. Dlouhou dobu byla dokonce považována za ztracenou, našla se až ve Dvořákově pozůstalosti.\n\n\"Alfred\" je Dvořákovo rané dílo a odráží tehdejší skladatelovo zaujetí pro Wagnera. Kritika je po prvním uvedení roku 1938 prohlásila za \"wagnerovštější než Wagner\". Obsahuje tedy četné příznačné motivy, \"nekonečnou melodii\", dominanci orchestru, hutnou instrumentaci a podobně jako opery ze střední etapy Wagnerovy tvorby (ale též opery Meyerbeerovy nebo Verdiho) řadu rozsáhlých sborů.\n\nDvořák si zřejmě nejvíce cenil rozsáhlé orchestrální předehry, která hudebně-dramaticky shrnuje děj celého díla. Hodlal ji uvést v roce 1881, nakonec ale byla provedena až po skladatelově smrti Českou filharmonií dne 4. ledna 1905 jako \"Tragická ouvertura\" a pod tímto názvem byla i vydána roku 1912 v nakladatelství Simrock. Označuje se též jako \"Dramatická ouvertura\" a na rozdíl od samotné opery bývá hrána na koncertech, takže je prakticky jedinou částí díla známou veřejnosti.\n\nÚryvky z opery v původním německém znění provedl poprvé Československý rozhlas dne 6. února 1938, pod taktovkou dirigenta Georga Singera zpívali Walter Windholz (Alfred), Fine Reich-Dörichová (Alwina), Richard Kubla (Harald) a Julius Gutman (Sieward). Scénického uvedení se \"Alfred\" dočkal až 10. prosince 1938 v podání souboru Českégo divadla v Olomouci, tedy 70 let po svém vzniku, a to v českém překladu Anny Richterové, která rovněž zpívala hlavní ženskou roli. Od té doby nebyla uvedena.\n\nUvedení opery ve světové premiéře s originálním libretem proběhlo v roce 2014.\n\n\"Alfred\" nemá opusové číslo, v Burghauserově katalogu nese označení B16. Předehra samostatně nese označení B16a.\n\nDěj opery se odehrává v Británii roku 878.\n\n(Tábor Dánů) Dánští vojáci porazili a rozprášili vojsko britského krále Alfreda a nyní vesele popíjejí ve svém táboře v přítomnosti svých žen (sbor \"Auf, tapfre Gesellen, zum Feste!... Einsam unter fremdem Himmel\"). Starší dánský vojevůdce Gothron opodál se veselice neúčastní, je totiž znepokojen snem, v němž se mu zjevil protivník Dánů, britský král Alfred, v nadpozemské záři (\"Doch stand es nicht mit voller Kraft des Lebens\").\n\nV doprovodu triumfálního pochodu (\"Hoch töne Trompetenschmetter\") přichází mladší vojevůdce Harald. Do dánských rukou padlo mnoho zajatců (sbor \"Weh! Was haben wir verbrochen?\"). Gothron po straně Haraldovi závidí a protiví si jeho sebevědomí, veřejně jej varuje před podceňováním poraženého krále. Harald považuje tyto obavy za bezdůvodné, ale Gothron se rozhoduje se svým oddílem hledat Alfreda, který se skrývá v lese. Harald s vojáky zpívají píseň o vítězství, za které děkují pohanským bohům (\"Wir kämpfen mit dem Schwert\").\n\nMezi zajatci se nachází i spanilá Alvina. Harald jí nabízí, aby se stala jeho královnou, Alvina však rozhodně odmítá, neboť je zaslíbena Alfredovi (árie \"Wagst Du's, nach mir die Hände auszustrecken?... Es lebt noch ein gerechter Gott im Himmel\"). Rozzuřený Harald ji dává uvrhnout do věže.\n\n(Pustá lesní krajina) Král Alfred je otřesen vítězstvím Dánů, je však odhodlán pokračovat v boji (\"Wohl euch, ihr tapfren Streiter... Wild braust der Sturm, die Donner brüllen\"). Potkává se se svým sluhou Sivardem, který mu podává zprávu o zajetí Alviny. Alfred ji rozhoduje zachránit tak, že pronikne do dánského tábora v přestrojení za harfeníka.\n\n(Před hradem Dánů) Gothron se svými vojáky dosud bezvýsledně hledá Alfreda (\"Noch fand ich keine Spur des Britenkönigs\"). Když odejdou, vstupuje Alfred v doprovodu Sivarda a slyší z věže Alvininu píseň (\"In des Thurmes Nacht gefangen\"). Dává se jí poznat a slibuje jí záchranu (duet \"Nicht länger sollst Du trostlos weinen... Gewiß, gewiß, Du wirst mich retten\"). Vrací se podezřívavý Gothron; harfeníka dá odvést k poveselení do tábora, Sivarda ale dá zajmout a uvěznit.\n\n(Noc v táboře) Harald vítá navracejícího se Gothrona posměšně. Dozvídá se o tom, že Alvina, nedočkavši se osvobození Alfredem, uprchla vlastním přičiněním. Zatímco Harald běsní, vyzve Gothron harfeníka ke zpěvu na oslavu dánského vítězství (romance \"Des langen Kampfes müde\"), který se postupně vyvíjí v oslavu britského krále a hrozbu Dánům. Rozhořčení Dánové se na pěvce vrhají a ten se jim dává poznat jako Alfred v plném majestátu. Alvina, která se zatím připlížila na místo, využije tohoto momentu překvapení a zhasne jedinou pochodeň. V nastalé tmě a zmatku se oběma podaří uprchnout. Vojáci je nejdříve pronásledují, brzy se ale vrací s nepořízenou. Gothron se rozpomíná na svůj sen.\n\n(Skalnaté místo v lese) V lese se shromáždili zbylí Alfredovi vojáci vedení velitelem Dorsetem. Z jeskyně vystupuje Alvina a sděluje jim, že Alffred je na živu a na svobodě. Odešel hledat posily a zanechal ji zde. Vyzývá proto vojáky, aby se ke králi připojili (\"Auch mir sollt ihr im Kampfe sehen\"). Vojáci s pokřikem \"Alfred und Sieg\" odcházejí a nechávají Alvinu o samotě, na pospas Haraldovi, který právě přichází a opět ji bere do zajetí. Opakuje se situace, kdy se Harald Alvině nejprve koří a po jejím odmítnutí se rozzuří a odvádí ji k uvěznění (duet \"Welch ein Erwachen! Ich seh' mit Grauen\").\n\n(Před jeskyní) Dorsetovi vojáci se zatím spojili s Alfredem a zdraví krále (\"Heil unserm König — Alffred und Sieg!\"). Alfred je vyzývá ke statečnosti a vede společnou modlitbu za vítězství (\"Höre unser lautes Flehen\").\n\n(Starý kastel) Zajatí Britové v táboře Dánů neztrácejí naději (sbor \"Wir verschmachten hier in Ketten\"). Harald přivádí Alvinu, která se mu stále vzpouzí, naopak povzbuzuje zajatce, neboť osvobození se blíží. A skutečně, vzápětí je slyšet hluk britského vojska (\"Welch ein Ton? Was mag er bedeuten?\"). Brzy Alfred se svým vojskem dorazí i na scénu. Gothron již byl zabit, Haraldovi Alfred nabízí volný odchod do Dánska, ten však volí raději smrt. Alfred a Alvina jsou konečně spolu (duet \"O Glück der Liebe, Götterlust\") a Britové oslavují vítězného panovníka (\"Heil, Alfred, heil\").\n\nNahrávka celé opery dosud neexistuje. Komerčně je dostupná nahrávka předehry pod názvem \"Dramatic (Tragic) Overture, Op. posth.\", Slovenskou filharmonii diriguje Libor Pešek, Marco Polo (Naxos) 8.220420.\n\n\n"}
{"id": "617188", "url": "https://cs.wikipedia.org/wiki?curid=617188", "title": "Petra Doležalová", "text": "Petra Doležalová\n\nPetra Doležalová (* 19. května 1987 Děčín) je česká herečka, redaktorka, moderátorka, dramaturgyně a tisková mluvčí.\n\nPo základní škole studovala rok na střední pedagogické škole v Liberci, pak přešla na Pražskou konzervatoř, kde vystudovala herectví (maturovala v roce 2007, studium zakončila v roce 2009, titul DiS.). 8. června 2009, při příležitosti zakončení studia na konzervatoři (tzv. Konzervování), získala Petra Doležalová spolu se spolužákem Janem Hofmanem od Nadace Život umělce Cenu Zuzany Navarové.\n\nV letech 2009–2012 studovala žurnalistiku na Fakultě sociálních věd Univerzity Karlovy. Mezi lety 2012 a 2016 studovala sociální a marketingovou komunikaci na UJAK (titul Mgr. v květnu 2016).\n\nMezi 27. června 2018 až 3. březnem 2019 byla mluvčí druhé vlády Andreje Babiše.\n\n\n\n\n\n\n\n\n\n\n\n\n"}
{"id": "617190", "url": "https://cs.wikipedia.org/wiki?curid=617190", "title": "Abu Tor", "text": "Abu Tor\n\nAbu Tor (: أبو طور či الثوري, : אבו תור, doslova „Otec býka“) je smíšená židovsko-arabská čtvrť v centrálním Jeruzalémě v Izraeli, nacházející se jižně od Starého Města. Ze severu sousedí s Chinónským údolím, ze západu s Hebronskou cestou a starou železniční zastávkou a z jihu s Šeroverskou promenádou, Armon ha-Navciv a lesem Míru.\n\nArabský název \"Abu Tor\" může mít souvislost se starověkým uctíváním boha Ba'ala, který byl zpodobňován jako býk. Oficiální hebrejský název této čtvrti je Giv'at Chanaja.\n\nOd založení Izraele roku 1948 až do šestidenní války z roku 1967 probíhala čtvrtí hranice mezi Izraelem a Jordánskem. První čtyři cesty před Hebronskou cestou byly izraelské a zbývající byly jordánské. V lednu 1949 se mezi Izraelem a Jordánskem, zastoupenými Moše Dajanem a Abduláhem el Tellem, konaly rozhovory o statusu Jeruzaléma. Dajan Jordánsku nabídl rozdělení Jeruzaléma a navrácení většiny území dobytých během izraelské války za nezávislost, včetně vojenských stanovišť ve čtvrti Abu Tor, avšak jeho nabídka byla odmítnuta.\n\nAbu Tor je jedna z mála jeruzalémských čtvrtí se smíšeným arabským a židovským obyvatelstvem. Žije zde rovněž mnoho novinářů a zaměstnanců Organizace spojených národů (OSN). Zdejší židovské obyvatelstvo je převážně sekulární a nachází se zde dvě synagogy, a to aškenázská synagoga Har Refajim v ulici Nachson a sefardská synagoga Šalom ve-achva.\n\nPlocha této městské části dosahuje 658 dunamů (0,658 kilometru čtverečního). V roce 2000 tu žilo 12 987 a v roce 2002 13 651 obyvatel.\n\n\n"}
{"id": "617192", "url": "https://cs.wikipedia.org/wiki?curid=617192", "title": "Parosphromenus sumatranus", "text": "Parosphromenus sumatranus\n\nParosphromenus sumatranus je drobná sladkovodní paprskoploutvá ryba z čeledi guramovití (Osphromenidae). Pochází z černých vod Indonésie. V systému IGL je řazena do skupiny B.\n"}
{"id": "617193", "url": "https://cs.wikipedia.org/wiki?curid=617193", "title": "Nachal Ša'al", "text": "Nachal Ša'al\n\nNachal Ša'al (: נחל שעל) je vádí v Horní Galileji, v severním Izraeli.\n\nZačíná v nadmořské výšce přes 400 metrů, u jižního okraje vesnice Micpe Hila. Směřuje pak rychle se zahlubujícím údolím se zalesněnými svahy k západu. Horní tok vádí je turisticky využíván. Nachází se tu pramen \"Ejn Ša'al\" (עין שעל) s malou vodní nádrží a jeskyní. Pak do něj zprava ústí vádí Nachal Nachat. Z jihu potom míjí vesnici Manot a pahorek Giv'at Hardalit, na němž tato vesnice stojí. Zleva přijímá vádí Nachal Ešchar. Na protější, jižní, straně údolí se pak rozkládá obec Neve Ziv. Zde vádí míjí ze severu pahorek Giv'at Ša'al. Směřuje stále k západu a u vesnice Kabri vstupuje do izraelské pobřežní planiny. Na dolním toku pak vede rovinatou a zemědělsky využívanou krajinou, mezi vesnicemi Sa'ar a Gešer ha-Ziv. Ústí do Středozemního moře na severním okraji města Naharija, na jižním okraji lokality Achziv.\n\n"}
{"id": "617201", "url": "https://cs.wikipedia.org/wiki?curid=617201", "title": "Nachal Nachat", "text": "Nachal Nachat\n\nNachal Nachat (: נחל נחת) je vádí v Horní Galileji, v severním Izraeli.\n\nZačíná v nadmořské výšce okolo 400 metrů, nedaleko západního okraje vesnice Micpe Hila. Směřuje pak rychle se zahlubujícím údolím se zalesněnými svahy k západu, nedaleko od paralelně probíhajícího vádí Nachal Kaziv s křižáckým hradem Montfort. Nedaleko jihovýchodního okraje vesnice Manot ústí zprava do vádí Nachal Ša'al.\n\n"}
{"id": "617203", "url": "https://cs.wikipedia.org/wiki?curid=617203", "title": "Parosphromenus anjunganensis", "text": "Parosphromenus anjunganensis\n\nParosphromenus anjunganensis je drobná sladkovodní paprskoploutvá ryba z čeledi guramovití (Osphromenidae). Pochází z černých vod Bornea, z oblasti v blízkosti městečka Anjungan. V systému IGL je řazena do podskupiny C3.\n"}
{"id": "617204", "url": "https://cs.wikipedia.org/wiki?curid=617204", "title": "Mechtilda Braniborská", "text": "Mechtilda Braniborská\n\nMechtilda Braniborská ( \"Matilda von Brandenburg\", \"Matylda Brandenburska\", zemřela po 1. červnu 1298) byla vratislavskou kněžnou z askánské dynastie.\n\nMechtilda se narodila z manželství braniborského markraběte Oty V. a Judity z Henneberku. Zřejmě roku 1288 se stala druhou manželkou vratislavského a krakovského knížete Jindřicha Probuse, který nechal roku 1287 pro bezdětnost anulovat své manželství s Konstancií Opolskou a doufal, že se od Mechtildy dočká dědice. V červnu roku 1290 Jindřich náhle zemřel. \nVdova Mechtilda se vrátila zpět do Braniborska a znovu se neprovdala. Zemřela po polovině roku 1298 a byla pohřbena v cisterciáckém klášteře Lehnin.\n"}
{"id": "617205", "url": "https://cs.wikipedia.org/wiki?curid=617205", "title": "Arrondissement Coutances", "text": "Arrondissement Coutances\n\nArrondissement Coutances je francouzský arrondissement ležící v departementu Manche v regionu Normandie.\n\n"}
{"id": "617206", "url": "https://cs.wikipedia.org/wiki?curid=617206", "title": "Nachal Ešchar", "text": "Nachal Ešchar\n\nNachal Ešchar (: נחל אשחר) je krátké vádí v Horní Galileji, v severním Izraeli.\n\nZačíná v nadmořské výšce přes 350 metrů, v mírně zvlněné krajině jihovýchodně od vesnice Manot a východně od obce Neve Ziv. Směřuje pak postupně se zahlubujícím údolím se zalesněnými svahy k severozápadu. Na jižním okraji obce Manot potom zleva ústí do vádí Nachal Ša'al.\n\n"}
{"id": "617211", "url": "https://cs.wikipedia.org/wiki?curid=617211", "title": "Cena Zuzany Navarové", "text": "Cena Zuzany Navarové\n\nCena Zuzany Navarové je ocenění Nadace Život umělce, pojmenované po Zuzaně Navarové, která byla jednou z hlavních zakladatelek a od začátku 90. let stála v čele této nadace. Cena je udílena ve spolupráci s Pražskou konzervatoří studentům posledního ročníku hudebně-dramatického oboru (herectví), kteří jsou občany České republiky a kteří „v průběhu celého studia herectví dosáhli výrazných tvůrčích úspěchů“. Ceny jsou udělovány dvě – studentovi a studentce. Cena je spojena s peněžní prémií 15 000 Kč.\n\nPodobnou cenou Nadace Život umělce pro studenty DAMU je Cena Jiřího Adamíry.\n\n"}
{"id": "617213", "url": "https://cs.wikipedia.org/wiki?curid=617213", "title": "Nachal Cuva", "text": "Nachal Cuva\n\nNachal Cuva (: נחל צובה) je vádí v Horní Galileji, v severním Izraeli.\n\nZačíná v nadmořské výšce cca 250 metrů, v mírně zvlněné a zalesněné krajině, jihozápadně od vesnice Ejlon. Směřuje pak postupně se zahlubujícím údolím se zalesněnými svahy k severozápadu. Z jihu pak míjí vesnici Ja'ara. U ní se stáčí k západu, míjí pahorek Har Poreach a u vesnice Macuva vstupuje do údolí Bik'at Šefa (בקעת שפע), které je již výběžkem izraelské pobřežní planiny. Zde ústí zleva do vádí Nachal Becet.\n\n"}
{"id": "617216", "url": "https://cs.wikipedia.org/wiki?curid=617216", "title": "Bik'at Šefa", "text": "Bik'at Šefa\n\nBik'at Šefa (: בקעת שפע) je údolí v Horní Galileji, v severním Izraeli.\n\nNachází se v nadmořské výšce 50-100 metrů mezi obcemi Ja'ara, Macuva a Šlomi. Jde o východozápadně orientovaný výběžek izraelské pobřežní planiny o délce cca 4 kilometry, podél jehož osy protéká vádí Nachal Becet. Do něj zde ústí od jihovýchodu vádí Nachal Cuva, od severovýchodu Nachal Namer a další menší sezónní toky. Vlastní dno údolí je převážně zemědělsky využíváno, okolní svahy jsou zalesněné. Na severu se zvedají prudce směrem k vesnici Chanita a k pohraničnímu hřebenu Reches ha-Sulam. Na jižním okraji údolí jde o mírnější modelaci terénu s pahorkem Har Poreach. Na východě údolí přechází do kaňonu sevřeného ze severní strany útesy Ramat Adamit. Údolím prochází lokální silnice 899.\n\n"}
{"id": "617223", "url": "https://cs.wikipedia.org/wiki?curid=617223", "title": "Matylda Braniborská", "text": "Matylda Braniborská\n\nMatylda Braniborská ( \"Mechthild von Brandenburg\", 1248/55- 1316) byla pomořanská vévodkyně z dynastie Askánců.\n\nNarodila se jako dcera braniborského markraběte Oty III. a Boženy, dcery českého krále Václava I. Roku 1267 se stala třetí chotí Barnima Pomořanského. Svému muži porodila kromě tří dcer také dva syny, z čehož druhorozený Ota, pojmenovaný po braniborském dědovi, se narodil roku 1279 jako pohrobek. Regentem obou nezletilých chlapců se stal jejich nevlastní bratr Bohuslav. Matylda svého muže přežila o řadu let a byla pohřbena po jeho boku v kostele Panny Marie ve Štětíně.\n"}
{"id": "617224", "url": "https://cs.wikipedia.org/wiki?curid=617224", "title": "Cena Jiřího Adamíry", "text": "Cena Jiřího Adamíry\n\nCena Jiřího Adamíry je ocenění Nadace Život umělce. Cena pojmenovaná podle herce Jiřího Adamíry je udílena ve spolupráci s DAMU studentům posledního ročníku oboru činoherní herectví. Ceny jsou udělovány dvě – studentovi a studentce. Cena je spojena s peněžní prémií 15 000 Kč.\n\nPodobnou cenou Nadace Život umělce pro studenty Pražské konzervatoře je Cena Zuzany Navarové.\n\n\n"}
{"id": "617226", "url": "https://cs.wikipedia.org/wiki?curid=617226", "title": "Louis de Jaucourt", "text": "Louis de Jaucourt\n\nRytíř Louis de Jaucourt (16. září 1704, Paříž – 3. února 1779, Compiègne) byl francouzský učenec a nejplodnější spoluautor francouzské Encyklopedie (1751-1766). Celkově napsal 17 266 hesel, tedy asi čtvrtinu rozsahu Encyklopedie, všechny bez nároku na odměnu.\n\nPocházel ze šlechtické rodiny, byl finančně velmi dobře zajištěn a mohu se proto plně věnovat vědě. Vystudoval teologii v Ženevě, přírodní vědy v Oxfordu a lékařství v Leidenu. Do Encyklopedie začal přispívat při vydání jejího druhého svazku. Zprvu napsal jen několik hesel, jeho podíl ale postupně narůstal. V letech 1759-1765 psal průměrně osm hesel denně. V pozdějších dílech tvořily jeho příspěvky dokonce až 45% celkového textu, čímž si vysloužil přezdívku \"otrok Encyklopedie\" (\"l'esclave de l’Encyclopédie\"). Psal především o biologii a lékařství, napsal ale také hesla o některých klíčových politických a historických tématech (válka, monarchie, lid, Mohamed). Oproti jiným přispěvatelům, např. Diderotovi či Voltairovi, vždy zachovával neutralitu a nesděloval otevřeně svůj názor, třebaže jsou z jeho textů mnohdy zřejmé jeho protiklerikální a zejména protiotrokářské názory. Oproti jiným encyklopedistům pracoval zcela zdarma a sám si platil také všechny výdaje a tým asistentů. \n\nMimo encyklopedických článků napsal také rozsáhlé anatomické dílo \"Lexicon medicum universalis\", jehož rukopis, na němž pracoval dvacet let, byl však nešťastnou náhodou zničen, a také životopis Leibnize. Věnoval se také lékařské práci a výzkumu. V letech 1728–1740 spolupracoval na \"Bibliothèque raisonnée des ouvrages des savans de l'Europe\" (Knihovně děl evropských učenců).\n\n"}
{"id": "617227", "url": "https://cs.wikipedia.org/wiki?curid=617227", "title": "Zemětřesení v Kóbe", "text": "Zemětřesení v Kóbe\n\nZemětřesení v Kóbe, které je známé také jako \"Velké hanšinské zemětřesení\", bylo zaznamenáno v jižní části japonské prefektury Hjógo 17. ledna 1995, v 05:46 JST. Zemětřesení mělo sílu 7,2 stupně Richterovy škály. Otřesy trvaly přibližně 20 sekund. Epicentrum bylo na severním konci ostrova Awadži, 20 km od města Kóbe.\n\nKatastrofa si vyžádala přibližně 6434 obětí, přímo ve městě Kóbe bylo 4600 obětí. Toto zemětřesení bylo největším po Velkém zemětřesení v Kantó roku 1923, které si vyžádalo 140 000 obětí.\n\nNásledky se dají rozdělit do dvou částí – primární a sekundární. Mezi primární následky patří kolaps 200 000 budov, jednoho kilometru dálnice Hanšin a zničení 120 z 150 nábřeží v přístavu Kóbe. Do sekundárních následků patří přerušení dodávky elektřiny. Mnoho obyvatel se bálo vrátit domů, protože následné otřesy trvaly několik následujících dní.\n\nVětšina materiálních a lidských ztrát byla ve městech a předměstích v prefektuře Hjógo. Tradiční stavby, které zde stály, měly původní střechy, které byly navrženy tak, aby odolaly tajfunu, ale pilíře a stěny, na kterých byly vystavěny, nebyly projektovány pro ochranu proti zemětřesení. To mělo za následek, že střechy spadly na konstrukci a celou ji rozdrtily. V oblasti byla zničena každá pátá budova. V obchodní čtvrti bylo zničeno také 22 % kanceláří.\n\nZemětřesení zanechalo nejvíce stop na infrastruktuře – dálnicích a dalších stavbách. Stavby měly být konstruovány tak, aby odolaly zemětřesení, ale nedbalost při výstavbě způsobila kolaps několika úseků dálnic.\n\nKatastrofa způsobila škodu na majetku v hodnotě 10 bilionů jenů, což tehdy představovalo 2,5 % HDP Japonska. Většina majetku nebyla v oblasti pojištěna. Například ve městě Kóbe bylo pojištěno proti zemětřesení jen 3 % majetku. Zemětřesení mělo také významný vliv na japonské akciové trhy a zapříčinilo pokles indexu Nikkei 225.\n\nPřed touto katastrofou nebylo příliš obvyklé, aby při živelních katastrofách pomáhali dobrovolníci z řad japonských civilistů. Právě rok 1995 je považován za převrat v této oblasti, kdy na pomoc městu Kóbe a jeho okolí přijely masy dobrovolníků z celého Japonska. 17. leden byl v Japonsku vyhlášen za „Dnem prevence katastrof a dobrovolnictví“ a týden mezi 15. a 21. lednem je „Týdnem prevence katastrof a dobrovolnictví“.\nKaždým rokem se 17. ledna v parku Higaši Júenči (東遊園地), který se nachází vedle radnice v Kóbe, rozsvěcí číslice „1.17“, které symbolizují datum katastrofy.\n"}
{"id": "617228", "url": "https://cs.wikipedia.org/wiki?curid=617228", "title": "Říše Sung", "text": "Říše Sung\n\nŘíše Sung (čínsky 宋帝国) byl čínský stát existující v letech 960–1279. Předcházelo mu období pěti dynastií a deseti říší, následována byla na severu Číny džürčenskou říší Ťin, na jihu mongolskou říší Jüan. Byla prvním státem světa, který tiskl papírové peníze a prvním čínským státem, který vybudoval stálé námořnictvo. Její armáda používala střelné zbraně a námořníci se orientovali podle kompasu.\n\nSungské období se dělí na dvě odlišné periody: Severní Sung a jižní Sung. V období Severní Sung (960–1127) zahrnoval sungský stát většinu Číny, hlavním městem byl Pien-ťing (dnešní Kchaj-feng). Jižní Sung (1127–1279) je označení pro dobu, kdy byla sungská říše omezena na jižní Čínu. Sever totiž dobyla džürčenská říše Ťin. Hlavní město Sungové přenesli do Lin-anu (dnešní Chang-čou). Přestože Jižní Sungové ztratili kontrolu nad tradiční kolébkou čínské civilizace v povodí Žluté řeky, zůstali bohatým státem, který měl 60 % čínské populace a většinu nejproduktivnějších pozemků. Po ústupu na jih říše Sung značně zvětšila svou námořní moc využívanou k obraně pobřeží i k výpravám do cizích zemí.\n\nV bojích s Džürčeny a později Mongoly sungští Číňané revolučním způsobem rozvinuli nové vojenské technologie, zdokonalili především zbraně využívající střelný prach. Roku 1234 byla říše Ťin dobyta Mongoly, kteří tak získali kontrolu nad severní Čínou, což přineslo zhoršení vztahů s Jižními Sungy. Möngke, čtvrtý veliký chán Mongolské říše, zemřel roku 1259 při dobývání Che-čou (dnes v Čchung-čchingu). Novým chánem byl prohlášen jeho mladší bratr Kublaj, který se roku 1271 prohlásil i císařem říše Jüan. O osm let později Kublaj definitivně porazil sungská vojska, dobyl celou říši Sung a sjednotil Čínu.\n\nBěhem 10. a 11. století se počet obyvatel Číny zdvojnásobil. Zapříčinily to mimo jiné růst plochy rýžových polí ve střední a jižní části země, rozšíření brzy dozrávající rýže z jižní a jihovýchodní Asie a vytváření přebytků potravin. Podle záznamů ze sčítání lidu v období Severní Sung měla říše cca 50 milionů obyvatel, tedy více než říše Chan a Tchang. Tato data pocházejí z \"Dvaceti čtyř historií\". Nicméně moderní odhady populace období Severní Sung je 100 miliónů obyvatel Číny. Dramatický nárůst populace podnítil ekonomickou revoluci v sungské Číně. Růst populace také přispěl k postupnému ústupu centrální vlády od přísné regulace tržní ekonomiky, naopak rostl vliv lokálních elit, tzv. džentry, na místní správu. Úředníci na okresní a regionální úrovni záviseli na džentry a její spolupráci, sponzorství a dohledu na místech.\n\nSungská společnost byla plná života; města měla živé zábavní čtvrti, příslušníci elit shromažďovali vzácná umělecká díla, která obdivovali a obchodovali s nimi, lidé se mísili na veřejných slavnostech i v soukromých klubech. Šíření literatury a vědomostí podpořilo brzké objevením tisku z dřevěných desek a v 11. století vynález tisku pohyblivými literami. Technologie, věda, filosofie, matematika, inženýrství a další intelektuální činnosti v říši Sung vzkvétaly. Filosofové jako Čcheng I a Ču Si oživili konfucianismus novým výkladem, ovlivněným ideály buddhismu a kladli důraz na novou organizaci klasických textů, čímž položili základy neokonfucianismu. Ačkoliv úřednické zkoušky v Číně existovaly už v říši Suej, za Sungů se staly opravdu významnými a byly hlavním faktorem vedoucím ke změně aristokratické elity na elitu byrokratickou.\n\nCísař Tchaj-cu (vládl 960–976) sjednotil Čínu, když dobyl ostatní čínská císařství a království. Tím ukončil období pěti dynastií a deseti říší. Ve městě Pien-ťing, dnešním Kchaj-fengu, vytvořil silnou centrální vládu celého impéria. Podporou úřednických zkoušek, tedy výběrem státních úředníků podle jejich schopností, nikoliv podle aristokratického původu či vojenských zásluh, zajistil stabilitu administrativy. Také podporoval projekty zabezpečující efektivní komunikaci napříč impériem. Jedním takovým bylo sestavení velkého atlasu, složeného z detailních map jednotlivých provincií a měst. Kromě toho Tchaj-cu podněcoval i vědu a technologické inovace, například zbudování hodinové věže s orlojem, kterou navrhl a postavil Čang S’-sün.\n\nSungský dvůr udržoval diplomatické vztahy s indickou Čólskou říší, fátimovským chalífátem, říší Šrívidžaja v dnešní Indonésii a chanátem Karachánovců a dalšími zeměmi, které byly také obchodními partnery říše. Avšak byli to nejbližší sousedé Číny, kteří měli největší vliv na její domácí a zahraniční politiku. Už od počátku Sungové kolísali mezi válčením a diplomatickým jednáním s kitanskou říší Liao na severovýchodě a tangutským státem Západní Sia na severozápadě. Sungský stát použil vojenskou sílu k pokusu o zatlačení Liaa a znovuzískání šestnácti prefektur na severovýchodě Číny, území pod kontrolou Kitanů, jež bylo částí vlastní Číny. Avšak sungské síly byly armádami říše Liao odraženy a naopak Kitané každoročně pořádali útočné výpady na sever říše Sung dokud roku 1005 obě strany nepodepsaly mírovou dohodu z Čchan-jüanu. Sungové byli nuceni platit Kitanům tribut. Pro sungskou ekonomiku představovaly platby jen malou zátěž, ovšem říše Liao byla na dovozu množství zboží z sungské Číny silně závislá. Významnější bylo uznání říše Liao říší Sung jako diplomaticky rovnoprávné. Sungové dosáhli počátkem 11. století několika vojenských vítězství nad Tanguty, čínské úspěchy vyvrcholily taženími generála, vědce a státníka Šen Kchua (1031–1095). Válka však skončila neúspěšně, když Šenův rival ve velení vojsk neuposlechl rozkazy, a všechna území dobytá na Tangutech byla ztracena. V letech 1075–1077 vedla říše Sung válku s Vietnamem, vyvolanou hraničními spory a sungským přerušením vzájemného obchodu. Poté, co vietnamská vojska utrpěla vážné ztráty při nájezdu na Kuang-si, sungský generál Kuo Kchuej (1022–1088) pronikl až k Thăng Long (dnešní Hanoj). Těžké ztráty na obou stranách pohnuly vietnamského velitele Thường Kiệta (1019–1105) k zahájení mírových jednání; nakonec byla roku 1082 obsazená území vyměněna i s válečnými zajatci.\n\nBěhem 11. století politická rivalita rozdělovala sungský dvůr skrze různé názory ministrů na přístupy, mínění a politiky týkající se nakládání s komplexní společností a prosperující ekonomikou sungské říše. Idealistický kancléř Fan Čung-jen (989–1052) byl první, kdo se setkal s rozhořčeným odporem při pokusech o zavedení reforem, totiž zdokonalením systému výběru úředníků, zvýšením platů nižších úředníků a zavedením finančních podpor pro nadané kandidáty úřednických zkoušek, které umožnily rozšířit okruh lidí s přístupem ke vzdělání a pak úřadům. Poté, co byl Fan donucen odejít z úřadu, se stal kancléřem Wang An-š’ (1021–1086). S podporou císaře Šen-cunga (vládl 1067–1085) Wang An-š’ ostře kritizoval vzdělávací systém a státní byrokracii. Ve snaze o řešení problémů s korupcí a nedbalostí zavedl řadu reforem, souhrnně nazvaných „Nová politika“. Nová politika zahrnovala reformu pozemkové daně, zřízení státních monopolů na vybrané druhy zboží, podporu místních milicí a zavedení vyšších požadavků pro úřednické zkoušky, přičemž se je snažil orientovat na praktické dovednosti nutné ke spravování země. Reformy promýšleli a prosazovali Wangovi stoupenci, skupina podporující novou politiku (\"sin-fa\"); oponovali jim konzervativci soustředění kolem historika a kancléře S’-ma Kuanga (1019–1086). Jak jedna z frakcí získala převahu ve vládě, začala odvolávat stoupence protivné skupiny a posílala je spravovat pohraniční regiony daleko od metropole. Jednou z prominentních obětí čistek byl básník a státník Su Š’ (1037–1101), uvězněný a nakonec vypovězený z hlavního města za kritiku Wang An-š’ových reforem.\n\nSungská vláda dlouho zůstávala politicky rozdělená a soustředila se na své vnitřních záležitosti, nakonec si však nové události na severu ve státě Liao získaly její pozornost. Džürčeni, kmenový svaz podléhající říši Liao, se roku 1115 vzbouřil proti Liao a zformoval vlastní stát, říši Ťin. Sungský úředník Tchung Kuan (1054–1126) doporučil císaři Chuej-cungovi (1100–1125) uzavřít alianci s Džürčeny a společně zaútočit na říši Liao a zcela ji zničit. Sungský útok na Liao byl neúspěšný a říše Tin do roku 1125 zničila Liao vlastními silami. Džürčeni navíc zaregistrovali špatný výkon a vojenskou slabost sungské armády; po dobytí Liao okamžitě zrušili spojenectví s říší Sung a roku 1125 vpadli na sungské území. Při dalším vpádu roku 1127 ťinská armáda dobyla hlavní město říše Sung Pien-ťing a zajala bývalého císaře Chuej-cunga i jeho nástupce císaře Čchin-cunga s většinou císařského dvora. Zbývající sungské síly se přeskupily pod vedením nového císaře Kao-cunga (1127–1162) a stáhly se jižně od řeky Jang-c’-ťiang do Lin-anu (dnešní Chang-čou), který se stal novým hlavním městem říše. Ťinské dobytí severní Číny až k řece Chuaj a přesun metropole na jih je dělící čarou mezi obdobím Severní a Jižní Sung.\n\nAčkoliv oslabeni a zatlačeni na jih za řeku Chuaj, Jižní Sungové našli nové způsoby, jak podpořit svou silnou ekonomiku a obhájit svou samostatnou existenci proti říši Ťin. Měli schopné vojenské velitele, jako například Jüe Feje a Chan Š’-čunga. Vláda podporovala masivní výstavbu lodí a projekty rozšíření přístavů, konstrukci majáků a budování skladů s úmyslem podpořit námořní obchod se zahraničím a hlavní čínské přístavy Čchüan-čou, Kuang-čou a Sia-men, čímž podporovala čínský obchod. K ochraně a podpoře zástupů lodí plujících na námořních cestách ve vodách Východočínského a Žlutého moře (do Koreje a Japonska), jihovýchodní Asie, Indického oceánu a Rudého moře, bylo nutné vytvořit státní stálé námořnictvo. Sungská vláda vytvořila první čínské stálé loďstvo roku 1132, velitelství umístila do Ting-chaje. Se stálým loďstvem byli Sungové připraveni postavit se ťinskému útoku na řece Jang-c’ roku 1161, v bitvách u Tchang-tao a u Cchaj-š’. V těchto soubojích sungské námořnictvo využívalo kolesové lodě vyzbrojené trebuchety vrhajícími bomby. Přestože ťinské loďstvo mělo 70 tisíc mužů na 600 lodích a Sungové pouze 3 tisíce mužů na 120 lodích, sungští námořníci zvítězili v obou bitvách v důsledku destruktivní moci jejich bomb, plněných střelným prachem, a rychlých útoků kolesových lodí. Síla námořnictva poté ještě rostla. Století po založení mělo sungské námořnictvo 52 tisíc mužů. Sungská vláda zabavila část pozemků vlastněných džentry s cílem získat prostředky pro vojenské účely, což způsobilo nespokojenost postižených a ztrátu loajality vedoucí vrstvy sungské společnosti, nicméně ani to nepřimělo vládu zastavit přípravu obrany. Státní finance trpěly tím, že mnoho bohatých pozemkových vlastníků, někteří z nichž přímo zaujímali místa ve státní správě, využívalo své konexe a známosti s úředníky k získání daňových výjimek a osvobození od daní.\n\nJižní Sungové se úspěšně bránili Ťinům, ale na počátku 13. století se ve stepích na sever od říše Ťin objevil nový silný nepřítel, Mongolové. Mongolové vedení Čingischánem zaútočili na říši Ťin roku v letech 1205 a 1209, kdy provedli velké nájezdy v pohraničí a roku 1211 říši Ťin napadla velká mongolská armáda. Ťinská vláda byla donucena k poddání se a placení tributu Mongolské říši; když však Ťinové náhle přesunuli své hlavní město z Pekingu do Kchaj-fengu, Mongolové to viděli jako vzpouru. Pod vedením chána Ögedeje mongolské vojsko dobylo obě říše mezi Mongolskem a Jižními Sungy – džürčenskou říši Ťin a tangutskou říši Západní Sia. Mongolové si navíc podrobili Koreu, chalífát Abbásovců a Rusko. Sungové byli zprvu spojenci Mongolské říše, ale aliance se rozpadla poté, co Sungové při kolapsu Ťinů obsadili ťinskou metropoli Kchaj-feng, Luo-jang a Čchang-an. Mongolských chán Möngke vytáhl proti říši Sung a v S’-čchuanu dobýval jedno město za druhým, 11. srpna 1259 však zemřel před branami Che-čou (dnes část Čchung-čchingu). Möngkeho smrt a následné spory o nástupnictví a občanská válka mezi bratry Arik-bukou a Chubilajem přiměly dalšího Chubilajova bratra Hülegü ke stažení hlavních mongolských sil na Blízkém východě z cesty do Egypta na východ, což vedlo k porážce Mongolů Mamlůky u Ajn Džalút. Hülegü však nebyl schopen pomoci Chubilajovi, protože jeho síly vázala válka se Zlatou hordou.\n\nChubilaj pokračoval ve válce s říší Sung, přičemž získal dočasné předmostí na jižním břehu Jang-c’-ťiang. Připravoval se k dobytí E-čou, ale pak dal přednost občanské válce proti Arik-bukovi a přesunul hlavní síly své armády na sever. V Chubilajově nepřítomnosti sungské síly vedené kancléřem Ťia S’-taem využily příležitost a vytlačily Mongoly zpět na severní břeh Jang-c’-ťiang. Menší pohraniční srážky pokračovaly do roku 1265, kdy Chubilaj zvítězil ve velké bitvě v S’-čchuanu. V letech 1268–1273 Chubilajovo loďstvo zablokovalo řeku Jang-c’ a oblehlo Siang-jang, poslední překážku v dobytí celého bohatého povodí Jang-c’-ťiang. Roku 1271 Chubilaj oficiálně vyhlásil říši Jüan. Roku 1275 byla 130tisícová sungská armáda v čele s Ťia S’-taem poražena mongolskou armádou vedenou Bajanem. Do roku 1276 jüanské síly obsadily většinu sungského území. V bitvě u Ja-menu v deltě Perlové řeky roku 1279 jüanská armáda vedená generálem Čang Chung-fanem definitivně zničila sungský odpor. Poslední sungský panovník, osmiletý císař Ping, spáchal sebevraždu se svým prvním ministrem Lu Siou-fuem. a osmi sty členy císařského rodu. Podle Chubilajových příkazů, vykonaných Bajanem, zbytek sungské císařské rodiny Mongolové ušetřili; sesazený císař Kung-cung dostal titul knížete z Jing a později poslán do Tibetu, kde dožil v klášteru.\n\nSungská společnost měla komplexní sociální organizaci a spravovala ji sofistikovaná administrativa. V sungském státě se nalézala některá z největších měst na světě – Kchaj-feng a Chang-čou měly přes milión obyvatel. Lidé se ve městech těšili z členství v různých spolcích a řady zábav, ve městech existovalo množství škol a chrámů, které uspokojovaly vzdělávací a náboženské potřeby obyvatelstva. Sungská vláda podporovala různé formy sociálních podpůrných aktivit, včetně podpory veřejných lékařských služeb, zakládání domovů pro seniory a hřbitovů pro chudé. K zajištění spolehlivé komunikace s místními úřady vláda zorganizovala poštovní službu, pro kterou byl vzorem systém fungující v říši Chan. Státní pošta zaměstnávala tisíce pracovníků různých hodností a povinností, kteří zajišťovali provoz poštovních úřadů a velkých poštovních stanic. Ve venkovských oblastech svobodní rolníci obdělávali svá pole, jiní si pronajímali půdu od statkářů, další si hledali zaměstnání na velkostatcích.\n\nPřestože ženy měly, v souladu s konfuciánskou etikou, nižší sociální status než muži, těšily se z řady sociálních a právních privilegií a disponovaly značnou mocí v domácnostech a případně v jejich drobném podnikání. Jak sungská společnost stále více bohatla a rodiče vybavovali nevěsty větším věnem, ženy přirozeně získávaly více majetkových práv. Měly také rovná dědická práva s muži. V sungské době žilo mnoho významných a vzdělaných žen; bylo běžným zvykem, že ženy vzdělávaly své malé syny. Matka vědce, generála, diplomata a státníka Šen Kua ho naučila především vojenské strategii. Existovaly také výjimečné spisovatelky a básnířky jako Li Čching-čao (1084–1151), slavná už během svého života.\nNáboženství mělo pro obyvatele sungské říše velký význam, a duchovní literatura byla velmi populární. Ctěna byla taoistická a buddhistická božstva, duchové předků a božstva čínské lidové víry. Tansen Sen tvrdí, že v sungské době cestovalo z Indie do Číny více buddhistických mnichů než v tchangské éře. S množstvím cizozemců cestujících do Číny za obchodem a žijících v ní trvale se v Číně objevila řada zahraničních věr; náboženské menšiny zahrnovaly muslimy, židy a manichejce.\n\nObyvatelstvo se zapojovalo do živého sociálního a domácího života, těšilo se z veřejných slavností jako například svátku lampionů, nebo svátku čching-ming. Ve městech byli v zábavních čtvrtích soustředěni loutkáři, akrobati, divadelní herci, akrobati, vypravěči, zpěváci a hudebníci, prostitutky i místa k odpočinku, včetně čajoven a restaurací. Lidé se zapojovali do různých spolků a klubů, čajových, exotického jídla, antikvářů a sběratelů umění, milovníků koní, poezie, nebo hudby. Sungská éra byla známá nejen různými regionálními kuchyněmi, ale i regionálně odlišnými uměleckými styly. Divadlo bylo velmi populární mezi elitami i řadovými obyvateli přestože hry nebyly psány v běžné mluvě, ale klasickou čínštinou. Čtyři největší divadla v Kchaj-fengu pojala několik tisíc diváků každé. Obyvatelé sungského státu se věnovali rovněž domácím zábavám, mimo jiné hráli stolní hry jako wej-čchi a siang-čchi.\n\nV sungské éře vzrostl důraz kladený na výběr úředníků, ve snaze o nalezení nejschopnějších jedinců byli vybírání podle výsledků úřednických zkoušek. Výběr mužů vhodných pro zastávání úřadu v závislosti na jejich schopnostech a zásluhách nebyla myšlenka nová, zkouškový systém byl zaveden už v říších Suej a Tchang, ale až v říši Sung se stal prakticky jediným způsobem získávání nových adeptů do státní správy. Rozšíření knihtisku pomohlo k šíření znalostí, v tom i konfuciánského učení, a usnadnilo vzdělání více a více kandidátů zkoušek. To je viditelné na počtech účastníků zkoušek na nízké – prefekturní – úrovni, který vzrostl z 30 tisíc ročně počátkem 11. století na 400 tisíc kandidátů koncem 14. století. Státní služba a zkouškový systém umožnil více meritokracie, sociální mobility a rovnosti v soutěži pro ty, kteří se snažili získat místa ve státní správě. Rozborem sungských statistik dospěli Edward A. Kracke, Sudō Yoshiyuki a Ho Ping-ti k závěru, že otec, děd či praděd na úřednickém místě nestačil uchazeči k zisku stejně významného místa. Robert Hartwell a Robert P. Hymes kritizovali jejich model, s tím, že klade nemístně velký důraz na nukleární rodinu a bere v úvahu pouze tři mužské předky, ignorujíce přitom demografickou realitu sungské Číny, významný podíl mužů, kteří neměli přeživšího syna a roli širší rodiny. Mnozí se cítili vyloučeni tím, co viděli jako byrokratický systém zvýhodňující třídu pozemkových vlastníků schopných poskytnout svým potomkům co nejlepší vzdělání. Jeden z největších literárních kritiků systému byl úředník a slavný básník Su Š’. Přesto byl mužem své doby, kdy se identita, zvyky a přístup učeného úředníka stávaly méně aristokratickými a více byrokratickými, jak probíhal přechod od tchangského k sungskému období. V počátcích říše byly vládní posty nadproporcionálně obsazeny dvěma skupinami: elitou zakladatelů, kteří měli těsné vazby na prvního císaře dynastie, a částečně dědičnou profesionální elitou, která využívala dlouhodobě udržovaný status rodu, rodinná spojení a manželské aliance k zabezpečení pozic mezi elitou. Do konce 11. století se význam skupiny zakladatelů státu zanikl, zatímco rozštěpení na politické strany a frakce ve vládě zmařily manželské strategie profesionální elity a ta se jako rozpoznatelná sociální skupina vytratila, když splynula s množstvím rodin džentry.\n\nVzhledem k enormnímu růstu čínské populace a omezené velikosti státního aparátu – sungská administrativa měla pouze 20 tisíc míst (vzdělaných vyšších) úředníků, většina vzdělanců z řad džentry přebírala kontrolu lokálních záležitostí na nižší než okresní úrovni. Kromě úředníků ve službě se tato elitní sociální třída skládala z kandidátů zkoušek, držitelů hodností získaných zkouškami a absolventů zkoušek dosud nejmenovaných do úřadu a bývalých úředníků. Tito vzdělanci, držitelé hodností a místní elity dozírali nad místními záležitostmi a (finančně) podporovali nutné zázemí místních komunit; jakýkoli úředník jmenovaný v regionu se spoléhal na spolupráci s větší či menší částí místní džentry dotyčného regionu. Kupříkladu sungská vláda – s výjimkou vlády reformistů za císaře Chuej-cunga – vydávala jen málo financí na udržování krajských či prefekturních a okresních škol; místo toho značnou část potřebných fondů zajišťovali soukromníci. Omezená role státních úřadů znamenala významný odklon od praxe běžné v rané říši Tchang, kdy vláda striktně regulovala obchod a trhy i místní záležitosti; nyní se vláda vzdala regulace obchodu a spoléhala se džentry, že ta převezme nezbytné organizační a regulační funkce v místních komunitách.\n\nDžentry se vydělovala ze společnosti svou vzdělaností a honbou za starožitnostmi, když domy prominentních pozemkových vlastníků přitahovaly množství pochlebníků včetně řemeslníků, umělců, učitelů a bavičů. Navzdory pohrdání, které obchodu a obchodníkům okázale projevovali kultivovaní učení úředníci, komercionalizace hrála v sungské společnosti a kultuře významnou roli. Vzdělaný úředník byl odsuzován svými kolegy jestliže těžil zisk z obchodu; nicméně to nezabránilo mnohým vzdělancům účastnit se komerčních transakcí s využitím prostředníků.\n\nSungský justiční systém zachovával mnohé z tchangských zákonů, základu čínského práva až do moderní éry. Úředníci rozhodovali soudní případy nejen ve světle psaného práva, ale očekávala se od nich i podpora morálky ve společnosti. Úředníci, jakým byl Pao Čching-tchien (999–1062), ztělesňovali přímé, morální soudce, kteří nikdy v životě neporušili své zásady. Sungští soudci určili osobu, či stranu, vinnou z kriminálního činu a vyměřili jí trest, často ve formě bití (bambusovou) holí. Osoby či strany, které se ocitly před soudem, ať už v případech kriminálních či civilních, nebyly považovány za zcela nevinné, pokud to nebylo prokázáno; dokonce i na žalobce soud pohlížel s podezřením. Kvůli vysokým soudním nákladům a neprodleným uvězněným osob obviněných z kriminálních trestných činů lidé raději spory a hádky urovnávali soukromě, bez zásahu úřadů.\n\nŠen Kua ve svých esejích argumentoval proti tradičním čínským představám o anatomii (například argumentoval pro existenci dvou cest z krku níže, hrtanu a jícnu, proti tradiční představě tří); což snad v Číně ve 12. století podnítilo zájem o pitvy lidí. Lékař a soudce Sung Cch’ (1186–1249) napsal Sebrané případy napravených nespravedlností, pionýrské dílo forenzních věd, kde popisoval vyšetření těla s cílem zjistit příčinu smrti (uškrcení, otravy, utonutí, úder, atd.) a prokázat, zda k úmrtí došlo v důsledku vraždy, sebevraždy, nebo následkem úrazu či nehody. Sung Cch’ zdůraznil důležitost správného postupu lékaře během pitvy a přesného záznamu výsledků pitvy vyšetřujícími úředníky.\n\nSungské ozbrojené síly byly organizovány v prvé řadě tak, aby nemohly ohrozit císaře a vládu, často i na úkor jejich efektivity ve válce. Za Severních Sungů byla Vojenská rada podřízena kancléři, který ale nekontroloval armádu. Armáda byla rozdělena mezi tři maršály, každý podléhal přímo císaři, nezávisle na ostatních. Poté, co císařové přestali vést kampaně osobně, ztratily sungské síly jednotu velení. Vláda byla obvykle přesvědčena, že úspěšný generál je hrozbou vládní a císařské autoritě a proto je odvolávala nebo dokonce popravovala – kupříkladu Li Kanga, Jüe Feje, nebo Chan Š’-čunga.\n\nPřestože vzdělaní úředníci řadili vojáky mezi nízké sociální vrstvy, vysoce postavení důstojníci úspěšní v bojích mohli dosáhnout vysokého společenského postavení a uznání. V nejlepších letech měla sungská armáda milión vojáků seskupených v četách o padesáti vojácích, dvě čety tvořily rotu, prapor sestával z pěti rot (500 vojáků). Kušníci byli vyděleni z pravidelných jednotek, byli zařazeni v samostatných oddílech, ceněných v bitvách, kde byli schopni efektivně ostřelovat útočící kavalerii. vláda dychtivě podporovala vývoj nových kuší s větším dostřelem, ve snaze o zvýšení dosahu a účinku střelby. Sungské jezdectvo bylo vyzbrojeno různými zbraněmi, včetně halaparten, mečů, luků, kopí a „ohnivých kopí“ chrlících oheň a šrapnely, které patřily k prvním zbraním využívajícím střelný prach.\n\nVojenská strategie a výcvik byly považovány za vědu, která byla studována a zdokonalována; vojáci byli zkoušeni z ovládání zbraní a fyzické zdatnosti. Vojáci byli cvičeni k následování signálů – vlajkové vyzývaly k útoku, zvony a bubny ohlašovaly ústup.\n\nSungské námořnictvo bylo velmi důležité během upevňování říše v 10. století; během války proti Jižní Tchang sungské loďstvo bránilo plovoucí pontonový most přes Jang-c’-ťiang nezbytný pro přesuny vojsk a zásob. Loďstvo disponovalo velkými koráby schopnými nalodit na palubu tisíc vojáků, zatímco rychlé kolesové lodě byly v bitvách používány jako bojové útočné koráby.\n\nV bitvě 20. ledna 971 masivní střelba sungských kušníků zdecimovala slony armády říše Jižní Chan. Tato porážka neznamenala jen neúspěch Jižních Chanů ve válce a jejich podrobení Sungy, ale byla i poslední bitvou, kdy byl součástí čínské armády oddíl slonů.\n\n\"Dějiny Sungů\" (\"Sung-š’\") sestavené roku 1345 vypočítávají 347 pojednání o vojenství sepsaných sungskými autory. Nicméně následující staletí přežila jen hrstka z nich, jedna z přeživších, \"Wu-ťing cung-jao\" z roku 1044, je nejstarší známou knihou obsahující návod na výrobu střelného prachu; uvádí různé varianty složení střelného prachu pro různé kategorie bomb. Obsahuje také popis plamenometu, včetně instrukcí pro jeho údržbu a opravy.\n\nVýtvarné umění se v sungské říši rozvíjelo i v důsledku nových postupů a pokroku v krajinomalbě a portrétním malířství. Džentry se věnovala zejména prestižním uměleckým oborům, které patřily mezi respektované aktivity vzdělaných úředníků, a sice malířství, poezii a kaligrafii. Básník a státník Su Š’ a jeho přítel Mi Fu (1051–1107) vyhledávali starožitnosti, často si půjčovali nebo kupovali umělecká díla ke studiu a kopírování. Poezie a literatura profitovala z rostoucí popularity a rozvoje stylu cch’. Vznikla rozsáhlá encyklopedická díla o historii i desítky pojednání o technických oborech. Jedním z nich je historická encyklopedie \"C’-č’ tchung-ťien\", sestávající z 1000 svazků s 9,4 milióny znaků. Cestopisy a cestovní příručky získaly popularitu díky pracím geografa Fan Čcheng-ta (1126–1193) a Su Š’a, který psal „výletní eseje“ pojmenované \"Zápisky z hory kamenných zvonů\" v nichž přecházel k probírání filozofických problémů. Ačkoli raná forma místních zeměpisných průvodců existovala v Číně od 1. století, v sungské říši se objevila pojednání o místech (\"fang-č’\") nahrazující starší mapové průvodce (\"tchu-ťing\").\n\nDvory sungských císařů byly naplněny nejrůznějšími umělci, malíři, kaligrafy, básníky a vypravěči. Císař Chuej-cung byl proslulý umělec a patron umělců. Ukázkovým příkladem vysoce ctěného dvorního malíře byl Čang Ce-tuan (1085–1145), který namaloval obrovský panoramatický obraz \"Svátek čching-ming u řeky\". Císař Kao-cung během své vlády inicioval rozsáhlý umělecký projekt – svitek zobrazující \"Osmnáct písní flétny nomádů\" o životě chanského básníka Cchaj Wen-ťiho. Tento umělecký projekt byl diplomatickým gestem určeným říši Ťin během jednání o vydání jeho matky z ťinského zajetí.\nMezi filozofy klesal vliv buddhismu, i když si udržel své postavení v umění a dary klášterům zůstávaly nemalé. Buddhismus měl silný vliv na rodící se neokonfucianismus filozofů Čcheng Iho (1033–1107) a Ču Siho (1130–1200). Mahájánový buddhismus ovlivnil Fan Čung-jena a Wang An-š’ho konceptem etického univerzalismu, zatímco buddhistická metafyzika měla hluboký dopad na počátky neokonfucianismu v díle Čcheng Iho. Filozofické dílo Čcheng Iho ovlivnilo Ču Siho. Přestože jeho práce současnící nepřijali, Ču Siho komentáře a důraz na konfuciánské klasiky ve Čtyřech knihách jako základ výuky konfucianismu byla základem neokonfuciánské doktríny. Do roku 1241 se, pod záštitou císaře Li-cunga, znalost Čtyř knih a Ču Siho komentářů stala nezbytnou pro složení úřednických zkoušek, a proto byly základem studií kandidátů zkoušek. I další východoasijské země – Japonsko a Korea – přijaly Ču Siho učení, nazývané v Japonsku Šušigaku (朱子学, škola Ču Siho) a v Koreji Čučahak (주자학). Pokračující vliv buddhismu lze vidět v dílech, jako je Lin Tching-kuejův obraz \"Praní luohanů\". Nicméně náboženská víra byla ostře kritizována a někdy vystavena i opovržení. Státník a historik Ou-jang Siou (1007–1072) měl náboženství za prokletí, které by mohlo být napraveno jeho odstraněním z čínské kultury a nahrazením konfucianismem. Buddhismus nepoznal skutečnou obnovu v čínské společnosti před mongolskou nadvládou za říše Jüan, kdy Chubilaj podporoval tibetský buddhismus a Phagpu jako vedoucího lámu. V jüanském období se do Číny vrátilo i nestoriánské křesťanství, zaniklé po pádu říše Tchang.\n\nJídlo i oblékání obyvatel byly v sungské Číně z velké části závislé na jejich postavení a společenské třídě. Základem stravy nižších tříd zůstala rýže, vepřové a solené ryby; odívaly se do šatů z konopí nebo bavlny, jejichž barevnost byla omezena na černou nebo bílou. Kalhoty byly přijatelná forma oděvu pro rolníky, vojáky, řemeslníky a obchodníky, i když bohatí obchodníci se mohli rozhodnout pro nošení zdobnějšího oblečení a blůzy sahající pod pás. Oděv přijatelný pro vzdělance a úředníky byl pevně stanoven v závislosti na postavení osoby v úřednické hierarchii; nicméně s postupujícím časem původně striktní vyžadovaní pravidel ochabovalo. Každý úředník dával najevo svůj status barvou své róby, druhem a barvou pokrývky hlavy, a dokonce i konkrétním stylem opasku, které všechny závisely na jeho úřední hodnosti.\n\nSungské ženy nosily dlouhé šaty, halenky ke kolenům, sukně a pláště s dlouhými nebo krátkými rukávy; ženy z bohatých rodin mohly nosit fialové šály kolem ramen. Hlavním rozdílem ženského oděvu od mužského bylo, že byl upevněn na levé straně, místo pravé, mužské, strany.\n\nSungští Číňané se ve městech mohli najíst ve velkém množství restaurací a hospod, nebo se účastnit hostin, banketů, slavností a karnevalů, v nichž si příslušníci vyšších tříd vybírali z velice různorodé a bohaté stravy. Servírována byla široká škála různých mas, včetně krevet, hus, kachen, mušlí, korýšů, daňků, zajíců, koroptví, bažantů, frankolínů, křepelek, lišek, jezevců, škeblí, krabů, a mnoha dalších. Mléčné výrobky byly v čínské kuchyni chyběly; hovězí maso bylo konzumované jen zřídka, býk byl totiž ceněn jako tažné zvíře, a psí maso se ve stravě bohatých nevyskytovalo, níže postavení Číňané psy jedli v případě potřeby (dosud však nebyli běžnou součástí jídelníčku). Lidé jedli datle, rozinky, jujuby, hrušky, švestky, meruňky, liči, ovocné šťávy, med a zázvorové nápoje, papáju a papájové nápoje, používali koření a ochucovadla ze sečuánského pepře, zázvoru, nového koření, sójovou omáčku, olej, sezamový olej, sůl a ocet. Obecnou stravou chudých bylo vepřové, solené ryby, a rýže.\n\nSungská ekonomika byla jedna z nejvíce prosperujících a nejrozvinutějších ekonomik středověkého světa. Sungští Číňané investovali svůj kapitál do akciových společností a námořního obchodu v době, kdy monetární zisk pocházel zejména z kvetoucího zámořského obchodu a domácího obchodu podél Velkého kanálu a Jang-c’-ťiang. Prominentní obchodní rodiny a soukromí podnikatelé se směli věnovat odvětvím, která byla dosud státními monopoly. Soukromý i státní průmysl uspokojoval potřeby rostoucí čínské populace. Řemeslníci a obchodníci se organizovali do gild, které stát používal jako prostředníka při stanovení daní, rekvizicím zboží a určování standardních mezd a cen.\n\nVýrobě železa se věnovali soukromí podnikatelé, vlastní hutě si zachovávala i vláda. Sungská ekonomika byla dostatečně stabilní, aby bylo možno produkovat přes 100 tisíc tun železa ročně. Velkoplošné odlesňování v Číně by v 11. století pokračovalo, kdyby se nerozšířilo používání uhlí místo dřevěného uhlí ve vysokých pecích kde se tavilo železo. Velký díl z výroby železa byl určen pro vojenské použití – k výrobě zbraní a zbroje, ale zbytek byl uplatněn k uspokojení poptávky po železných nástrojích a zboží na rostoucím domácím trhu. Obchod se železem v rámci Číny byl posílen výstavbou nových kanálů, které pomáhaly snadné dopravě železných výrobků z výrobních středisek na velké trhy hlavního města.\n\nRoční produkce měďáků dosáhla jen roku 1085 kolem 6 miliard mincí. Nejpozoruhodnějším pokrokem sungské ekonomiky bylo zavedení papírových peněz, prvních na světě, zvaných ťiao-c’ (později chuej-c’). Pro tištění papírových peněz (státovek) sungská vláda založila několik provozů v Chuej-čou, Čcheng-tu, Chang-čou a An-čchi. Počet dělníků zaměstnaných tištěním peněz byl velký; roku 1175 měl changčouský závod více než tisíc zaměstnanců.\n\nSíla sungského hospodářství silně ovlivňovala zahraniční ekonomiky. Marocký geograf al-Idrísí napsal roku 1154 o zdatnosti čínských obchodních lodí v Indickém oceánu a jejich každoročních cestách, na kterých přivážely železo, meče, hedvábí, samet, porcelán, a různé textilie do mnoha přístavů až po Aden a přístavy v ústí Indu a Eufratu. Cizinci naopak ovlivňovali čínskou ekonomiku. Například západo- a středoasijští muslimové přicházely do Číny za obchodem a získali významné postavení v čínském zahraničním obchodu, někteří byli dokonce jmenování do úřadů dohlížejících na hospodářské záležitosti. Námořní obchod s jihovýchodním Pacifikem, indickým subkontinentem, islámským světem a východní Afrikou přinesl obchodníkům velké bohatství a v provincii Fu-ťien podnítil obrovský růst stavby lodí. Nicméně, dlouhodobé zámořské operace byly riskantní. bylo riziko spojené s těmito dlouhých zámořských podniků. O způsobech snižování rizika ze zámořského obchodu historikové Ebrey, Walthall a Palais napsali:\n\nV sungské říši výrazně pokročilo vojenské využití střelného prachu, které zahrnovalo sestrojení prvních plamenometů, výbušných granátů, střelná zbraně, kanóny a pozemní miny, což Sungům pomáhalo v odrážení nepřátel až do konečného zhroucení ve třetí čtvrtině 13. století. \"Wu-ťing cung-jao\" z roku 1044 byla první kniha v historii obsahující návod na výrobu různých druhů střelného prachu a jejich využití v různých typech bomb. Roku 1259, během války s Mongoly, úředník Li Ceng-po napsal ve své práci \"Kche-čaj Ca-kao, Sü-kao-chou\", že v Čching-čou tamní podniky vyráběly jeden nebo dva tisíce silných bomb se železnými plášti měsíčně a odesílaly do Siang-jangu a Jing-čou deset až dvacet tisíc takových bomb naráz. Na druhé straně, útočící Mongolové zaměstnávali čínské vojáky ze severu a používali stejné typy zbraní využívajících střelného prachu proti Sungům. Do 14. století se rané střelné zbraně a kanóny rozšířily také v Indii, islámském Středním východě a Evropě.\n\nZpočátku, v říši Chan, když čínský stát potřeboval efektivně měřit vzdálenosti po celé říši, spoléhali Číňané na mechanické měřiče vzdálenosti. Používali vůz s kolovým podvozkem, jehož vnitřní převody přenášely pohyb kol a ujetí každé \"li\" mechanismus ohlásil úderem na buben nebo zvon. V sungském období bylo měřící vozidlo kombinováno s „vozem ukazujícím jih“, jiným starým mechanickým zařízením. Toto zařízení, původně vytvořené Ma Ťünem ve 3. století, zahrnovalo diferenciál, který umožnil sošce namontované na vozidle ukazovat vždy směrem na jih bez ohledu na směr pohybu vozidla.\n\nUniverzální učenci jako byli státníci Šen Kua a Su Sung (1020–1101) dosáhli pokroku v nejrůznějších oborech svého studia, včetně biologie, botaniky, zoologie, geologie, mineralogie, mechaniky, měření času, astronomie, farmacie, archeologie, matematiky, kartografie, optiky, umělecké kritiky a dalších.\n\nŠen Kua první rozpoznal magnetickou deklinaci pravého severu když experimentoval s kompasem. Domníval se, že se klima v průběhu doby postupně měnilo. Vytvořil teorii formování souše zahrnující koncepce akceptované i moderní geomorfologií. Prováděl optické experimenty s camerou obscurou jen několik desetiletí let po Ibn al-Hajthamovi. Zdokonalil astronomické přístroje, což mu umožnilo přesně určit polohu Polárky. Šen Kua byl také známý svými zdokonalenými vodními hodinami.\n\nSu Sung byl nejvíce znám pojednáním o hodinářství napsaným roku 1092, v němž popisoval a velmi podrobně ilustroval svou vodou poháněnou, 12 metrů vysokou věž s orlojem postavenou v Kchaj-fengu. Věž obsahovala velké astronomické přístroje, armilární sféru a hvězdný glóbus, oba poháněné raným nepravidelně pracujícím krokovým ústrojím (zhruba dvě století před prvními opravdovými mechanickými hodinami). Navíc Su Sung ve své hodinové věži k přenosu pohybu použil jako první na světě řetězový pohon, což je důležité mechanické zařízení s mnoha praktickými využitími, například u jízdních kol. Suova věž měla rotující ozubené kolo se 133 figurami, které se střídaly v oknech, zatímco zvonily gongy a zvonky, bouchaly bubny, ukazovaly se texty na plaketech. Ve svých knihách zveřejnil nebeský atlas z pěti hvězdných map. Tyto hvězdné mapy nakreslil ve válcové projekci podobné Mercatorově projekci, vynalezené Gerhardem Mercatorem roku 1569.\n\nMatematika během sungské éry výrazně pokročila. V kniha publikovaná roku 1261 matematikem Jang Chuejem (asi 1238–1298) obsahovala nejstarší čínský obraz Pascalova trojúhelníku, popsaného v Číně už kolem roku 1100 Ťia Sienem. Jang Chuej také uvedl pravidla pro konstrukci magických čtverců, teoretický důkaz čtyřiceti tří Euklidových tvrzení o rovnoběžnících a první používal záporné koeficienty v kvadratických rovnicích. Jangův současník Čchin Ťiou-šao (asi 1202–1261) byl první, kdo zavedl do čínské matematiky symbol nuly; předtím bylo při počítání s početními hůlkami namísto nuly používáno prázdné místo. Je také známý prací nad čínskou větou o zbytcích, Heronovým vzorcem a astronomickými údaji potřebnými při určování zimního slunovratu. Čchinovou hlavní prací bylo \"Matematické pojednání v devíti částech\" zveřejněné roku 1247.\n\nGeometrie byla zásadní pro mapování a kartografii. Nejstarší dochované čínské mapy pocházejí ze 4. století př. n. l., ale až Pchej Siou (224–271) zavedl na mapách označování výšek, souřadnicový systém a standardní měřítko. Následujíce dlouhou tradici, Šen Kua vytvořil plastickou mapu, zatímco na svých ostatních mapách používal jednotné měřítko 1:900 000. Čínští kartografové zmapovali kromě své země i cesty do Indie. Navíc, nejstarší známé tištěné mapy na světě se dochovaly v encyklopedii Jang Ťiaa z roku 1155, která zobrazovala západní Čínu bez obvyklé souřadnicové sítě, charakteristické pro profesionálně vyrobené čínské mapy. Ačkoli cestovní příručky jsou doloženy už od roku 52, a v říši Suej byly doplňovány ilustračními mapami (tchu-ťing), ilustrované průvodce se více rozšířily v sungské době.\n\nŘemeslník Pi Šeng (990–1051) vynalezl tisk pohyblivými literami, který poté popsal Šen Kua ve svých esejích z roku 1088. Kolekce původních Pi Šengových liter (vypálených z hlíny) Šen předal jednomu ze svých synovců, který je pečlivě uchovával. Pohyblivé litery posílily již tak rozšířené používání tisku z dřevěných desek, pomocí něhož vznikly tisíce dokumentů a literárních děl, dychtivě kupovaných rostoucím počtem vzdělaného publika. Pokrok tisku měl hluboký dopad na vzdělávání a třídu vzdělaných úředníků, protože mohlo být vyrobeno více knih mnohem rychleji, a navíc masově vyráběné tištěné knihy byly levnější ve srovnání s pracně opisovanými rukopisy. Růst rozšíření tisku a psané kultury v sungském období bylo tedy přímým katalyzátorem vzestupu sociální mobility a rozšíření vzdělané třídy učených elit, mezi 11. a 13. stoletím výrazně zvětšené.\n\nNicméně nad Pi Šengovým tiskem pohyblivými literami převážil tisk z dřevěných desek, důvodem byl charakter čínského písma sestávajícího z tisíců znaků. přesto se tisk pohyblivými literami v Číně zachoval a v následujících staletích postupně zdokonaloval.\n\nV sungské éře pokročilo i stavitelství a námořnictví. V 10. století vynález plavební komory umožnil budování vzájemně propojených kanálů s různými úrovněmi hladiny, což významně zvýšilo bezpečnost provozu na kanálech a umožnilo používání větších člunů. Konstruktéři začali stavět lodi s vodotěsnými přepážkami, což zvýšilo odolnost plavidel při poškození trupu. Poškozené lodě byly opravovány v suchých docích. K posílení kostry lodi používaly sungští Číňané příčné nosníky podpírající žebra lodi. Zavedena byla pohyblivá kormidla, zvedaná nebo spouštěná v závislosti na hloubce vody. Sungští námořníci používali novou konstrukci kotev, s hroty v kruhovém vzoru namísto lineárního uspořádání. Podle Davida Graffa a Robina Highama je taková kotva spolehlivější. Pravděpodobně nejdůležitější navigační inovace sungského období bylo používání magnetického kompasu při plavbě na moři. Magnetický kompas poprvé popsal Šen Kua ve svých esejích, roku 1119 o něm psal i Ču Jü ve svých \"Rozhovorech z Pching-čou\".\nArchitektura dosáhla v sungském období nových výšin propracovanosti. V 10. a 11. století autoři jako Jü Chao a Šen Kua ve svých knihách rozebírali architektonické styly, řemeslo a pozemní stavitelství, resp. Šen Kua zachoval zápisy dialogů Jü Chaoa s popisy technických problémů, např. využití šikmých vzpěr zabudovaných do věže pagody jako diagonální výztuhy. Šen Kua rovněž zachoval Jüem uvedené měrné jednotky pro různé typy budov. Architekt Li Ťie (1065–1110), který roku 1103 publikoval \"Jing-cao fa-š’\" (\"Pojednání o architektonických metodách\"), velmi rozšířil díla Jü Chaoa a sestavil standardní stavební předpisy používané ústředními vládním institucemi i řemeslníky v celé říši. Popsal standardní metody konstrukce, projektování a používání příkopů a opevnění, kamenických a truhlářských prací, řezbářství, soustružení a vrtání, řezání, prací s bambusem, obkladů, stěn budov, malování a dekorací, zdění, výroby prosklených dlaždic, a uvedl návody pro míchání malty. Liova kniha obsahuje podrobné a živé ilustrace architektonických prvků a průřezů budov. Tyto ilustrace zobrazují různé konstrukce používané při stavbách budov, včetně vyobrazení různé typy hal v odstupňovaných velikostech. Také uvedl a znázornil standardní měrné jednotky a standardní velikosti všech stavebních prvků.\n\nVláda podporovala grandiózní stavební projekty, včetně vztyčení řady věžových buddhistických pagod a výstavby obrovských mostů (dřevěných i kamenných). Mnoho z pagod postavených v říši Sung mělo více než deset pater. Nejznámější jsou Železná pagoda postavená roku 1049 a pagoda Liou-che z roku 1165, ačkoli existovalo množství dalších. Nejvyšší je pagoda Liao-ti v Che-peji postavená roku 1055, tyčící se do výšky 84 metrů. Některé mosty dosáhly délky více než 1200 m, často dostatečně široké, aby byla možná doprava v obou směrech. Vláda také dohlížela na konstrukci svých vlastních správních úřadů, císařských paláců, městských opevnění, chrámů předků a buddhistických chrámů.\n\nPovolání architekta, řemeslníka, nebo tesaře neměla prestiž rovnající se konfuciánsky vzdělaným úředníkům. Architektonické znalosti byly po tisíce let předávány ústně, v mnoha případech od otce k synovi. V říši Sung existovaly už i stavitelské a architektonické školy; jednu ze známých technických škol vedl proslulý stavitel mostů Cchaj Siang (1012–1067), ležela v dnešní provincii Fu-ťien.\n\nKromě dochovaných budov a odborné literatury, i sungská umělecká díla zobrazující městské scenérie a jiné stavby pomáhají současným učencům v jejich snaze o rekonstrukci a pochopení nuancí sungské architektury. Umělci sungské doby jako byl Li Čcheng, Fan Kchuan, Kuo Si, Čang Ce-tuan, císař Chuej-cung a Ma Lin malovali detailní vyobrazení budov, stejně jako velké pohledy na města v nichž zobrazovali klenuté mosty, haly a pavilony, věžové pagody a městské hradby. Vědec a státník Šen Kua byl známý pro jeho kritiku děl vztahujících se k architektuře, říkal, že pro umělce bylo důležitější zachytit ucelený pohled na krajinu, než zaměřit se na úhly a rohy budov. Například kritizoval obrazy malíře Li Čchenga za to, že dodržoval zásadu „vidět malé z pohledu velkého“ při zobrazování budov.\n\nV sungské éře stavitelé budovali i pyramidové hrobky, jako například hroby sungských císařů nacházející se v Kung-sienu (v dnešní provincii Che-nan). Asi 100 km od Kung-sienu je další sungský hrob u Paj-ša, kde se zachovala „propracovaná kamenná kopie čínské dřevěné stavby, od dveří překladů k pilířům a podstavcům a k podpěrám, které zdobí vnitřní stěny“. Dvě velké komory hrobu u Paj-ša mají také kónické střechy. Cesty vedoucí k těmto hrobům jsou lemovány kamennými sochami úředníků, strážců, zvířat a mytologických tvorů.\n\n\n"}
{"id": "617230", "url": "https://cs.wikipedia.org/wiki?curid=617230", "title": "Klášter Lehnin", "text": "Klášter Lehnin\n\nKlášter Lehnin (německy \"Kloster Lehnin\") je bývalý cisterciácký klášter v německém Lehninu v Braniborsku. Založen byl roku 1180 braniborským markrabětem Otou I. a povolán byl konvent ze saskoanhaltského kláštera Sittichenbach pocházejícího z morimondské filiační řady.\n\n"}
{"id": "617238", "url": "https://cs.wikipedia.org/wiki?curid=617238", "title": "Výsledky voleb do zákonodárných orgánů v Třebíči v roce 1990", "text": "Výsledky voleb do zákonodárných orgánů v Třebíči v roce 1990\n\nVolby v roce 1990 do České národní rady, Sněmovny lidu Federálního shromáždění a Sněmovny národů Federálního shromáždění proběhly 8. a 9. června.\n"}
{"id": "617240", "url": "https://cs.wikipedia.org/wiki?curid=617240", "title": "Struk", "text": "Struk\n\nStruk (\"lomentum\") patří mezi pravé suché pukavé (lámavé) vícesemenné plody vzniklé z cenokarpického gynecea. Je protáhlého tvaru se zřetelným zúžením mezi jednotlivými semeny.\n\nPatří mezi plody pukavé, kde se řadí do podskupiny plodů lámavých. Svou stavbou i vzhledem je podoben šešuli. Na rozdíl od ní ale nepuká podélně, ale láme se napříč v zaškrcených místech mezi jednotlivými semeny, vznikají soudečkovité nebo ploché jednosemenné části. Někdy se struk podrobněji rozděluje podle toho, z jakého gynecea vznikl. \n\nTaké nazývaný pravý struk (\"lomentum\"), vznikl z jednoho plodolistu, přesto je pro jeho metamorfózu řazen mezi plody cenokarpické. Vyskytuje se nejčastěji v čeledi bobovitých, např. u rodů čičorky (\"Coronilla\"), jerlínu (\"Sophora\"), kopyšníku (\"Hedysarum\") nebo štědřence (\"Laburnum\").\n\nNěkdy vzniká tzv. rámcový struk (\"craspedium\"), při rozpadu zůstanou zachovány hřbetní a břišní švy a jednosemenné díly struku vypadávají z takto utvořeného rámečku. Nachází se např. u akácie (\"Acacia\")\n\nMnohdy nazývaný dvojstruk (\"bilomentum\", \"lomentise siliqua\"), vznikl ze dvou plodolistů, je tedy pravý cenokarpický plod. Nejčastěji se vyskytuje v čeledi brukvovitých, např. u ředkve ohnice (\" Raphanus raphanistrum\").\n\n"}
{"id": "617242", "url": "https://cs.wikipedia.org/wiki?curid=617242", "title": "Condorcetovo kritérium", "text": "Condorcetovo kritérium\n\nVolební systém se označuje za volební systém splňující Condorcetovo kritérium, pokud platí, že vítězem voleb bude takzvaný Condorcetův vítěz. To je takový kandidát, který vyhraje v porovnání s libovolným jediným jiným kandidátem. Tedy takový, který by vyhrál proti jakémukoliv jinému kandidátovi, kdyby kandidovali jen oni dva. Takový vítěz nemusí vždy existovat, čemuž se říká Condorcetův volební paradox. Obojí nese jméno francouzského matematika 18. století Nicolase de Condorceta.\n\nKaždý volební systém splňující Condorcetovo kritérium splňuje také většinové kritérium.\n\nVolební postupy splňující Condorcetovo kritérium se nazývají Condorcetovy metody, příkladem takové metody je Schulzova metoda.\n"}
{"id": "617244", "url": "https://cs.wikipedia.org/wiki?curid=617244", "title": "Hancock County", "text": "Hancock County\n\nHancock County je název jedenácti okresů ve Spojených státech amerických:\n"}
{"id": "617245", "url": "https://cs.wikipedia.org/wiki?curid=617245", "title": "Friedrich Miescher", "text": "Friedrich Miescher\n\nJohannes Friedrich Miescher (13. srpna 1844, Basilej – 26. srpna 1895, Davos) byl švýcarský lékař a přírodovědec. Z jader bílých krvinek izoloval směs různých látek bohatých na fosfát, kterou pojmenoval nuklein a skrývaly se za ní nukleové kyseliny DNA a RNA. Je tedy považován za objevitele DNA. Svůj objev učinil v roce 1869 na půdě Tübingenské univerzity v Německu v laboratoři Felix Hoppe-Seylera. Miescherovi nebyl znám význam DNA ani její konkrétní struktura, ačkoliv se jednu chvíli domníval, že by mohla hrát roli v dědičnosti. \n\nMiescher pocházel z vědecké rodiny: jeho otec a jeho strýc byli profesoři anatomie na univerzitě v Basileji ve Švýcarsku. Jako chlapec byl plachý, ale inteligentní. Trpěl poruchou sluchu v důsledku tyfu. To nezastavilo jeho zájem o hudbu. Miescher sám studoval medicínu v Basileji. V létě roku 1865 Friedrich pracoval pro organického chemika Adolfa Steckera v Göttingenu. Jeho studia byla přerušena na rok, když se léčil z tyfu, ale v roce 1868 získal M.D. titul.\n\nMiescher cítil, že jeho částečná hluchota bude nevýhodou při jeho profesi lékaře, proto svůj zájem obrátil na fyziologickou chemii. Původně chtěl studovat lymfocyty, ale byl povzbuzen Felixem Hoppe-Seylerem (německý fyziolog a chemik, jeden ze zakladatelů oboru biochemie) ke studiu leukocytů obecně. Miescher měl zájem o studium chemie jádra. Lymfocyty byly obtížné získatelné v dostatečném množství ke studiu, zatímco o dalších leukocytech se vědělo, že jsou jedním z hlavních prvků v hnisu a mohly být tedy získány z nemocničních bandáží. Nicméně problémové bylo vymytí buněk z obvazů bez jejich poškození. \n\nFriedrich přemýšlel nad různými roztoky solí, nakonec vyprodukoval jeden vzorek smícháním leukocytů se síranem sodným. Buňky následně přefiltroval. Vzhledem k tomu, že odstředivky se ještě nepoužívaly, buňky se mohly maximálně nechat usadit na dně kádinky. Pak se Miescher pokusil izolovat čistá jádra bez cytoplazmy. Podrobil vyčištěná jádra alkalické extrakci následované acidifikací. Výsledkem byl vznik sraženiny, kterou Miescher nazval „nuclein“ (nyní známý jako chromatin či vlastně DNA). Zjistil, že tento nuklein obsahuje fosfor a dusík, ale ne síru. To, že sraženina byla nebílkovinné povahy, dokázal aplikací proteolytického enzymu pepsinu – sraženina se nerozložila. Objev byl tak odlišný od pokusů v té době známých, že Hoppe-Seyler zopakoval celý Miescherův výzkum sám před jeho vlastním zveřejněním ve vědeckém časopise. Miescher pak pokračoval ve studiu fyziologie v laboratoři Carla Ludwiga v Lipsku po celý jeden rok. Pak se vrátil do Basileje, kde byl na místní univerzitě jmenován profesorem fyziologie. Miescher a jeho studenti se v následujících letech věnovali výzkumu chemie nukleových kyselin, ale jejich funkce zůstala ještě dlouho neznámá (viz Averyho-MacLeodův-McCartyho experiment). Miescher věřil, že nositelem dědičnosti jsou proteiny. \n\nJeho objev hrál důležitou roli při dalším určování nukleových kyselin jako nosiče dědičnosti. Nejdřív význam Miescherova objevu až tak zjevný nebyl, dokud Albrecht Kossel (německý fyziolog specializující se na fyziologickou chemii buňky, jádra a proteinů) neprovedl detailnější výzkum chemické struktury nukleinu. \n\nFriedrich Miescher je také znám důkazem, že koncentraci oxidu uhličitého v krvi reguluje dýchání.\n\nMiescher zemřel na tuberkulózu v roce 1895 ve věku 51 let.\n"}
{"id": "617247", "url": "https://cs.wikipedia.org/wiki?curid=617247", "title": "Harrison County", "text": "Harrison County\n\nHarrison County je název osmi okresů ve Spojených státech amerických:\n"}
{"id": "617248", "url": "https://cs.wikipedia.org/wiki?curid=617248", "title": "Pcheng Jing-jü", "text": "Pcheng Jing-jü\n\nPcheng Jing-jü (, † 1348/1358), známý též jako mnich Pcheng () byl náboženský vůdce a vizionář působící v polovině 14. století v jüanské Číně. Jako jeden z vůdců ilegální sítě Bílého lotosu připravoval povstání rudých turbanů.\n\nPocházel z rolnické rodiny z I-čchunu v Ťiang-si, v devíti letech se stal buddhistickým mnichem. Měl velkou zásluhu na změně staletí starého kultu Maitréji v atraktivní sociální hnutí. Roku 1338 byl ideologem povstání v ťiangsiské prefektuře Jüan-čou, jehož vůdce Čou C’-wang se prohlásil císařem. Vzpoura však byla rychle poražena a Čou popraven místními vládními oddíly. Pcheng utekl na sever do oblasti mezi řekami Jang-c’-ťiang a Chuaj-che na pomezí Chu-peje a Che-nanu. Zde opět učil o nadcházejícím příchodu Maitréji, krále světla.\n\nKolem roku 1348 se setkal a spojil s vůdcem jiné opoziční skupiny Cou Pchu-šengem. Oba pak vybrali do role vůdce vzpoury a budoucího vládce Sü Šou-chueje. Dlouho připravované povstání vypuklo v srpnu 1351. Rychle se rozšířilo a Sü Šou-chuej se stal císařem povstalecké říše Tchien-wan. Sám Pcheng byl zajat a popraven někdy v letech 1348–1352, podle jedné zprávy až roku 1358.\n"}
{"id": "617249", "url": "https://cs.wikipedia.org/wiki?curid=617249", "title": "Henry County", "text": "Henry County\n\nHenry County je název deseti okresů ve Spojených státech amerických:\n"}
{"id": "617250", "url": "https://cs.wikipedia.org/wiki?curid=617250", "title": "Howard County", "text": "Howard County\n\nHoward County je název sedmi okresů ve Spojených státech amerických:\n"}
{"id": "617251", "url": "https://cs.wikipedia.org/wiki?curid=617251", "title": "Leon Van Loo", "text": "Leon Van Loo\n\nLeon Van Loo (12. srpna 1841 Gent, Belgie - 10. ledna 1907) byl belgický fotograf a propagátor umění.\n\nV roce 1858 se odstěhoval do Cincinnati v Ohiu, kde otevřel fotografickou galerii.\n\nPoté, co vydělal peníze obchodem s bavlnou po občanské válce, odešel počátkem roku 1866. Během sedmdesátých let 1870s cestoval po Evropě, kde sbíral vlámské, holandské a německé malířské umění, starožitnosti a nábytek. Umělecká díla pak vystavoval v Cincinnati. V roce 1890 byl zakládajícím členem \"Cincinnati Art Clubu\", ve kterém byl dvakrát zvolen jako prezident.\n\nV roce 1875 představil nový druh fotografování, který nazval „ideál“ (anglicky \"ideal\". Fotografie používající tuto techniku jsou vytištěny oxidem zinečnatým na zčernalé železné desce s perleťově průhledným povrchem.\n\nVan Loo zemřel 10. ledna 1907.\n\n\n"}
{"id": "617252", "url": "https://cs.wikipedia.org/wiki?curid=617252", "title": "Jackson County", "text": "Jackson County\n\nJackson County je název 23 okresů ve Spojených státech amerických:\n"}
{"id": "617256", "url": "https://cs.wikipedia.org/wiki?curid=617256", "title": "Jaroslav Svejkovský", "text": "Jaroslav Svejkovský\n\nJaroslav Svejkovský (* 1. října 1976 v Táboře) je bývalý český hokejový útočník.\n\nS hokejem začínal v rodném městě Tábor ale debut v české nejvyšší lize odehrál za tým HC Škoda Plzeň v sezoně 1993/94 kde odehrál osm zápasů. Další sezónu odehrál v juniorské lize v Plzni a 11 zápasů v týmu Hockey Club Tábor 1. lize.\n\nPo skončení sezóny odešel do zámoří kde odehrál sezónu 1995/96 v lize WHL v týmu Tri-City Americans.\n\nByl draftován v roce 1996 ve 1. kole, celkově 17. týmem Washington Capitals.\n\nJeho debuty v ligách NHL v týmu Washington Capitals a AHL v týmu Portland Pirates byla sezona 1996/97.\n\nSezonu 1997/98 měl střídavě starty mezi týmem Washington Capitals a farmářským týmem Portland Pirates.\n\nSezonu 1998/99 odehrál celou sezonu v NHL s 25 zápasy.\n\n10. září 1999 prodloužil smlouvu s týmem Washington Capitals o tři roky.\n\nZačátek sezony 1999/00, kdy se mu povedlo v 23 zápasech vstřelit jeden gól a dvě asistence, se mu moc nevydařil. Po utkáni Washingtonu Capitals proti Tampa Bay Lightning se tým vracel zpátky domů, ale Svejkovský zůstal v Tampě a byl vyměněn za 7. kolo draftu 2000 a 3 kolo draftu 2001.. V prvním zápasu v novém mužstvu odehrál proti týmu Boston Bruins ve kterém vstřelil dva góly\n\n21. října 2001 vynechal skoro celou sezonu kvůli zotavování po operaci kolena.\n\nV roce 2002 ukončil hokejovou kariéru ze zdravotních důvodů (těžký otřes mozku).\n\nV říjnu 2006 začal trénovat v lize WHL v týmu Vancouver Giants.\n\nV posledním zápase sezóny 1996/97 v týmu Washington Capitals vstřelil čtyři góly a ustanovil rekord klubu, když vstřelil čtyři góly za jeden zápas ve svém prvním roce působení v NHL.\n\n\n\n"}
{"id": "617257", "url": "https://cs.wikipedia.org/wiki?curid=617257", "title": "Arrondissement Saint-Lô", "text": "Arrondissement Saint-Lô\n\nArrondissement Saint-Lô je francouzský arrondissement ležící v departementu Manche v regionu Normandie.\n\n"}
{"id": "617258", "url": "https://cs.wikipedia.org/wiki?curid=617258", "title": "Nachal Namer", "text": "Nachal Namer\n\nNachal Namer (: נחל נמר, : \"Vádí al-Dalam\") je vádí v Horní Galileji, v severním Izraeli a v Libanonu.\n\nZačíná v nadmořské výšce okolo 500 metrů, v kopcovité krajině v prostoru izraelské vesnice Arab al-Aramša, která leží na dotyku s mezinárodní izraelsko-libanonskou hranicí. Směřuje pak rychle se zahlubujícím údolím se zalesněnými svahy k západu. Míjí ze severu vesnici Adamit, zprava přijímá vádí Nachal Tavul a v krátkém úseku tvoří hranici mezi oběma státy. Pak se stáčí k jihu a prudce klesá z pohraničních kopců, okolo výšiny Ramat Adamit, do údolí Bik'at Šefa, které je již výběžkem izraelské pobřežní planiny. Tento úsek je turisticky využívaný. Nachází se tu i jeskyně \"Ma'arat Namer\" (מערת נמר) a další jeskyně v okolních svazích. V údolí Bik'at Šefa ústí vádí zprava do Nachal Becet.\n\n"}
{"id": "617262", "url": "https://cs.wikipedia.org/wiki?curid=617262", "title": "Nachal Tavul", "text": "Nachal Tavul\n\nNachal Tavul (: נחל טבול) je krátké vádí v Horní Galileji, v severním Izraeli a v Libanonu.\n\nZačíná v nadmořské výšce přes 400 metrů, v kopcovité krajině v prostoru izraelské vesnice Arab al-Aramša, která leží na dotyku s mezinárodní izraelsko-libanonskou hranicí. Směřuje pak rychle se zahlubujícím odlesněným údolím k jihozápadu. Nachází se tu pramen \"Ejn Tavul\" (עין טבול). V jistém úseku vádí tvoří hranici mezi oběma státy. Potom ústí zprava do vádí Nachal Namer.\n\n"}
{"id": "617264", "url": "https://cs.wikipedia.org/wiki?curid=617264", "title": "Salutování", "text": "Salutování\n\nSalutování je specifický druh vojenského pozdravu, který provádí vždy jeden konkrétní voják (nebo i jiný příslušník vojensky organizované instituce či sboru) za pomocí své paže. Salutování se v mnoha zemích světa obvykle provádí napnutou pravou rukou, kterou si voják přiloží buďto ke štítku své vojenské čepice (nebo jiné standardní pokrývky hlavy) případně pouze k pravému spánku své hlavy. Tento pozdrav je tradičním projevem vzdávání úcty vůči nadřízeným, vyšším vojenským hodnostem a funkcím, státní vlajce, státní hymně, nejvyšším státním představitelům, případně úcty k zemřelé osobě apod. Konkrétní podrobnosti k přesnému provádění vojenských pozdravů obvykle stanovují vojenské řády a předpisy.\n\nPůvod salutování není zcela přesně znám. Jedno z možných vysvětlení jeho vzniku je to, že salutování vzniklo postupem doby ze vzájemných pozdravů, kterými se již ve středověku navzájem zdravili rytíři a to tak, že zvedli hledí na své helmě aby si navzájem viděli do obličeje a bylo jasné o koho se jedná. Tento pohyb se přenesl až do dnešní doby tak jak ho známe.\n\n\n"}
{"id": "617266", "url": "https://cs.wikipedia.org/wiki?curid=617266", "title": "Nachal Mišmeš", "text": "Nachal Mišmeš\n\nNachal Mišmeš (: נחל משמש) je krátké vádí v Horní Galileji, v severním Izraeli.\n\nZačíná v nadmořské výšce přes 400 metrů, v kopcovité krajině cca 1,5 kilometru severovýchodně od vesnice Gornot ha-Galil, nedaleko lokální silnice 899, která z ní vede do obce Even Menachem. Směřuje pak rychle se zahlubujícím zalesněným údolím k západu, kde ústí zprava do vádí Nachal Šarach, na úpatí hory Har Uchman. Poblíž soutoku se nachází ve svazích jeskyně \"Ma'arat Šarach\" (מערת שרך), která je turisticky využívaná.\n\n"}
{"id": "617268", "url": "https://cs.wikipedia.org/wiki?curid=617268", "title": "Nachal Galil", "text": "Nachal Galil\n\nNachal Galil (: נחל גליל) je vádí v Horní Galileji, v severním Izraeli.\n\nZačíná v nadmořské výšce cca 350 metrů, v mírně zvlněné krajině na pomezí vesnic Gornot ha-Galil a Goren. Směřuje pak postupně se zahlubujícím zalesněným údolím k severozápadu, ze západu míjí horu Har Uchman a severně od obce Ejlon ústí zleva do vádí Nachal Becet.\n\n"}
{"id": "617270", "url": "https://cs.wikipedia.org/wiki?curid=617270", "title": "Irina Bělovová", "text": "Irina Bělovová\n\nIrina Nikolajevna Bělovová ( ; * 27. března 1968, Angarsk, Irkutská oblast) je bývalá ruská atletka, stříbrná olympijská medailistka v sedmiboji.\n\nNa Mistrovství Evropy v atletice 1990 ve Splitu dokončila sedmiboj na 4. místě. Na třetím ročníku MS v atletice 1991 v Tokiu vybojovala výkonem 6 448 bodů bronzovou medaili. Po šesti disciplínách přitom figurovala na 6. místě. K zisku medaile ji nakonec pomohlo vítězství v závěrečném běhu na 800 metrů. Trať zaběhla v čase 2:05,23, za což získala 1 036 bodů. Mistryní světa se stala Němka Sabine Braunová.\n\nDne 15. února 1992 v Berlíně vytvořila výkonem 4 991 bodů nový halový světový rekord v pětiboji (60 m přek. – 8,22 s, skok do výšky – 1,93 m , vrh koulí – 13,25 m, skok daleký – 6,67 m, běh na 800 m – 2:10,26), když tehdejší světové maximum Rumunky Liliany Năstase z 26. ledna 1992 vylepšila o plných 265 bodů.\n\nJejí rekord překonala až o více než 20 let později Ukrajinka Natalija Dobrynská, která na halovém MS 2012 v tureckém Istanbulu rekord vylepšila o 22 bodů a zároveň se stala první ženou v historii, která pokořila hranici pěti tisíc bodů (5 013).\n\nV roce 1992 též reprezentovala na letních olympijských hrách v Barceloně, kde si vytvořila výkonem 6 845 bodů nový osobní rekord v sedmiboji a získala stříbrnou medaili. Za olympijskou vítězkou, Američankou Jackie Joyner-Kerseeovou zaostala o 199 bodů.\n\nO rok později se stala vítězkou pětiboje na halovém MS v Torontu. Následně však neprošla dopingovou zkouškou a byla potrestána čtyřletým trestem.\n\nPo návratu vybojovala v roce 1998 stříbrnou medaili na halovém ME ve Valencii, kde byla lepší jen Polka Urszula Włodarczyková. V témže roce se stala vítězkou prestižního vícebojařského mítinku v rakouském Götzisu a obsadila páté místo na evropském šampionátu v Budapešti.\n\nV roce 1999 získala stříbro také na halovém MS v japonském Maebaši. V letní sezóně na světovém šampionátu v Seville však závod nedokončila. Atletickou kariéru ukončila po MS v atletice 2001 v Edmontonu, kde skončila na 8. místě.\n\n"}
{"id": "617276", "url": "https://cs.wikipedia.org/wiki?curid=617276", "title": "Hans Grodotzki", "text": "Hans Grodotzki\n\nHans Grodotzki (* 4. dubna 1936, Preußisch Holland, Východní Prusko) je bývalý východoněmecký atlet, běžec, který se věnoval dlouhým tratím.\n\nNejvětší úspěchy své kariéry zaznamenal v roce 1960 na letních olympijských hrách v Římě, kde vybojoval stříbrné medaile v běhu na 5000 a 10 000 metrů.\n\n"}
{"id": "617280", "url": "https://cs.wikipedia.org/wiki?curid=617280", "title": "Zemětřesení v Kašmíru 2005", "text": "Zemětřesení v Kašmíru 2005\n\nZemětřesení zasáhlo pákistánskou oblast známou jako Azad Kashmir v blízkosti města Muzaffarabád dne 8. října roku 2005 v 03:52 UTC. Otřesy napáchaly největší škody v pákistánských provinciích Gilgit-Baltistan a Khyber-Pakhtunkhwa. Síla zemětřesení byla 7,6 stupně Richterovy stupnice, což je srovnatelné se zemětřesením v San Franciscu v roce 1906 či zemětřesením na Sumatře z roku 2009. Podle čísel zveřejněných pákistánskou vládou zahynulo v Pákistánů 73,338 Pákistánců. Zemětřesení zasáhlo také okolní regiony. Otřesy byli cítit v Tádžikistánu, v západní Číně. Katastrofa si vyžádala 1,360 životů v Indických obyvatel Kašmíru a čtyři oběti v Afghánistánu.\n\nZemě obdržela 5,4 miliardy dolarů jako humanitární pomoc z celého světa. Americká armáda vyčlenila vybavení ze sousedního Afghánistánu a vyslala jej téměř okamžitě do postižených oblastí. Bylo otevřeno též 5 hraničních přechodů mezi Indií a Pákistánem v takzvané Line of Control (LOC), aby mohla humanitární pomoct se co nejrychleji dostat do postižených oblastí.\n\nTento pákistánský region leží v oblasti střetu Euroasijské a Indické tektonické desky. Geologická aktivita z tohoto střetu, která měla za následek také vznik Himalájského pohoří, je příčinou seismické nestability v tomto regionu.\nPákistánská meteorologické oddělení odhadlo velikost zemětřesení na 5,2 stupně Richterovy stupnice. Americká agentura pro geologický průzkum (USGS) odhadla sílu zemětřesení na 7,6. Epicentrum bylo u 34 ° 29'35 \"N 73 ° 37'44\" E, asi 19 kilometrů severovýchodně od Muzaffarabádu a 100 kilometrů na sever-severovýchod od hlavního města Islámábádu.\nNěkolik dní po katastrofě byly v oblasti velmi časté sekundární otřesy, především severozápadně od původního epicentra. Hned první den po zemětřesení bylo zaznamenáno 147 sekundárních otřesů, kdy jeden z nich měl velikost 6,2 stupně Richterovy škály. 28 sekundárních otřesů mělo větší velikost než původní zemětřesení. Dne 19. října proběhla oblastí série silných otřesů. Epicentrum bylo asi 65 kilometrů severo-severozápadně od Muzaffarabádu, kdy jeden z otřesů měl velikost 5,8 stupně Richterovy škály. Od 27. října 2005 v oblasti bylo více než 978 sekundárních otřesů o síle 4,0 a více stupně Richterovy škály, ke kterým dochází až dodnes. Podle měření satelitů, horské části přímo v okolí epicentra vzrostly o několik metrů.\n<div>\n\n<div>\nVětšina obětí byli právě Pákistánci. Celkem si pákistánské zemětřesení vyžádalo 74 698 životů. Některé odhady tvrdí, že obětí bylo dokonce 86 tisíc, to však vyvrátila Pákistánská vláda.\nSobota je v zemi normální školní den a tak většina dětí byla právě ve škole, když je zastihlo zemětřesení, a školní budovy je pod sebou pohřbily. A také to bylo v době měsíce Ramadánu a mnoho obětí právě spalo před svátečním jídlem. Některé zprávy říkají, že v severní části Pákistánu byly zničeny celá města a vesnice.\nV Afghánistánu zemřeli na následky zemětřesení 4 lidé, včetně mladé dívky, které zemřela poté, co na ní ve městě Džalálábád spadla zeď. Otřesy byly cítit i v Kábulu, ale účinky zde byly minimální.\nZemětřesení zdevastovalo velkou část severního Pákistánu a Pákistánci spravovanou část Kašmíru. Nejvíce bylo poškozeno město Muzaffarabád. Nemocnice, školy, záchranné služby, policie a ozbrojené síly byly ochromeny. Velká část infrastruktury a komunikace byla poničena.\nObrovská vnitrostátní a mezinárodní humanitární solidarita zaručila v prvotních fázích záchranných operací rychlý nástup potřebných jednotek.\nRoku 2006, vláda Pákistánu organizovala konferenci dárců s cílem vybírat peníze pro obnovu a rozvoj postižených oblastí. Bylo vybráno celkem 6,2 miliardy dolarů. Menší část vybraných peněz šla do vládního armádního orgánu ERRA. Tento orgán je velmi kritizován za luxusní nevývojové výdaje a falešné statistiky. Do praktické rekonstrukce oblastí se zapojilo především Turecko, Japonsko, Saúdská Arábie a Spojené arabské emiráty. OSN, USA a Spojené království byly kritizovány, že se zaměřili na teoretickou pomoc a hlavně na školení pracovníků, místo, aby pomohli například s rozvojem infrastruktury. Základní infrastruktura, včetně terciárních služeb stále nedosáhla takové úrovně jako byla před zemětřesením.\n"}
{"id": "617281", "url": "https://cs.wikipedia.org/wiki?curid=617281", "title": "BNSF", "text": "BNSF\n\n, dříve známá jako je železniční společnost ve Spojených státech amerických. Věnuje se nákladní přepravě na západě a ve středu Spojených států amerických. Je to druhá největší americká železniční společnost, jediná větší je Union Pacific Railroad, která své dráhy provozuje na zhruba stejném území a je tedy přímou konkurencí BNSF.\n\n"}
{"id": "617289", "url": "https://cs.wikipedia.org/wiki?curid=617289", "title": "Moravská akademie", "text": "Moravská akademie\n\nMoravská akademie (anglicky \"Moravian Academy\") je původní moravská střední škola, kterou založili moravští bratři, když se usadili v oblasti Bethlehemu v Pensylvánii kolem roku 1741.\n\nAkademie byla založena roku 1731 a o rok později se stala také první školou pro dívky založenou v bývalých amerických koloniích. Je také devátou nejstarší soukromou školou ve Spojených státech. Moravané pokládali vzdělání za posvátnou povinnost. Pokračovali v pedagogické tradici, kterou jim zanechal Jan Amos Komenský, biskup moravský, který proslul jako otec moderního vzdělávání pod jménem Comenius. Podle jeho pojetí mělo vzdělání rozvíjet mysl, tělo a ducha. Později se moravské školy staly více sekulární a také děti i z jiných náboženských obcí byly zařazeny do výuky. Důraz na náboženské ideály se pozměnil a hodnoty moravské církve byly vyjádřeny v morálních ideálech a v různých komunitních službách. Moravské školy také kladly a stále kladou důraz na hudbu, která je dodnes důležitou součástí moravského vzdělávání. Současná Moravská akademie byla založena v roce 1971 sloučením Moravského semináře pro dívky (Moravian Seminary for Girls) a Moravské přípravné školy (Moravian Preparatory School). Jako zakladatel školy je uváděn často moravský bratr Nikolaus Ludwig von Zinzendorf.\n\nMoravská Akademie je církevní škola, jejíž moravské tradice napovídají, že mladí lidé mají nejlépe realizovat svůj potenciál v atmosféře lásky a porozumění.\n\nMoravská akademie se nachází přímo v historickém centru města Bethlehem. Slouží převážně studentům regionu Lehigh Valley ve státě Pensylvánie. Jedná se o přípravnou školu ke studiu na vysoké škole, dříve byla školou internátní její statut je soukromý. Původně je Moravská Akademie dítětem náboženské činnosti Moravské církve v USA, v současné době se nazývá jako \"církevní škola\" . Přijímá studenty z různých náboženských a kulturních prostředí. Škola pořádá týdenní bohoslužby v kapli pro studenty také slaví množství různorodých náboženských tradic a svátky spojené s náboženskou tradicí Moravské církve. Maskotem školy je lev a barvy školy jsou červená a žlutá barva.\n\nMoravská Akademie se skládá ze tří divizí: horní, střední a dolní školy. Horní škola se nachází na Zeleném rybníku (Green Pond Campus) a dolní a střední školy se nacházejí v centru města Bethlehemu (Název města je odvozen od židovského Betléma). Střední škola sídlí v Devey Building, a je věnována památce učitele Deveye, bývalého ředitele. Rozdělení školy je na tři stupně. Nižší škola trvá do 5. stupně, Střední škola trvá od 6. až do 8. stupně a Horní škola trvá od 9. až do 12. stupně.\n\n"}
{"id": "617293", "url": "https://cs.wikipedia.org/wiki?curid=617293", "title": "Norská hokejová reprezentace do 20 let", "text": "Norská hokejová reprezentace do 20 let\n\nNorská hokejová reprezentace do 20 let je výběrem nejlepších norských hráčů ledního hokeje v této věkové kategorii. Mužstvo je účastníkem skupiny A I. divize juniorského mistrovství světa, z elitní skupiny sestoupilo v roce 2014. Celkem osmkrát země dosud startovala mezi elitou. Žádný Nor na MSJ nikdy nebyl oceněn žádným individuálním oceněním a historicky nejlepším umístěním týmu byla šestá příčka.\n\nCelek se účastní druhé výkonnostní skupiny MS, do roku 2000 označované jako B-skupiny – dnes nese název 1. divize. Níže ovšem nikdy nesestoupil, v roce 2018 ovšem bude hrál její B skupinu.\n\n"}
{"id": "617294", "url": "https://cs.wikipedia.org/wiki?curid=617294", "title": "John Tyrrell (muzikolog)", "text": "John Tyrrell (muzikolog)\n\nJohn Tyrrell (17. srpna 1942 Salisbury, Jižní Rhodesie – nyní Harare, Zimbabwe – 4. října 2018) byl britský muzikolog, specialista na českou klasickou hudbu.\n\nStudoval na univerzitách v Jihoafrické republice (Kapské Město, Johannesburg), Cambridgi a Brně. Od roku 2000 působil na univerzitě ve waleském Cardiffu. V roce 2002 obdržel čestný doktorát (\"doctor honoris causa\") na Masarykově univerzitě, kde působí jako externí pracovník v Ústavu hudební vědy Filozofické fakulty MU.\n\nTyrrell byl odborníkem na českou operu, zejména na Leoše Janáčka. Podílel se na katalogizaci Janáčkova díla a s dirigentem Charlesem Mackerrasem rekonstruoval původní verzi \"Její pastorkyně\" (1908).\n\nMonografie o české hudbě:\n\nJohn Tyrrell byl také spolueditorem 6. edice encyklopedie \"The New Grove Dictionnary of Music and Musicians\" (29 svazků).\n\n"}
{"id": "617313", "url": "https://cs.wikipedia.org/wiki?curid=617313", "title": "Phoenix Marie", "text": "Phoenix Marie\n\nPhoenix Marie (* 21. září 1981, Golden Valley) je americká pornoherečka, která v současné době žije v Los Angeles.\n\n\n"}
{"id": "617325", "url": "https://cs.wikipedia.org/wiki?curid=617325", "title": "Nachal Zavit", "text": "Nachal Zavit\n\nNachal Zavit (: ) je vádí v Horní Galileji, v severním Izraeli.\n\nZačíná v nadmořské výšce téměř 600 metrů, v mírně zvlněné krajině na jihozápadním okraji města Fasuta. Směřuje pak postupně se zahlubujícím zalesněným údolím k jihojihozápadu, přičemž z východu míjí vesnici Abirim. Pak ústí zprava do vádí Nachal Kziv nedaleko severního okraje města Ma'alot-Taršicha.\n\n"}
{"id": "617327", "url": "https://cs.wikipedia.org/wiki?curid=617327", "title": "Agam Montfort", "text": "Agam Montfort\n\nAgam Montfort (: אגם מונפורט, \"Jezero Montfort\") je umělá vodní nádrž v Horní Galileji, v severním Izraeli.\n\nNachází se v nadmořské výšce cca 440 metrů, v mírně zvlněné krajině na jihovýchodním okraji města Ma'alot-Taršicha a necelý 1 kilometr severozápadně od vesnice Chosen. Je napájena vodním tokem Nachal Peki'in. Dopravní spojení zajišťuje dálnice číslo 89. Jezero má plochu 51 dunamů (5,1 hektaru) a je začleněno do širšího areálu rekreačního parku o ploše 350 dunamů (35 hektarů). Je intenzivně turisticky využíváno.\n\n"}
{"id": "617329", "url": "https://cs.wikipedia.org/wiki?curid=617329", "title": "Renzo Piano", "text": "Renzo Piano\n\nRenzo Piano (* 14. září 1937) je světově proslulý italský architekt, držitel Pritzkerovy ceny za architekturu a několika dalších ocenění. \n\nNarodil se v Janově v Itálii v roce 1937 a tam také dnes bydlí. V roce 1964 vystudoval univerzitu Politecnico di Milano a začal pracovat s lehkými konstrukcemi a základními příbytky. Mezi lety 1965 a 1970 spolupracoval s Louisem Kahnem a v letech 1971–1978 s Richardem Rogersem – jejich nejznámější stavba je Centre Georges Pompidou v Paříži (1977). V roce 1978 obdržel od Mezinárodní unie architektů (UIA) prestižní Cenu Augusta Perreta.\n\nV roce 1981 založil společnost \"Renzo Piano Building Workshop\", která zaměstnává stovku lidí a působí Paříži, Janově a New Yorku.\n\nDne 18. března 2008 se stal čestným občanem Sarajeva (Bosna a Hercegovina). 30. srpna 2013 ho prezident Giorgio Napolitano jmenoval doživotním senátorem, a tak může zasedat v horní komoře italského parlamentu.\n\n\n\n"}
{"id": "617335", "url": "https://cs.wikipedia.org/wiki?curid=617335", "title": "Alavité", "text": "Alavité\n\nSlovo Alavité je arabského původu a má několik významů, které vznikly historicky odvozením od jména Alí:\n"}
{"id": "617336", "url": "https://cs.wikipedia.org/wiki?curid=617336", "title": "Medal of Honor (2010)", "text": "Medal of Honor (2010)\n\nMedal of Honor z roku 2010 prvním dílem ze série FPS her Medal of Honor, které se odehrávají v moderní době a celkovým 13. dílem z celé série. Přímým příběhem na něj navazuje .\n\nHru vyvinula Danger Close, součást pobočky Electronic Arts v Los Angeles, ve spolupráci s DICE. Vydána byla 14. října 2010 pro Microsoft Windows a pro konzole PlayStation 3 a Xbox 360. Příběh je zasazen do současného konfliktu v Afghánistánu. Hra běží na enginu Frostbite ve verzi 1,5.\n\n"}
{"id": "617346", "url": "https://cs.wikipedia.org/wiki?curid=617346", "title": "Třída Västergötland", "text": "Třída Västergötland\n\nTřída Västergötland je třída dieselelektrických ponorek švédského námořnictva. Nese též označení A17. Ponorky jsou specializované jak pro hlídkování v mělkých vodách Baltského moře. V letech 1983–1990 byly postaveny celkem čtyři jednotky této třídy. Všechny byly později radikálně modernizovány a do jejich trupu byla vložena sekce s pohonem nezávislým na přístupu vzduchu (AIP – \"Air Independent Propulsion\"). První pár ponorek \"Västergötland\" a \"Helsingland\" byl roku 2005 vyřazen a po modernizaci jej od roku 2011 provozuje singapurské námořnictvo jako třídu Archer. Druhá dvojice \"Södermanland\" a \"Östergötland\" je po modernizaci dále provozována švédským námořnictem, přičemž je označována jako třída Södermanland. Ponorky třídy \"Södermanland\" ve službě nahradí nová třída \"A26\".\n\nZájem o zakoupení obou ponorek třídy \"Södermanland\" projevilo v roce 2019 Polsko, jehož námořnictvo hledá náhradu za stárnoucí třídu \"Kobben\".\n\nPonorky byly objednány roku 1981 jako náhrada třídy \"Draken\", pocházející ze 60. let 20. století. Třída \"Västergötland\" přitom konstrukčně vychází z předcházející úspěšné třídy \"Näcken\". Všechny čtyři ponorky postavila švédská loděnice Kockums v Malmö (střední sekce) ve spolupráci s loděnicí Karlskronavarvet (příďová a záďová sekce) v Karlskroně. Do služby vstoupily v letech 1987–1990.\n\nJednotky třídy \"Västergötland\":\nPonorky mají jednotrupou konstrukci se dvěma palubami. Záďová kormidla jsou uspořádaná do X. Trup je pokryt anechoickým potahem. Jsou vybaveny radarem Terma, sonarovým komplexem CSU-83, systémem elektronického boje AR-700-S5 a bojovým řídícím systémem SESUB 900A. Výzbroj tvoří šest torpédometů ráže 533 mm a tři další ráže 400 mm. Ponorka přitom nese dvanáct těžkých 533mm torpéd (Tp 61B, Tp 62, Tp 613), určených k ničení lodí a zároveň šest lehkých 400mm protiponorkových torpéd (Tp 45, Tp 422). Do externích zásobníků lze uložit až 22 námořních min.\n\nPohonný systém tvoří dva diesely Hedemora V12A/15-Ub o výkonu 2160 hp, dva generátory Jeumont-Schneider a elektromotor ASEA o výkonu 1800 hp, pohánějící jeden lodní šroub. Nejvyšší rychlost dosahuje 11 uzlů na hladině a 20 uzlů pod hladinou. Operační hloubka ponoru dosahuje 300 metrů.\n\nRoku 1999 byla objednána rozsáhlá modernizace ponorek \"Södermanland\" a \"Östergötland\" spojená s instalací pomocného pohonu Stirling Mk.3. Modernizace se uskutečnila v letech 2000–2005 v loděnici Kockums. \"Södermanland\" se do služby vrátila roku 2004 a \"Östergötland\" roku 2005. Životnost ponorek se modernizací prodloužila o 20 let.\n\nPonorky byly vybaveny novým systémem elektronického boje CS-3701 a novým bojovým řídícím systémem SESUB 960A. Případnému nasazení do mezinárodních misí má napomoci nová klimatizace, která usnadňuje nasazení ponorky v oblastech s teplejším klimatem. Instalována byla rovněž přechodová komora pro potápěče speciálních sil. Nejzásadnější změny se týkají pohonného systému. Do trupu byla vložena nová 12metrová sekce s pohonem nezávislým na přístupu vzduchu (AIP – \"Air Independent Propulsion\"), tvořeným dvěma stirlingovými motory Kockums V4-275R o celkovém výkonu 204 hp, využívajícími naftu a kapalný kyslík. S využitím Stirlingových motorů ponorka může plout ponořená déle než dva týdny.\n\nObě nemodernizované ponorky třídy \"Västergötland\" byly roku 2005 prodány singapurskému námořnictvu, které je přejmenovalo na RSS \"Swordsman\" (ex \"Västergötland\") a RSS \"Archer\" (ex \"Helsingland\"). Jejich tamní označení je třída \"Archer\". Před dodáním ponorky prošly modernizací v loděnici Kockums, spojenou mimo jiné s výměnou klimatizace a instalací nové trupové sekce se Stirlingovými motory. \"Archer\" byla na vodu spuštěna v červnu 2009 a \"Swordsman\" v říjnu 2010. Ve službě je od roku 2011.\n\n"}
{"id": "617355", "url": "https://cs.wikipedia.org/wiki?curid=617355", "title": "Hiporehabilitační kůň", "text": "Hiporehabilitační kůň\n\nDeset tisíc let je kůň člověku partnerem a díky svým vlastnostem – rychlosti a síle – byl vždy faktorem, který posouval člověka v jeho vývoji rychle dopředu. Dalo by se říci, že dával člověku křídla. Díky vyspělým technologiím už moderní člověk ke svému civilizačnímu vývoji koně nepotřebuje. A tak je kůň v dnešní době využíván především ve sportu a při rekreaci. Mohlo by se zdát, že ztratil svůj význam. V posledních desetiletích se člověk začíná dívat na koně i jinak a objevil tak skryté možnosti jeho využití. Hiporehabilitační kůň může totiž nejen pomáhat zdravým lidem, ale i léčit lidi s mentálním nebo fyzickým postižením. Znovu dává lidem křídla… Pro účely hiporehabilitace se využívají koně speciálně vybraní a připravení.\n\nObecně se nedá říct, které plemeno koní je pro práci v hiporehabilitaci nejvhodnější. Ze zkušenosti ze Specializačních zkoušek pro koně a pony zařazené do hiporehabilitace (dále jen Zkoušky koní) jsou nejpočetněji zastoupeni koně v užitkovém typu (teplokrevný, chladnokrevný, pony) a kříženci, méně zastoupeni jsou zástupci plemen český teplokrevník, slovenský teplokrevník, anglický plnokrevník, starokladrubský kůň, hucul, hafling, merénský kůň, českomoravský belgik, norik, slezský norik, shetlandský pony, velšský pony, český sportovní pony, minihorse atd.).\n\nDle Řádu na ochranu zvířat při veřejném vystoupení koní – při hiporehabilitačních činnostech organizovaných ČHS (dále jen Řád), smí pracovat v hiporehabilitaci pouze klisny a valaši, hřebci se používat nesmí. Důležitým hlediskem je věk koně. Dle Řádu smí v hiporehabilitaci pracovat pouze kůň starší 5 let. Tento požadavek souvisí s psychickou vyzrálostí koně. Mladší kůň se může na práci v hiporehabilitaci připravovat se zkušenějším starším koněm. Vždy je třeba mít na paměti, že potřebuje více času na odpočinek a nemůže pracovat na plný úvazek jako jeho zkušenější kolega. Dalším hlediskem je charakter koně a jeho zdravotní stav. Jedním z kritérií, která se hodnotí i při Zkouškách koní, je tolerance koně k dotykům po celém těle, k různým zvukovým projevům atd. Vždy je třeba si uvědomit, do kterého oboru HR bude kůň zařazen. Jinak bude vypadat výběr a požadavky na koně pro hipoterapii (HT), jinak pro psychoterapii pomocí koní (PPK) či aktivit s využitím koní (AVK).\n\nPryč jsou doby, kdy byli do hipoterapie zařazováni koně vyřazení z jiných aktivit z různých zdravotních důvodů (kulhání, bolavý hřbet atd.). Při výběru se zaměřujeme na posuzování temperamentu koně, do terapie a aktivit se zapojují koně s různým typem temperamentu. Protože se v terapii a aktivitách využívá interakce člověk – kůň, zajímá nás i postavení v sociální hierarchii stáda koní, jeho dominance nebo submisivitita, které mohou odrážet chování a reakce koně jako zrcadlo ve vztahu k člověku.\n\nPro hipoterapii je základním požadavkem při výběru koně korektní exteriér s vynikající mechanikou pohybu v kroku, kvalitní pohyb hřbetu při zachování pružnosti hřbetu pod handicapovaným klientem, dále dobrý charakter ve vztahu k člověku a přiměřený temperament (vhodné jsou neurotypy sanqvinik a flegmatik).\n\nPro oblast AVK a PPK je základním požadavkem výborný charakter koně při kontaktu s člověkem a korektní mechanika pohybu, dobrý zdravotní stav a psychická odolnost.\n\nVýcvik koně je daný několika faktory:\nJeho výcvik závisí hlavně na podmínkách a věku, ve kterém/ze kterých jej získáme. Příprava mladého („zeleného“) koně, kterého si od začátku budeme připravovat a formovat podle vlastních potřeb, bude určitě jiná, než práce s koněm, který už prodělal nějakou formu výcviku (ať již byla jakákoli = práce ze země, jezdecká průprava, zápřahová práce, aj.). Velkou výhodou přípravy mladého koně, kterého máme od počátku výcviku (nejlépe od narození) u sebe je to, že víme, co se s koněm dělo a děje. U těchto koní pracujeme především na podpoře sebedůvěry, posilování jistoty a pocitu bezpečí, odbourávání nežádoucích projevů chování a budování vzájemného respektu.\n\nPříprava koně, který již má něco za sebou a přichází s určitými návyky a zkušenostmi je odlišnější. V tomto případě se ve výcviku zaměřujeme hlavně na speciální výcvik pro HR. Dovednosti, které již kůň zná a umí, se mohou prohlubovat a rozšiřovat. Nicméně v této kategorii koní je důležité mít na paměti, že ne vždy se nám do rukou dostane perfektní jedinec. Většinou se setkáme s určitými vlastnostmi, které bude potřeba formulovat a napravovat, což není vždy úplně jednoduchá práce.\n\nU všech koní je nutné, aby si na práci zvykali pomalu a nenásilně. Zpočátku je vhodné zařadit práci ve dvojici (nováčka zaučujeme se zkušenějším koněm). Tuto část výcviku rozhodně není dobré uspěchat. Koni musíme nechat prostor, aby pochopil, co po něm chceme a práce se mu stala zábavou, kterou bude vyžadovat a ne dělat z donucení. Postupné zapojování koně do práce by nemělo probíhat dříve jak po 3 měsících intenzivního výcviku – to v případě, že připravujeme koně, který již má za sebou základní výcvik (odpovídající možnostem koně). Příprava mladého koně trvá samozřejmě déle – v tomto případě záleží také na zkušenostech a odhadu toho, kdo koně připravuje.\n\nVýcvik se skládá z práce ze země, z práce pod sedlem, z přípravy pro práci potřebné pro vykonávání HR, práce na dvou lonžích, lonžování, zápřahu a těžkého tahu.\n\nHledisko zatížení koní v HR je velmi důležitým faktorem ovlivňujícím výkonnost koně, jeho upotřebitelnost a jeho schopnost snášet nároky kladené na něj v rámci hiporehabilitace. Je třeba si uvědomit, že fyzické zatížení koní v HR není vysoké, ale psychická zátěž je enormní. Tomu je třeba věnovat velkou pozornost, aby nedošlo k přetížení koně. Koně zařazené do HR můžeme k práci v HR lekcích využívat jen velmi omezenou dobu denně. Délka jeho využití je závislá především na druhu HR práce a na cílové skupině, se kterou koně pracují.\nObecně by měl po souvislé HR práci následovat odpočinek a relaxace ve společnosti ostatních koní min. 2 hodiny, a to pokud možno ve výběhu či pastvině. Po uplynutí této doby je schopen vykonávat další činnosti spojené s přípravou koně (jízdárenský výcvik, vyjížďka do přírody atd.). 1× týdně by měl mít volno ve společnosti ostatních koní na pastvině či výběhu. Pokud to provozní podmínky střediska dovolují, je vhodné dát koním tzv. duševní prázdniny, min. 14 dní v letních měsících a 14 dní v zimě. V těchto termínech by koně neměli přijít do styku s žádnými klienty/pacienty/uživateli, aby měli možnost si psychicky odpočinout. Při dodržení těchto pravidel, respektování potřeb koně a jeho správném výcviku, můžeme mít koně, na kterého bude spolehnutí, bude s námi ochotně spolupracovat a práce v hiporehabilitaci bude mít smysl.\n\nSmyslem Specializační zkoušky pro koně a pony zařazené do hiporehabilitace neboli licence hiporehabilitačních koní ČHS je prověřit, zda vlastnosti a získané dovednosti koně/ponyho vyhovují potřebám hiporehabilitace a potvrdit jeho vhodnost pro jeho využití v jednotlivých oborech hiporehabilitace.\n\n"}
{"id": "617362", "url": "https://cs.wikipedia.org/wiki?curid=617362", "title": "William H. Getchell", "text": "William H. Getchell\n\nWilliam H. Getchell (10. března 1829 Hallowell, Maine – srpen 1910, Boston) byl americký fotograf působící během 19. století v Bostonu, Massachusetts.\n\nWilliam Henry Getchell se narodil v Hallowell v Maine 10. března 1829. Nějaký čas žil jako mladý muž v Peoria v Illinois, pak se odstěhoval do Bostonu. V roce 1857 si vzal Sarah Hapgoodovou, se kterou měli jedno dítě - Fredericka Getchella (nar. 1858).\n\nNa počátku 60. let 19. století Getchell pracoval v Bostonu s Georgem M. Silsbeem a Johnem G. Casem ve společnosti \"Silsbee, Case & Co.\" a později s Casem pod hlavičkou \"Case & Getchell\" přibližně v letech 1862-1864. Po ukončení spolupráce se osamostatnil ve svém vlastní fotografickém ateliéru, tedy přibližně od poloviny 60. let a během 70. let 19. století\n\nOd roku 1898 žil v Dorchesteru. Zemřel v Bostonu v srpnu 1910.\n\n"}
{"id": "617366", "url": "https://cs.wikipedia.org/wiki?curid=617366", "title": "Náhrdelník", "text": "Náhrdelník\n\nNáhrdelník (\"koliér\") je šperk, který se nosí kolem krku. Může to být pevná, obvykle kovová obroučka, ozdobný řetízek, anebo jej tvoří perly, korálky a mušle, navlečené na šňůře či řemínku. Těsnější náhrdelníky jsou opatřeny závěrem, volnější se navlékají přes hlavu.\n\nPevný náhrdelník má obvykle tvar kruhu a je tvořen dutou trubičkou z drahého kovu. Uprostřed mívá drobnou stěžejku (pant), naproti němu je zasouvací pružný závěr (šnapr). Některé africké kmeny navlékají pevné náhrdelníky dětem, takže se nedají sejmout, a jak děti dorůstají, přibývají další a další kruhy, které pak drží hlavu pevně vzpřímenou.\n\nNáhrdelníky z mušlí a jiných drobných předmětů, navlečených na řemínku nebo šňůrce, patří k nejstarším šperkům vůbec. Nejstarší zachované zbytky, provrtané mušle nebo zvířecí zuby, jsou až 100 tisíc let staré. Z předhistorické doby známe také barevné korálky z pálené hlíny a později ze skla, které se navlékaly a nosily jako náhrdelníky.\n\nUž ve starověku se nosily šňůry perel, buď zhruba stejně velikých, nebo uspořádaných podle velikosti. Od středověku se objevují červené a růžové korále, buďto broušené nebo v přirozeném tvaru úlomků. Perly i korále však byly velmi drahé a nejrozšířenější byly „korále“ skleněné, které v poslední době nahrazují výlisky z umělých hmot.\n\nZvláštním druhem náhrdelníku jsou ozdobné kovové řetězy a řetízky, na něž se navlékají různé přívěsky, medailony a plakety, někdy i k rituálním účelům. Samostatné ozdobné řetězy jako náhrdelníky mohou mít jednoduchá oka, ale mohou být i daleko složitější. Velmi oblíbené byly ve 20. století tzv. waleské řetězy, které vypadají jako kroucená šňůra, vyrábějí se ale z dutých kruhových oček, vždy po dvou k sobě spájených.\n\nNáhrdelníky se lidstvo zdobí odpradávna. První šperky tohoto typu máme doloženy už \nv raných uměleckých projevech druhu homo sapiens z období mladšího paleolitu, tedy zhruba v období 40 000 až 10 000 př. n. l.\nV té době ovšem ještě nesloužily primárně ke zdobení těla, ale byly hlavně předmětem lovecké magie. K výrobě se používaly přírodní materiály – jantar, mušle, zvířecí zuby či obyčejný kámen, který se zdobil geometrickými ornamenty.\nDoba bronzová (2300 – 800 let př. n. l, hovoříme-li o střední Evropě) a železná (cca 750 př.n.l – přelom letopočtu) přinesly do pojetí šperků revoluční změnu. Začaly se používat kovy. Mj. již v této době svoje uplatnění při výrobě šperků začíná nacházet zlato. Takovéto využití se přímo nabízelo: zlato je jednak velmi vzácné a jednak i příliš měkké na výrobu zbraní, ale přitom vhodné pro jemnou řemeslnou výrobu. Jak potvrzují četné archeologické nálezy, na výši byli v tomto směru zejména Keltové.\nVelmi dobrou znalost šperkařského řemesla lze doložit též ve starověkém Egyptě (cca 5300 př. n. l. – 313 n. l.). Současně lze i soudit dle luxusních předmětů na vysokou životní úroveň panovníků. Typickým artefaktem v hrobkách byl takzvaný pektorál. Což byl široký, barevný a mimořádně propracovaný a nádherně zdobený náhrdelník. Většinou měl tvar obdélníku a vyráběl se z drahých kovů a kamenů.\nTehdejší zlatníci už ovládali tzv. techniku přihrádkového emailu a uměli si poradit také s granulováním. Tento postup spočíval v připevňování drobných zlatých kuliček k podkladu. Zástupci vyšších společenských vrstev starověkého Egypta, a to jak muži, tak i ženy, se museli spokojit s jinými šperky, než byly ty z drahých kovů vyhrazené pouze vladařům. Jakýmsi typickým odznakem této sociální třídy byl nákrčník vytvořený z několika řad korálků.\nZpracování zlata povýšili Řekové i starověcí Římané. Antika (800 př. n. l. – 6. století n. l.) současně přinesla i novinku v podobě zdobení zlatých náhrdelníků pomocí osazování drahými kameny. Většinou měl ale náhrdelník podobu několika řetízků a zdobil se mincemi s portrétem císaře, případně medailonem. Šperky v tomto období nosily převážně ženy.\nVýroba náhrdelníků má svou tradici i v českých zemích raného středověku od (cca 550 -1197). V období Velké Moravy se objevují zlaté a stříbrné šperky zdobené velmi jemnými technikami, například filigránem, granulováním či odléváním do kadlubu. U těchto skvostných výtvorech zručných řemeslníků si můžeme všimnou nezanedbatelného vlivu byzantských vzorů.\nNáhrdelníky se v té době také často vyráběly z drobných skleněných perel. Techniku barevného skla zvládali již Féničané a Egypťané, tehdy však ještě nebylo známo nynější foukané sklo.\nPro románské období (cca od 11. do 1. pol. 13. století) je vedle dutých kovových kuliček zpracovaných technikou filigránu stejně tak typické uplatnění jantaru. Ten neměl funkci původně dekorativní, ale spíše náboženskou. Chránil před chorobami, které se v tomto období vyskytovaly poměrně hojně.\nStředověk rovněž objevuje korále, a to nejčastěji v červené nebo růžové barvě. Ponechávaly se jednak v přirozeném tvaru, případně se upravovaly do žádoucí podoby broušením. Pravé perly byly méně obvyklé; důvod je nasnadě – jejich velmi vysoká cena. \n\nZpočátku se ubíralo šperkařství cestou spíše nábožensky pojatých předmětů, obrat v tomto směru přinesla až renesance (od 14. do 17. století). Tato éra se spíše než k Bohu obrací k člověku. Renesanční umělci tak vytvářejí nádherné zdobné klenoty, které osazují perlami nebo opracovanými drahými kameny (diamanty či rubíny). Zástupci nejvyšší a nejmajetnější společenské vrstvy nosili perlové náhrdelníky nebo masivní zlaté řetězy. Poprvé se v 16. století objevují hodinky, které se nosí na řetízku kolem krku, což přetrvává až do období baroka. V baroku (17. a 18. století) na oblibě nabývá skleněná bižuterie a granáty.\n19. století znamenalo v historii šperků velký zvrat. S érou biedermeieru (1815 – 1848) přicházejí četné napodobeniny. Ozdoby tak přestaly být výsadou pouze majetnějších. Díky strojové výrobě a mnoha levnějším materiálům jako celuloid nebo broušené sklo si je může dovolit prakticky každý.\nA to přesto, že secese (1890 – 1910) se na pár okamžiků vrátila k výrazné zdobnosti, aby ji ve 20. a 30. letech 20. století vystřídala spíše stylová čistota a užívání kovů v kombinaci s materiály jako je onyx, achát či nefrit.\nPostmoderní přístup k umění, který se nevyhnul ani šperkařství, završuje druhá polovina 20. století a rebelující punk. Vyznavači tohoto směru nosí na krku zavěšené žiletky či zavírací špendlíky (i z nich se paradoxně později vyvinuly nádherné drahé šperky), případně „psí obojky“.\n\n"}
{"id": "617367", "url": "https://cs.wikipedia.org/wiki?curid=617367", "title": "John B. Heywood", "text": "John B. Heywood\n\nJohn B. Heywood byl americký fotograf působící asi v období let 1856-1861 v Bostonu, Massachusetts. Na svých stereofotografiích zachycoval život ve městě, městskou krajinu a veduty.\n\nNěkteré příklady jeho fotografií se nacházejí v newyorské veřejné knihovně (NYPL) a také v majetku Massachusettské historické společnosti.\n\n\n"}
{"id": "617368", "url": "https://cs.wikipedia.org/wiki?curid=617368", "title": "John D. Heywood", "text": "John D. Heywood\n\nJohn D. Heywood byl americký fotograf působící v 19. století v USA. V období 1856–1862 pracoval v Bostonu, Massachusetts.\n\nNa svých stereofotografiích zachycoval život ve městě, městskou krajinu a veduty.\n\nNěkteré příklady jeho fotografií se nacházejí v newyorské veřejné knihovně (NYPL) v oddělení historie Nové Anglie a také v majetku Massachusettské historické společnosti.\n\n\n"}
{"id": "617369", "url": "https://cs.wikipedia.org/wiki?curid=617369", "title": "Arrondissement Langres", "text": "Arrondissement Langres\n\nArrondissement Langres je francouzský arrondissement ležící v departementu Haute-Marne v regionu Grand Est. Člení se dále na 5 kantonů a 160 obcí.\n\nod roku 2015:\n\npřed rokem 2015:\n"}
{"id": "617371", "url": "https://cs.wikipedia.org/wiki?curid=617371", "title": "Bliss-Leavitt Mark 13", "text": "Bliss-Leavitt Mark 13\n\nBliss-Leavitt Mark 13 bylo americké 569mm letecké torpédo používané zejména letectvem amerického námořnictva za druhé světové války. Jako letecké torpédo nahradilo ve třicátých letech 20. století předchozí 450mm torpéda Mark 7 a používalo se až do roku 1950. Od poloviny roku 1943 se začala torpéda Mark 13 používat i na torpédových člunech PT kde nahradila 533mm torpéda Mark 8.\n\nBěhem druhé světové války bylo s torpédem Mark 13 podniknuto 1287 útoků, dosaženo 514 zásahů a mezi oběťmi Mark 13 skončilo i šest letadlových lodí japonského císařského námořnictva a dvě největší bitevní lodě na světě: \"Jamato\" a \"Musaši\".\n\nV roce 1925 zahájilo americké námořnictvo vývoj speciálního leteckého torpéda v rámci projektu G-6. Již následujícího roku byl ale projekt zastaven a byla dána přednost úpravě původně ponorkového 450mm torpéda Mark 7. V roce 1927 byl projekt G-6 obnoven a v srpnu 1930 bylo novému torpédu oficiálně přiděleno označení Mark 13. Již v říjnu téhož roku byl ale projekt opět zastaven, neboť americké námořnictvo vkládalo velké naděje do střemhlavého bombardování a torpédonosné letouny měly nést nová lehká torpéda. Koncepce lehkého 1000lb (453,6 kg) torpéda se ale neuplatnila a v červenci 1931 byly práce na Mark 13 obnoveny. V roce 1935 bylo Mark 13 přijato do výzbroje jako první speciálně navržené letecké torpédo amerického námořnictva.\n\nPůvodní model torpéda vyžadoval odhoz z výšky 50 stop (15,2 m) při rychlosti letadla 110 uzlů (203,7 km/h). To znamenalo značné ohrožení útočícího letounu protiletadlovou palbou a stíhači nepřítele. Navíc pohonný a řídící systém torpéda byly značně poruchové: ze 105 zkušebních shozů v roce 1943 se zjistilo, že pouze 31 % shozených torpéd pokračovalo k cíli správným kurzem a ve správné hloubce.\n\nŘešení se našlo v podobě překližkové „krabice“ kolem stabilizátorů a překližkovém válci chránícím hlavici torpéda. Díky těmto úpravám bylo torpédo při shozu stabilizováno, zpomaleno během pádu až o 40 % a dopadalo do vody hlavicí napřed. Dřevěný kryt hlavice rovněž absorboval energii nárazu na vodní hladinu. Po dopadu se kryt i „krabice“ kolem stabilizátorů od torpéda oddělily. Rovněž se experimentovalo se stabilizací pomocí padáku místo překližkové „krabice“. Díky těmto opatřením se modifikovaná torpéda dala shazovat z výšky 2400 stop (731,5 m) při rychlosti 410 uzlů (759,3 km/h). Zlepšení parametrů pro odhoz torpéda ale s sebou přineslo další problém: u původního modelu se turbína spouštěla již při odhozu. Dlouhá doba letu (již při odhozech z 800 stop – tedy 243,8 metrů) ale způsobovala to, že se odporem vody nezatížená turbína rozletěla a torpédo bylo zničeno. Na spodní část střední sekce torpéda proto byla namontována malá ploutvička, která fungovala jako vačka a která spouštěla turbínu teprve po dopadu do vody. Vývoj nového modelu torpéda Mark 13 probíhal na NAWS (\"Naval Air Weapons Station\" ~ Námořní letecká zbrojní stanice) China Lake.\n\nNovým modelem Mark 13 byly bojové jednotky kompletně vybaveny na podzim 1944.\n\nMark 13 poháněla plynová turbína se dvěma protiběžnými rotory, které společně přes převod poháněly dvě čtyřlisté protiběžné vrtule. Plyn pro pohon turbíny vznikal spalováním alkoholu za pomoci stlačeného vzduchu a vstřikování sladké vody do spalovací komory (tzv. systém \"Wet-heater\"). Voda ochlazovala spalovací komoru a po přeměně v páru zvyšovala výkon turbíny. Směs spalin a páry byla po průchodu turbínou vyfukována zadní částí torpéda. Unikající spaliny vytvářely viditelnou stopu na hladině za torpédem.\n\nNa rozdíl od torpéd Mark 14 (pro ponorky) a Mark 15 (pro nadhladinové torpédomety), se kterými bylo po konstrukční stránce podobné, nemělo letecké torpédo Mark 13 možnost nastavit rychlost (a tím pádem i dosah) a k cíli se přibližovalo rychlostí 33,5 uzlů (62,0 km/h).\n\nTorpédo Mark 13 bylo vybaveno pouze kontaktním zapalovačem Mark 4, který byl spolehlivější než Mark 6 u torpéd Mark 14 a 15 díky nižší rychlosti při nárazu a díky absenci nespolehlivého magnetického detektoru.\n\nPozdější upravený model torpéda, který se dal shazovat z větších výšek a při vyšších rychlostech, vstupoval do vody pod úhlem 26 až 30 °, přičemž se mohl ponořit až do hloubky 150 stop (45,7 m). Po 200 yardech (182,9 m) se torpédo odjistilo a po dalších 100 yardech (91,4) vystoupalo na přednastavenou hloubku. Ta se nastavovala před startem letounu podle charakteru předpokládaného cíle, ale bylo jí možné změnit i za letu podle aktuální situace. Maximální nastavitelná hloubka pro Mark 13 byla 50 stop (15,2 m).\n\nPoprvé bylo Mark 13 nasazeno proti nepříteli 1. února 1942 během nájezdu na Marshallovy ostrovy. Ráno toho dne zaútočilo devět TBD-1 Devastator od VT-6 z USS \"Enterprise\", které vedl LCDR Lance E. Massey, na japonské lodě v laguně atolu Kwajalein. Americkým letounům se podařilo potopit transportní loď \"Bordeaux Maru\" a poškodit cvičný křižník \"Katori\", minonosku \"Tokiwa\", ponorku \"I-23\", mateřskou loď ponorek \"Jasukuni Maru\", tankery \"Toa Maru\" a \"Hojo Maru\" a některá další plavidla. Není známo, zda se některá z těchto lodí stala obětí torpéd Mark 13, či zda všechna podlehla pumám ostatních letounů.\n\nBěhem následujícího nájezdu na Lae a Salamaua 10. března 1942 se třinácti torpédy vyzbrojeným TBD-1 od VT-2 z USS \"Lexington\" podařilo potopit armádní transport \"Jokohama Maru\", která byla zasažena nejméně jedním torpédem. Ostatní torpéda buďto selhala nebo se zaryla do dna mělkého přístavu.\n\nDne 4. května 1942 zaznamenali letci VT-5 z USS \"Yorktown\" pouze jeden zásah na torpédoborci \"Kikizuki\" při spotřebě 23 torpéd. Během bitvy v Korálovém moři byla 7. května letadlová loď \"Šóhó\" zasažena nejméně sedmi z 22 vypuštěných torpéd Mark 13. Během útoku na \"Šókaku\" a \"Zuikaku\" následujícího dne ani jedno z 20 torpéd, vypuštěných letci VT-2 a VT-5, nezasáhlo.\n\nNaprostou katastrofu pro torpédonosné letouny znamenala bitva u Midway, kde utrpěly těžké ztráty nejenom torpédové bombardéry námořnictva (TBD od VT-8, VT-6 a VT-3 a nové TBF-1 od VT-8 na Midway), ale i nasazené armádní torpédonosné B-26. Jediným úspěchem amerických torpéd během této bitvy bylo poškození tankeru \"Akebono Maru\" jedním torpédem svrženým PBY-5A Catalinou v noci na 4. června. USAAF rovněž nasadilo torpédy Mark 13 vyzbrojené B-26 při obraně Aleut během japonské operace AL, ale rovněž nedosáhlo žádného úspěchu.\n\nBěhem bitvy u východních Šalomounů bylo použito celkem dvanáct torpéd Mark 13, z toho sedm proti letadlové lodi \"Rjúdžó\". Ta se po zásahu jedním torpédem (není jednoznačné, zda loď nebyla zasažena i několika pumami) potopila.\n\nBěhem bitvy ve Filipínském moři byla jedním torpédem zasažena letadlová loď \"Hijó\", což přispělo k jejímu potopení.\n\nNa podzim 1944 byly bojové jednotky přezbrojeny na nový model torpéda Mark 13.\n\nBěhem série bitev u Leyte byla nejprve během bitvy v Sibuyanském moři potopena bitevní loď \"Musaši\", kterou vedle pum zasáhlo 11 až 19 torpéd Mark 13. Během bitvy u mysu Engaño byly torpédy zasaženy letadlové lodě \"Zuikaku\" (16 torpéd a pumy), \"Čitose\" (až tři torpéda), a \"Zuihó\" (dvě torpéda a pumy). Nakonec během bitvy u ostrova Samar torpédům Mark 13 Avengerů z eskortních letadlových lodí padl za oběť těžký křižník \"Čikuma\". I nadále se torpéda Mark 13 uplatňovala při likvidaci císařského námořnictva během bojů o Filipíny, mimo jiné při potopení těžkých křižníků \"Nači\" a \"Kumano\".\n\nBěhem americké reakce na japonskou operaci \"Ten-gó\" byl sedmi torpédy (a několika pumami) zasažen a následně potopen lehký křižník \"Jahagi\" a o něco později ho po minimálně deseti torpédech a několika pumách následovala i bitevní loď \"Jamato\".\n\nCelkem bylo během druhé světové války s torpédem Mark 13 podle \"US Naval Weapons\" od Normana Friedmana podniknuto 1287 torpédových útoků a bylo docíleno 514 zásahů, což dává úspěšnost 39,9 %. Koncem války dokonce US Navy považovalo Mark 13 za nejlepší letecké torpédo a ponechalo si ho ve výzbroji až do roku 1950.\n\n"}
{"id": "617372", "url": "https://cs.wikipedia.org/wiki?curid=617372", "title": "Marin Hinkle", "text": "Marin Hinkle\n\nMarin Elizabeth Hinkle (* 23. březen, 1966, Dar es Salaam, Tanzanie) je americká herečka.\n\nNarodila se nadšeným zaměstnancům charitativních společností v tanzánském Dar es Salaamu. Vyrůstala však v Bostonu a studovala na Brownově univerzitě a na New York University.\n\nPřed kamerou se poprvé objevila v roce 1994, a to konkrétně ve filmu \"Angie\", kde hlavní roli obsadila Geena Davis. Proslavily jí pak především role v seriálech \"Once and again\" a \"Dva a půl chlapa\".\n\nVidět jsme jí také mohli v dalších známých seriálech, ke kterým patří \"Zákon a pořádek\", \"Pohotovost\", \"Beze stopy\" nebo \"Dr. House\".\n\nZahrála si také v několika celovečerních filmech, ke kterým patří \"Jmenuji se Sam\" se Seanem Pennem v hlavní roli, \"Frekvence\" s Dennisem Quaidem a Jamesem Caviezelem, \"Zbožňuju prachy!\" s Jennifer Aniston, nebo \"Tak si představ\" s Eddie Murphym.\n\nOd roku 1998 je jejím manželem Randall Sommer. Mají spolu jedno dítě.\n\n"}
{"id": "617373", "url": "https://cs.wikipedia.org/wiki?curid=617373", "title": "Diamond Race", "text": "Diamond Race\n\nDIAMOND RACE je od roku 2008 každoročně pořádaná mezinárodní cestovní rally – extravagantní sportovně charitativní akce – spojená s řadou doprovodných programů. Každý rok se sejdou majitelé sportovních, luxusních nebo kultovních vozů na zahájení jízdy ve stanoveném českém městě a odtud vyrazí na cestu plnou zážitků, dobrodružství a dobré nálady v krátké verzi exklusivního čtyřdenního Diamond Race nebo osmidenního Super Diamond Race.\n\nDiamond Race není rally v klasickém slova smyslu, avšak splňuje některá kriteria. Adrenalinový boj o hlavní trofej – tři diamanty – probíhá na vybraném závodním okruhu a společně s hlavní cenou nejrychlejšímu jezdci na okruhu, je připravena stejná hlavní cena pro jezdce, který daruje nejvyšší finanční obnos dětským domovům.\n\nKaždý ročník je něčím jedinečný, představuje nový rozměr automobilové zábavy a přitahuje pozornost nejen statisíců fanoušků i odpůrců, ale hlavně téměř všechna media.\n\nPro svoji mediální oblibu láká Diamond Race celou řadu známých osobností  a hudebních hvězd. V minulosti se staly tvářemi závodu i kontroverzní Agáta Hanychová, moderátorka Zuzana Belohorcová, moderátor Patrik Hezucký, herečka Veronika Nová nebo Miss Slovensko a Miss Universe 2009 Denisa Mendrejová. \n\nÚčast v akci Diamond Race je podmíněna pouze typem vozidla. Přihlásit se mohou majitelé nejen luxusních vozů, ale také majitelé upravených nebo něčím výjimečných a ojedinělých vozů, kteří mají smysl pro zábavu a touhu poznat novou dimenzi cestování.\n\nCena základního vstupního balíčku je vždy ALL INCLUSIVE pro dvě osoby (standard dvoulůžkový pokoj)  na tři noci/čtyři dny v rámci prodlouženého víkendu a zahrnuje ubytování v luxusních 5* hotelích se snídaní, závod na okruhu, večerní privátní párty s pětibodovým menu formou bufetových stolů včetně nápojového balíčku  a bohatým programem, hostesky, hlídaný parking všech vozů, security služby po dobu trvání akce a vždycky ještě něco navíc.  Každý účastník navíc obdrží cestovní kit s propagačními materiály a upomínkovými předměty s motivem Diamond Race.\n\nPříplatky jsou pouze za pokoje vyšší kategorie (možnost tzv. upgrade do exekutivních pokojů nebo suitů).\n\nDiamond Race je český automobilový závod, kterého se účastní majitelé luxusních automobilů. Závod bývá ve sdělovacích prostředcích často kritizován, protože v povědomí okolí působí jako pokus o to, závodit nelegálně a nebezpečně. To ovšem není ani zdaleka pravda. Nejedná se totiž o závod v pravém slova smyslu. Účastníci podepisují dokument, ve kterém souhlasí s dodržováním předpisů. Při prvním ročníku tohoto závodu byla dokonce udělena pokuta za \"zdržování provozu pomalou jízdou\".\n\nročník 2014\n\nZávod byl v roce 2014 odstartován z Brna, v centru Olympia kam během zahájení přišlo více jak šest tisíc diváků. Vozidla se pak zastavila před Sono Centrum Music Clubem v Brně, kde je zhlédlo dalších několik desítek kolemjdoucích. V Sono Centru se konala zahajovací párty účastníků závodu.\n\nZávod pak pokračoval přes Olomouc do Polska.\n"}
{"id": "617378", "url": "https://cs.wikipedia.org/wiki?curid=617378", "title": "Jules Duboscq", "text": "Jules Duboscq\n\nLouis Jules Dubosq (5. března 1817 Seine-et-Oise – 24. září, 1886) byl francouzský optik, výrobce nástrojů, vynálezce a průkopník v oboru fotografie. Byl známý jak ve své době, tak i v době moderní, díky vysoké kvalitě svých optických přístrojů. Působil v Paříži.\n\nNarodil se 5. března roku 1817 v Seine-et-Oise. Vyučil se v roce 1834 u Jean-Baptiste-Françoise Soleila (1798-1878), prominentního výrobce nástrojů a podílel se na vylepšení různých optických přístrojů. V roce 1839 si vzal jednu ze Soleilových dcer Rosalii Jeanne Josephinu a později převzal jeho dílnu. Pro Jean Bernard Léon Foucault postavil heliostat a k němu také elektromagnetické ovládání. Zkonstruoval také stereofotoaparát. V roce 1850 zkonstruoval prohlížečku stereofotografií - stereoskop. Před ním však první stereoskop sestrojil v roce 1838 anglický vynálezce Charles Wheatstone.\nMezi nástroji, které Duboscq postavil byly například stereoskop, kolorimetr, polarimetr nebo heliostat.\n\n\n"}
{"id": "617386", "url": "https://cs.wikipedia.org/wiki?curid=617386", "title": "Skye McCole Bartusiak", "text": "Skye McCole Bartusiak\n\nSkye McCole Bartusiak (28. září, 1992, Houston, USA − 19. července 2014) byla americká herečka.\n\nNarodila se v Texasu, konkrétně v Houstonu, kde vyrůstala a až do své smrti žila se svými rodiči, Raymondem Bartusiakem a Helen McCole. Vystudovala St. Thomas the Apostle Episcopal school.\n\nPřed kamerou se poprvé objevila v roce 1999, a to konkrétně ve filmu \"Ďábelská hra\". Ve stejném roce dostala roli i v oscarovém snímku \"Pravidla moštárny\".\n\nV roce 2000 se objevila ve filmu \"Patriot\", kde hlavní role obsadili Mel Gibson, Heath Ledger nebo Jason Isaacs a kde sehrála roli Gibsonovy nemluvné dcery. O rok později si zahrála s Michaelem Douglasem a Brittany Murphy ve snímku \"Neříkej ani slovo\" a ve stejném roce si zahrála také ve filmu \"Aféra s náhrdelníkem\", který se natáčel také v České republice. V roce 2002 pak dostala hlavní roli v televizním filmu \"Žhářka 2\".\n\nV roce 2004 se objevila ve filmu \"Ring volný\" s Meg Ryan a Omarem Eppsem, se kterým se o rok později setkala i v jedné epizodě seriálu \"Dr. House\".\n\nZemřela v roce 2014 ve věku 21 let.\n\nZa televizní film \"Láska přichází zvolna\" dostala společně s dalšími herci, kteří se v tomto filmu objevili v hlavních úlohách, cenu Camie Award, a to konkrétně v roce 2003.\n\nS dětskými představiteli byla v roce 2001 také nominována na cenu Young Artist Award za film \"Patriot\". Na stejnou cenu byla o rok později nominována za seriál \"Dotek anděla\" a za film \"Kluci v mém životě\", ani jednou však nebyla úspěšná.\n\n\n\n"}
{"id": "617388", "url": "https://cs.wikipedia.org/wiki?curid=617388", "title": "Lawrence Doherty", "text": "Lawrence Doherty\n\nHugh Lawrence „Laurie“ Doherty (8. října 1875, Wimbledon, Londýn – 21. srpna 1919, Broadstairs, Kent) byl anglický tenista a mladší bratr Reggie Dohertyho. Řadí se s ním k nejlepším hráčům celé amatérské éry tenisu. Stal se dvojnásobným olympijským vítězem, v letech 1902–1906 vyhrál pětkrát v řadě dvouhru ve Wimbledonu a spolu s bratrem triumfovali osmkrát ve čtyřhře. Odborníci hodnotili pár několik let jako nejlepší na světě. V roce 1903 zvítězil jako první cizinec na dalším grandslamu US Championships v New Yorku, kde také se sourozencem získali dva tituly ze čtyřhry.\nK tenisu jej s bratrem přivedl otec. Byl mimořádně pohyblivý, výborně fyzicky připraven, vynikal zejména hrou na síti – smeči a voleji. Vystudoval kolej Trinity Hall na univerzitě v Cambridgi, kde hrál za Cambridge University Lawn Tennis Club.\n\nV Davis Cupu odehrál sedm dvouher a pět čtyřher, všechny zápasy vítězně.\n\nMěl přezdívku „Little Do“ (Malý Do), Šestkrát za sebou triumfoval na halovém turnaji v Queensu (1901-1906) a sedmkrát v řadě (1900–1906) na mistrovství jižní Francie hraném v Nice. Tenisu se vzdal roku 1906 kvůli golfu, v němž také vynikal.\n\nZa první světové války sloužil u protiletecké obrany Královského námořnictva, ze kterého byl propuštěn pro špatný zdravotní stav. Oba bratři měli respirační problémy..\n\nV roce 1980 byl posmrtně uveden do Mezinárodní tenisové síně slávy.\n\n"}
{"id": "617389", "url": "https://cs.wikipedia.org/wiki?curid=617389", "title": "Orel damaní", "text": "Orel damaní\n\nOrel damaní (též orel kaferský nebo orel Verreauxův; \"Aquila verreauxii\") je velký druh dravce z čeledi jestřábovitých (Accipitridae).\n\nDorůstá 75–95 cm a v rozpětí křídel měří až 2,2 m. Průměrná hmotnost u samců činí 3,7 kg a u samic 4,5 kg. Opeření má celkově černé s bílým zbarvením na svrchní části těla, které na hřbetě vytváří tvar písmene V.\n\nJedná se stálý druh žijící v říčních roklích a na skalnatých výchozech v jižní a východní Africe, Čadu a roztroušeně i na území Arabského poloostrova.\n\nJe specializován na lov damanů, na jejichž početnosti často nepřímo závisí velikost jeho přísně obhajovaného teritoria; občas se živí také jinými savci nebo ptáky, včetně pávů.\n\nV jedné snůšce jsou 2 krémově zbarvená vejce, jejichž inkubace trvá přibližně 45 dnů. Rodiče zasedají již na první snesené vejce a proto se jedno mládě líhne dříve. To starší zabije mladší, i když je dostatek potravy pro obě.\n\nJe pojmenován po francouzském přírodovědci Julesi Verreauxovi, který na počátku 18. století navštívil jižní Afriku. Noha samice je větší než lidská ruka.\n\n"}
{"id": "617396", "url": "https://cs.wikipedia.org/wiki?curid=617396", "title": "Okresní soud v Táboře", "text": "Okresní soud v Táboře\n\nOkresní soud v Táboře je okresní soud se sídlem v Táboře, jehož odvolacím soudem je Krajský soud v Českých Budějovicích – pobočka v Táboře. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nV Táboře působil v letech 1850–1949 také samostatný krajský soud, poté byl nahrazen českobudějovickým krajským soudem, který zde ale už od roku 1994 má svou pobočku, a to přestože Tábor není krajským městem.\n\nSoud se nachází v historických budovách na náměstí Mikoláše z Husi a má také odloučené pracoviště (pro věci trestní) na třídě kpt. Jaroše, kde zároveň sídlí pobočka Krajského soudu v Českých Budějovicích, Okresní státní zastupitelství v Táboře a pobočka Krajského státního zastupitelství v Českých Budějovicích. \n\nHlavní soudní budova na náměstí Mikuláše z Husi čp. 43 byla postavena roku 1871 v bývalé klášterní zahradě pro účely tehdejšího krajského soudu v Táboře. Jde o jednoduchou dvoupatrovou budovu orientovanou směrem do sadů pod městskými hradbami s výrazným rizalitem, který je zakončen štítem. V interiéru se zachovaly původní konstrukce, ve sklepech sploštělá valená klenba, v hlavní střední síni zrcadlový strop. Už od roku 1958 je chráněna jako nemovitá kulturní památka.\n\nObvod Okresního soudu v Táboře se zcela neshoduje s okresem Tábor, patří do něj území všech těchto obcí:\n\nBalkova Lhota •\nBečice •\nBechyně •\nBěleč •\nBorkovice •\nBorotín •\nBradáčov •\nBřeznice •\nBudislav •\nČenkov u Bechyně •\nČernýšovice •\nDírná •\nDlouhá Lhota •\nDobronice u Bechyně •\nDolní Hořice •\nDolní Hrachovice •\nDrahov •\nDráchov •\nDražice •\nDražičky •\nDrhovice •\nHaškovcova Lhota •\nHlasivo •\nHlavatce •\nHodětín •\nHodonice •\nChotěmice •\nChotoviny •\nChoustník •\nChrbonín •\nChýnov •\nJedlany •\nJistebnice •\nKatov •\nKlenovice •\nKomárov •\nKošice •\nKošín •\nKrátošice •\nKrtov •\nLibějice •\nLom •\nMalšice •\nMažice •\nMeziříčí •\nMezná •\nMladá Vožice •\nMlýny •\nMyslkovice •\nNadějkov •\nNasavrky •\nNemyšl •\nNová Ves u Chýnova •\nNová Ves u Mladé Vožice •\nOldřichov •\nOpařany •\nPlaná nad Lužnicí •\nPohnánec •\nPohnání •\nPojbuky •\nPřehořov •\nPsárov •\nRadenín •\nRadětice •\nRadimovice u Tábora •\nRadimovice u Želče •\nRadkov •\nRataje •\nRatibořské Hory •\nRodná •\nRoudná •\nŘemíčov •\nŘepeč •\nŘípec •\nSedlečko u Soběslavě •\nSezimovo Ústí •\nSkalice •\nSkopytce •\nSkrýchov u Malšic •\nSlapsko •\nSlapy •\nSmilovy Hory •\nSoběslav •\nStádlec •\nSudoměřice u Bechyně •\nSudoměřice u Tábora •\nSviny •\nSvrabov •\nŠebířov •\nTábor •\nTřebějice •\nTučapy •\nTurovec •\nÚstrašice •\nVal •\nVesce •\nVeselí nad Lužnicí •\nVilice •\nVlastiboř •\nVlčeves •\nVlkov •\nVodice •\nZadní Střítež •\nZáhoří •\nZálší •\nZhoř u Mladé Vožice •\nZhoř u Tábora •\nZlukov •\nZvěrotice •\nŽeleč •\nŽíšov\n\n"}
{"id": "617398", "url": "https://cs.wikipedia.org/wiki?curid=617398", "title": "Pařížský masakr 1961", "text": "Pařížský masakr 1961\n\nPařížský masakr je označení pro zastřelení 100–200 alžírských demonstrantů za nezávislost francouzskou policií v roce 1961 v Paříži. O krvavém potlačení demonstrace se svého času nehovořilo a teprve s velkým časovým odstupem se stalo předmětem veřejné diskuse ve Francii. Oficiálně událost odsoudil prezident François Hollande v roce 2012.\n\nOd roku 1954 probíhala Alžírská válka. V roce 1961 se uskutečnilo v Paříži několik demonstrací proti válce. Začátkem října byl vyhlášen noční zákaz vycházení pro Francouze alžírského původu v pařížské oblasti. Tento zákaz byl reakcí na útoky ozbrojeného křídla FLN (Fronta národního osvobození) na policisty a četníky na francouzské pevnině (až do té doby byl boj omezen na Alžírsko), kdy bylo zabito několik důstojníků.\n\nDne 17. října došlo k další demonstraci přistěhovalců proti válce, kterou svolalo FLN. Demonstrace proběhla v rozporu se zákazem vycházení a prefekt Maurice Papon vydal policii pokyn ke střelbě. Přesný počet mrtvých není znám, ale odhaduje se až na 200. Policejní jednotky poté mrtvé či umírající demonstranty naházeli do řeky Seiny. Oficiální policejní hlášení uvádí pouze tři mrtvé. Několik tisíc lidí bylo zraněno, asi 14 000 zatčeno a internováno a z nich následně asi 500 deportováno do Alžírska.\n\nO masakru se v té době prakticky nehovořilo v médiích a teprve v posledních letech se toto téma dostává do veřejných diskusí.\n\n17. října 2001 odhalil socialistický starosta Paříže Bertrand Delanoë pamětní desku na Pont Saint-Michel připomínající tuto událost.\n\n"}
{"id": "617401", "url": "https://cs.wikipedia.org/wiki?curid=617401", "title": "Eddie McClintock", "text": "Eddie McClintock\n\nEdward McClintock (* 27. květen, 1967, North Canton, USA) je americký herec.\n\nNarodil se v North Cantonu a k herectví se pořádně dostal až ve svých třiceti letech. Předtím se věnoval wrestlingu a byl také asistentem produkce.\n\nPřed kamerou se poprvé objevil v roce 1997, a to konkrétně v seriálu \"\". I nadále se věnoval spíše seriálovému herectví. K seriálům, ve kterých obsadil větší role, patří \"Stark Raving Mad\" a \"Warehouse 13\". Vidět jsme jej mohli také v seriálech \"A.U.S.A.\", \"Crumbs\", \"Zoufalé manželky\" nebo \"Dr. House\".\n\nZahrál si také menší role v několika celovečerních filmech, ke kterým patří \"Úspěšný Mumford\", kde si menší role zahráli také úspěšní herci jako Martin Short, Zooey Deschanel, Jason Lee nebo Ted Danson. Dále jsme jej mohli vidět ve snímcích \"Prostě sexy\" s Cameron Diaz a \"Hollywood, Hollywood\" s Davidem Duchovnym či Julií Roberts.\n\nOd roku 2005 je ženatý s Lynn Sanchezovou, má s ní dvě děti.\n\n\n\n"}
{"id": "617404", "url": "https://cs.wikipedia.org/wiki?curid=617404", "title": "Ben Jelen", "text": "Ben Jelen\n\nBenjamin Ivan Jelen (* 8. červenec, 1979, Edinburgh, Velká Británie) je britský zpěvák, hudebník, skladatel a herec.\n\nNarodil se ve skotském Edinburghu a většinu svého dětství a mládí strávil na území USA. Studoval na školách v Texasu, New Jersey či New Yorku. V posledně jmenovaném městě následně pracoval jako producent a zvukař.\n\nJoseph Janus z firmy Fearless Management jej chtěl původně podepsat jako modela. Ben mu však ukázal a pustil své demo a místo toho začal vydávat hudební alba. K nim patří \"Give It All Away\" z roku 2004, \"Rejected\" z roku 2005, \"Ex-Sensitive\" z roku 2007 (producentkou alba byla Linda Perry)a \"Wreckage (EP)\" z roku 2008. K nejznámějším singlům z těchto alb patří například \"Come On/Give It All Away\", \"Where Do We Go\" a \"Wreckage\".\n\nVěnuje se převážně popu, piano rocku a pop rocku.\n\nJeho hudbu jsme mohli zaregistrovat také v několika seriálech a filmech. K nim patří seriály \"Smallville\", \"\" nebo \"One Tree Hill\" a také filmy \"Hledání Země nezemě\" s Johnnym Deppem a Kate Winslet a \"Ztroskotaná láska\" s Amandou Bynes.\n\nSám se objevil v menší roli jedné epizody seriálu \"Dr. House\".\n\nOd roku 2004 je ve vztahu s modelkou Fern Palmer, se kterou je od roku 2009 ženatý.\n\n\n"}
{"id": "617407", "url": "https://cs.wikipedia.org/wiki?curid=617407", "title": "Patrik Bořecký", "text": "Patrik Bořecký\n\nPatrik Bořecký (* 3. listopad 1967) je český divadelní herec. Studoval brněnskou JAMU, kterou v roce 1995 zdárně ukončil. Poté dostal angažmá v Divadle 7 ½ v Brně. Od 1. června 2000 je stálým členem souboru Městského divadla Brno.\n\n\n"}
{"id": "617409", "url": "https://cs.wikipedia.org/wiki?curid=617409", "title": "Okresní soud v Pardubicích", "text": "Okresní soud v Pardubicích\n\nOkresní soud v Pardubicích je okresní soud se sídlem v Pardubicích, jehož odvolacím soudem je Krajský soud v Hradci Králové – pobočka v Pardubicích. Rozhoduje jako soud prvního stupně v trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nOkresní soud se nachází ve funkcionalistické čtyřkřídlé budově v ulici Na Třísle u řeky Chrudimky, která je stavebně spojena s vyšší jednokřídlou budovou původně finančního úřadu, později sloužící průmyslové škole chemické, jenž je sídlem místní pobočky krajského soudu (v září 2016 se sem přestěhovala z dosavadního nájmu v budově Plynostavu na Sukově třídě). Celý administrativní komplex postavil v letech 1931–1935 architekt Ladislav Machoň. Třípatrová budova okresního soudu s vnitřním dvorem má konkávně prohnuté fasády s výrazně vystupujícím rizalitem na jihozápadním nároží. Vnitřní uspořádání je poměrně jednoduché, každé křídlo má po svém obvodu chodbu, z níž se vstupuje do jednotlivých kanceláří a jednacích síní. Kromě bočního schodiště je hned u vstupního prostoru situováno hlavní dvouramenné schodiště se zachovanými detaily. Obě budovy jsou už od roku 1958 chráněny jako nemovitá kulturní památka.\n\nObvod Okresního soudu v Pardubicích se zcela neshoduje s okresem Pardubice, patří do něj území všech těchto obcí:\n\nBarchov •\nBezděkov •\nBorek •\nBrloh •\nBřehy •\nBukovina nad Labem •\nBukovina u Přelouče •\nBukovka •\nBýšť •\nČasy •\nČeperka •\nČepí •\nČerná u Bohdanče •\nDašice •\nDolany •\nDolní Roveň •\nDolní Ředice •\nDříteč •\nDubany •\nHlavečník •\nHolice •\nHolotín •\nHorní Jelení •\nHorní Ředice •\nHrobice •\nCholtice •\nChoteč •\nChrtníky •\nChvaletice •\nChvojenec •\nChýšť •\nJankovice •\nJaroslav •\nJedousov •\nJeníkovice •\nJezbořice •\nKasalice •\nKladruby nad Labem •\nKojice •\nKostěnice •\nKřičeň •\nKunětice •\nLabské Chrčice •\nLány u Dašic •\nLázně Bohdaneč •\nLibišany •\nLipoltice •\nLitošice •\nMalé Výkleky •\nMikulovice •\nMokošín •\nMorašice •\nMoravany •\nNěmčice •\nNeratov •\nOpatovice nad Labem •\nOstřešany •\nOstřetín •\nPardubice •\nPlch •\nPoběžovice u Holic •\nPoběžovice u Přelouče •\nPodůlšany •\nPravy •\nPřelouč •\nPřelovice •\nPřepychy •\nRáby •\nRadhošť •\nRohovládova Bělá •\nRohoznice •\nRokytno •\nRybitví •\nŘečany nad Labem •\nSelmice •\nSemín •\nSezemice •\nSlepotice •\nSopřeč •\nSovolusky •\nSpojil •\nSrch •\nSrnojedy •\nStaré Hradiště •\nStaré Jesenčany •\nStaré Ždánice •\nStarý Mateřov •\nStéblová •\nStojice •\nStrašov •\nSvinčany •\nSvojšice •\nTetov •\nTrnávka •\nTrusnov •\nTřebosice •\nTurkovice •\nTýnišťko •\nUhersko •\nÚhřetická Lhota •\nÚjezd u Přelouče •\nÚjezd u Sezemic •\nUrbanice •\nValy •\nVápno •\nVeliny •\nVeselí •\nVlčí Habřina •\nVoleč •\nVysoké Chvojno •\nVyšehněvice •\nZdechovice •\nŽáravice •\nŽivanice\n\n"}
{"id": "617410", "url": "https://cs.wikipedia.org/wiki?curid=617410", "title": "Evelína Kachlířová", "text": "Evelína Kachlířová\n\nEvelína Kachlířová (* 22. červenec 1980 Vrchlabí) je česká divadelní herečka. Úspěšně vystudovala brněnskou JAMU obor muzikálové herectví. Je také členkou Městského divadla Brno. 20. června 2008 si vzala svého kolegu Davida Kachlíře.\n\n\n"}
{"id": "617413", "url": "https://cs.wikipedia.org/wiki?curid=617413", "title": "Seznam památek UNESCO ve Švýcarsku", "text": "Seznam památek UNESCO ve Švýcarsku\n\nTento seznam památek UNESCO ve Švýcarsku obsahuje 3 lokality světového přírodního dědictví a 9 lokalit kulturního dědictví nacházejících se na území Švýcarska. Zachycuje stav v dubnu 2017, tzn. po 40. zasedání Výboru pro světové dědictví. \n"}
{"id": "617414", "url": "https://cs.wikipedia.org/wiki?curid=617414", "title": "Shari Headley", "text": "Shari Headley\n\nShari Headley (* 15. červenec, 1964, New York, USA) je americká herečka a bývalá modelka.\n\nPřed kamerou se poprvé objevila v roce 1985, a to konkrétně v komediálním seriálu \"Cosby Show\". I nadále se z ní stala spíše seriálová herečka, kterou jsme mohli spatřit v sériích jako \"413 Hope St.\", \"Báječní a bohatí\", \"All My Children\" nebo \"Dr. House\".\n\nV České republice se ale stala známou především díky filmu \"Cesta do Ameriky\", kde hlavní roli obsadil Eddie Murphy, a kde si zahrála jeho nastávající manželku a dceru majitele fast-foodové restaurace, Lisu McDowell. Vidět jsme jí mohli také ve filmech \"Kazatelova žena\" s Denzelem Washingtonem a Whitney Houston či \"Rodinka na tripu\" s Cedricem the Entertainerem a Shannon Elizabeth.\n\nV roce 1998 byla za svou roli v seriálu \"413 Hope St.\" nominována na Image Award, úspěšná však nebyla.\n\nOd roku 1993 do roku 1995 byla provdána za rappera Christophera Martina, s nímž má jednoho syna, Skylera Martina.\n\n\n\n"}
{"id": "617415", "url": "https://cs.wikipedia.org/wiki?curid=617415", "title": "Arrondissement Chaumont", "text": "Arrondissement Chaumont\n\nArrondissement Chaumont je francouzský arrondissement ležící v departementu Haute-Marne v regionu Grand Est. Člení se dále na 8 kantonů a 162 obcí.\n\nod roku 2015:\n\npřed rokem 2015:\n"}
{"id": "617416", "url": "https://cs.wikipedia.org/wiki?curid=617416", "title": "Týnská (Praha)", "text": "Týnská (Praha)\n\nTýnská je ulice na Starém Městě v Praze v městské části Praha 1, která vede ze Staroměstského náměstí k ulici Malá Štupartská a Masná. Za kostelem Matky Boží před Týnem ji šikmo přetíná Týnská ulička.\n\nV ulici se nachází Týnský chrám a 14 domů, dům čp. 1053 má dvě adresy.\n\n"}
{"id": "617417", "url": "https://cs.wikipedia.org/wiki?curid=617417", "title": "Kerner", "text": "Kerner\n\nPříjmení Kerner nosí více různých osobností:\n\n\n\n"}
{"id": "617418", "url": "https://cs.wikipedia.org/wiki?curid=617418", "title": "Erin Foster", "text": "Erin Foster\n\nErin Taylor Foster (* 23. srpen, 1982, Los Angeles, USA) je americká herečka.\n\nPřed kamerou se poprvé objevila v roce 2002, a to konkrétně v seriálu \"Roswell\". I nadále se vyskytovala spíše v menších seriálových rolích, vidět jsme jí mohli v sériích jako \"Dr. House\", \"O.C.\", \"Kriminálka Las Vegas\" nebo \"Beze stopy\".\n\nZahrála si také menší role v několika celovečerních filmech. K těm patří \"Cellular\" s Kim Basinger, Jasonem Stathamem či Chrisem Evansem v hlavních rolích, dále \"The Darkroom\", kde se objevila představitelka seriálové Xeny Lucy Lawless, či \"Circle\".\n\nJe dcerou známého hudebníka Davida Fostera, který psal či píše písně pro takové interprety, jakými jsou Céline Dion, Josh Groban nebo Michael Bublé. Její sestrou je další herečka, Sara Foster.\n\n\n"}
{"id": "617421", "url": "https://cs.wikipedia.org/wiki?curid=617421", "title": "Udanoceratops", "text": "Udanoceratops\n\nUdanoceratops (\"rohatá tvář z Udan-sajr\") byl středně velký rohatý dinosaurus (ceratops), který žil v období svrchní křídy (geologické stupně santon až kampán), asi před 80 miliony let. Vyskytoval se na území dnešního Mongolska. Fosílie tohoto býložravého dinosaura byly objeveny na území pouště Gobi (souvrství Bayan Mandahu). Odhaduje se, že dosahoval délky až kolem 4,5 metru a hmotnosti asi 700 kilogramů.\n\nTento dinosaurus byl popsán ruským paleontologem Sergejem Kurzanovem v roce 1992 na základě mohutné lebky o délce 60 cm. Charakteristická je zejména mohutná spodní čelist, která je poměrně robustnější než u jiných ceratopsianů. Lebka je víceméně hladká a nemá výrazné rohy nebo jiné výrůstky. Celý dinosaurus byl dlouhý kolem 4 metrů a robustně stavěný. Bývá považován za jediného dnes známého asijského představitele čeledi Leptoceratopsidae.\n"}
{"id": "617425", "url": "https://cs.wikipedia.org/wiki?curid=617425", "title": "Viktor Král", "text": "Viktor Král\n\nViktor Král (* 17. července 1968) je bývalý český filmový herec, který ztvárňoval dětské role. Jednou z nejvýraznějších postav byl \"Adam Bernau\" v seriálu \"Návštěvníci\". Od roku 1986 již ve filmu není aktivní.\nOd roku 1991 pracoval ve společnosti LUX (CZ), s.r.o. V letech 2011 a 2012 byl jejím generálním ředitelem. V současnosti žije i se svou rodinou v zahraničí.\nJe ženatý a má dvě dcery.\n\n\n\n"}
{"id": "617428", "url": "https://cs.wikipedia.org/wiki?curid=617428", "title": "Bio Oko", "text": "Bio Oko\n\nBio Oko v Praze je jednosálové kino z roku 1940 v ulici Františka Křížka v Praze 7-Holešovicích. Je jedním z dosud zachovaných a provozovaných kinosálů z doby před rokem 1990 a od roku 2007 se zaměřuje na netradiční a artovou produkci.\n\nKinosál je umístěn v podzemí centrálního objektu č. p. 460 v bloku sedmi funkcionalistických činžovních domů v Praze 7-Holešovicích. Obytný blok mezi ulicemi Letenská (dnes Milady Horákové), Vinařská (dnes Františka Křížka) a Heřmanova byl vybudován na zakázku Penzijního fondu zaměstnanců Národní banky v letech 1937–1940 podle projektu architektů Jaroslava Stockar-Bernkopfa a Josefa Šolce. Původně měl mít komplex jen dvě krajní budovy a střed měl zůstat otevřený. Protože však regulační plány tehdy nařizovaly dodržovat blokovou výstavbu, byla jako poslední v roce 1940 dostavěna střední budova s kinem Oko.\n\nKinosál - původně pro 735 či 800 osob, po přestavbě pro 397 osob - je členěn na parter (s lóžemi a velkorysým předsálím a šatnou) a balkón. Výškové řešení parteru je nezvyklé (pódium a mimořádně vysoko umístěné plátno vedly ke konstrukci konkávní křivky viditelnosti).\n\nParter je od září 2009 osazen různými typy sezení - kromě několika původních sedaček také plážová lehátka, sedací vaky a karosérie automobilu. Mezi sezeními je nebo lze vytvořit dost volného místa při představeních pro rodiče s kočárky. Na běžná představení je možný i vstup se psy. Sedačky na balkóně zůstaly původní. Kompozici sedaček vytvořil designér Maxim Velčovský.\n\nOd roku 2007 sloužilo mezipatro vlevo od vchodu včetně přilehé místnosti jako občerstvení s možností posezení u stolku. V souvislosti se změnou provozovatele kina v roce 2009 byla na bar s kavárnou přestavěna celá vstupní hala a pravé mezipatro a začala jej kromě návštěvníků kinoprojekcí navštěvovat i širší veřejnost. Bar má 50 míst k sezení a WiFi připojení k internetu.\n\nOd června do října 2007 proběhla rozsáhlá rekonstrukce kina, financovaná z velké části (nákladem 6,5 milionu Kč) městskou částí Praha 7, tisková zpráva jej v té době označila za jediné provozované kino v Praze 7, se stabilním diváckým zázemím i v Praze 6 a 8. Ve výběrovém řízení na nájemce a provozovatele kina vybrala městská část z 6 uchazečů na základě prezentované dramaturgie, zkušeností, realizovaných projektů a ekonomické rozvahy občanské sdružení Jihlavský spolek amatérských filmařů (JSAF).\n\nOd znovuotevření 18. října 2007 bylo provozovatelem kina občanské sdružení JSAF, Jihlavský spolek amatérských filmařů, které do té doby provozovalo řadu městských i venkovských kin v kraji Vysočina. Kino mělo být pražskou základnou Mezinárodního festivalu dokumentárních filmů Jihlava a mělo být zaměřeno na dokumentární filmy, na speciální projekce v zahraničí úspěšných nebo jinak výjimečných filmů, které by těžko hledaly cestu do české distribuce, na experimentální a studentské filmy atd. Kino spolupracovalo s dalšími kiny na hostování projektů Fresh Film Fest (ozvěny), Mezipatra a dalšími. Exkluzivní spolupráci navázalo s distribuční společností ArtCam, s pražskými velvyslanectvími některých zemí atd.\n\nPo občanském sdružení JSAF přebrali provozování kina v létě roku 2009 lidé spjatí s provozováním kin Aero a Světozor, kteří v průběhu srpna nechali přestavět sál i vstupní část, pořídili novou zvukotechniku a projektor a 10. září 2009 obnovili provoz kina. Přitom webové stránky původního provozovatele biooko.cz nahradili novými biooko.net. Dramaturgie kina zahrnuje též artové filmy a je zaměřena podobně jako u kin Aero a Světozor.\n\nV kině se nachází 4K projektor Sony, dva projektory Meo 5X pro 35mm filmový pás a zvuková technologie pro Dolby Surround 7.1.\n\n"}
{"id": "617429", "url": "https://cs.wikipedia.org/wiki?curid=617429", "title": "Pesäpallo", "text": "Pesäpallo\n\nPesäpallo, rovněž známé jako pesis, je nejpopulárnější sport ve Finsku. Vzniklo ve 20. letech 20. století kombinací pravidel baseballu a tradičních finských sportů. Dva týmy devíti hráčů se v něm podobně jako v baseballu střídají na pálce a v poli. Tým na pálce získá bod, když jeho hráč oběhne čtyři mety, a smí využít tři pálkaře-specialisty neboli žolíky.\n\nUtkání se hraje na čtyři směny, při nichž se týmy vystřídají dvakrát na pálce a v poli. Je-li stav na konci utkání nerozhodný, nastavuje se jedna směna. Míček se musí odrazit v hřišti, aby byl ve hře. Každý míček odpálený mimo pomezní čáry je chyba, takže pálkař musí dávat pozor, aby ho neodpálil příliš silně. Po třech chybách je pálkař vyřazen. Pokud polař chytí míček na hřišti, pálkař je „zraněn“ a ve směně smí znovu odpalovat, jen pokud jeho tým získá bod. Směna končí po vyřazení tří pálkařů, nebo pokud jsou všichni pálkaři buď „zraněni“, anebo na metách. Pro úspěch je klíčová správně zvolená taktika a týmy mají manažery, kteří řídí jejich hru.\n\nHraje se na asfaltu nebo jiných površích vhodných pro běh. Hřiště mužů měří 92 m na délku a 42 m na šířku a obklopuje ho 10 m široký travnatý pás. Mety jsou umístěny klikatě a vzdálenost mezi nimi postupně vzrůstá. Součet vzdáleností mezi metami činí 126 m. Hřiště žen je o 10 procent menší.\n\n\n\n"}
{"id": "617430", "url": "https://cs.wikipedia.org/wiki?curid=617430", "title": "Dům U Božího oka", "text": "Dům U Božího oka\n\nDům U Božího oka, též \"dům Křineckých z Ronova\", nebo dříve také \"U tří obrazů\", je dům čp. 634 na Starém Městě v Praze v ulici Malá Štupartská č. 7. Stojí mezi Modrým a Berglerovským domem naproti klášteru minoritů u kostela svatého Jakuba v těsné blízkosti kostela svatého Jakuba Většího.\n\nDům pochází ze 3. čtvrtiny 13. století, nejstarší zmínka o objektu pochází z roku 1324.\n\nZ roku 1426 se zachovala cena domu, která dokládá, že šlo o spíše menší dům. Na počátku 16. století byl dům pozdně goticky přestavěn a byl pak v majetku šlechtických rodů, jeho majitelem byli např. Viktorin Křinecký z Ronova, či Ctibor Tovačovský z Cimburka\n\nPři velkém pražském požáru byl 21. června 1689 dům zničen, a po pěti letech se dočkal obnovy v raně barokním stylu. Tato obnova by mohla být dílem buď Pavla Ignáce Bayera nebo Jana Šimona Pánka. Po roce 1750 pak dům doznal pozdně barokní přestavby.\n\n"}
{"id": "617433", "url": "https://cs.wikipedia.org/wiki?curid=617433", "title": "Norman Brookes", "text": "Norman Brookes\n\nSir Norman Everard Brookes (14. listopadu 1877, Melbourne – 28. září 1968, tamtéž) byl australský tenista, dvojnásobný vítěz Wimbledonu ve dvouhře – první, který nebyl Britem, šampión v singlu na Australian Open, po němž je na prvním grandslamu pojmenován pohár pro vítěze mužské dvouhry a prezident Australského tenisového svazu.\n\nNarodil se v Melbourne do rodiny Williama Brookes, který zbohatl na těžbě zlata v oblasti Bendigo. Vystudoval soukromou střední školu Melbourne Grammar School. Poté nastoupil jako úředník do papírny, kde byl jeho otec generálním ředitelem.\n\n19. dubna 1911 se v melbournské katedrále svatého Pavla oženil s dvacetiletou Mabel Balcombe Emmertonovou, dcerou právníka Harryho Emmertona. Z manželství vzešly tři dcery.\n\nJiž v dětství hrál pravidelně tenis na dvorci rodinného sídla v Queens Road, a také v blízké ulici Lorne St.\n\nV letech 1907 a 1914 se stal vítězem nejslavnějšího turnaje světa ve Wimbledonu. V obou ročnících také zaznamenal titul v mužské čtyřhře spolu s Novozélanďanem Anthony Wildingen, kterého porazil ve finále dvouhry roku 1914. Stal se jedním z iniciátorů založení Australian Open, do roku 1927 známým pod názvem Australasian Championship, jenž dokázal v roce 1911 vyhrát v singlu a roku 1924 v deblu.\n\nV letech 1905–1920 odehrál v Davis Cupu 39 zápasů za týmy Austrálie–Nového Zélandu a Austrálie. Během první světové války sloužil jako pověřenec australské pobočky Britského červeného kříže v Egyptě.\n\nPodílel se na rekonstrukci stadionu Kooyong, který se stal centrálním dvorcem v dřívějším dějišti prvního grandslamu v Melbourne. Roku 1926 se na dvacet osm let stal prezidentem Australského tenisového svazu. Zemřel roku 1968 v South Yarra, v současnosti melbournském předměstí.\n\nV mládí hrál také australský fotbal. V roce 1898 nastoupil ke dvěma zápasům na nejvyšší úrovni za klub St. Kilda, v nichž zaznamenal dva góly.\n\nV roce 1939 byl pasován na rytíře \"„jako uznání za působení ve veřejné službě.“\"\n\nNa jeho počest je pojmenována cena pro vítěze mužské dvouhry na Australian Open – \"Norman Brookes Challenge Cup\".\n\nV roce 1977 byl posmrtně uveden do Mezinárodní tenisové síně slávy.\n\nRoku 1981 vydala australská pošta známku s jeho karikaturou od Tonyho Raftyho (55 centová).\n\n"}
{"id": "617434", "url": "https://cs.wikipedia.org/wiki?curid=617434", "title": "Chan Šan-tchung", "text": "Chan Šan-tchung\n\nChan Šan-tchung (; † 26. ledna 1355) byl čínský náboženský vůdce a politik. Pocházel z rodiny dědičných vůdců Bílého lotosu, připravoval povstání rudých turbanů proti mongolské dynastii Jüan.\n\nIdeologie Bílého lotosu – kult Maitréji, který osvobodí svět ode zla, byla směsicí buddhistických a manichejských prvků. Jejím klíčovým prvkem byla víra v příchod spasitele – Krále světla, který osvobodí svět ode zla. Chan Šan-tchung se za takového spasitele prohlásil a přijal titul „Velký král světla“ (\"Ta Ming-wang\"). Považoval se také za potomka sungského císaře Chuej-cunga (1082–1135) v sedmé generaci. \n\nPřipravoval povstání proti mongolské říši Jüan v povodí řeky Chuaj v severním An-chueji a jižním Che-nanu. Uzavřel volné spojenectví s Pcheng Jing-jüem, který působil jižněji v severovýchodním Chu-peji. Jeho stoupenci poté tvořili severní větev Rudých turbanů, Pchengova skupina jižní větev. \n\nRoku 1351 využil hněv pracovníků nad těžkými podmínkami opravy kanálů a snažil se je podnítit ke vzpouře. Místní úřady reagovaly jeho zatčením, což 28. května 1351 vyvolalo vzpouru s centrem v Jing-čou v An-chueji. Povstalecké vojsko – armáda rudých turbanů (\"chung-ťin chun\"), zkráceně rudá armáda (\"chung-chun\") – rychle vzrostlo na 10 tisíc mužů a rozšířilo svůj vliv i na jih Che-peje a západ Šan-tungu. V srpnu se vzbouřily i jižní rudé turbany a ustavili říši Tchien-wan.\n\nPo několikaletém zajetí byl Chan Šan-tchung začátkem roku 1355 popraven. Povstalci reagovali vyhledáním jeho syna Chan Lin-era, od roku 1351 se skrývajícího, kterého prohlásili „Menším králem světla“ (\"Siao Ming-wang\") a císařem říše Sung.\n"}
{"id": "617435", "url": "https://cs.wikipedia.org/wiki?curid=617435", "title": "Kumys", "text": "Kumys\n\nKumys (mongolsky айраг, kazašsky қымыз, kyrgyzsky кымыз, baškirsky \"ҡымыҙ\" uzbecky a tatarsky qimiz, rusky кумыс) je středoasijský alkoholický nápoj z kvašeného kobylího mléka. Nápoj je široce rozšířen jak ve Střední Asii, tak i v evropské části Ruska.\n\nKumys se vyrábí z kobylího mléka. Na jedno dojení se získá necelý litr. S výrobou kumysů se začíná zpravidla na jaře, kdy má kobyla první hříbě. Klisny se při dojení nepřivazují, protože by pak mléko mělo horší chuť. Dříve se mléko dojilo do \"saby\" (velkého měchu z kobylí kůže) a poté se mléko tlouklo \"bišpekem\" (dřevěná palice). Pokud se mléko nalilo do \"saby\" večer, bylo ráno připraveno k použití (cca 12 hodin). Měch se vyráběl výhradně z kůže klisny, která uhynula přirozenou smrtí a kůže se pak vydělávala ve sraženém kumysu. Jakmile začne být kumys mírně nakyslé chuti, je možné jej konzumovat, ale lepšího výsledku se docílí pokud je několik dní odleželý, ne však příliš dlouho, jelikož se poté zkazí. Kumys by měl být skladován ve stínu a chladu, položený na studené zemi, kde je ochlazován a na víku zase ohříván nahřátou látkou. Výsledná konzistence by měla mít stejnou hustotu jako původně nadojené mléko. Dojení a skladování do \"saby\" je dnes spíše ojedinělé, v hojné míře se využívají plastové nádoby. Dříve se pro převoz kumysu používal \"tursuk\" (kožený vak), dnes jsou však hojně používány plastové láhve nebo kanystry.\n\nKumys má nakyslou až štiplavou chuť, která se dá srovnat s acidofilním perlivým mlékem. Kumys je výživný a spolu s pečivem tvoří základní stravu pastevců. Řada cizinců má však s jeho strávením potíže. Často je na vině nádoba a způsob jakým je nápoj uchováván (otevřené plastové barely, nalétaný hmyz, apod.).\n\nKumys se slabším obsahem alkoholu (do 1 %), se používá spíše na léčebné účely – bronchitida, chudokrevnost, tuberkulóza (např. v sanatoriu Kníže Josef v Nałęczówě ve východním Polsku).\n\nV minulosti se u Kazachů a Kyrgyzů udržovala tradice podávání kumysu. Například pro hosty byl určen kumys od tříleté klisny, a pro bojovníky zase kumys vyrobený z mléka pětileté klisny, které mělo nahořklou chuť. Lišily se také nádoby, ze kterých se kumys pil:\nDnes se v Kyrgyzstánu kumys pije z klasických porcelánových šálků – \"pial\", podobně jako čaj. Např. sibiřští Jakuti ale dodnes pijí kumys z tradičních dřevěných džbánků na třech nožkách zvaných \"čorony\".\n\n"}
{"id": "617442", "url": "https://cs.wikipedia.org/wiki?curid=617442", "title": "Kapoidní rasa", "text": "Kapoidní rasa\n\nKapoidní rasa je rasová kategorie, navržená v roce 1962 americkým antropologem Carletonem S. Coonem a pojmenovaná podle mysu Dobré naděje (the Cape, die Kaap). Khoisanové, kteří této oblasti žijí, byli dříve považováni za podtyp negroidní rasy.\n\nNové rozdělení bylo navrženo kvůli odlišnému vzhledu příslušníků kapoidní rasy od zbytku negroidní rasy (hnědá, ne černá barva pleti, vlasy v chumáčcích, ne vlnité a epikantus). Coon navrhl, aby byl dosavadní název \"negroidní rasa\" opuštěn a zaveden nový název \"Kongoidní rasa\" \"(Congoid race)\" pro etnika nespadající pod nově vytvořenou kapoidní rasu.\n\nJeden nedávný genetický výzkum označuje tyto dvě rozdílné subsaharské populace jako \"Khoisanid\" a \"Black African\".\n\nKhoisanové se vyznačují nízkou postavou. U žen se často vyskytuje steatopygie. Vlasy jsou v chumáčcích, tvář je plochá s vystupujícími licními kostmi a nos je plochý a široký. Oční štěrbiny jsou úzké; často se vyskytuje epikantus (oční záhyb). Výskyt epikantu u Khoisanidů nemá souvislost s epikantem mongoloidů, u obou ras došlo k nezávislému vývoji. Barva pokožky je hnědá, oči tmavě hnědé.\n\nKapoidé obývali rozsáhlé oblasti jižní Afriky, jak dokazují jejich skalní kresby, později byli vytlačeni bantuskou expanzí do suchých oblastí jižní Afriky. Přijetí nových plodin, importovaných evropskými kolonisty, znamenalo další rozšíření Bantuských kmenů na jih Afriky a ústup Kapoidů do okrajových oblastí. Dnes se vyskytují v JAR, Namibii a Botswaně. Zemí s největším procentuálním podílem Kapoidů je Namibie.\n\n"}
{"id": "617448", "url": "https://cs.wikipedia.org/wiki?curid=617448", "title": "Georg Magnus Sprengtporten", "text": "Georg Magnus Sprengtporten\n\nGeorg Magnus hrabě Sprengtporten nebo (jak sám sebe nazýval) Göran Magnus Sprengtporten (16. prosince 1740 – 13. října 1819) byl švédský, finský a ruský politik, první generální guvernér Finského velkoknížectví v historii.\n\nGeorg Magnus Sprengtporten se narodil v Porvoo. Vstoupil do armády a během sedmileté války dosáhl hodnosti kapitána. V roce 1772 pomáhal svému bratrovi během revoluce Čepců a Klobouků, v roce 1775 se stal plukovníkem a velitelem brigády ve východním Finsku. V podstatě se již zde stal správcem této oblasti, když založil vojenské školy v Haapaniemi a Kuopio.\n\nStejně jako jeho bratr dospěl Sprengtporten k názoru, že jeho služby nebyly dostatečně oceněny, a v roce 1779 přišel do Petrohradu, čímž popudil švédského krále Karla XIII. Po příští dva roky sloužil ve Francii, v roce 1781 se vrátil do Finska. Sprengtporten měl kontakty s Benjaminem Franklinem, a oba se vyslovili pro nezávislost Finského velkoknížectví od Švédska, případně pod ochranou Ruska.\n\nBěhem setkání v Riksdagu v roce 1786 se otevřeně postavil proti Gustavu III., současně se spojil s ruskými ministry s cílem osvobodit Finsko silou.\n\nV následujícím roce přišel na pozvání Kateřiny Veliké do Ruska a do jejích služeb. Když započala Rusko-švédská válka, Sprengtporten přijal velení ruského armádního sboru. Vyzval své stoupence, aby pracovali pro dobro této země a její nezávislost, ale neobdržel dostatečnou odpověď. Přesto načrtl plán obležení města Hämeenlinna, který by oddělil Finsko od Švédska. Navíc připravil propagační brožury, určené pro finskou populaci s názvem \"\"K vlasti\"\". Sprengtportenův plán však ztroskotal. V únoru 1790 ho soud v Turku odsoudil v nepřítomnosti k trestu smrti za velezradu.\n\nV roce 1793 byl nucen opustit Rusko a žil v Teplicích v Čechách. Seznámil se s Valdštejnským knihovníkem a svůdníkem Giacomem Casanovou a oba si pravidelně dopisovali.\n\nV roce 1800 byl rehabilitován u cara Pavla I. Po jeho smrti však Sprengtporten upadl opět v nemilost, ale roku 1808 byl opět ospravedlněn. Dne 1. prosince 1808 byl jmenován prvním generálním guvernérem Finska, ale byl tak nepopulární, že musel z tohoto postu odstoupit v následujícím roce. Poté již žádnou významnou funkci nezastával a zemřel v Petrohradu.\n\n"}
{"id": "617457", "url": "https://cs.wikipedia.org/wiki?curid=617457", "title": "Ed Chynoweth Cup", "text": "Ed Chynoweth Cup\n\nEd Chynoweth Cup je trofej pro hokejové kluby, které vyhrají playoff juniorské hokejové ligy Western Hockey League. Původně byl od vzniku ligy v roce 1966 nazýván President's Cupem. Trofej byla přejmenována v roce 1997 na počest Eda Chynowetha, za jeho dlouhodobý přínos juniorskému hokeji v Kanadě. Vítěz Ed Chynoweth Cupu má zajištěné místo v Memorial Cupu.\n"}
{"id": "617458", "url": "https://cs.wikipedia.org/wiki?curid=617458", "title": "Výstava znovuzískaných zemí", "text": "Výstava znovuzískaných zemí\n\nVýstava znovuzískaných zemí ( ) byla polská propagandistická výstava oslavující „navrácení znovuzískaných území Polsku“ po konci druhé světové války. Termín \"ziemie odzyskane\" udává německé země východně od linie Odra–Nisa, které byly obsazeny Sovětským svazem a předány Polsku. Výstava byla otevřena 21. července 1948 polským prezidentem Bolesławem Bierutem ve Vratislavi a byla přístupná veřejnosti po sto dnů. Navštívilo ji na 2 miliony lidí. Kvůli výstavě byl též před Halou století postaven 96 metrů vysoký monument Iglica (jehlice).\n\n"}
{"id": "617460", "url": "https://cs.wikipedia.org/wiki?curid=617460", "title": "Drolls", "text": "Drolls\n\nDrolls je hudební skupina, která interpretuje převážně evropskou hudbu středověku a renesance. „\"Drolls\"“ (od anglického „droll“ - \"komický\", \"směšný\") se nazývali humorné hudebně-divadelní představení, které byly populární v 16. - 17. století v Anglii.\n\nSkupina vznikla v roce 1999 v ruském Petrozavodsku, kde všichni její členové vystudovali Petrozavodskou konzervatoř.\n\nVětší část repertoáru Drolls tvoří písně a skladby pocházející z celé Evropy, ale hrají i hudbu ruských potulných muzikantů - skomorochů. Všechny písně Drolls zpívají v původních jazycích, a hrají na hudební nástroje, z nichž některé jsou repliky skutečných nástrojů (jedním z výrobců je člen kapely, Sergej Popov).\n\nPrvní album skupiny vyšlo v roce 2000 pod prostým názvem \"\"Drolls\"\", které již po roce následovalo jejich druhé album \"\"Kalenda Maya\"\".\n\nV roce 2006 Drolls ve spolupráci se skupinou Guda nahráli desku \"\"Zara\"\", ve které se spojily kupadelné písně, francouzské estampie, a nejen to.\n\nV tomtéž roce Drolls si vyzkoušeli roli herců středověkého divadla, a natočili hudebně-divadelní představení na základě souboru básní a písní \"\"Carmina Burana\"\".\n\nV roce 2007 Drolls účinkovali v historickém filmu \"\", během natáčení ve kterém postupně vznikl jejich nový program, odlišný od toho, co Drolls doposud dělali. Rok na to vyšlo i nové album,\"\"Skomorochové\"\", ve kterém muzikanti se navracejí ke kořenům, a hrají, zpívají a vyprávějí byliny jako skomorochové - ruské kočovné herce období středověku a novověku. \n\nK 10. výročí skupiny, v roce 2009, vyšlo poslední studijní album \"\"Decimus\"\".\n\nV dalších letech Drolls se začali věnovat převážně umělecké spolupráci, i v roce 2014 byl představen první společný program Drolls a sboru Petrozavodské státní univerzity pod názvem \"\"Cantigas\"\". Projekt měl velký úspěch, a proto v roce 2018 vznikl jejích druhý společný program pod názvem \"\"Codex Buranus\"\".\n\nNa začátku roku 2019, Drolls a orchestr národních hudebních nástrojů Onego vystoupili s novými verzí skladeb z alba \"\"Skomorochové\"\".\n\nNa závěr roku 2019, ke 20. výročí skupiny, Drolls a orchestr mládeže Petrozavodské konzervatoře společně připravili koncert pod názvem \"\"Danza della Morte Nera\"\".\n\n\n\n"}
{"id": "617462", "url": "https://cs.wikipedia.org/wiki?curid=617462", "title": "Wageningen", "text": "Wageningen\n\nWageningen je město v Nizozemí v provincii Gelderland, známé jako centrum zemědělského a potravinářského výzkumu.\n\nMěsto leží na severním břehu Dolního Rýna (v nizozemštině Nederrijn), jednoho ze tří hlavních ramen Rýna. Severně od města se rozkládá z větší části zalesněná pahorkatina Veluwe, která zasahuje až na okraj města (\"Wageningse Berg\").\n\nPrvní zmínka o osídlení v oblasti města pochází z roku 828, rozkládalo se severně od dnešního centra. Během středověku byl na kopci nad Rýnem postaven kostel, v jeho okolí byly objeveny zbytky dřevěných zemědělských usedlostí. Městská práva obdržel v roce 1263. Město bylo chráněno hradbami a vodním kanálem. V roce 1526 byl postaven hrad, který ale v 17. století zanikl. Dnes jsou patrny jen zbytky základů tří věží a části opevnění.\n\nV roce 1876 byla založena zemědělská škola, která od roku 1918 jako \"Landbouwhogeschool Wageningen\" poskytovala vyšší vzdělání a později se změnila ve Wageningenskou univerzitu. Tyto instituce významně napomohly rozvoji města a jeho přeměně na centrum výzkumu a moderní zemědělské výroby.\nWageningen se významně zapsal do dějin druhé světové války. 5. května 1945 byla v Hotelu de Wereld podepsána kapitulace německých vojsk generála Blaskowitze a byla tak ukončena válka v Nizozemsku. 5. květen je v Nizozemí slaven jako Den osvobození (\"Bevrijdingsdag\"), oslavy probíhají ve Wageningenu.\n\nDnes ve městě žije asi 36 tisíc obyvatel. Významnou institucí je Wageningenská univerzita a výzkumné centrum (oficiální název \"Wageningen University and Research Centre\", nizozemsky \"Wageningen Universiteit en Researchcentrum\"). Zaměstnává asi 6500 lidí a počet studentů dosahuje asi 9500. Zaměřuje se zejména na výzkum potravinářských technologií, biotechnologií, ochrany přírody a výživy. Řeší se zde nejen přírodovědecké, ale i sociálně-ekonomické aspekty, což vystihuje motto \"For quality of life\". Úzce spolupracuje také s vládními a mezinárodními institucemi a firmami. Město je centrem oblasti s intenzivní zemědělskou výrobou a na ni vázaných potravinářských provozů (zvané \"Food Valley\"). \n\nVe den konce druhé světové války v Nizozemsku, 5. května, se ve městě každoročně konají velkolepé oslavy. Jejich součástí je přehlídka za účasti vojenských veteránů, kulturní akce a hudební festival.\n\n\n\nVe městě působil profesionální fotbalový klub FC Wageningen, který v letech 1939 a 1948 vyhrál holanský pohár KNVB. V roce 1992 však zkrachoval.\n\n"}
{"id": "617463", "url": "https://cs.wikipedia.org/wiki?curid=617463", "title": "Scotty Munro Memorial Trophy", "text": "Scotty Munro Memorial Trophy\n\nScotty Munro Memorial Trophy je hokejová trofej udělovaná každoročně nejlepšímu týmu základní části juniorské ligy Western Hockey League.\n"}
{"id": "617464", "url": "https://cs.wikipedia.org/wiki?curid=617464", "title": "Mária Sýkorová", "text": "Mária Sýkorová\n\nMária Sýkorová \"rozená\" Pochmonová (22. dubna 1888, Světlá nad Sázavou - 31. srpna 1967 Brno), byla česká divadelní a filmová herečka. \n\nMarie Pochmonová se narodila ve Světlé nad Sázavou v rodině truhláře Františka Pochmona. Obecnou školu absolvovala ve svém rodišti a již od mládí toužila stát se herečkou. Jako mladá dívka odešla do Prahy, kde prošla soukromým školením u Marie Hübnerové. Kolem roku 1908 nastoupila ke kočovným divadelním společnostem a následně získala angažmá na stálých divadelních scénách. V letech 1909-1924 postupně prošla divadly v Praze, Českých Budějovicích, Ostravě a Olomouci. V ostravském angažmá se seznámila s hercem Janem Sýkorou , za kterého se v roce 1923 provdala. Po roce 1924 odešli oba manželé na Slovensko, kde Marie Sýkorová vystupovala tehdy již pod slovenskou formou jména Mária. Na Slovensku působila v letech 1924-1929 ve Východoslovenském divadle v Košicích, načež zakotvila ve Slovenském národním divadle v Bratislavě, kde působila v letech 1929-1938 a 1951-1954. Mária Sýkorová zemřela v Brně 31. srpna 1967 ve věku 79 let.\n\n\n"}
{"id": "617467", "url": "https://cs.wikipedia.org/wiki?curid=617467", "title": "AirBC Trophy", "text": "AirBC Trophy\n\nAirBC Trophy je hokejová trofej udělovaná každoročně nejužitečnějšímu hráči v playoff juniorské ligy Western Hockey League.\n"}
{"id": "617468", "url": "https://cs.wikipedia.org/wiki?curid=617468", "title": "Har Me'ona", "text": "Har Me'ona\n\nHar Me'ona (:הר מעונה) je hora o nadmořské výšce 615 metrů v severním Izraeli, v Horní Galileji.\n\nNachází se přímo v prostoru města Ma'alot-Taršicha. Má podobu nevýrazného pahorku, který vystupuje na jihozápadním okraji města, jižně od čtvrti Taršicha (a na ni navazující vesnice Me'ona) a severně od sousední obce Kfar Vradim. Svahy kopce jsou z větší části pokryty rozrůstající se zástavbou, pouze jihovýchodní úbočí je ještě zčásti stavebně nevyužito. Jde o jeden z několika podobných pahorků, na nichž se město Ma'alot-Taršicha rozkládá. Na východ odtud je to Har Mejchal, na severozápadě Har Betach.\n\n"}
{"id": "617474", "url": "https://cs.wikipedia.org/wiki?curid=617474", "title": "Malý Bobeš (film)", "text": "Malý Bobeš (film)\n\nMalý Bobeš je české filmové drama režiséra Jana Valáška z roku 1961.\n\n\n"}
{"id": "617475", "url": "https://cs.wikipedia.org/wiki?curid=617475", "title": "Har Betach", "text": "Har Betach\n\nHar Betach (:הר בטח) je hora o nadmořské výšce 574 metrů v severním Izraeli, v Horní Galileji.\n\nNachází se na jihozápadním okraji města Ma'alot-Taršicha. Má podobu výrazného a převážně zalesněného kužele. Na jeho východním úpatí stojí městská čtvrť Taršicha, na severním úpatí navazující vesnice Me'ona. Vlastní svahy vrchu jsou ale stavebně nevyužité. Na vrcholku se nachází rozhledna, kterou tu zřídil Židovský národní fond. Za dobrých podmínek se odtud nabízí kruhový výhled na krajinu Horní Galileji a viditelný je i masiv hory Hermon. Na západní straně od kopce se terén postupně svažuje do údolí vádí Nachal Marva. Jde o jeden z několika podobných pahorků, na nichž se město Ma'alot-Taršicha rozkládá. Na severozápad odtud je to Har Eger, na jihovýchodní straně Har Me'ona.\n\n"}
{"id": "617477", "url": "https://cs.wikipedia.org/wiki?curid=617477", "title": "Malý Bobeš", "text": "Malý Bobeš\n\nMalý Bobeš může být:\n\n\n"}
{"id": "617478", "url": "https://cs.wikipedia.org/wiki?curid=617478", "title": "Allen Paradice Memorial Trophy", "text": "Allen Paradice Memorial Trophy\n\nAllen Paradice Memorial Trophy je hokejová trofej udělovaná každoročně nejlepšímu rozhodčímu juniorské ligy Western Hockey League, kterého zvolí trenéři a generální manažeři klubů WHL. Trofej je pojmenována po mnohaletém rozhodčím WHL Allenu Paradicem.\n"}
{"id": "617480", "url": "https://cs.wikipedia.org/wiki?curid=617480", "title": "Har Eger", "text": "Har Eger\n\nHar Eger (:הר אגר) je hora o nadmořské výšce 506 metrů v severním Izraeli, v Horní Galileji.\n\nNachází se na západním okraji města Ma'alot-Taršicha. Má podobu převážně zalesněného kužele. Na jeho východním úpatí stojí vesnice Me'ona a dál k východu pak městská čtvrť Taršicha. Východně od úpatí kopce se také nachází pramen \"Ejn Eger\" (עין אגר). Na vrcholku hory je umístěna umělá vodní nádrž \"Ma'agar Eger\" (מאגר אגר) o rozměrech 12 x 10 metrů a hloubce cca 4 metry. Byla zde postavena v době britského mandátu a doplňovala ji tehdy i policejní stanice. Je určena pro zadržování dešťové vody. Jde o jeden z několika podobných pahorků, na nichž se město Ma'alot-Taršicha rozkládá. Na jihovýchod odtud je to Har Betach. Další pahorky pokračují i ve volné krajině na západní straně (Tel Kada, Tel Marva). Výrazným prvkem krajiny západně od Har Eger je rovněž postupně se zařezávající údolí vádí Nachal Ga'aton.\n\n"}
{"id": "617483", "url": "https://cs.wikipedia.org/wiki?curid=617483", "title": "Jan Valášek", "text": "Jan Valášek\n\nJan Valášek (1. července 1926 Prostějov – 27. ledna 1968 Praha) byl český filmový režisér, scenárista a herec.\n\n\n\n\n"}
{"id": "617485", "url": "https://cs.wikipedia.org/wiki?curid=617485", "title": "Vladimír Kopecký (malíř)", "text": "Vladimír Kopecký (malíř)\n\nVladimír Kopecký (2. listopadu 1928 Pardubice – 2. března 2016, Praha) byl český akademický malíř, kreslíř, grafik a ilustrátor.\n\nVladimír Kopecký byl žákem Ladislava Veleho (Pardubice), Cyrila Boudy (Pedagogická fakulta UK, Praha), Bohdana Laciny (Brno, Vyšší škola uměleckých řemesel) a prof. Antonína Strnadela (Praha, UMPRUM).\n\nSvé dílo věnoval náročnému rytectví do dřeva, linorytu a dalším grafickým technikám, knižní grafice, typografii a ilustraci, která v určitých obdobích převládla nad volnou grafikou a kreslířskou tvorbou. Od roku 1960 pracoval jako redaktor SPN, v roce 1970 nastoupil do nakladatelství Artia, kde působil jako výtvarný redaktor do roku 1990. Zároveň ilustroval 36 knižních titulů širokého žánrového rozpětí – od dětských knížek po knihy historické a populárně naučné. Podílel se na typografických úpravách a obálkách publikací pro nakladatelství Artia, Albatros a další.\n\nPerokresbu tuší převážně koloroval akvarelem, byl skutečným mistrem portrétu. Charakterizuje ho detailní pečlivá práce, jakou je např. panorama Prahy pro pražské Planetárium (1990), prokazující mimořádné zvládnutí prvků architektury. Díky zodpovědnému přístupu k práci, kdy se s problematikou nejdříve důkladně obeznámil v plné šíři, byl schopen věrné historické rekonstrukce. Po sérii náročných grafik s tematikou pardubických a pražských vedut se od 80. let věnoval přírodním motivům, zejména stromům, a vracel se k ilustraci.\n\nV roce 2004 vyhrál soutěž jeho vítězný návrh oficiálního znaku města Pardubic.\n\n\n\n\n\n‎\n"}
{"id": "617488", "url": "https://cs.wikipedia.org/wiki?curid=617488", "title": "Tel Kada", "text": "Tel Kada\n\nTel Kada (: תל קדה) je hora o nadmořské výšce 507 metrů v severním Izraeli, v Horní Galileji.\n\nNachází se cca 2 kilometry západně od města Ma'alot-Taršicha, nedaleko jižního okraje města Mi'ilja. Má podobu zalesněného kužele. Podél jeho jižní strany se zařezává údolí vádí Nachal Ga'aton, u kterého tu stojí také jeskyně \"Ma'arat Ga'aton\" (מערת געתון). Na protější straně údolí pak stojí pahorek Tel Marva. Východně od kopce se nachází další pahorek - Har Eger. Během války za nezávislost v roce 1948 bylo okolí tehdy zcela arabské vesnice Taršicha místem bojů mezi izraelskými a arabskými silami. Pahorek Tel Kada byl dobyt Izraelci během Operace Chiram v říjnu 1948.\n\n"}
{"id": "617489", "url": "https://cs.wikipedia.org/wiki?curid=617489", "title": "Bill Hunter Memorial Trophy", "text": "Bill Hunter Memorial Trophy\n\nBill Hunter Memorial Trophy je hokejová trofej udělovaná každoročně nejlepšímu obránci juniorské ligy Western Hockey League. Trofej je pojmenována po Billu Hunterovi, který pomohl ke vzniku WHL a byl první předsedou představenstva WHL.\n"}
{"id": "617490", "url": "https://cs.wikipedia.org/wiki?curid=617490", "title": "Tel Marva", "text": "Tel Marva\n\nTel Marva (: תל מרוה) je pahorek o nadmořské výšce 497 metrů v severním Izraeli, v Horní Galileji.\n\nNachází se cca 3 kilometry západně od města Ma'alot-Taršicha. Má podobu zalesněného kužele. Podél jeho severní strany se zařezává údolí vádí Nachal Ga'aton, u kterého tu stojí také jeskyně \"Ma'arat Ga'aton\" (מערת געתון). Na protější straně údolí pak stojí pahorek Tel Kada. Východně od kopce se nachází další pahorek – Har Eger. Na jižním úpatí kopce protéká vádí Nachal Marva a terén se tu mírně svažuje k vesnici Ejn Ja'akov. Během války za nezávislost v roce 1948 bylo okolí tehdy zcela arabské vesnice Taršicha místem bojů mezi izraelskými a arabskými silami. Pahorek Tel Marva byl dobyt Izraelci během Operace Chiram 30. října 1948.\n\n"}
{"id": "617491", "url": "https://cs.wikipedia.org/wiki?curid=617491", "title": "Bob Clarke Trophy", "text": "Bob Clarke Trophy\n\nBob Clarke Trophy je hokejová trofej udělovaná každoročně nejproduktivnějšímu hráči juniorské ligy Western Hockey League. Trofej je pojmenována po Bobbym Clarkovi, který jako hráč začínal ve WHL a současně je členem hokejové síně slávy.\n"}
{"id": "617492", "url": "https://cs.wikipedia.org/wiki?curid=617492", "title": "Frederik II. Dánský", "text": "Frederik II. Dánský\n\nFrederik II. Dánský (1. července 1534, Haderslev, Dánsko – 4. dubna 1588, Slagelse) byl dánský a norský král (1559–1588). Jeho panování je charakterizováno růstem královských financí, jenž mu dovolil budovat zámky a paláce.\n\nFrederik se narodil jako nejstarší syn, druhý z pěti dětí krále Kristiána III. Dánského a jeho manželky Dorotey Sasko-Lauenburské. Narodil se do neklidné doby, kdy jeho otec byl pro své luteránské vyznání značnou částí obyvatelstva odmítán. Po Kristiánově vítězství v občanské válce, známé jako \"Hraběcí válka\", byl Frederik v roce 1536 jmenován princem následníkem Dánska. V roce 1559 Kristián III. zemřel a Frederik nastoupil na trůn.\n\nMěl vojenské sklony a zájem uspořádat ekonomický rozvoj a zvýšit vojenskou moc svého království, především námořní moc v Baltském moři. V roce 1559 dosáhl svého prvního vítězství dobytím Dithmarschenu, regionu vzdorujícího uznat dánskou nadvládu, a to při společné operaci se svým strýcem Adolfem Holštýnsko-Gottorpským.\nTo ho přivedlo k angažmá v Severské sedmileté válce (1563–1570), zbytečném konfliktu s jeho bratrancem Erikem XIV. Švédským, který poškodil jak Dánsko, tak Švédsko.\n\nPro první léta jeho vlády byl charakteristický vzrůst nepřátelství se Švédskem, který vyústil ve výše zmíněný ozbrojený konflikt - Severskou sedmiletou válku. Frederik počítal s podporou početných žoldnéřských německých jednotek, již i získal, ale válka nebyla úspěšná. Z důvodů špatné organizace nemohl uskutečnit útok na Stockholm v roce 1563 a jeho jednotky se musely v zimě stáhnout na jih do Skåne. V roce 1564 převzali iniciativu Švédové, proniknuvše do Norska – jež tak bylo dobyto – a devastovavše také dánské provincie Blekinge a Halland. V létě Frederik získal půjčku na financování obléhání Stockholmu, ale záměr skončil naprostým fiaskem a vojsko muselo odtáhnout. Nový pokus v říjnu opět ztroskotal a Královská rada ztratila trpělivost. Za této situace se Frederik musel obrátit na starého nepřítele svého otce, Pedera Oxe.\n\nPeder Oxe dostal od krále důležitá privilegia, včetně participace v Královské radě, a společně s ní převzal vládu. Přiměl šlechtu vzít na sebe část financování dluhů a Rada schválila dvojnásobné zvýšení platby mýtného v Öresundu. Administrativní schopnosti Oxeovy a vypuknutí vnitřních konfliktů ve Švédsku byly rozhodujícími faktory, jež zabránily větší katastrofě pro Dánsko a Norsko.\n\nMír se Švédskem byl uzavřen v roce 1570 ve Štětíně za podmínek, jež nebyly příznivé ani pro jednu stranu. Dánsko zůstalo nejsilnější severskou zemí a byla potvrzena příslušnost sporné provincie Jämtlandu k Norsku. Avšak škody materiální i lidské, jež Dánsko utrpělo ve válce, byly pro Frederikovo království katastrofální, zjevné bylo i omezení námořní moci Dánska.\n\nZahraniční politika, ke které se Frederik II. po konfliktu uchýlil, byla naprostá neutralita, a jeho dobré vztahy s protestantskými mocnostmi se omezily na morální podporu. Od anglické královny Alžběty dostal Podvazkový řád. Obklopil se zkušenými rádci, kteří byli schopni vést království správnou cestou.\n\nDosáhnuv míru, rozhodl se Frederik k budování paláců a zámků. v roce 1567 založil Fredrikstad, první město v Norsku pojmenované na počest krále. Pro kontrolu plavby přes Öresund a pro zajištění příjmů z povolení průjezdu obchodních lodí rozhodl o vybudování největší severské pevnosti Kronborgu; byla vystavěna v letech 1574–1584 díky nárůstu poplatků z Öresundu. Šlechta mu postoupila různé pozemky v Dánsku, takže král mohl sjednotit řadu osobních majetků. V roce 1560 získal Hillerødsholm v Hillerødu na severu ostrova Sjælland; zde pak inicioval stavbu zámku Frederiksborg.\n\nByl milovníkem slavností, vína a lovu., stejně jako věd a umění. Byl rovněž patronem slavného astronoma Tychona Brahe.\n\nFrederik II. zemřel v klášteře Antvorskov 4. dubna roku 1588 ve věku 53 let. Anders Sørensen Vedel, kněz odpovědný za pohřeb, řekl při obřadu, že smrt byla způsobena alkoholismem, který krále sužoval. Pochován byl v katedrále v Roskilde, místě posledního odpočinku dánských králů; zde odpočívá dodnes.\n\nV roce 1571 přibyla na návštěvu do Kodaně teta Frederika II., Alžběta Dánská se svým manželem, meklenburským princem Ulrichem III. a čtrnáctiletou dcerou Žofií, o kterou se Frederik zajímal. K uzavření manželství bylo zapotřebí vyjádření teologické fakulty Kodaňské university, neboť příští snoubenci byli blízce příbuzní (Žofiina matka a Frederikův otec byli po otci sourozenci, třebaže měli každý jinou matku). Povolení bylo uděleno a po krátkých zásnubách bylo manželství uzavřeno. Svatba Frederika a Žofie se konala 20. července roku 1572 v Kodani a následujícího dne byla nová dánská královna v katedrále Panny Marie v Kodani korunována.\n\nSňatek byl – tak jako většina svazků v té době – sjednán z dynasticko-politických důvodů. Přes to i přes velký věkový rozdíl mezi manželi (23 let) bylo jejich manželství šťastné. Královna často doprovázela manžela na cestách po zemi a věnovala se především rodinnému životu. Král, který se podepisoval \"\"FS\"\", tvrdil, že to neznamená \"Fredericus Secundus\", ale \"Fredericus & Sophia\".\n\nZ manželství a Frederika II. a Žofie vzešli následující potomci:\n\n\n"}
{"id": "617495", "url": "https://cs.wikipedia.org/wiki?curid=617495", "title": "Okresní soud v Prostějově", "text": "Okresní soud v Prostějově\n\nOkresní soud v Prostějově je okresní soud se sídlem v Prostějově, jehož odvolacím soudem je Krajský soud v Brně. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově bez bezbariérového přístupu na Havlíčkově ulici.\n\nObvod Okresního soudu v Prostějově se shoduje s okresem Prostějov, patří do něj tedy území těchto obcí:\n\nAlojzov •\nBedihošť •\nBílovice-Lutotín •\nBiskupice •\nBohuslavice •\nBousín •\nBrodek u Konice •\nBrodek u Prostějova •\nBřezsko •\nBudětsko •\nBuková •\nČehovice •\nČechy pod Kosířem •\nČelčice •\nČelechovice na Hané •\nDětkovice •\nDobrochov •\nDobromilice •\nDoloplazy •\nDrahany •\nDržovice •\nDřevnovice •\nDzbel •\nHačky •\nHluchov •\nHorní Štěpánov •\nHradčany-Kobeřice •\nHrdibořice •\nHrubčice •\nHruška •\nHvozd •\nIvaň •\nJesenec •\nKladky •\nKlenovice na Hané •\nKlopotovice •\nKonice •\nKostelec na Hané •\nKoválovice-Osíčany •\nKralice na Hané •\nKrumsín •\nLaškov •\nLešany •\nLipová •\nLudmírov •\nMalé Hradisko •\nMořice •\nMostkovice •\nMyslejovice •\nNěmčice nad Hanou •\nNezamyslice •\nNiva •\nObědkovice •\nOhrozim •\nOchoz •\nOlšany u Prostějova •\nOndratice •\nOtaslavice •\nOtinoves •\nPavlovice u Kojetína •\nPěnčín •\nPivín •\nPlumlov •\nPolomí •\nProstějov •\nProstějovičky •\nProtivanov •\nPřemyslovice •\nPtení •\nRaková u Konice •\nRakůvka •\nRozstání •\nSeloutky •\nSkalka •\nSkřípov •\nSlatinky •\nSmržice •\nSrbce •\nStařechovice •\nStínava •\nStražisko •\nSuchdol •\nŠubířov •\nTištín •\nTvorovice •\nUrčicev •\nVíceměřice •\nVícov •\nVincencov •\nVitčice •\nVranovice-Kelčice •\nVrbátky •\nVrchoslavice •\nVřesovice •\nVýšovice •\nZdětín •\nŽeleč\n\n"}
{"id": "617497", "url": "https://cs.wikipedia.org/wiki?curid=617497", "title": "Har Mejchal", "text": "Har Mejchal\n\nHar Mejchal (:הר מיכל) je hora o nadmořské výšce 612 metrů v severním Izraeli, v Horní Galileji.\n\nNachází se přímo v prostoru města Ma'alot-Taršicha. Má podobu pahorku, který vystupuje v jižní části města. Jeho svahy i vrcholové partie jsou pokryty zástavbou čtvrtě Jefe Nof. Na jižním úpatí pak začíná navazující zástavba obce Kfar Vradim. Na východní straně terén prudce klesá do údolí vádí Nachal Peki'in s umělou vodní nádrží Agam Montfort. Jde o jeden z několika podobných pahorků, na nichž se město Ma'alot-Taršicha rozkládá. Na západ odtud je to Har Me'ona, na severovýchodě Har Rakafot.\n\n"}
{"id": "617501", "url": "https://cs.wikipedia.org/wiki?curid=617501", "title": "Svatá Rozálie", "text": "Svatá Rozálie\n\nSvatá Rozálie (1130 – 4. září 1166) je křesťanská světice uctívaná zejména jako ochránkyně proti nakažlivým nemocem. Podle tradice se narodila na Sicílii do vysoce postavené rodiny. Žila klášterním, později asketickým životem v osamění. Když byly v roce 1624 nalezeny její ostatky, byly převezeny do Palerma, kde poté skončila morová epidemie.\n\nO životě svaté Rozálie toho není mnoho známo. Narodila se kolem roku 1130 na Sicílii do normanské šlechtické rodiny Sinibaldi. Rozálie pravděpodobně nejprve vstoupila do kláštera, ale klášterní život se jí údajně zdál být příliš pohodlný, proto se rozhodla odejít a žít jako poustevnice. Usadila se v jeskyni na Monte Pellegrino poblíž Palerma, kde také zemřela a byla pohřbena křesťany, kteří ji údajně uctívali už za jejího života.\n\nV roce 1624 vypukla v Palermu morová epidemie. Podle legendy epidemie ustala poté, co byly ostatky svaté Rozálie přeneseny a pohřbeny v palermském dómu.\n\nSvatá Rozálie je patronkou Palerma a ochránkyní proti moru. Její svátek připadá na 15. červenec, kdy byla pohřbena. Dalším památným dnem Rozálie je 4. září, kdy údajně zemřela.\n\nRozáliin kult byl velmi rozšířen především v 17. a 18. století v Itálii a to hlavně na Sicílii, kdy se rozšířil prostřednictvím jezuitského řádu. Nesčetní poutníci vyhledávali poutní místo na Monte Pellegrinu (dodnes jedno z nejnavštěvovanějších poutních míst v celé Itálii). Také hrob v palermském dómě je dodnes navštěvován nesčetnými věřícími.\n\nRozáliin kult se dostal i do Čech a na Moravu. Je jí zasvěceno několik kapliček: hřbitovní kaple sv. Rozálie v Radnicích v Plzeňském kraji, další kaple se nachází v Roudnici nad Labem v Ústeckém kraji, v okrese Písek je poutní kaple zasvěcená svaté Rozálii, barokní kostelík je také v Tuchoměřicích ve Středočeském kraji a kapličky sv. Rozálie v Uhřicích a Vážanech na Vyškovsku v Jihomoravském kraji. Kostel svaté Rozálie se nachází v Horních Věstonicích na Břeclavsku. Ve vsi Radostíně na Vysočině se začátkem září koná pouť sv. Rozálie u kapličky jí zasvěcené.\n\nRozálie je zobrazována jako poustevnice s nepokrytými vlasy, většinou v hnědém oděvu. Na hlavě má věnec bílých růží, v rukou často kříž a umrlčí lebku. Protože byla vzývána jako ochránkyně proti moru, často je znázorňována ve společnosti dalších morových patronů – Rocha, Šebestiána atd.\n\n"}
{"id": "617503", "url": "https://cs.wikipedia.org/wiki?curid=617503", "title": "Har Rakafot", "text": "Har Rakafot\n\nHar Rakafot (: הר רקפות) je vrch o nadmořské výšce 591 metrů v severním Izraeli, v Horní Galileji.\n\nNachází se přímo v prostoru města Ma'alot-Taršicha. Má podobu pahorku, který vystupuje v centrální části města. Jeho svahy i vrcholové partie jsou zcela pokryty zástavbou čtvrtí Keren ha-Jesod a ha-Rišonim. Na východní straně terén prudce klesá do údolí vádí Nachal Peki'in s umělou vodní nádrží Agam Montfort. Jde o jeden z několika podobných pahorků, na nichž se město Ma'alot-Taršicha rozkládá. Na jih odtud je to Har Mejchal, na jihozápadě Har Me'ona.\n\n"}
{"id": "617505", "url": "https://cs.wikipedia.org/wiki?curid=617505", "title": "Seznam hrabat z Blois", "text": "Seznam hrabat z Blois\n\nSeznam hrabat z Blois\n\npřed 906 : Garnegaud († 906), vikomt z Blois\n\n906-943 : Theobald (890 † 943), vikomt z Blois\n\n943-960 : Theobald I. († 975)\n\n960-975 : Theobald I. († 975), hrabě z Blois a Chartres\n\n975-995 : Odo I. († 995), hrabě z Blois, Chartres, Tours, Châteaudun, Provins a Remeše \n\n995-1004 : Theobald II. († 1004), hrabě z Blois, Chartres, Tours, Châteaudun, Provins a Remeše\n\n1004-1037 : Odo II. († 1037), hrabě z Blois, Chartres, Tours, Châteaudun, Provins, Remeše, Meaux a Troyes\n\n1037-1089 : Theobald III. (1019- 1089), hrabě z Blois, Chartres, Tours, Châteaudun, Provins, Remeše, Meaux a Troyes\n\n1089-1102 : Štěpán II. († 1102), hrabě z Blois, hartres a Meaux \n\n1102-1152 : Theobald IV. († 1152), hrabě z Blois, Chartres, Meaux a Champagne\n\n1152-1191 : Theobald V. († 1191), hrabě z Blois a Chartres\n\n1191-1205 : Ludvík († 1205), hrabě z Blois, Chartres a Clermont-en-Beauvaisis\n\n1205-1218 : Theobald VI. († 1218)\n\n1218-1230 : Markéta († 1230), hraběnka z Blois a Châteaudun\n\n1230-1241 : Marie z Avesnes († 1241), hraběnka z Blois a Chartres\n\n1241-1280 : Jan I. z Blois-Châtillonu († 1280)\n\n1280-1292 : Jana z Blois-Châtillonu († 1292)\n\n1292-1307 : Hugo II. z Blois-Châtillonu († 1307), hrabě ze Saint-Pol a Blois\n\n1307-1342 : Guy I. z Blois-Châtillonu († 1342), hrabě z Blois a Dunois\n\n1342-1346 : Ludvík I. z Blois-Châtillonu († 1346), hrabě z Blois a Dunois\n\n1346-1372 : Ludvík II. z Blois-Châtillonu († 1372), hrabě z Blois a Dunois\n\n1372-1381 : Jan II. z Blois-Châtillonu († 1381), hrabě z Blois a Dunois\n\n1381-1397 : Guy II. z Blois-Châtillonu († 1397), hrabě z Blois a Dunois\n"}
{"id": "617506", "url": "https://cs.wikipedia.org/wiki?curid=617506", "title": "Brad Hornung Trophy", "text": "Brad Hornung Trophy\n\nBrad Hornung Trophy je hokejová trofej udělovaná každoročně hráči juniorské ligy Western Hockey League, který prokáže největšího sportovního ducha. Trofej je pojmenována po Bradu Hornungovi, který ochrnul po zápase WHL 1. března 1987.\n\n"}
{"id": "617511", "url": "https://cs.wikipedia.org/wiki?curid=617511", "title": "Vladimír Kopecký", "text": "Vladimír Kopecký\n\nJméno a příjmení Vladimír Kopecký nosí více osobností:\n\n"}
{"id": "617512", "url": "https://cs.wikipedia.org/wiki?curid=617512", "title": "Daryl K. (Doc) Seaman Trophy", "text": "Daryl K. (Doc) Seaman Trophy\n\nDaryl K. (Doc) Seaman Trophy je hokejová trofej udělovaná každoročně hráči juniorské ligy Western Hockey League, který nejlépe skloubí vynikající studijní a sportovní výsledky. Trofej je pojmenována po doktoru Darylu K. Seamanovi, který se po dlouhá léta snažil zvýšit studijní úroveň v kanadských hokejových juniorských ligách.\n\n"}
{"id": "617513", "url": "https://cs.wikipedia.org/wiki?curid=617513", "title": "Del Wilson Trophy", "text": "Del Wilson Trophy\n\nDel Wilson Trophy je hokejová trofej udělovaná každoročně nejlepšímu brankáři juniorské ligy Western Hockey League. \n\n"}
{"id": "617518", "url": "https://cs.wikipedia.org/wiki?curid=617518", "title": "Har Eškar", "text": "Har Eškar\n\nHar Eškar (: הר אשכר) je vrch o nadmořské výšce 695 metrů v severním Izraeli, v Horní Galileji.\n\nNachází se cca 3 kilometry jižně od města Ma'alot-Taršicha. Má podobu nevýrazného, zčásti zalesněného pahorku. Na jeho severním úpatí leží obec Kfar Vradim, na jižní straně pak průmyslová zóna Tefen. Východně od vrcholku vede lokální silnice 854. Dál k východu leží rozsáhlý lesní komplex ohraničený na jihu pahorkem Har Sne. Stéká tudy k severu vádí Nachal Eškar. Les je turisticky využíván, vede jím vycházková stezka \"Švil Norman\" (שביל נורמן). Na severních svazích hory také je krasová jeskyně.\n\n"}
{"id": "617524", "url": "https://cs.wikipedia.org/wiki?curid=617524", "title": "Har Sne", "text": "Har Sne\n\nHar Sne (: הר סנה) je vrch o nadmořské výšce 698 metrů v severním Izraeli, v Horní Galileji.\n\nNachází se cca 4 kilometry jižně od města Ma'alot-Taršicha. Má podobu náhorní terasy se zalesněnými bočními svahy. Vlastní temeno je většinou zastavěno jako součást průmyslové zóny Tefen. Od ní na sever pak terén prudce podél zlomové linie klesá do údolí vádí Nachal Peki'in, k vesnici Chosen, kam odtud stéká boční vádí Nachal Eškar. Severní svahy pokrývá rozlehlý lesní komplex, který na severozápadě sahá až k vrchu Har Eškar. Na jihovýchodě až k obci Kisra-Sumej. Les je turisticky využíván, vede jím vycházková stezka \"Švil Norman\" (שביל נורמן) a další trasy.\n\n"}
{"id": "617529", "url": "https://cs.wikipedia.org/wiki?curid=617529", "title": "Har Janoach", "text": "Har Janoach\n\nHar Janoach (: הר ינוח) je vrch o nadmořské výšce 661 metrů v severním Izraeli, v Horní Galileji.\n\nNachází se cca 4 kilometry jihozápadně od města Ma'alot-Taršicha, přímo na okraji obce Januch-Džat. Má podobu podlouhlého odlesněného hřbetu, jehož svahy jsou ze severu, západu a jihu pokryty zástavbou bývalé samostatné obce Januch. Ta navazuje na biblické sídlo \"Janóach\" (יאנוח), jež zmiňuje 2. kniha královská 15,29. Biblické jméno pak dalo název tomuto vrchu. Jeho vrcholové partie zůstávají nezastavěné, ale jsou zemědělsky využívané. Na severu terén prudce spadá do zalesněného údolí vádí Nachal Maš'an, na jihu probíhá paralelní údolí vádí Nachal Janoach. Pouze na východní straně terén plynule navazuje na náhorní planinu v prostoru průmyslové zóny Tefen, s nevýrazným pahorkem Har Eškar.\n\n"}
{"id": "617531", "url": "https://cs.wikipedia.org/wiki?curid=617531", "title": "Tony Wilding", "text": "Tony Wilding\n\nAnthony „Tony“ Frederick Wilding (31. října 1883, Christchurch, Nový Zéland – 9. května 1915 blízko Neuve-Chapelle, Pas-de-Calais, Francie) byl tenista narozený na Novém Zélandu, reprezentující Australasii, který v první světové válce padl na bojišti. V letech 1912 a 1913 byl nejlepším hráčem světa, v roce 1911 první pozici sdílel společně s Australanem Normanem Brookesem. Čtyřikrát v řadě vyhrál dvouhru ve Wimbledonu, další čtyři tituly přidal ve čtyřhře.\n\nNarodil se v Christchurch do rodiny zámožného právníka Fredericka Wildinga a Julie Wildingové. Po ukončení Wilsonovy školy na Cramner Square navštěvoval jeden semestr univerzitu v Canterbury, než v roce 1902 odjel do Anglie, kde studoval právo na univerzitě v Cambridgi. Tam se jako člen místního univerzitního tenisového klubu \"(Cambridge University Lawn Tennis Club)\" zdokonalil v herním stylu.\n\nV roce 1905 nastoupil k debutu v Davis Cupu za tým Australasie. V následující sezóně již vyhrál Australasian Championship ve dvouhře i čtyřhře. Také završil svá univerzitní studia.\n\nV letech 1907 a 1909 byl součástí vítězného daviscupového družstva Australasie a v roce 1909 podruhé triumfoval na Australian Open. Stejného roku složil advokátní zkoušky a začal pracovat u novozélandského Nejvyššího soudu. V letech 1910–1913, kdy se plně zaměřoval na tenis, dokázal čtyřikrát v řadě zvítězit na nejslavnějším turnaji světa ve Wimbledonu. Roku 1914 těsně neobhájil titul, když ve finále prohrál s Normanem Brookesem. Kromě toho získal i čtyři turnajová vítězství v mužské čtyřhře. V sezóně 1914 byl hlavní oporou daviscupového týmu, který si připsal další výhru v soutěži.\n\nV roce 1908 byl nominován za Australasii na Letní olympijské hry do Londýna, ale kvůli administrativní chybě nemohl nastoupit. O čtyři roky později vybojoval na Letních olympijských hrách ve Stockholmu bronzovou medaili v halové soutěži mužské dvouhry.\n\nV roce 1913 se mu povedl vybojovat triple – vyhrát tři největší turnaje tehdejší doby, které pořádala Mezinárodní tenisová federace (International Lawn Tennis Federation). Vedle zisku Wimbledonu (oficiálního mistrovství světa na trávě), zvítězil i na World Hard Court Championships (oficiálním mistrovství světa na antuce; jednalo se o pařížský turnaj a předchůdce French Open), stejně jako na World Covered Court Championship (oficiálním mistrovství světa v hale).\n\nMěl vztah s hollywoodskou herečkou němého filmu Maxine Elliottovou.\n\nPo propuknutí první světové války narukoval k Royal Marines britského Královského námořnictva, kde sloužil jako kapitán obrněné vozové divize na bojištích ve Francii. 9. května 1915 byl zabit během bitvy o pahorek Aubers u Neuve-Chapelle. Pohřben je na hřbitově Rue-des-Berceaux Military Cemetery v Richebourg-L'Avoue, Pas-de-Calais ve Francii.\n\nV roce 1978 byl posmrtně uveden do Mezinárodní tenisové síně slávy. Tenisové centrum ve Wilding Parku v Christchurch nese na počest tenisty jeho jméno.\n\nNa počátku 20. století byl členem kriketového týmu Canterbury Wizards, za nějž odehrál dva zápasy na nejvyšší úrovni. Účastnil se také dlouhých motocyklových závodů v Evropě, Americe a na Novém Zélandu. V roce 1908 vyhrál závod z Land's End do John o' Groats. Roku 1910 jel závod z Londýna k Ženevskému jezeru a zpět, který měřil 4800 km, včetně 560 kilometrů dlouhé jednodenní etapy z Évianu do Paříže.\n\n"}
{"id": "617533", "url": "https://cs.wikipedia.org/wiki?curid=617533", "title": "Okresní soud v Přerově", "text": "Okresní soud v Přerově\n\nOkresní soud v Přerově je okresní soud se sídlem v Přerově, jehož odvolacím soudem je Krajský soud v Ostravě – pobočka v Olomouci. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází ve starší budově bez bezbariérového přístupu v Smetanově ulici, kde sídlí spolu s Okresním státním zastupitelstvím v Přerově.\n\nObvod Okresního soudu v Přerově se shoduje s okresem Přerov, patří do něj tedy území těchto obcí:\n\nBělotín •\nBeňov •\nBezuchov •\nBohuslávky •\nBochoř •\nBrodek u Přerova •\nBuk •\nBýškovice •\nCísařov •\nCitov •\nČechy •\nČelechovice •\nČernotín •\nDobrčice •\nDolní Nětčice •\nDolní Těšice •\nDolní Újezd •\nDomaželice •\nDřevohostice •\nGrymov •\nHlinsko •\nHorní Moštěnice •\nHorní Nětčice •\nHorní Těšice •\nHorní Újezd •\nHrabůvka •\nHradčany •\nHranice •\nHustopeče nad Bečvou •\nJezernice •\nJindřichov •\nKladníky •\nKlokočí •\nKojetín •\nKokory •\nKřenovice •\nKřtomil •\nLazníčky •\nLazníky •\nLhota •\nLhotka •\nLipník nad Bečvou •\nLipová •\nLíšná •\nLobodice •\nMalhotice •\nMěrovice nad Hanou •\nMilenov •\nMilotice nad Bečvou •\nNahošovice •\nNelešovice •\nOldřichov •\nOlšovec •\nOpatovice •\nOplocany •\nOprostovice •\nOsek nad Bečvou •\nParšovice •\nPartutovice •\nPavlovice u Přerova •\nPodolí •\nPolkovice •\nPolom •\nPotštát •\nProsenice •\nProvodovice •\nPřerov •\nPřestavlky •\nRadíkov •\nRadkova Lhota •\nRadkovy •\nRadotín •\nRadslavice •\nRadvanice •\nRakov •\nRokytnice •\nRouské •\nŘíkovice •\nSkalička •\nSoběchleby •\nSobíšky •\nStará Ves •\nStříbrnice •\nStřítež nad Ludinou •\nSušice •\nŠišma •\nŠpičky •\nTeplice nad Bečvou •\nTovačov •\nTroubky •\nTučín •\nTurovice •\nTýn nad Bečvou •\nUhřičice •\nÚstí •\nVeselíčko •\nVěžky •\nVlkoš •\nVšechovice •\nVýkleky •\nZábeštní Lhota •\nZámrsky •\nŽákovice •\nŽelatovice\n\n"}
{"id": "617535", "url": "https://cs.wikipedia.org/wiki?curid=617535", "title": "Evald Flisar", "text": "Evald Flisar\n\nEvald Flisar (* 13. února 1945 Gerlinci) je slovinský spisovatel, básník, překladatel, dramatik a šéfredaktor literárního časopisu Sodobnost.\n\nEvald Flisar je známý především jako autor cestopisů, které vzešly z cest po osmi desítkách států světa. Jeho \"Čarovnikov vajenec\" (1986) je jedním z nejčtenějších slovinských románů. V posledních desetiletých je známý především díky svým divadelním hrám. Svá díla tvoří ve slovinštině i angličtině. Do angličtiny i z angličtiny také překládá. Jeho díla byla převedena do více než 20 jazyků.\n\nEvald Flisar vystudoval střední školu v Murské Sobotě, posléze studoval na Filozofické fakultě v Lublani.\n\nOd roku 1965 Flisar spolupracoval s nejrůznějšími slovinskými novinami a literárními časopisy. Roku 1966 se po vydání své básnické prvotiny \"Symphonia poetica\" rozhodl opustit studium a stát se svobodným umělcem. Roku 1967 napsal pamflet \"Kristusov samomor\" a vydal ho vlastním nákladem. O rok později vyšel jeho první román \"Mrgolenje prahu\". V roce 1969 pak vznikl jeho druhý román \"Umiranje v ogledalu\" a ve stejném roce opustil vlast a vydal se do zahraničí.\n\nVe Vídni napsal rozhlasovou hru \"Sodniška zgradba\", která získala první cenu Radia Ljubljana. Z Rakouska je odešel do Londýna, kde začal studovat dramaturgii, angličtinu, psal rozhlasové hry a byl a byl redaktorem encyklopedie. Pro BBC napsal hru \"Upsetting of the Status Quo\". Roku 1972 vyšla v Mariboru tragikomedie v deseti obrazech \"Kostanjeva krona\", která byla dramatizací románu \"Mrgolenje prahu\".\n\nPoté následovalo období cest po Austrálii. Zde navštěvoval jazykové kurzy a školu kreativního psaní a dva roky se živil jako strojvedoucí metra v Sydney. Z Austrálie se vydal do Asie, která mu učarovala. První cestu shrnul Flisar strnil v cestopisu \"Tisoč in ena pot\" (1979). Po zastávce v Londýně se vydal na cestu do západní Afriky, o níž pojednává cestopis \"Južno od severa\" (1981). Nejlepší příběhy z Austrálie, Asie a Afriky zveřejnil ve sbírce povídek \"Popotnik v kraljestvu senc\" (1992), za niž získal cenu Prešernova fondu.\n\nNejoblíbenějším cílem Flisarových cest byla a je Indie. Roku 1984 vyšla sbírka sedmi příběhů \"Lov na lovca in druge zgodbe\". Z jeho cest po Ladakhu, a okolních horách vznikl román \"Čarovnikov vajenec\", který nejdříve vycházel časopisecky, knižně vyšel v roce 1986. Roku 1987 napsal na motivy tohoto románu v Hollywoodu scénář. V Indii se odehrává také román \"Potovanje predaleč\" (1998), podle nějž natočil dokumentární film.\n\nPo napsání hry \"Nimfa umre\" (1989) se začal Flisar věnovat především divadelním hrám, přesněji tragikomediím. Jedna z nejúspěšnějších je \"Kaj pa Leonardo? \" (1992), za níž Flisar získal cenu Prešernova fondu a Grumovu cenu.\n\nOd roku 1990 žije převážně v Lublani. Zde působil sedm let (1995–2002) jako předseda Svazu slovinských spisovatelů. Od roku 1998 je šéfredaktorem literárního časopisu \"Sodobnost\".\n\n\n\n\n\n\n"}
{"id": "617536", "url": "https://cs.wikipedia.org/wiki?curid=617536", "title": "Perec (Hron)", "text": "Perec (Hron)\n\nPerec je slovenský vodní kanál napájený z řeky Hron, který v minulosti sloužil jako zdroj energie pro početné vodní mlýny. Nyní je využíván pro pohon 2 malých vodních elektráren. Jedna se nachází v Levicích a druhá v Mýtných Ludanech. Měří celkem 53,5 kilometrů, je tokem III. řádu, průměrná lesnatost jeho povodí dosahuje zhruba 10 %. Protéká východní částí Podunajské pahorkatiny.\n\nVodní tok začíná u hatě u obce Veľké Kozmálovce, která odvádí část vody z koryta Hronu (z vodní nádrže Veľké Kozmálovce). Zprvu teče na jih souběžně s korytem Hronu na západě, u obce Starý Tekov se stáčí na jihojihovýchod a teče okrajem obce, koryto křižuje Starotekovský kanál a pokračuje přes obec Hronské Kľačany. Odtud teče na jihovýchod k Levicím, kde se v prostoru pod Levickým hradem křižuje s Podlužiankou, esovitě se ohýbá a protéká městem směrem na jih. Jižně od města obtéká Levické rybníky na pravém břehu, opět mění směr toku na jihovýchod, obtéká obec Mýtne Ludany a křižuje se s korytem dalšího vodního toku, se Sikenicí. V blízkosti obce Hontianska Vrbica se stáčí více na jihojihovýchod, zprava se odděluje Kukučínovský kanál, následně obtéká obec Zbrojníky i osadu Malý Pesek, kde mění směr toku na jih. Potom protéká obcí Sikenica, zprava přibírá Kukučínovský kanál a vzápětí opět zprava Kompu. Severně od obce Šalov se zprava odděluje Hornoperecký kanál a Perec postupně obtéká obce Šalov, Malé Ludince a Zalaba na levém břehu. Pod Zalabou se stáčí na jihozápad, zprava přibírá bezejmenný vodní tok přitékající z katastrálního území obce Malé Ludince a obtéká obec Sikenička opět na levém břehu. Západně od této obce se odděluje pravostranný Dolnoperecký kanál a hlavní tok pak pokračuje na jih u obce Pavlová na levém břehu a nakonec se východně od obce Kamenín opět spojuje s vodou řeky Hron.\n\nPerec postupně protéká katastrálními územími těchto slovenských obcí:\n"}
{"id": "617539", "url": "https://cs.wikipedia.org/wiki?curid=617539", "title": "Hulevník lékařský", "text": "Hulevník lékařský\n\nHulevník lékařský (\"Sisymbrium officinale\") je planě rostoucí žlutě kvetoucí rostlina z čeledě brukvovitých.\n\nTato bylina pocházející ze Středozemí se stala kosmopolitní, je celosvětově rozšířena v oblastech mírného podnebného pásu vyjma jižní Afriky.\n\nV České republice se v teplejších oblastech vyskytuje hojně, se stoupající nadmořskou výškou však ji ubývá. Roste v synantropních areálech jako jsou pole, louky, zahrady, na rumištích, náspech, podél cest a na neudržovaných pozemcích v blízkosti lidských sídel, vyrůstá i na sešlapovaných místech. Nejlépe roste v půdách kyprých, dobře zásobených živinami a na nezastíněných stanovištích.\n\nJe to jednoletá nebo ozimá rostlina vysoká 30 až 80 cm. Od báze jsou bohatě větvené lodyhy tuhé, přímé a porostlé chlupy. Často tmavě fialově purpurové větve dlouhé až 50 cm, odbočující téměř v pravém úhlu, jsou zprvu rozkladité až rozprostřené, výše pak vystoupavé. Dolní listy v růžici a prostřední lodyžní listy mají řapíky, jsou peřenosečné s úkrojky nepravidelně laločnatými až hrubě zubatými, přitom koncový úkrojek bývá výrazné laločnatý až zastřihovaný. Horní listy lodyhy mají řapíky velmi krátké, jejich čepele jsou peřenosečné až hrálovité, hrubě anebo jemně pilovité. Kořen je jeden hlavní, kůlovitý, se sítí menších kořínků.\n\nDrobné oboupohlavné čtyřčetné květy na krátkých stopkách jsou sestaveny v prodloužených hroznovitých květenstvích, které jsou tvořeny až 60 květy. Květenství vyrůstají na koncích větví, současně s růstem plodů se prodlužují. Volné kališní plátky jsou tvaru kopinatého až vejčitě kopinatého a jsou dlouhé od 2 do 3 mm. Citrónově žluté korunní plátky dlouhé 3 až 4 mm bývají obkopinaté, od báze k vrcholu se zužující, jsou volné. Čtyřmocných nažloutlých tyčinek je v květu šest, mají nitky dlouhé 2 až 3 mm zakončené vejčitými prašníky. Pestík je vytvořen dvěma plodolisty, blizna je mírně dvoulaločná. Semeník obsahuje 10 až 20 vajíček.\n\nPlody jsou podlouhlé šešule přitisknuté k lodyze, rostou na krátkých tlustých stopkách. Jsou kuželovité, dlouhé asi 15 a široké 12 mm, směrem nahoru se zužují, mají štětinatě chlupaté chlopně. Červenohnědá semena velká asi 1 mm jsou podlouhle vejčitá, rýhovaná.\n\nHulevník lékařský se výhradně rozmnožuje pohlavně, semeny. Statná rostlina jich za sezonu vyprodukuje až 2700. Semena, která jsou poměrně dlouze dormantní, klíči nepravidelně. Starší semena mohou klíčit z povrchové vrstvy půdy během celého vegetačního období, potom rostlinky přezimují v podobě přízemní listové růžice a vykvetou uprostřed léta. Hromadně však klíčí semena na jaře a tyto rostliny kvetou až do zámrazu. Semena si podržují dlouhou dobu klíčivosti.\n\nJe zařazován mezi plevele, v podmínkách ČR je však málo významný, zapleveluje občas ozimou řepku olejku a okopaniny, vyrůstá někdy v prořídlých víceletých pícninách, kde není žádoucí. Řádným podzimním nebo jarním vláčením polí se mladé listové růžice zničí.\n\nJedná se také o léčivou rostlinu, používá se ale jen zřídka. Byly ji připisovány posilující účinky celého těla, léčebné účinky při nemocech zažívání, močového měchýře a při uvolňování hlenů v plících a při bronchitidě. Mladé lístky a vrcholky nekvetoucích lodyh lze pro hořčičnou chuť používat na ochucování salátů, polévek a omáček.\n\n\n \n"}
{"id": "617541", "url": "https://cs.wikipedia.org/wiki?curid=617541", "title": "Nachal Janoach", "text": "Nachal Janoach\n\nNachal Janoach (: נחל ינוח) je vádí v Horní Galileji, v severním Izraeli.\n\nZačíná v nadmořské výšce téměř 600 metrů, na jižním úpatí vrchu Har Janoach poblíž města Januch-Džat, respektive jeho části Januch. Ta navazuje na biblické sídlo \"Janóach\" (יאנוח), jež zmiňuje 2. kniha královská 15,29. Biblické jméno pak dalo název tomuto vodnímu toku. Směřuje pak rychle se zahlubujícím a zčásti zalesněným údolím k západu, přičemž míjí i druhou část města - bývalou samostatnou obec Džat. Zprava přijímá vádí Nachal Šeli a jižně od vesnice Klil ústí zprava do vádí Nachal Bejt ha-Emek.\n\n"}
{"id": "617544", "url": "https://cs.wikipedia.org/wiki?curid=617544", "title": "Arlington (Texas)", "text": "Arlington (Texas)\n\nArlington je město, které leží v Dallas–Fort Worth metroplexu amerického státu Texas. Podle sčítání lidu v něm v roce 2010 bydlelo 380 084 obyvatel. Je to sedmé největší město v Texasu a 49. největší město ve Spojených státech.\n\nLeží zhruba 19 km východně od Fort Worth a 32 km západně od Dallasu. Nachází se v něm University of Texas at Arlington, hřiště Rangers Ballpark in Arlington klubu Texas Rangers, centrála americké Mensy a zábavní parky Six Flags Over Texas a Six Flags Hurricane Harbor.\n\nEvropané se zde usadili ve čtyřicátých letech 19. století. Arlington byl založen roku 1876 a pojmenován je po Arlington House, domu generála Roberta Edwarda Leeho. Stalo se z něj centrum farmářů a do Spojených států byl včleněn v roce 1884. Populace města činila v roce 1925 3 031 lidí a do druhé světové války vzrostla na více než čtyři tisíce.\n\nIndustrializace začala ve velkém měřítku v roce 1954 s příchodem General Motors. Díky automobilovému průmyslu a aerokosmonautice se z města během let 1950 a 1990 stalo jedno z území s největším přírůstkem obyvatel v USA. Čísla ze sčítání lidu to ukazují: 7 692 (1950), 90 229 (1970), 261 ,721 (1990) a 332 ,969 (2000).\n\nPodle sčítání lidu z roku 2010 zde žilo 365 438 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 27,4% populace.\n\nPodle sčítání lidu z roku 2000 v Arlingtonu sídlilo 332 969 lidí, 124 868 domácností a 85 035 rodin. Hustota zalidnění byla 1 341,7 km². Věk obyvatel byl rozložen následovně:\n\n\n\n"}
{"id": "617548", "url": "https://cs.wikipedia.org/wiki?curid=617548", "title": "Álvaro Recoba", "text": "Álvaro Recoba\n\nÁlvaro Recoba (* 17. března 1976, Montevideo, Uruguay) je bývalý uruguayský fotbalista a reprezentant. Většinou hrál na pozici podhrotového útočníka, občas zaujal pozici útočného záložníka. Největší část kariéry strávil v italské Serii A, kde odehrál více jak 200 zápasů, z toho 184 v dresu Interu Milán. Do povědomí široké fotbalové veřejnosti vstoupil jako jeden z nejlépe placených fotbalistů své doby a zároveň jako hráč s nesmírně kolísavou formou.\n\n31. března 2016 oznámil oficiálně ukončení profesionální kariéry.\n\nRecoba začal s fotbalem v urugayském Danubiu. Zde strávil několik let v mládežnických týmech a v sezoně 1994/95 začal v seniorském A-týmu. Překvapil svými výkony a vynikal hrou levou nohou. Po první sezoně v dospělém fotbale přestoupil do Nacionalu Montevideo. Po pouhém roce v týmu z hlavního města Uruguaye přestoupil do Interu Milán.\n\nVe stejném přestupním termínu jako Recoba přišel do Interu držitel Zlaté kopačky Ronaldo, takže se Recoba rázem ocitl v Brazilcově stínu. Odbyl si svou premiéru ve stejný den jako Ronaldo proti Brescii, 31. srpna 1997. Jeho první zápas na San Siru byl úspěšný, otočil nepříznivý stav 0-1 dvěma góly v posledních deseti minutách. Nejprve se prosadil střelou z dálky a obrat na 2-1 zahrál přímým kopem.\n\nV ročnících 1997/98 a 1998/99 se mu tolik nedařilo a proto byl poslán na hostování do Benátek, které v té době bojovaly o setrvání v Serii A. Během necelého roku však potvrdil, že je schopen hrát na vysoké úrovni, když v 19 zápasech vstřelil 11 gólů a přidal 9 asistencí. Jeho kvalitní výkony zachránily Benátky před sestupem v sezoně 1998/99.\n\nPo krátkém hostování v Benátkách ho milánské vedení povolalo zpět. Jeho výkony v dalším působení v Interu byly nevyrovnané, nedokázal si udržet konstantní formu. Proto nikdy neměl důvěru trenérů a ani stálé místo v základní sestavě. I přesto v lednu 2001 prodloužil svůj kontrakt s klubem až do 30. června 2006. Ve stejném měsíci čelil problémům s falešným pasem. Ztratil také italské občanství, které získal v roce 1999. Za to byl potrestán ročním zákazem hraní. Trest byl nakonec snížen na 4 měsíce. Jeho pozice v týmu se ještě zhoršovala s příchodem nových útočných posil. Konkurence se rozrostla o jména Christian Vieri, Obafemi Martins a Adriano.\n\nI přes to všechno odehrál Recoba další zápasy. Dobrý byl jeho výkon, kdy střídal v zápase proti Sampdorii Janov 9. ledna 2005. V 87 minutě zápasu vedla Sampdoria nad Interem již 2-0. Po jeho akci se míč dostal až k Obafemi Martinsovi, který vstřelil gól na 2-1. O tři minuty později přišel vyrovnávací gól Christiana Vieriho. V poslední minutě nastaveného času se mu podařilo vstřelit třetí gól během šesti minut a zajistil tak svému týmu výhru 3-2.\n\n16. března 2007 potvrdil televizi SKY Italia, že chce odejít z klubu. Byl nespokojený zejména s nedostatkem herního času v A-týmu. 31. srpna 2007 byl poslán na hostování do Turína, kde se opět setkal s Walterem Novellinem, svým bývalým trenérem v Benátkách. Álvaro Recoba působil v Interu 10 sezon a vsítil 56 branek.\n\nSvou první branku za Turín vstřelil v druhém zápase sezony v remízovém zápase s Palermem. 19. prosince 2007 podal fantastický výkon v pohárovém zápase proti AS Řím. Vstřelil dva góly a Turín zvítězil 3-1. I když byl začátek angažmá povedený, zranění a pokles formy mu znemožnil působení v základní sestavě.\n\n5. září 2008 podepsal smlouvu s účastníkem řecké superligy Panionisem, kde se stal jednou z posil v klubu. Setkal se zde s bývalým spoluhráčem z Interu a blízkým přítelem Lamprosem Choutosem a také se spoluhráčem z uruguayské reprezentace Fabiánem Estoyanoffem. Svůj první zápas odehrál 18. října 2008 proti Arisu, kde dvakrát asistoval a měl podíl na vítězství 2-1. V dalším zápase hrál na pozici útočného záložníka proti Ergotelisu, které vyhráli. Na výhře 5-2 se podílel dvěma brankami a několika přihrávkami. Sezonu zakončil s pěti góly a sedmi asistencemi, přestože měl různé zdravotní problémy.\n\nPo neustálých zdravotních komplikacích se s klubem dohodl na ukončení smlouvy. K rozhodnutí klubu propustit uruguayského útočníka přispěl i jeho velmi vysoký plat. Jeho naopak k ukončení smlouvy přiměl dřívější odchod kamaráda Lamprose Choutose. Panionios naznačil, že rozchod proběhl v dobrém. 16. prosince 2009 byl oficiálně propuštěn.\n\n24. prosince 2009, podepsal smlouvu se svým bývalým klubem Danubiem Montevideo v Uruguay.\n\nCelé tři roky byl úspěšným kapitánem Danubia FC. V červenci 2011 se však uskutečnil jeho přestup do týmu Nacional Montevideo, kde byl opět úspěšným střelcem a s nímž získal uruguayský mistrovský ligový titul (v sezóně 2011/12).\n\nV reprezentaci začínal 18. ledna 1995 v přátelském zápase proti Španělsku. V 65. minutě vystřídal Enza Francescoliho. Reprezentoval Uruguay na mistrovství světa 2002 v Jižní Koreji a Japonsku, když předtím dvěma přihrávkami na góly Moralesovi v kvalifikaci pomohl vyřadit reprezentační tým Austrálie (0-1 a 3-0). Jediný gól na turnaji vstřelil v posledním zápase základní skupiny proti Senegalu. Po nerozhodném výsledku s tehdy úřadujícím mistrem světa Francií však remíza 3-3 nestačila na postup do dalšího kola světového šampionátu.\n\nV září roku 2005 vstřelil vítězný gól proti Argentině v kvalifikaci na mistrovství světa. To pomohlo Uruguayi k pátému místu v kvalifikační skupině a museli sehrát mezinárodní baráž s Austrálií. Avšak kvalifikační snažení jihoamerického týmu skončilo neúspěchem. Po remíze v barážovém dvojzápase přišel na řadu penaltový rozstřel na území nejmenšího světadílu, kde Uruguay podlehla Austrálii 4-2. To znamenalo neúčast na MS v Německu. Částečnou útěchou pro něho byla účast na Copa América 2007 (nerozhodný výsledek v semifinále s Brazílií 2:2 i po prodloužení a vyřazení 4:5 až na penalty a konečné 4. místo Uruguaye v turnaji).\n\nNa rozdíl od Interu, kde nedostal tolik příležitostí, měl v reprezentaci velkou důvěru. Prakticky vždy, když byl zdráv, se objevil v sestavě Uruguaye. Naposledy za národní tým skóroval 2. června 2007 při výhře v přátelském zápase proti Austrálii.\n\nMezi jeho největší přednosti patří výborný dribling, vysoká technická vyspělost a skvělá kopací technika. Vstřelil řadu gólů z přímých kopů. Patřil k talentům doby. Mnozí předpovídali, že by se mohl stát nejlepším fotbalistou světa. Jeho kariéru negativně ovlivnila mnohá zranění. Pověstné se staly jeho extrémní výkyvy formy. V některých zápasech byl úspěšný, v jiných utkáních se naopak vůbec nezapojil do hry. K nenaplnění jeho potenciálu přispěla také špatná fyzická kondice a velmi křehká psychika. Velmi výstižně vše shrnul redaktor britského Guardianu. Novinář zde porovnává Recobu s Raúlem a Van Nistelrooyem. Tvrdí, že Raúl a Van Nistelrooy nemají ani zdaleka takové technické schopnosti, ale mají osobnost opravdových šampionů, a právě ta z nich dělá ty nejlepší útočníky. Nízká psychická odolnost nedovolila Recobovi projevit naplno svůj talent ve vypjatých okamžicích.\n\nV roce 2000 byl Recoba s příjmem 4 000 000 liber nejlépe placeným fotbalistou na světě.\n\n"}
{"id": "617551", "url": "https://cs.wikipedia.org/wiki?curid=617551", "title": "Podunajská pahorkatina", "text": "Podunajská pahorkatina\n\nPodunajská pahorkatina je severnější, hornatější část slovenské Podunajské nížiny. Podnebí v Podunajské pahorkatině je teplé. Převládají zde úrodné černozemě, ale i méně úrodné hnědozemě, které je nutno zavlažovat, a málo úrodná spraš, ze které se vyrábějí cihly.\n\nNacházejí se zde významná slovenská města Nitra, Topoľčany, Trnava, Levice, Štúrovo, Nové Mesto nad Váhom, Partizánske, Hlohovec, Zlaté Moravce, Piešťany a Dudince.\n\n"}
{"id": "617552", "url": "https://cs.wikipedia.org/wiki?curid=617552", "title": "Isabela Jeruzalémská", "text": "Isabela Jeruzalémská\n\nIsabela Jeruzalémská (1172 - po květnu 1206) byla královnou jeruzalémskou. Jako dědička království byla velmi žádanou partií.\n\nIsabela se narodila z druhého manželství jeruzalémského krále Amauryho a Marie, dcery Jana Komnéna. Roku 1183 se na hradě Keraku provdala za hraběte Homroie z Toronu, příslušníka jedné z nejstarších rodin v království a vyženěného syna Renauda ze Châtillonu. Svatba, od níž si leprou postižený král Balduin i zřejmě i Renaud slibovali sblížení starousedlé a nově příchozí křižácké šlechty, byla plná aristokracie z Byzance i zámoří a doprovázena mnoha dny oslav bez ohledu na ostřelování obléhatelů pod velením samotného Saladina. Homfroiova matka Štěpánka nechala dokonce poslat do Saladinova ležení mísy ze svatebního stolu a na oplátku Saladin vydal zákaz ostřelovat část hradu, v níž bydleli novomanželé. Obležení zakončil na počátku prosince příchod krále, který donutil muslimy k ústupu. Homfroi byl vzdělaný, pohledný mladík a na svou dětskou manželku byl hodný. Isabela jej měla skutečně ráda.\nPo smrti dětského krále Balduina V. v srpnu 1186 došlo ke sporu. Jeruzalémský patriarcha korunoval Sibylu, Isabelinu starší sestru, a v Nábulusu byl, barony a Isabelinou matkou Mariií s chotěm Balianem z Ibelinu, jeruzalémským králem jmenován Homfroi. Dědic Zajordánska, vzdělaný milovník pokojného života a uměleckých děl, však před držením koruny couvl a raději složil lenní hold Sibyle a Guyovi z Lusignanu. O rok později se Homfroi po katastrofálním neúspěchu křesťanů u Hattínských rohů dostal do Saladinova zajetí a byl propuštěn v červenci 1188. \n\nKrálovna Sibyla i s oběma dcerami zemřela roku 1190 a nárok na trůn tak připadl Isabele, což se stalo pro její bezdětné manželství s Homfroiem osudným. Konrád z Montferratu se společně s Marií Komnénovnou zasadil o zinscenování Isabelina rozvodu s Homfroiem z Toronu. Jako záminka posloužilo tvrzení, že Isabela byla donucena k uzavření sňatku nátlakem a že zženštilý Homfroi sňatek nikdy nezavršil tělesným spojením. S dědičkou království se Konrád vzápětí sám oženil. Po dobytí Akkonu se za zprostředkování evropských panovníků ujednalo příměří mezi oběma uchazeči o jeruzalémský trůn. Guy z Lusignanu, vdovec po královně Sibyle a zkrachovalý válečník od Hattínských rohů, zůstal u moci a po jeho skonu měl na trůn nastoupit Konrád. Na jaře 1192 se situace v Levantě změnila. Guy neměl již žádnou podporu místních baronů a tehdy Richard Lví srdce udělil Jeruzalém Konrádovi a Guy dostal jako odškodnění Kypr. \n\n28. dubna 1192 byl Konrád z Montferratu krátce po své korunovaci zavražděn dvěma vrahy ze sekty asasínů a bylo nutné najít rychle nového vládce Jeruzaléma a manžela vdově Isabele. Volba obyvatel Tyru padla na Jindřicha ze Champagne, který byl zřejmě nejméně kontroverzním kandidátem. 5. května 1192, již týden po Konrádově smrti, byla Isabela provdána za mladého hraběte.\nV křesťanském táboře vyvolala urychlená svatba rozpaky a muslimové byli ohromeni informací, že ke konzumaci manželství došlo i přes Isabelino pokročilé těhotenství. Zdá se, že manželství bylo šťastné, Jindřich se do Isabely zamiloval. Nebyl nikdy korunován, vydobyl si však přízvisko \"král pobřeží\" a svými arabskými současníky byl považován za moudrého muže Období jeho vlády bylo úspěšné i díky skonu dvou největších protivníků - Saladina a Guye z Lusignanu. Po Guyově skonu se ujal kyperské koruny jeho bratr Amaury z Lusignanu a uzavřel s Jindřichem smír a smlouvu o budoucím sňatku svých dětí.\n\nShodou okolností se právě Amaury stal čtvrtým Isabeliným chotěm, poté, co Jindřich vypadl z okna galerie. Nový panovník po krachu německé křížové výpravy uzavřel mír s Ajjúbovci. Korunovace proběhla v lednu 1198 v Akkonu a v království dočasně nastalo období klidu a míru. Král Amaury zemřel 1. dubna 1205 na úplavici a Isabela se na krátký rok ujala vlády. Zemřela zřejmě v době po květnu 1206.\n\nDědičkou Jeruzalémského království se stala Isabelina nejstarší dcera Marie z Montferratu. \nAmauryho syn Hugo si vzal Isabelinu dceru Alici a založil novou dynastii. \n"}
{"id": "617554", "url": "https://cs.wikipedia.org/wiki?curid=617554", "title": "Nachal Maš'an", "text": "Nachal Maš'an\n\nNachal Maš'an (: נחל משאן) je krátké vádí v Horní Galileji, v severním Izraeli.\n\nZačíná v nadmořské výšce okolo 600 metrů, na severním úpatí vrchu Har Janoach na okraji města Januch-Džat, respektive jeho části Januch. Směřuje pak rychle se zahlubujícím a zalesněným údolím k severozápadu, přičemž míjí z jihu obec Kfar Vradim. Ústí potom zleva do vádí Nachal Jechi'am.\n\n"}
{"id": "617558", "url": "https://cs.wikipedia.org/wiki?curid=617558", "title": "Nachal Šlal", "text": "Nachal Šlal\n\nNachal Šlal (: נחל שלל) je krátké vádí v Horní Galileji, v severním Izraeli.\n\nZačíná v nadmořské výšce okolo 500 metrů, na západním úpatí vrchu Har Janoach a na okraji města Januch-Džat, respektive jeho části Januch. Směřuje pak rychle se zahlubujícím a zalesněným údolím k západu. Ústí potom zleva do vádí Nachal Jechi'am, naproti vesnici Jechi'am.\n\n"}
{"id": "617563", "url": "https://cs.wikipedia.org/wiki?curid=617563", "title": "Nachal Gita", "text": "Nachal Gita\n\nNachal Gita (: נחל גיתה nebo נחל גתה) je krátké vádí v Horní Galileji, v severním Izraeli.\n\nZačíná v nadmořské výšce téměř 400 metrů, na jižním okraji města Januch-Džat, respektive jeho části Džat, a cca 1 kilometr západně od vesnice Gita. Směřuje pak rychle se zahlubujícím a zčásti zalesněným údolím k západu. Ústí potom zprava do vádí Nachal Bejt ha-Emek. Nad soutokem se tyčí vyvýšená lokalita \"Ras Kalban\" (ראס כלבן), kde archeologové objevily pozůstatky osídlení z doby železné a římského období.\n\n"}
{"id": "617564", "url": "https://cs.wikipedia.org/wiki?curid=617564", "title": "Schloßberg", "text": "Schloßberg\n\nGrazský Schloßberg je mohutná skála z dolomitové horniny a dotváří jádro historického starého města Graz, hlavního města rakouského regionu Štýrsko. Leží přímo na břehu řeky Mury a vyčnívá 123 m nad grazským Hlavním náměstí. Kromě Hodinové věže, symbolu Grazu, najdeme na Schloßbergu také hradní sklepy, zvonici, 98 m hlubokou tureckou studnu a řadu dalších malých uměleckých objektů. Jako jádro Starého města Graz náleží k světovému dědictví UNESCO.\n\nZáklady osídlení byly nalezeny již v 8. století př. n. l. V roce 1125 byl na holé skále vystavěn románský hrad, který dal Grazu název (Gradec znamená slovinsky \"malý hrad\"). Později byl hrad zgotizován a v roce 1544 přestavěn dle plánu Domenica dell'Allia na renesanční mohutnou pevnost. Hrad je zapsán v Guinessově knize rekordů jako nejsilnější pevnost všech dob.\n\nDokonce ani Napoleon jej na začátku 19. století nemohl dobýt. Teprv když v roce 1809 obsadil Vídeň a vyhrožoval zkázou hlavního města, Graz se vzdal a téměř všechna opevnění byla zbořena – pouze Zvonice a Hodinová věž zůstaly, ty byly od grazských občanů vykoupeny a tak se vyhnuly zkáze. Zhruba o třicet let později začal Ludwig Freiherr von Welden s přestavbou v romantickou zahradu s velkým množstvím cest, vhodné na procházky, a množstvím jihozemských rostlin, kterým mírné grazské klima prospívá.\n\nZa druhé světové války byl totálně nasazenými ve vnitřku hory vybudován rozsáhlý systém štol, dlouhý 6,3 km, s 20 vchody a zhruba 12 000 m^2 zastavěné plochy, který sloužil jako velící centrála a protiletecký prostor až pro 40 000 lidí. Tyto tunely se dnes ještě zčásti využívají, najdeme zde:\n\n\nDalší části štoly jsou příležitostně využity pro výstavy (např. \"Berg der Errinerungen\" (Kopec vzpomínek) v rámci Let kulturního hlavního města).\n\nV roce 1999 se grazský Schloßberg společně s historickým centrem města dostal jako pátý komplex v Rakousku na světový list dědictví UNESCO.\n\nPověst o vzniku Schloßbergu praví: Ďábel slíbil grazským občanům, že Schöckl udělá ještě vyšším. Jako protislužbu žádal duši prvního, který na vyvýšený kopec vystoupá. Grazští občané souhlasili, a tak nato ďábel přiletěl k jedné obrovské skále, aby si ji přivezl. Jak se vrátil, povšimnul si však průvodu lidí ve městě a vypozoroval, že je Velikonoční neděle - avšak v tento den nemůže páchat na lidech žádné zlo a tudíž si nemůže pro sebe vzít duši. Na skálu ve městě vrhnul spoustu hněvu. Ta se rozlomila na dva kusy, ten větší kus se stal Schloßbergem. A na menším se vytvořil Austein, na které se dnes nachází návěští s křížovou cestou.\n\nAni po reformě německého pravopisu se název nepíše se 'ss', nýbrž se, z historických důvodů, zachoval název s 'ß'.\n\nNávštěvníci mohou k výstupu na Schloßberg využít lanové dráhy, výtahu a nebo vystoupat po 260 schodech. Další možností je množství cest vedoucích nahoru ke Schloßbergu, které mají také význam rekreačního místa pro Grazany a turisty.\n\nLanová dráha byla zřízena roku 1894 a naposledy renovována v roce 2004, kdy byla vybavena novými vagony. Tato pozemní lanová dráha na západní straně vede z Kaiser-Josef-Kai nahoru do kasemat a Schloßberské restaurace.\n\nV roce 2000 byl při stavbě výtahů také vytvořen bezbarierový přístup, a na Schloßberg se mohou dostat i hendikepovaní lidé.\nZa 4,1 milionů eur byla ve středu skály na úrovni Schloßbergplatz vyhloubena cca 7 metrů široká šachta, více jak 77 m hluboká, vedoucí k jednomu z přístupů v blízkosti hodinové věže. V šachtě jezdí dvě kabiny pro max. 15 osob. Stoupací rychlost je 2,5m/s, jízda trvá cca 30s.\nS nově otevřenou Schloßberskou restaurací byla prodloužena provozní doba výtahů od čtvrtka do neděle až do 2:30 hodin.\n\nStavby jsou seřazeny zhruba od nejvyššího bodu po nejnižší.\n\nDle návrhu Lazara von Schwendiho vybudovaná studna Domenicem dell'Alliem v letech 1544–1547 je největším stavebním uměním tohoto umělce. V 16 m hlubokém kotli je do kruhu uspořádáno pět studnových šachet s průměrem 3,6 metrů, jejichž objem činí 900 000 litrů. Tam přitéká ze střech přilehlých domů dešťová voda a je zde přefiltrována a slouží dnes jako rezerva pro hašení. Kamenná obrubeň studny z roku 1739 nabyla díky studnovému altánu z roku 1897 dnešní podoby.\n\nBronzová plastika lva od Otta Jarla uctívající Majora Franze Hackhera, který se v roce 1809 se bránil s \"hrstkou vojáků\" (17 důstojníků a 896 vojáků) proti řítícím se francouzům (cca 3000 vojáků). Protože neexistoval žádný obraz Majora Hackhera, byl mu na poctu vystavěn lev. Originál vznikl v roce 1909, ale v roce 1941, za druhé světové války, byl roztaven. Teprve v roce 1965 postavil na žádost města Graz Wilhelm Gösser jeho repliku.\n\nV původním hradním příkopu byl v roce 1578 vestavěn \"Náčelníkův dům\", jehož obrovské sklepní klenby byly určeny k přijímání zásob, dočasně také k uvěznění vězňů. Po klenbě dokonce mohly jezdit vagony, na západní straně je ještě patrný vjezd. V troskách budovy, která byla zřícena roku 1809, bylo zřízeno nynější přírodní divadlo a roku 1937 otevřeno Beethovenovým \"Fideliem\". Moderní přístřešek byl dokončen roku 1987. Kasematy byly přestavovány až do roku 2009. Při tom bylo jeviště otočeno o 180 stupňů a zmenšeno.\n\n34 m vysoká, osmiboká zvonice byla postavena v roce 1588 na příkaz Karla II. Uvnitř se nachází třetí největší zvon Štýrska, který byl v roce 1587 v Grazu odlit Mertem Hilgerem. Má průměr téměř dva metry a váží 4632 kg. Zvon zvoní 101 údery (zvon byl odlit Turky ze 101 dělových koulí) denně v 7, 12 a 19 hodin. Během intervencí grazského hradu zůstala zvonice v roce 1809 uchráněna před střelbami Francouzů. Pod zvonicí se nachází podzemní sklepení, známé pod jménem \"Bassgeige\".\n\nDo roku 1810 stála vedle zvonice kaple vysvěcená apoštolu Thomasi. Jednalo se o románskou kruhovou rotundu, která byla pravděpodobně zřízena v 12. století. Po střelbě Francouzů byla stavba zachována, ale byla ukradena měděná střecha. Díky povětrnostním vlivů kaple zchátrala a nakonec byla zčásti odstraněna. Dnes jsou viditelné jen základy z ocelového můstku vedle zvonice.\n\nKanónová chýše byla postavena roku 1544, stejně tak jako zbytek tvrze podle plánů Domenica dell'Allia. Působila nejprve k obraně a později jako státní vězení a umístění požárního poplachu. Spolu s dalším zařízením byla Francouzi srovnána se zemí. V letech 1978–1979 byla při příležitosti 850. výročí města Graz přestavěna díky daru od Obchodní komory. Až do roku 1797 byli v Kanónové chýši umístěni \"Čtyři evangelisté\", čtyři kanóny pro varování veřejnosti před blížícími se nepřáteli a při požárech. Ty byly v roce 1809 odneseny Francouzi. Dnes jsou místo toho vystaveny dva větší a dva menší kanóny, které byly odlity v Paříži. Ve zvonové stolici je také poplachový zvonek (z roku 1796). V budově nyní sídlí grazské muzeum vojenské posádky.\n\nStavba této mohutné hradby, vysoké více jak 20 m a s 6 m širokou opěrnou zdí, začala v roce 1544 na stejném místě, jako bývalo opevnění středověkého hradu. Na něm stával chlév, podle kterého hradby dostaly název. Dřevěné dveřní křídlo na jižní straně pochází z 19. stol. Nepravá \"Egyptská brána\" byla zřízena Dr. Bonaventurem Hödlem v roce 1820, pergola v roce 1900. Ve východním rohu se nachází jediná zbývající strážní věž.\n\nČínský pavilon byl zřízen v roce 1890 a nahradil starší románský sad s vinnou révou.\nBiskupská židle je kamenná lavice se zvětralým písmenným znakem a na zadní straně s gotickou kružbou. Jedná se o nalezený kus z pozdně gotické éry hradu na Schloßbergu. Legenda praví, že zde po 40 letech ve vazbě ve Schloßbergu odpočíval zemřelý biskup Graf Nádasdy.\n\nV letech 1554–1558 byla tato kašna, hluboká 94 m, vyhloubena k podzemní vodě řeky Mur, aby byly v pevnosti zásoby vody v případě delšího obléhání. Stavební plán pocházel od stavitele Domenica dell'Allia. Nynější jméno dostala brána v 19. století, kdy byli údajně zajati Turci, kteří se pak účastnili na vykopávkách. Doopravdy to byli ale Martolosové, z windischských hranic. Ještě roku 1934 tu byla z jedné strany otevřená hala s čerpadlem, lanový naviják a dvě velká dřevěná vědra.\n\nV roce 1575 zřídil mistr Dionisio Radei na úpatí Chlévových hradeb prašnou bránu, která však byla roku 1809 zničena Francouzi. Na témže místě vystavěl Dr. Bonaventura Hödl v roce 1820 domek na vinici v neogotickém stylu architektonickém stylu \"krab\" a pod ním vysadil na přilehlé terase víno. Na přelomu století zde žil dvorní herec Gustav Starcke (1848 - 1921), napsal zde vlastní básně, které byly věnovány Schloßbergu. Dnes se v této stavbě nachází restaurace, z jejíž terasy je nádherný výhled na západní část Grazu.\n\nHodinová věž je symbol a zároveň nejstarší budova města Graz. Věž byla postavena již v roce 1265 a skrývá tři vnitřní zvony: Hodinový zvon (nejstarší zvon Grazu: 1382), Smolařský zvon (cca 1450) a Ohnivý zvon (1645).\n\nDodnes zachovaná bašta byla v roce 1551/1552 zřízena italským mistrem Domenicem dell'Alliem, dohotovena teprve v roce 1556. Od roku 1930 je přístupná veřejnosti a dnes je nejkvětnatější částí Schloßbergu.\n\nKarl Freiherr von Cerrini (1777 - 1840) hrdinsky hájil v roce 1809 Hradní baštu proti francouzskému vojsku. Díky svým zásluhám po mírovém ukončení v roce 1820 získal od Francouzů povolení vybudovat dům na jihovýchodním rohu odstřeleného průlomu pod hodinovou věží. V letech 1995 - 1997 byl celý dům renovován městem Graz a slouží jen jako pracovní a azylové místo pro umělce vyhnané z jejich domovské země.\n\nNa jižním svahu Schloßbergu se odjakživa pěstovalo víno. Na této kultivaci má obzvláště zásluhu hraběcí rodina Herberstein, která založila ve svém paláci na Sackstrasse (dnes již neschůdnou) skalní stezku v jejich vinné zahradě. V roce 1930 byla Herbensteinova zahrada zprůchodněna \"válečnou stezkou\" a tedy byly otevřeny publiku \"střešní zahrady Grazu\". Terasy se středozemní květenou patří mezi nejkrásnější ukázky Zahradní architektury meziválečné doby.\n\nNahoru k hodinové věži vede 260 schodů z Schloßbergbahnplatzu. Na stavbě stezky se podíleli v roce 1914 do 1918 rakouští zákopníci a ruští váleční zajatci, načež jí bylo dáno jméno Ruská stezka. Známější je však výraz Válečná stezka, neboť zde byly během první světové války vystavěny schody. V letech 1924 - 1928 byla u příležitosti 800. výročí města Graz doplněna o podélně vedenou západní skalní hráz.\n\nNa Schloßbergu najdeme množství smíšených lesů sestávající z buků, habrů, jasanů, jilmu a mnoha druhů javoru, které jsou na slunečných místech smíchány s různými druhy, jako akáty a pajasan. Velmi dobře se zde daří břečťanu, který šplhá na mnoha kmenech, ale také skalních částech. Na zahradní části se nachází Karl-Böhm-Allee se svými japonskými třešněmi a poblíž najdeme habrovou alej, pod hodinovou věží také fíkovník, nádherné kvetoucí keře v Herbensteinově zahradě a u kanónové bašty imposantní paulovnii.\nMůžeme zde zpozorovat asi 50 druhů ptáků, včetně desítek druhů hnízdících ptáků, jako je puštík obecný, poštolka a lejsek bělokrký. Do 16. století zde hnízdil ibis skalní.\n\n"}
{"id": "617565", "url": "https://cs.wikipedia.org/wiki?curid=617565", "title": "Nachal Šeli", "text": "Nachal Šeli\n\nNachal Šeli (: נחל שלי) je krátké vádí v Horní Galileji, v severním Izraeli.\n\nZačíná v nadmořské výšce cca 400 metrů, cca 1 kilometr od západního okraje města Januch-Džat, respektive jeho části Januch. Směřuje pak rychle se zahlubujícím a zčásti zalesněným údolím k jihozápadu. Ústí potom zprava do vádí Nachal Janoach naproti vesnici Klil.\n\n"}
{"id": "617568", "url": "https://cs.wikipedia.org/wiki?curid=617568", "title": "Johann Rihosek", "text": "Johann Rihosek\n\nJohann Rihosek (5. června 1869 Maków Podhalański, Halič – 21. listopadu 1956 Vídeň) byl rakouský konstruktér lokomotiv. \n\nRihosek byl absolventem olomoucké reálky a Technické univerzity ve Vídni. Od roku 1893 pracoval jako konstruktér v lokomotivce Floridsdorf, od roku 1897 byl zaměstnán na c. a k. Ministerstvu železnic na odboru konstrukce lokomotiv a vozů vedeném Karlem Gölsdorfem. Po Gölsdorfově smrti v roce 1916 nastoupil na jeho místo.\n\nK jeho významným dílům patří lokomotivy řad 270, 81 a 82. Známý je i Rihoskův „baňatý“ komín s lapačem jisker. Významně se zasloužil o další vývoj tlakové brzdy. \n\n"}
{"id": "617569", "url": "https://cs.wikipedia.org/wiki?curid=617569", "title": "Nachal Alum", "text": "Nachal Alum\n\nNachal Alum (: נחל עלום) je krátké vádí v Horní Galileji, v severním Izraeli.\n\nZačíná v nadmořské výšce okolo 400 metrů, cca 1,5 kilometru od západního okraje města Januch-Džat, respektive jeho části Januch. Směřuje pak rychle se zahlubujícím a zalesněným údolím k západu. Ústí potom zleva do vádí Nachal Jechi'am, naproti vesnici Jechi'am.\n\n"}
