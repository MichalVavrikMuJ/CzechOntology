{"id": "699613", "url": "https://cs.wikipedia.org/wiki?curid=699613", "title": "Elektrárna Reading", "text": "Elektrárna Reading\n\nElektrárna Reading (: תחנת הכוח רדינג, \"Tachanat ha-koach Reading\") je elektrárna ve městě Tel Aviv v Izraeli. \n\nLeží na severním okraji Tel Avivu, na pobřeží Středozemního moře u ústí řeky Jarkon, v nadmořské výšce okolo 10 metrů. Na východě sousedí se obytnými čtvrtěmi jako Kochav ha-Cafon, na protější straně řeky Jarkon leží Telavivský přístav, dál k jihu pak centrální části Tel Avivu. Severně od elektrárny funguje Letiště Sde Dov.\n\nByla uvedena do provoyu v roce 1938, kdy se zde rozběhla první parou poháněná turbína s výkonem 12 000 kW. Spolu s hydrocentrálou v Naharajim šlo o největšího producenta elektřiny v tehdejší mandátní Palestině. Během 40. let 20. století výkon elektrárny rostl s tím, jak byla do provozu uvedena další turbína. Po vzniku státu Izrael roku 1948 byl provoz elektrárny v Naharajim ukončen (ležela za hranicí s Jordánskem). Elektrárna Reading tak musela být narychlo rozšiřována. Spustila se zde třetí parní turbína. Elektrárna je pojmenována po britském politikovi Rufusu Isaacsovi, jehož oficiální titul byl \"markýz z Readingu\". Ten projevoval velký zájem o židovské investice v tehdejší Palestině a roku 1926 se stal předsedou \"Palestine Electric Corporation\" (předchůdce dnešní Israel Electric Corporation).\n\nV roce 1994 samospráva města Tel Aviv rozhodla pro nevhodnost fungování tohoto podniku v těsné blízkosti centra města o postupném ukončení provozu elektrárny. Postupně ale došlo k přehodnocení těchto plánů. Počátkem 21. století, roku 2006, byla elektrárna převedena z topných olejů na zemní plyn. Zároveň došlo k uzavření některých z jejích bloků. K 31. prosinci 2009 měla výkon 428 MW. Podle vládního plánu z roku 2007 se předpokládal provoz elektrárny do roku 2020, přičemž pokračování v jejím fungování i po tomto datu mělo být podmíněno změnou vládního plánu.\n\n"}
{"id": "699614", "url": "https://cs.wikipedia.org/wiki?curid=699614", "title": "Kvalifikace na Mistrovství světa ve fotbale 2006 (UEFA) – skupina 5", "text": "Kvalifikace na Mistrovství světa ve fotbale 2006 (UEFA) – skupina 5\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze šesti účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699617", "url": "https://cs.wikipedia.org/wiki?curid=699617", "title": "Škoda 200 RS", "text": "Škoda 200 RS\n\nŠkoda 180/200 RS byly prototypy závodní Škodovky odvozené od Škody 110 R. Změny se týkaly silného motoru o objemu 1,8 l a 2,0 l, zadní náprava s převodovkou Porsche a zvenčí nízká střecha, žádné nárazníky a zvětšený rozchod kol. Byly vyrobeny 2 kusy 200 RS a jeden 180 RS. Maximální rychlost byla u 180 RS 210 km/h a u 200 RS 250 km/h\n\nJako poctu Škodě 200 RS sestrojila dílna \"Hoffmann&Novague\" v roce 2016 český supersport HN R200.\n"}
{"id": "699620", "url": "https://cs.wikipedia.org/wiki?curid=699620", "title": "Kvalifikace na Mistrovství světa ve fotbale 2006 (UEFA) – skupina 6", "text": "Kvalifikace na Mistrovství světa ve fotbale 2006 (UEFA) – skupina 6\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze šesti účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699621", "url": "https://cs.wikipedia.org/wiki?curid=699621", "title": "Bekyně (rod)", "text": "Bekyně (rod)\n\nBekyně (\"Lymantria\") je rod motýlů v čeledi Lymantriidae.\n\n\n\n"}
{"id": "699624", "url": "https://cs.wikipedia.org/wiki?curid=699624", "title": "Dallas Times Herald", "text": "Dallas Times Herald\n\nDallas Times Herald byl novinový deník vydávaný pro celou spádovou oblast texaského města Dallas. Tento deník vznikl roku 1888 sloučením novin Dallas Times a Dallas Herald. Dallas Times Herald získal za dobu své existence třikrát Pulitzerovu cenu, vždy v kategorii fotografie a dále dvě ocenění George Polk Awards za místní a regionální zpravodajství. Roku 1969 se deník dostal do vlastnictví mediální korporace Times Mirror. Ta jej roku 1986 prodala společnosti MediaNews Group se sídlem v Denveru ve státě Colorado. 8. prosince 1991 byl však deník zakoupen za 55 milionů dolarů svým největším konkurentem The Dallas Morning News, který hned následující den ukončil činnost novin, čímž po způsobil faktický zánik Dallas Times Herald.\n\n"}
{"id": "699626", "url": "https://cs.wikipedia.org/wiki?curid=699626", "title": "Kvalifikace na Mistrovství světa ve fotbale 2006 (UEFA) – skupina 7", "text": "Kvalifikace na Mistrovství světa ve fotbale 2006 (UEFA) – skupina 7\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze šesti účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699628", "url": "https://cs.wikipedia.org/wiki?curid=699628", "title": "Telavivský přístav", "text": "Telavivský přístav\n\nTelavivský přístav (: נמל תל אביב, \"Namal Tel Aviv\") je bývalý námořní přístav ve městě Tel Aviv v Izraeli.\n\nByl uveden do provozu ve 30. letech. Během arabského povstání v letech 1936-1939 se totiž ukázalo jako nezbytné, aby Tel Aviv disponoval vlastním přístavem a nebyl tak závislý na převážně arabském přístavu sousedního města Jaffa. Krátce po vypuknutí povstání (a stávky arabských pracovníků jaffského přístavu) apelovaly organizace židovských podnikatelů a finančníků na úřady v tehdejší mandátní Palestině, aby urychleně přístav v Tel Avivu otevřely. K otevření terminálu došlo pak skutečně již v květnu 1936. Vznikl v složitých podmínkách na jinak rovinatém a písčitém pobřeží rychle rostoucího velkoměsta.\n\nFungoval až do roku 1965 (jeho roli tehdy převzal Ašdodský přístav), pak tu byly hlavně sklady. Koncem 20. století se začala zanedbaná plocha přístavu měnit na obchodní zónu, kde se soustřeďují gastronomické a zábavní služby. Konají se tu trhy a kulturní akce. Hlavní fáze rekonstrukce tu začala v roce 2001.\n\nLeží na severním okraji centra Tel Avivu, na pobřeží Středozemního moře u ústí řeky Jarkon. Na východě sousedí se obytnými čtvrtěmi centrálního města podél ulic \"ha-Jarkon\" a \"Sderot Nordau\", na protějším břehu Jarkonu stojí Elektrárna Reading a dál k severu Letiště Sde Dov.\n\n\n"}
{"id": "699633", "url": "https://cs.wikipedia.org/wiki?curid=699633", "title": "Kvalifikace na Mistrovství světa ve fotbale 2006 (UEFA) – skupina 8", "text": "Kvalifikace na Mistrovství světa ve fotbale 2006 (UEFA) – skupina 8\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze šesti účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699636", "url": "https://cs.wikipedia.org/wiki?curid=699636", "title": "Art Tripp", "text": "Art Tripp\n\nArt Tripp (* jako Arthur Dyer Tripp III; 10. září 1944, Athens, Ohio, USA), znám také jako Ed Marimba a Ted Cactus; je americký chiropraktik a dřívější hudebník, známý pro svoji spolupráci se Zappovými The Mothers of Invention a Beefhearovým Magic Bandem. Také spolupracoval například s Wild Man Fischerem, Jean-Luc Pontym a dalšími.\n\n"}
{"id": "699642", "url": "https://cs.wikipedia.org/wiki?curid=699642", "title": "Bejt ha-Tfucot", "text": "Bejt ha-Tfucot\n\nBejt ha-Tfucot (: , doslova \"Dům diaspory\", též Muzeum diaspory, : Diaspora Museum nebo Beit HaTefutzot) je muzeum ve městě Tel Aviv v Izraeli.\n\nLeží na severním okraji Tel Avivu, v areálu Telavivské univerzity poblíž čtvrti Ramat Aviv.\n\nBylo otevřeno roku 1978. Jeho zřízení inicioval Nachum Goldmann, bývalý prezident Světové sionistické organizace. Cílem instituce je dokumentovat život Židů v diaspoře, tedy v zemích, kam byli Židé v posledních 2000 let rozptýleni. V roce 2005 přijal izraelský parlament (kneset) zákon, který toto muzeum definuje jako ústřední instituci pro tento účel (\"Národní centrum židovských komunit v Izraeli a ve světě\"). Ředitelem muzea je Avino'am Armoni.\n\n\n"}
{"id": "699645", "url": "https://cs.wikipedia.org/wiki?curid=699645", "title": "Lokomotiva TKh49", "text": "Lokomotiva TKh49\n\nŘada TKh49 (též označovaná jako \"Ferrum 47\") je řada polských parních lokomotiv vyráběných v letech 1948 až 1961 v továrně Fablok ( ) v Chrzanowě. \n\nLokomotivy tohoto typu byly používány především k přepravě zboží při výrobě a zpracování uhlí na lesní železnici, zřídka na osobní přepravu. Bylo vyrobeno asi 477 kusů, mimo Polsko byly vyváženy do Rumunska, Bulharska a Albánie.\n\nStroj TKh49-1 je zachovaný ve skanzenu v Chabowce.\n"}
{"id": "699647", "url": "https://cs.wikipedia.org/wiki?curid=699647", "title": "A Momentary Lapse of Reason Tour", "text": "A Momentary Lapse of Reason Tour\n\nA Momentary Lapse of Reason Tour bylo předposlední světové koncertní turné britské rockové skupiny Pink Floyd, které probíhalo v letech 1987 až 1990. Při tomto turné skupina hrála hlavně skladby z jejich předposledního studiového alba \"A Momentary Lapse of Reason\". V době konání turné byly ve skupině jen dva oficiální členové David Gilmour a Nick Mason, Na koncertech s nimi ale vystupoval i další člen této skupiny, klávesista Rick Wright, který byl oficiálním členem skupiny v letech 1964-1979 a znovu v letech 1991-1995.\n\n\n\n\n"}
{"id": "699648", "url": "https://cs.wikipedia.org/wiki?curid=699648", "title": "PKP řada TKt48", "text": "PKP řada TKt48\n\nTKt48 je polská parní lokomotiva vyráběná v letech 1950 až 1957 v továrně Fablok ( ), v Chrzanově. \n\nLokomotivy tohoto typu byly používány především k osobní přepravě. Bylo vyrobeno asi 191 kusů, mimo Polsko byly vyváženy do Rumunska, Bulharska a Albánie.\n"}
{"id": "699649", "url": "https://cs.wikipedia.org/wiki?curid=699649", "title": "Les Mathes", "text": "Les Mathes\n\nLes Mathes je francouzská obec v departementu Charente-Maritime, v regionu Poitou-Charentes. V roce 2007 měla 1 675 obyvatel.\n\n\n"}
{"id": "699654", "url": "https://cs.wikipedia.org/wiki?curid=699654", "title": "Tiarno di Sotto", "text": "Tiarno di Sotto\n\nTiarno di Sotto je část obce Ledro (do 31. prosince 2009 obec) v Itálii v provincii Trentino v údolí Valle di Ledro, zhruba 470 km severně od Říma a 36 km jihozápadně od Tridentu.\nJihovýchodně leží jezero Lago di Ledro.\n\nV květnu 1915 byli obyvatelé Tiarna a okolních obcí evakuováni do vnitrozemí Rakouska-Uherska, často do Čech. V místě pak probíhaly boje I. světové války, během nichž byla obec poškozena. Obyvatelé se do svých domovů mohli vrátit až v průběhu roku 1919.\n\n30. listopadu 2008 obyvatelé v místním referendu schválili sloučení dosavadních šesti obcí údolí Valle di Ledro do společné obce pod názvem Ledro. Sloučení vstoupilo v platnost 1. ledna 2010.\n\nNa území obce se nacházejí kostely svatého Jiří (na návrší západně od osady) a svatého Bartoloměje (v centru obce).\n\nV obci se nachází fotbalové hřiště.\n"}
{"id": "699659", "url": "https://cs.wikipedia.org/wiki?curid=699659", "title": "Expo Tel Aviv", "text": "Expo Tel Aviv\n\nExpo Tel Aviv (též Tel Aviv Convention Center; dříve , Merkaz ha-jeridim ve-ha-kongresim be-Jisra'el, doslova \"Izraelské veletržní a kongresové centrum\", též \"Ganej ha-ta'arucha\", , \"Park výstaviště\") je areál výstaviště ve městě Tel Aviv v Izraeli.\n\nLeží na severním okraji Tel Avivu, na severním břehu řeky Jarkon a s ní souvisejícího zeleného pásu (park Jarkon), v nadmořské výšce cca 10 metrů. Severně odtud leží areál Telavivské univerzity. Komplex výstaviště je na jihu napojen na třídu \"Sderot Rokach\". Severozápadně odtud prochází \"Ajalonská dálnice\" (dálnice číslo 20). Podél ní vede i železniční trať, na níž tu je železniční stanice Telavivská univerzita. Na severovýchod od výstaviště se rozkládají obytné čtvrti Hadar Josef a Ma'oz Aviv. Na východě pak Národní sportovní centrum Tel Aviv.\n\nVýstaviště v Tel Avivu bylo otevřeno roku 1932 pro tehdy probíhající veletrh Jarid ha-mizrach. V roce 1938 tu začala výstavba trvalých staveb se symbolem létajícího velblouda. Tehdejší výstavní areál se ale rozkládal o něco dál po proudu Jarkonu, na jeho jižním břehu. V roce 1959 bylo výstaviště přemístěno do nynější lokality. Provozuje ho podnik \"The Israel Trade Fairs & Convention Center Ltd.\", který je ve vlastnictví města Tel Aviv. Předsedou správní rady je Cvi Jemini a ředitelem Amir Tamari. Podnik zaměstnává 50 lidí a ročně uspořádá 45-60 výstavních akcí. Dopravní obslužnost umožňuje napojení na silniční i železniční síť. K dispozici je 12 000 parkovacích míst. Celková plocha výstaviště dosahuje 300 dunamů (30 hektarů). Výstavní prostory mají plochu cca 15 000 čtverečních metrů. Stojí tu devět pavilonů. Další výstavní plochy jsou vně jednotlivých budov. Probíhají tu i kulturní a společenské akce.\n\n\n"}
{"id": "699678", "url": "https://cs.wikipedia.org/wiki?curid=699678", "title": "Národní sportovní centrum Tel Aviv", "text": "Národní sportovní centrum Tel Aviv\n\nNárodní sportovní centrum Tel Aviv (: מרכז הספורט הלאומי - תל אביב, \"Merkaz ha-sport ha-le'umi Tel Aviv\") je sportovní areál ve městě Tel Aviv v Izraeli.\n\nLeží v severovýchodní části Tel Avivu, na severním břehu řeky Jarkon a souvisejícího zeleného pásu (park Jarkon), v nadmořské výšce cca 10 metrů. Západně odtud leží areál Tel Aviv Exhibition Centre, na severu obytná čtvrť Hadar Josef. Na východě a jihovýchodě odtud pak začíná katastr města Ramat Gan. Komplex výstaviště je na severu napojen na ulici \"Bechor Šalom Šitrit\". Západně odtud prochází \"Ajalonská dálnice\" (dálnice číslo 20), na východě je to silnice číslo 482 (ulice \"Mivca Kadeš\"). Po jižní straně areálu probíhá železniční trať, na níž zde stojí železniční stanice Bnej Brak.\n\nStojí tu atletický stadion, sídlo izraelského olympijského výboru a tenisové kurty. Na jihu s areálem sousedí Národní fotbalový stadion v Ramat Ganu.\n\n\n"}
{"id": "699682", "url": "https://cs.wikipedia.org/wiki?curid=699682", "title": "Place des Abbesses", "text": "Place des Abbesses\n\nPlace des Abbesses (doslovně \"náměstí Abatyší\") je náměstí v Paříži. Nachází se v 18. obvodu na Montmartru.\n\nNa \"Place des Abbesses\" vedou ulice \"Rue des Abbesses\", která tvoří jeho jižní hranici, \"Rue Yvonne-Le-Tac\" a \"Rue La Vieuville\". Součástí náměstí je i park Square Jehan-Rictus.\n\nNáměstí se původně jmenovalo \"Place de l'Abbaye\" (náměstí Opatství) podle opatství Montmartre, které zde bylo založeno v roce 1134. Náměstí se nacházelo v bývalé obci Montmartre, která byla v roce 1860 připojena k Paříži. 26. února 1867 získalo dnešní název podle ulice \"Rue des Abbesses\", jejíž označení vychází od stejného ženského kláštera.\n\nNa náměstí je vstup do stanice metra Abbesses, který je od roku 1978 chráněn jako historická památka. Rovněž se jižně nachází kostel Saint-Jean de Montmartre.\n\n"}
{"id": "699685", "url": "https://cs.wikipedia.org/wiki?curid=699685", "title": "Square Jehan-Rictus", "text": "Square Jehan-Rictus\n\nSquare Jehan-Rictus je square v Paříži v 18. obvodu na náměstí Place des Abbesses.\n\nSquare bylo založeno v roce 1936 a nese jméno francouzského básníka Gabriela Randona de Saint-Amand (1867–1933) nazývaného Jehan Rictus. Park byl modernizován v roce 1994. Rozkládá se na ploše 2083 m na místě budovy, kde od roku 1837 sídlila radnice bývalé obce Montmartre a po jejím připojení v roce 1860 k Paříži radnice 18. obvodu. V roce 1892 byla radnice přesunuta na své současné místo na náměstí \"Place Jules-Joffrin\".\n\nV parku jsou vysázeny třešně, palmy, ovocné stromy a shluky keřů (tavolníky, vavříny aj.), platany, živé ploty z habru, botanická sbírka růží a zahrada léčivých rostlin obklopená pergolou s fontánou uprostřed.\n\nV roce 2000 zde bylo instalováno umělecké dílo \"Zeď Miluji tě\", pomník věnovaný lásce.\n\n"}
{"id": "699692", "url": "https://cs.wikipedia.org/wiki?curid=699692", "title": "Orion (čokoládovna)", "text": "Orion (čokoládovna)\n\nOrion je od roku 1924 česká značka čokolády a cukrovinek, od roku 1947 značka výrobků Pražských čokoládoven, národního podniku, od roku 1992 jedna ze značek švýcarské firmy Nestlé, používaná zejména olomouckou čokoládovnou. V letech 1928–1947 tvořila tato značka též základ názvu společnosti, která značku vlastnila: Orion, továrny na čokoládu, a. s., Praha se sídlem na Královských Vinohradech. \n\nCukrářskou firmu, z níž se později Orion vyvinul, založil František Maršner se svou ženou Albínou na Královských Vinohradech roku 1891 tím, že začal na primitivním ohništi ve sklepní dílně vařit turecký med. Postupně se výroba rozšiřovala o další orientální cukrovinky. Roku 1896 začali František a Albína Maršnerovi jednat o výstavbě nové továrny na Korunní třídě za měšťanským pivovarem, výstavba byla povolena roku 1897. Firma byla zapsána v obchodním rejstříku jako veřejná obchodní společnost pod názvem Továrna na orientálské cukrovinky F. Maršner, hlavní závod na Královských Vinohradech, odštěpný v Praze. Výroba byla ještě před Vánocemi roku 1897 rozšířena o zpracování kakaových bobů na čokoládu a čokoládové cukrovinky.\n\nV roce 1901 byla ustavena akciová společnost pod názvem První česká akciová společnost továren na orientálské cukrovinky a čokoládu na Královských Vinohradech, která převzala veškerou podstatu firmy Albíny Maršnerové. Období první světové války firma úspěšně přežila a po válce svoji výrobu ztrojnásobila a dále rozšiřovala sortiment. Značku Orion začala společnost pro své výrobky používat roku 1924, název Orion, továrny na čokoládu, a. s., Praha byl přijat v roce 1928. Až do druhé světové války patřil Orion mezi nejznámější evropské výrobce čokolády a cukrovinek. \n\nKolem 1500 zaměstnanců tu vařilo čokoládu, vyrábělo šuměnky, kakao, rumové pralinky, banány v čokoládě, kočičí jazýčky nebo kaštany.\n\nRudolf Pachl, původně obchodní zástupce továrny na čokoládu a cukrovinky O. Ruger v Podmoklích, v roce 1914 zřídil na Královských Vinohradech vlastní výrobu čokolády a cukrovinek. V roce 1917 přestěhoval výrobu do nového objektu na Palackého třídě v Nuslích, kde působil podnázvem „Rudolf Pachl, továrna na čokoládu a cukrovinky Praha-Nusle“. \n\nZačátkem července 1932 Rudolf Pachl koupil od firmy Damase Hobé Cie továrnu s pozemky v Modřanech v Riegrově ulici, čp. 205, která byla založena roku 1902 a vystřídala se v ní pila, výroba dřevité vlny, slévárna, výroba zapalovačů, výroba marmelády a destilace likérů. Součástí areálu byla vila z roku 1897. Rudolf Pachl zde od 3. října 1932 zahájil s 200 zaměstnanci výrobu a pak postupně prováděl další přestavby a přístavby, vedení firmy zůstalo v Nuslích. V roce 1934 se firma přejmenovala na „RUPA, továrna na čokoládu a cukrovinky R. Pachl“, od 1. ledna 1936 převzal oba závody syn Jan Pachl. \n\nV modřanské továrně pracovalo 400 až 700 zaměstnanců a firma zde vyráběla desítky druhů čokolád, čokoládových dezertů, kandytů, karamel, želé a trvanlivé pečivo. Koncem roku 1939 dosáhla firma počtu 180 prodejen, do nichž zavážela zboží převážně vlastními auty. V roce 1943 však zůstaly jen tři vlastní prodejny, v Praze, Brně a Plzni. V lednu 1944 byla výroba zastavena a prostory továrny pronajaty firmě Junkers, Flugzeug und Motorwerke, pro válečnou výrobu. Po válce oba závody opět získal Jan Pachl.\n\nV dubnu 1947 byly čokoládovny RUPA i Orion znárodněny a začleněny do národního podniku Pražské čokoládovny. Jan Pachl po únoru 1948 odjel s rodinou do Kanady. Od 1. února 1949 byla v Modřanech obnovena výroba cukrovinek, avšak pouze ve dvou dílnách se 100 zaměstnanci. V roce 1949 bylo rozhodnuto o rušení menších pražských závodů a soustředění výroby do Modřan, roku 1952 byla jako poslední zavřena továrna bývalého Orionu na Vinohradech. Z uzavřených provozů sem byly převedeny stroje, někteří zaměstnanci a z Královských Vinohrad byla převzata i značka Orion. Kolem původního objektu byly vybudovány další budovy: výrobna čokoládových hmot, kotelna, kompresorovna, elektrárna a sociální zařízení pro zaměstnance, později ještě pětipatrová budova skladu a sila na kakaové boby a technickoprovozní budova. Instalováním moderních výrobních linek se výroba postupně specializovala na výrobu tabulkových čokolád (1971), čokoládových dezertů a pralinek (1975), vánočních kolekcí, velikonočních výrobků, litých bonbónů \"Bon Pari\" (1977) a čokoládových tyčinek (1980). V roce 1993 byla rekostruována výrobna čokoládových hmot, čímž dosáhla kvality odpovídající světovým standardům. Poslední významnou investiční akcí byl projekt zpracování kakaových bobů.\n\nV původním areálu Orionky na Vinohradech se po roce 1947 usídlil Ústav sér a očkovacích látek SEVAC a přestavbami areál ztratil historickou hodnotu. V roce 2004 investor Sekyra Group koupil společnost Sevac a. s. a přišel se záměrem na přestavbu areálu bývalé Orionky na moderní obytný blok Rezidence Korunní. Areál byl do roku 2008 postupně zbourán, na jeho místě vznikla nová zástavba. Název Orionka si však podržela blízká zastávka autobusů a tramvají, a nově byl pak prostor u této křižovatky v září 2014 pojmenován jako náměstí U Orionky, což bylo i jednou z podmínek, kterou investorovi dala městská část.\n\nPodle zdroje, který zřejmě směšuje obě vinohradské čokoládovny, se Orionka přestěhovala do Modřan již ve 30. letech 20. století a na Vinohrady se poté přestěhoval n.p. Biogena, výrobce imunologických preparátů.\n\nV roce 1992 do podniku majetkově vstoupilo konsorcium Čokoládovny Partners, B. V., založené jako joint venture francouzské společnosti Danone a švýcarské společnosti Nestlé. \n\nČokoládovny, a. s. měly 11 závodů v Čechách a na Moravě. Pod značkou hvězdy Orion se vyráběly produkty i v dalších závodech po republice. Ještě na přelomu tisíciletí prý pracovalo v modřanské čokoládovně několik stovek zaměstnanců.\n\nPři povodni v roce 2002 byl areál zaplaven, výrobu se ale podařilo ještě obnovit.\n\nVýroba i se značkou Orion byla mezitím přenesena z Modřan do olomouckého závodu Zora, v Modřanech zůstalo především zpracování kakaových bobů. Jedním z posledních spotřebitelských výrobků, které se v Modřanech vyráběly, bylo kakao Granko. \n\nNa konci října 2004 byla v Modřanech zastavena výroba, na níž se v té době podílelo už jen něco přes 70 zaměstnanců. Firma Nestlé se rozhodla opustit jednoduché zpracování zemědělských surovin. Dva jiné závody na zpracování bobů, v britském Yorku a Hamburku, Nestlé prodala společnosti Cargill Incoroporated, o modřanský závod však tento kupec zájem neměl. Společnost Nestlé se rozhodla modřanskou továrnu prodat developerské firmě Sekyra Group, která celý tovární komplex zbourala a zahájila na něm výstavbu bytového komplexu, firma Nestlé si na části pozemku nechala do roku 2006 postavit administrativní budovu (Mezi vodami 2035/31) pro sídlo své české pobočky a tuto budovu si pronajímá.\n"}
{"id": "699696", "url": "https://cs.wikipedia.org/wiki?curid=699696", "title": "Národní fotbalový stadion (Izrael)", "text": "Národní fotbalový stadion (Izrael)\n\nNárodní fotbalový stadion též Stadion Ramat Gan (: איצטדיון רמת גן‎, \"Ictadion Ramat Gan\", : Ramat Gan Stadium) je fotbalový areál ve městě Ramat Gan v Izraeli, který slouží také jako národní fotbalový stadion.\n\nLeží na severozápadním okraji Ramat Ganu, poblíž hranic města Tel Aviv, na jižním břehu řeky Jarkon, podél níž západně odtud začíná souvislý zelený pás (park Jarkon), v nadmořské výšce cca 10 metrů. Severně odtud leží další sportovní areály (Národní sportovní centrum Tel Aviv). Komplex je na východě napojen na silnici číslo 482 (ulice \"Mivca Kadeš\"). Po severní straně areálu probíhá železniční trať, na níž zde stojí železniční stanice Bnej Brak.\n\nByl otevřen roku 1951. Později prošel několika přestavbami. Provozovatelem je Izraelská fotbalová asociace a město Ramat Gan. Má kapacitu 41 583 diváků. Plocha areálu stadionu dosahuje 8892 akrů. Vlastní hrací plocha má rozměry 105 x 68 metrů. Kromě hlavního hřiště je v areálu také budova pro administrativu, dvě tréninková hřiště, zdravotní středisko a cca 3900 parkovacích míst. V roce 2004 byl na stadionu dobudován nový systém osvětlení.\n\n"}
{"id": "699703", "url": "https://cs.wikipedia.org/wiki?curid=699703", "title": "Banda Aceh", "text": "Banda Aceh\n\nBanda Aceh je hlavní město autonomní oblasti Aceh v Indonésii, nachází se na severozápadním konci ostrova Sumatra. V roce 2016 zde žilo 356 983 obyvatel.\n\nMěsto a jeho okolí bylo 24. prosince 2004 těžce zasaženo zemětřesením a především následnou vlnou tsunami. Tuto přírodní pohromu ve městě a okolí nepřežilo 167 000 lidí.\n\nPo katastrofě začalo mírové vyjednávání mezi indonéskou vládou a Hnutím za svobodný Aceh, které v červenci 2005 vedlo k ukončení bojů probíhajících od roku 1976.\n\n"}
{"id": "699704", "url": "https://cs.wikipedia.org/wiki?curid=699704", "title": "Wäinö Aaltonen", "text": "Wäinö Aaltonen\n\nWäinö Aaltonen (8. března 1894 Karinainen, Finsko – 30. května 1966 Helsinky, Finsko) byl finský umělec a sochař.\n\nMezi jeho práce patří bronzová socha finského sportovce Paava Nurmiho, kterou vytvořil v roce 1924 a která se nachází na olympijském stadionu v Helsinkách. Dále pak portrét národního skladatele Jeana Sibelia, který je umístěn ve švédském Göteborgu, náhrobek finského polního maršála a prezidenta Gustafa Mannerheima z roku 1953, který se nachází na vojenském hřbitově v Hietaniemi, socha finského dirigenta a skladatele Toiva Kuuly ve Vaase a památník finského spisovatele Aleksise Kiviho v Tampere a Helsinkách. V neposlední řadě pak nadživotní busta Johannese Gutenberga v Mohuči z roku 1962.\n\n"}
{"id": "699705", "url": "https://cs.wikipedia.org/wiki?curid=699705", "title": "Josef Probošt", "text": "Josef Probošt\n\nJosef Probošt (9. března 1849, Třebechovice pod Orebem – 20. března 1926 tamtéž) byl rolník, povozník a lidový řezbář, autor tzv. Třebechovického betlému. V roce 1882 zahájil tvorbu Třebechovického betlému. Společně s přáteli Josefem Kapuciánem a Josefem Frimlem vytvořili betlém, který je unikátní z hlediska výtvarného a etnografického, ale i technického.\nNarodil se jako druhorozený syn v rodině sedláka Jana Probošta v Třebechovicích pod Orebem a manželky Marie, rozené Chudobové. Vyučil se truhlářem u mistra Podstaty. V roce 1869 nastoupil vojenskou službu, deset let sloužil jako pěšák a následující dva jako domobranec. Během dvanácti let vojenské služby prošel severem Itálie, Rakouskem, Uhrami, Balkánem a Polskem. Po návratu v roce 1882 převzal po svém otci hospodářství, jeho starší bratr Karel se dědictví zřekl, neboť studoval a následně se stal městským tajemníkem. Kromě práce na rodinném statku si Josef Probošt přivydělával jako povozník. Dne 7. února 1882 se oženil s Annou Faltovou (1864–1929) z Divce. Měli spolu dceru Annu, provdanou Moravcovou (1892-??).\n\nV roce 1882 Probošt při vyřezávání nástrojů pro hospodářství vyrobil první figurku do betlému. Postavička měla úspěch, avšak on se svou prací spokojen nebyl. Spolu s přáteli se pustil do vyřezávání jesliček, které daroval své manželce k Vánocům v roce 1885. Tvorba se mu zalíbila a rozhodl se jesličky rozšířit na celý betlém. V té době se do Třebechovic přistěhoval řezbář Josef Kapucián, kterého Probošt za stravu a byt na stavbu betlému angažoval.\n\nPo dokončení biblické části Probošta dostihly výčitky svědomí, že se dostatečně nevěnuje hospodářství a práci načas přerušil. Pak ale dostal nápad ztvárnit i obyčejný život třebechovických obyvatel a tvorbě zcela propadl. Jednou při návštěvě hostince se nechal slyšet, že vytvoří „tak krásný a veliký betlém, že se na něj přijde podívat sám císař z Vídně…“. To podnítilo zájem o jeho dílo a několik největších obdivovatelů nabídlo Proboštovi pomoc.\nDokončený betlém v roce 1906 představil na výstavě Zemské jednoty řemeslnické v Chrasti, dílo získalo medaili a zlatý diplom. Probošt však potřeboval finance, kterých se mu nedostalo. Začal uvažovat, že po vzoru podkrkonošských betlémářů svůj výtvor umístí na valník či podvozek a vydá se s ním na cestu po poutích, jarmarcích a výstavách. Vstupné mělo hradit část ztrát zanedbaného hospodářství. Po Kapuciánově smrti v roce 1908 se na betlému děly již jen malé změny. Během první světové války Probošt spolu s Janem Sedláčkem betlém pouze drobně přestavoval, doplňoval o kulisy, vylepšoval pohyblivý mechanismus a vyměňoval figurky za povedenější. Darované peníze příležitostných návštěvníků Probošt většinou propil.\n\nO upadající hospodářství se musely starat jeho žena a dcera, které na práci nestačily a rodina živořila. Dne 20. března 1926 Probošt zemřel. Po jeho smrti rodina betlém vyhodila do kůlny a nechala napospas povětrnostním vlivům. Dokonce se říkalo, že betlém, který manželka vinila z jejich bídy, i proklela. Na počátku 30. let se Proboštova dcera Anna s manželem Josefem Moravcem rozhodla otcovo dílo prodat. Betlém nakonec po několika nezdařených pokusech 13. července 1934 pro Československou církev husitskou koupil majitel továrny na kožené zboží v Třebechovicích Jaroslav Burdych (1892–1957) za 15 225 korun.\n\n\"Podrobné informace na Třebechovický betlém\"\n\nSám Probošt vytvořil jen několik postaviček, podílel se hlavně na scénografii, tvorbě krajiny, architektuře, řešení konstrukčních problémům a organizaci práce. V 90. letech 19. století uviděl Probošt velké pohyblivé betlémy a chtěl, aby se pohyboval i ten jeho. Pravděpodobně se inspiroval mechanickým betlémem Longina Vittiga. Nejprve se snažil vodit postavičky jako loutky, poté vytvořil systém provázků, který poháněl hodinový strojek (inspirace Vittigovým betlémem a dvěma betlémy z Frýdlantska). Ovšem ani jedno řešení nefungovalo. Proto angažoval sekerníka Josefa Frimla, který dokázal betlém uvést do pohybu.\n\nProboštovy figurky jsou produktem naivní kresby, která se liší od Kapuciánova popisného realismu. V některých případech se však může jednat o řezbu Viléma Krištofa. Proboštovy postavičky trpí disproporcemi (mají velkou hlavu a krátké nohy) a jsou propracovány jen na straně diváka, odvrácená strana prošla opracováním jen zhruba. Mezi Proboštovy postavičky patří především chalupníci přinášející dary. Podle jednoho z pamětníků Josef Kapucián opravoval některé Proboštovy figurky, které jsou většinou umístěny dále od diváka. Při vyřezávání strážců Herodesova paláce se Probošt nechal inspirovat dvanácti lety vojenské služby, čepice strážců se totiž velmi podobají c. a k. vojenským čepicím z té doby. Probošt vyřezal většinu figurek, které zaplňují celou levou stranu znázorňující krajinu z okolí Třebechovic pod Orebem. Mezi jeho nejlepší scény patří Ukřižování Ježíše Krista. Vytvořil rovněž původní figurky Tří králů. Nechal se inspirovat sochami v třebechovickém kostele svatého Ondřeje včetně jejich třiceticentimetrové výšky. To však do celkové scenérie nezapadalo, Kapucián je proto nahradil svými menšími řezbami.\n\nV Třebechovickém betlému najdeme na druhé terase u levého okraje postavičku truhláře, který stojí u ponku. Podle zkoumání Proboštových portrétů etnograf Vladimír Vaclík usoudil, že se jedná o Probošta. Může jít rovněž o Jana Podstatu, u kterého se Probošt vyučil, či o Kapuciánovu postavičku Probošta, Proboštův autoportrét nebo tu stojí mistr Krištof.\n\nV roce 1999 proběhly oslavy 150. výročí narození Josefa Probošta. V Třebechovickém muzeu betlémů se uskutečnila výstava Pocta Josefu Proboštovi, kde se prezentovala i jeho méně známá tvorba, například vyřezávaný vrch Oreb. Ke zhlédnutí byly i další betlémy tvůrců, kteří se Proboštem nechali inspirovat. Proboštovi téhož roku město Třebechovice pod Orebem udělilo čestné občanství a odhalilo pamětní desku na jeho domě. V listopadu 1999 se uskutečnila etnografická konference s názvem \"Pocta Josefu Proboštovi\", ze které vznikl sborník téhož jména. Rovněž v roce 1999 byl Třebechovický betlém prohlášen Národní kulturní památkou.\n\n\n"}
{"id": "699706", "url": "https://cs.wikipedia.org/wiki?curid=699706", "title": "Plochá střecha", "text": "Plochá střecha\n\nPlochá střecha je střešní konstrukce nebo střecha se sklonem nanejvýš 5 ° (Dle ČSN 731901:2011). Sklon střechy se volí tak, aby bylo zajištěno snadné odtékání dešťové vody nebo vody při roztávání sněhu. Střecha bývá po celém obvodě obehnána atikou. Optimální sklon je 3 %. Nevýhoda plochých střech spočívá v poruchovosti hydroizolace a odtokové soustavy a následující nákladné opravě.\n\n"}
{"id": "699707", "url": "https://cs.wikipedia.org/wiki?curid=699707", "title": "Mešita al-Adžami", "text": "Mešita al-Adžami\n\nmešita al-Adžami (: מסגד עג'מי, \"Misgad Adžami\", : \"Masdžíd al-Adžami\") je mešita v jihozápadní části Tel Avivu v Izraeli, ve čtvrti Adžami v Jaffě.\n\nLeží na jihozápadním okraji Tel Avivu, na pobřeží Středozemního moře, necelý 1 kilometr jižně od historického jádra Jaffy, v nadmořské výšce okolo 20 metrů. Je situována poblíž křižovatky ulic \"Kedem\" a \"ha-Kabarnit\".\n\n"}
{"id": "699709", "url": "https://cs.wikipedia.org/wiki?curid=699709", "title": "Kvalifikace na Mistrovství světa ve fotbale 2006 (CAF)", "text": "Kvalifikace na Mistrovství světa ve fotbale 2006 (CAF)\n\nKvalifikace na Mistrovství světa ve fotbale 2006 zóny CAF určila 5 účastníků závěrečného turnaje.\n\nAfrická kvalifikace byla rozdělena na dvě fáze. Nejlepších 9 týmů (5 kvalifikavších se na MS 2002 a 4 nejlepší podle žebříčku FIFA bylo přímo nasazeno do skupinové fáze. Zbylých 42 týmů se účastnilo předkola, kde byli rozlosováni do dvojic a utkali se systémem doma - venku o postup do skupinové fáze. V té bylo 30 týmů rozlosováno do 5 skupin po 6 týmech. Ty se utkaly dvoukolově každý s každým a vítězové skupin postoupili na MS. Vzhledem k tomu, že tato kvalifikace byla zároveň i kvalifikací na Africký pohár národů 2006, nejlepší tři týmy každé ze skupin skupinové fáze postoupily na Africký pohár národů.\n\nPětice týmů kvalifikavších se na Mistrovství světa ve fotbale 2002 (, , , a spolu se čtveřicí dalších nejlepších podle žebříčku FIFA (, , a ) bylo nasazeno přímo do skupinové fáze.\n\n\n<div id=\"Zambia v Togo\">\n\n<div id=\"Senegal v Congo\">\n\n<div id=\"Liberia v Mali\">\n<div id=\"Mali v Zambia\">\n\n<div id=\"Congo v Liberia\">\n\n<div id=\"Togo v Senegal\">\n<div id=\"Senegal v Zambia\">\n\n<div id=\"Congo v Mali\">\n\n<div id=\"Liberia v Togo\">\n<div id=\"Zambia v Liberia\">\n\n<div id=\"Togo v Congo\">\n\n<div id=\"Mali v Senegal\">\n<div id=\"Congo v Zambia\">\n\n<div id=\"Togo v Mali\">\n\n<div id=\"Liberia v Senegal\">\n<div id=\"Zambia v Congo\">\n\n<div id=\"Senegal v Liberia\">\n\n<div id=\"Mali v Togo\">\n<div id=\"Togo v Zambia\">\n\n<div id=\"Congo v Senegal\">\n\n<div id=\"Mali v Liberia\">\n<div id=\"Zambia v Mali\">\n\n<div id=\"Senegal v Togo\">\n\n<div id=\"Liberia v Congo\">\n<div id=\"Zambia v Senegal\">\n\n<div id=\"Mali v Congo\">\n\n<div id=\"Togo v Liberia\">\n<div id=\"Liberia v Zambia\">\n\n<div id=\"Senegal v Mali\">\n\n<div id=\"Congo v Togo\">\n\n<div id=\"South Africa v Cape Verde\">\n\n<div id=\"Burkina Faso v Ghana\">\n\n<div id=\"Uganda v Congo DR\">\n<div id=\"Cape Verde v Uganda\">\n\n<div id=\"Ghana v South Africa\">\n\n<div id=\"Congo DR v Burkina Faso\">\n<div id=\"South Africa v Burkina Faso\">\n\n<div id=\"Cape Verde v Congo DR\">\n\n<div id=\"Uganda v Ghana\">\n<div id=\"Burkina Faso v Uganda\">\n\n<div id=\"Ghana v Cape Verde\">\n\n<div id=\"Congo DR v South Africa\">\n<div id=\"Cape Verde v Burkina Faso\">\n\n<div id=\"Ghana v Congo DR\">\n\n<div id=\"Uganda v South Africa\">\n<div id=\"South Africa v Uganda\">\n\n<div id=\"Burkina Faso v Cape Verde\">\n\n<div id=\"Congo DR v Ghana\">\n<div id=\"Cape Verde v South Africa\">\n\n<div id=\"Ghana v Burkina Faso\">\n\n<div id=\"Congo DR v Uganda\">\n<div id=\"South Africa v Ghana\">\n\n<div id=\"Uganda v Cape Verde\">\n\n<div id=\"Burkina Faso v Congo DR\">\n<div id=\"Burkina Faso v South Africa\">\n\n<div id=\"Congo DR v Cape Verde\">\n\n<div id=\"Ghana v Uganda\">\n<div id=\"Cape Verde v Ghana\">\n\n<div id=\"South Africa v Congo DR\">\n\n<div id=\"Uganda v Burkina Faso\">\n\n<div id=\"Cameroon v Benin\">\n\n<div id=\"Côte d'Ivoire v Libya\">\n\n<div id=\"Sudan v Egypt\">\n<div id=\"Libya v Cameroon\">\n\n<div id=\"Benin v Sudan\">\n\n<div id=\"Egypt v Côte d'Ivoire\">\n<div id=\"Sudan v Libya\">\n\n<div id=\"Cameroon v Côte d'Ivoire\">\n\n<div id=\"Benin v Egypt\">\n<div id=\"Libya v Benin\">\n\n<div id=\"Côte d'Ivoire v Sudan\">\n\n<div id=\"Egypt v Cameroon\">\n<div id=\"Libya v Egypt\">\n\n<div id=\"Sudan v Cameroon\">\n\n<div id=\"Benin v Côte d'Ivoire\">\n<div id=\"Cameroon v Sudan\">\n\n<div id=\"Côte d'Ivoire v Benin\">\n\n<div id=\"Egypt v Libya\">\n<div id=\"Libya v Côte d'Ivoire\">\n\n<div id=\"Benin v Cameroon\">\n\n<div id=\"Egypt v Sudan\">\n<div id=\"Cameroon v Libya\">\n\n<div id=\"Côte d'Ivoire v Egypt\">\n\n<div id=\"Sudan v Benin\">\n<div id=\"Libya v Sudan\">\n\n<div id=\"Côte d'Ivoire v Cameroon\">\n\n<div id=\"Egypt v Benin\">\n<div id=\"Cameroon v Egypt\">\n\n<div id=\"Sudan v Côte d'Ivoire\">\n\n<div id=\"Benin v Libya\">\n\n<div id=\"Gabon v Zimbabwe\">\n\n<div id=\"Nigeria v Rwanda\">\n\n<div id=\"Algeria v Angola\">\n<div id=\"Rwanda v Gabon\">\n\n<div id=\"Zimbabwe v Algeria\">\n\n<div id=\"Angola v Nigeria\">\n<div id=\"Nigeria v Algeria\">\n\n<div id=\"Rwanda v Zimbabwe\">\n\n<div id=\"Gabon v Angola\">\n<div id=\"Zimbabwe v Nigeria\">\n\n<div id=\"Angola v Rwanda\">\n\n<div id=\"Algeria v Gabon\">\n<div id=\"Rwanda v Algeria\">\n\n<div id=\"Gabon v Nigeria\">\n\n<div id=\"Angola v Zimbabwe\">\n<div id=\"Nigeria v Gabon\">\n\n<div id=\"Zimbabwe v Angola\">\n\n<div id=\"Algeria v Rwanda\">\n<div id=\"Zimbabwe v Gabon\">\n\n<div id=\"Angola v Algeria\">\n\n<div id=\"Rwanda v Nigeria\">\n<div id=\"Gabon v Rwanda\">\n\n<div id=\"Nigeria v Angola\">\n\n<div id=\"Algeria v Zimbabwe\">\n<div id=\"Angola v Gabon\">\n\n<div id=\"Zimbabwe v Rwanda\">\n\n<div id=\"Algeria v Nigeria\">\n<div id=\"Nigeria v Zimbabwe\">\n\n<div id=\"Gabon v Algeria\">\n\n<div id=\"Rwanda v Angola\">\n\n<div id=\"Malawi v Morocco\">\n\n<div id=\"Tunisia v Botswana\">\n\n<div id=\"Kenya v Guinea\">\n<div id=\"Botswana v Malawi\">\n\n<div id=\"Guinea v Tunisia\">\n\n<div id=\"Morocco v Kenya\">\n<div id=\"Malawi v Guinea\">\n\n<div id=\"Botswana v Morocco\">\n\n<div id=\"Tunisia v Kenya\">\n<div id=\"Kenya v Malawi\">\n\n<div id=\"Morocco v Tunisia\">\n\n<div id=\"Guinea v Botswana\">\n<div id=\"Malawi v Tunisia\">\n\n<div id=\"Botswana v Kenya\">\n\n<div id=\"Guinea v Morocco\">\n<div id=\"Kenya v Botswana\">\n\n<div id=\"Tunisia v Malawi\">\n\n<div id=\"Morocco v Guinea\">\n<div id=\"Botswana v Tunisia\">\n\n<div id=\"Morocco v Malawi\">\n\n<div id=\"Guinea v Kenya\">\n<div id=\"Tunisia v Guinea\">\n\n<div id=\"Malawi v Botswana\">\n\n<div id=\"Kenya v Morocco\">\n<div id=\"Kenya v Tunisia\">\n\n<div id=\"Morocco v Botswana\">\n\n<div id=\"Guinea v Malawi\">\n<div id=\"Malawi v Kenya\">\n\n<div id=\"Botswana v Guinea\">\n\n<div id=\"Tunisia v Morocco\">\n\n"}
{"id": "699714", "url": "https://cs.wikipedia.org/wiki?curid=699714", "title": "Park Toulouse", "text": "Park Toulouse\n\nPark Toulouse (: גינת טולוז) je park v jihozápadní části Tel Avivu v Izraeli, ležící na pomezí čtvrtí Giv'at Alija a Adžami v Jaffě.\n\nLeží na jihozápadním okraji Tel Avivu, na pobřeží Středozemního moře, cca 1 kilometr jižně od historického jádra Jaffy, v nadmořské výšce okolo 30 metrů. Je situována na křižovatku ulic \"Toulouse\", \"Mendes France\" a \"Štej ha-Achajot\". Park má rozlohu 0,5 dunamů (5 arů). Poblíž se nachází \"Židovsko-arabské komunitní centrum\".\n\n"}
{"id": "699719", "url": "https://cs.wikipedia.org/wiki?curid=699719", "title": "Ženevská konference (1954)", "text": "Ženevská konference (1954)\n\nŽenevská konference (26. duben – 21. červenec 1954) byla konference konaná v Ženevě, na které se řešily dvě témata. Prvním bylo hledání možností, jak sjednotit Koreu a druhým tématem byly možnosti nastolení míru v Indočíně.\n\nJednání se zúčastnily Sovětský svaz, Spojené státy, Francie, Spojené království, Čína a Indie, přizváni byli také zástupci stran sporů v Indočíně. Jednání se zúčastnily i země OSN které měly své armády v Korejské válce a země, které ukončily Indočínskou válku mezi Francií a osvobozeneckým hnutím Viet Minh.\n\nVýsledkem konference bylo ukončení bojů v Indočíně a nezávislost Kambodže a Laosu. Indočínský spor byl ukončen rozdělením Vietnamu a stanovením hranic mezi komunistickým Severním Vietnamem a Jižním Vietnamem. Otázka sjednocení Koreje nebyla vyřešena.\n\n"}
{"id": "699722", "url": "https://cs.wikipedia.org/wiki?curid=699722", "title": "Škrticí klapka", "text": "Škrticí klapka\n\nŠkrticí klapka je otočná klapka, která svým pohybem otevírá nebo uzavírá průtok potrubím. Používá se v zážehových motorech, kde reguluje množství nasávané směsi do motoru a tím umožňuje ovládání motoru. Bývá ovládána pedálem plynu. Používají ji motory s karburátorem i se vstřikováním paliva. Protože způsobuje pneumatické ztráty, bývá dnes nahrazována variabilním časováním ventilů.\n\n"}
{"id": "699723", "url": "https://cs.wikipedia.org/wiki?curid=699723", "title": "Pangkalpinang", "text": "Pangkalpinang\n\nPangkalpinang (též Pangkal Pinang) je město ležící při východním pobřeží ostrova Bangka v západní Indonésii, hlavní město provincie Bangka-Belitung. Většinu obyvatel města tvoří Hakkové pocházející především z Kantonu na jihu Číny.\n\nMěsto má význam také jako přístav, vyváží se odtud například cín a potravinářské produkty ostrova. Poblíž města se nachází letiště Depati Amir.\n"}
{"id": "699724", "url": "https://cs.wikipedia.org/wiki?curid=699724", "title": "Hřbitov Jarkon", "text": "Hřbitov Jarkon\n\nHřbitov Jarkon (: בית קברות ירקון, \"Bejt kvarot Jarkon\", oficiálně \"Bejt ha-almin Jarkon\", בית העלמין ירקון) je hřbitov na severovýchodním okraji aglomerace Tel Avivu v Izraeli.\n\nLeží na katastru města Petach Tikva, cca 8 kilometrů od pobřeží Středozemního moře a cca 10 kilometrů od centra Tel Avivu, na jižním břehu řeky Jarkon, v nadmořské výšce cca 20 metrů. Severně od něj prochází dálnice číslo 5, ze které tu podél jihovýchodního okraje hřbitova vychází ulice \"Derech Zvulun Hammer\". Jižně od hřbitova prochází železniční trať, na které se tu nachází železniční stanice Petach Tikva Kirjat Arje. Bezprostřední okolí hřbitova tvoří zemědělská krajina, dál na severozápadě leží město Ramat ha-Šaron, na jihu Petach Tikva a na západě předměstí Tel Avivu.\n\nByl otevřen roku 1991 a je považován za ústřední hřbitov pro aglomeraci Tel Avivu (Guš Dan). Areál má kruhový tvar a pohřbívání probíhá do hustěji navržených víceúrovňových schránek. Plocha hřbitova v současnosti dosahuje cca 570 000 čtverečních metrů a je tu pohřbeno cca 60 000 lidí. Pohřbena je tu například izraelská zpěvačka Ofra Haza.\n\n"}
{"id": "699726", "url": "https://cs.wikipedia.org/wiki?curid=699726", "title": "Nepasický dub", "text": "Nepasický dub\n\nNepasický dub byl zaniklý strom neznámého stáří a původu, který byl roku 1904 vyzvednut z koryta řeky Orlice.\n\nV Nepasicích na Královéhradecku byla známá pověst o staletém dubu, který leží na dně řeky Orlice. Teprve za extrémně suchého léta roku 1904 klesla hladina Orlice natolik, že bájný strom odhalila. Zcela zčernalý kmen dosahoval průměrného obvodu 314 centimetrů (průměr na silnějším konci odpovídal 120 centimetrům, tedy asi 380 centimetrům obvodu, na tenčím konci dosahoval průměr 80 centimetrů) a délky 18 metrů. Celá vesnice pracovala 14 dní na vyzvednutí kmene z koryta řeky. Následně byl prodán firmě Adolf Novotný, výrobci nábytku v Týništi nad Orlicí. Během zpracování kmene byla v jeho nitru objevena pečlivě vytesaná kaplička se staročeským pravoslavným křížem.\n\n"}
{"id": "699729", "url": "https://cs.wikipedia.org/wiki?curid=699729", "title": "Starý židovský hřbitov v Jaffě", "text": "Starý židovský hřbitov v Jaffě\n\nStarý židovský hřbitov v Jaffě (: בית קברות היהודי העתיק ביפו, \"Bejt kvarot ha-jehudi ha-atik be-Jafo\", oficiálně \"Bejt ha-almin ha-jehudi ha-atik be-Jafo\", בית העלמין היהודי העתיק ביפו) je hřbitov na jihozápadním okraji Tel Avivu v Izraeli.\n\nLeží na katastru města Tel Aviv, na pobřeží Středozemního moře, na jižním okraji historického jádra Jaffy. Je situován do ohybu ulice \"Jehuda me-Ragusa\". Na jih od hřbitova začíná čtvrť Adžami.\n\nPozemek byl do židovského vlastnictví vykoupen roku 1834, hřbitov byl otevřen roku 1840. Pohřbívání tu trvalo do roku 1920 a pak neoficiálně až do roku 1928. V té době již byla plocha hřbitova vzhledem k rostoucí židovské populaci Jaffy a Tel Avivu zcela zaplněná. Jediným období, kdy se tu nepohřbívalo, byl rok 1902, kdy v tomto regionu řádila epidemie cholery. Bylo tehdy nutno pohřbívat mimo osídlené oblasti a pro tento účel byly vyčleněny odlehlé pozemky, ze kterých se pak stal Trumpeldorův hřbitov. Ulice u hřbitova je pojmenována po rabínovi Jehudovi me-Ragusovi. Na hřbitově je 2000 hrobů, ale jen cca 805 z nich má vlastní náhrobek. Uloženy jsou zde také svitky Tóry, které shořely při požáru nedalekého sídla Židovské agentury. Místní lidí nazývali hřbitov Adžami, podle sousední čtvrti.\n\n"}
{"id": "699734", "url": "https://cs.wikipedia.org/wiki?curid=699734", "title": "Hřbitov Nachalat Jicchak", "text": "Hřbitov Nachalat Jicchak\n\nHřbitov Nachalat Jicchak ( , \"bejt ha-kvarot Nachalat Jicchak\", nebo \"bejt he-almin Nachalat Jicchak\", ) je hřbitov na východním okraji Tel Avivu v Izraeli.\n\nLeží na pomezí katastru města Tel Aviv a sousedního Giv'atajim, cca 3,5 kilometru od pobřeží Středozemního moře a od centra Tel Avivu, v nadmořské výšce cca 40 metrů. Západně odtud prochází takzvaná \"Ajalonská dálnice\" (dálnice číslo 20). Na západ od hřbitova se rozkládají telavivské čtvrti Nachalat Jicchak a Ramat Jisra'el, na východě plynule navazuje zástavba Giv'atajim. Hřbitov zaujímá výrazně protáhlou, úzkou parcelu.\n\nByl otevřen roku 1932 a je považován za jeden z nejstarších hřbitovů v aglomeraci Tel Avivu (Guš Dan). Plocha hřbitova dosahuje cca 86 dunamů (8,6 hektaru) a je tu pohřbeno cca lidí, z nichž 7500 jsou dětské hroby. Pohřbeni tu jsou členové slavných chasidských dynastií. Součástí areálu je vojenské pohřebiště nebo hromadný hrob obětí bombardování Tel Avivu za druhé světové války.\n\n"}
{"id": "699735", "url": "https://cs.wikipedia.org/wiki?curid=699735", "title": "Aasgardův průsmyk", "text": "Aasgardův průsmyk\n\nAasgardův průsmyk, oficiálně uveden jako \"Colchuck Pass\", je horský průsmyk v nadmořské výšce 2 390 metrů, který se nachází na východní straně Kaskádového pohoří, v divočině Alpine Lakes, jihozápadně od města Leavenworth, v americkém státě Washington. Jedná se o kratší, ale také příkřejší cestu k jezerům \"The Enchantments\", která jsou jednou z nejpopulárnějších oblastí pro pěší turistiku ve státě. Nachází se mezi Colchuckovým jezerem a horní pánví jezer \"The Enchantments\", mezi nimiž je výškový rozdíl 600 metrů. Zároveň leží v sedle mezi horami Dragontail Peak a \"Enchantment Peak.\"\n\nPokusy o oficiální změnu jména byly v letech 1967 a 1988 odmítnuty, a tak si průsmyk zachoval jméno \"Colchuck Pass\" na mapách USGS. Horolezci už ale dlouho používají jméno \"Aasgard Pass\", které používal i vyhlášený horolezec a spisovatel Fred Beckey. Toto jméno mu nejspíš dali Bill a Peggy Starkovi, kteří oblast prozkoumávali v polovině devatenáctého století a kteří přejmenovávali jména zdejších jezer, která už na začátku osmnáctého století pojmenoval topograf A. H. Sylvester, kterému je připisováno objevení oblasti, po postavách ze severské mytologie. Momentální politika nerada přejmenovává zeměpisná místa, takže většina názvů, které jim udělili Starkovi, nedosáhla oficiálního uznání.\n"}
{"id": "699739", "url": "https://cs.wikipedia.org/wiki?curid=699739", "title": "Hřbitov ha-Darom", "text": "Hřbitov ha-Darom\n\nHřbitov ha-Darom (: , \"bejt ha-kvarot ha-Darom\", oficiálně \"bejt he-almin ha-Darom\", , doslova \"Jižní hřbitov\", též hřbitov Bat Jam, , \"bejt he-almin Bat Jam\") je hřbitov v jihozápadní části aglomerace Tel Avivu v Izraeli.\n\nLeží na pomezí katastru měst Bat Jam, Cholon a Rišon le-Cijon, cca 2 kilometry od pobřeží Středozemního moře, 9 kilometrů jižně od centra Tel Avivu, v nadmořské výšce cca 20 metrů. Po jeho východní straně prochází dálnice číslo 20, podél severní strany vede ulice \"ha-Komemijut\". U dálnice číslo 20 stojí železniční stanice Bat Jam Komemijut na železniční trati Tel Aviv – Bnej Darom, zprovozněná roku 2011.\n\nByl otevřen roku 1964. Plocha hřbitova tehdy dosahovala 500 000 čtverečních metrů. Později byl rozšířen a má nyní cca 800 000 čtverečních metrů. Původní hlavní brána hřbitova vedla směrem k městu Cholon a tak se mu dlouho říkalo hřbitov Cholon. Teprve později vyrostl i vchod k Bat Jamu. Pohřbeno je tu cca 200 000 lidí. Dále je tu pomník obětem holokaustu.\n\n"}
{"id": "699742", "url": "https://cs.wikipedia.org/wiki?curid=699742", "title": "Zákrov", "text": "Zákrov\n\nZákrov (\"involucrum\") jsou podpůrné listeny vytvářející obal květenství na spodní straně nebo na okraji květního lůžka úboru nebo jiného staženého květenství, např. pod strboulem nebo na vnějších květech hlávky.\nListeny zákrovu mohou být uspořádány v jedné, dvou nebo více řadách, mohou mít i další funkci, např. ochrannou (jsou zakončeny ostny) nebo rozmnožovací (zakončeny příchytnými háčky). Zákrov se nejčastěji vyskytuje u rostlin čeledi hvězdnicovitých, miříkovitých a štětkovitých.\n\nZákroveček (\"involucellum\") se nazývají další drobné listeny místěné pod zákrovem.\n\n"}
{"id": "699743", "url": "https://cs.wikipedia.org/wiki?curid=699743", "title": "Kvalifikace na Mistrovství světa ve fotbale 2006 (AFC)", "text": "Kvalifikace na Mistrovství světa ve fotbale 2006 (AFC)\n\nKvalifikace na Mistrovství světa ve fotbale 2006 zóny AFC určila 4 účastníky finálového turnaje a jednoho účastníka mezikontinentální baráže proti čtvrtému celku zóny CONCACAF.\n\nKvalifikace v této zóně se skládala ze tří fází. Nejhorších 14 týmů podle žebříčku FIFA se účastnilo předkola, kde se celky utkaly systémem doma a venku. Vítězové postoupili do první skupinové fáze, kde se přidali ke 25 nasazeným týmům. Týmy zde byly rozlosovány do osmi skupin po čtyřech. Celky se zde utkaly dvoukolově každý s každým a vítězové všech skupin postoupili do druhé skupinové fáze. Zde bylo 8 týmů rozlosováno do dvou skupin po čtyřech. Ty se zde utkaly opět dvoukolově. První dva týmy z každé skupiny se kvalifikovaly na MS. Reprezentace ze třetích míst se utkaly v baráži o páté místo, která se hrála systémem doma a venku. Její vítěz se následně utkal v mezikontinentální baráži se čtvrtým týmem zóny CONCACAF.\n\n\n<div id=\"Jordan v Laos\">\n\n<div id=\"Iran v Qatar\">\n<div id=\"Laos v Iran\">\n\n<div id=\"Jordan v Qatar\">\n<div id=\"Iran v Jordan\">\n\n<div id=\"Qatar v Laos\">\n<div id=\"Laos v Qatar\">\n\n<div id=\"Jordan v Iran\">\n<div id=\"Laos v Jordan\">\n\n<div id=\"Qatar v Iran\">\n<div id=\"Qatar v Jordan\">\n\n<div id=\"Iran v Laos\">\n\n<div id=\"Uzbekistan v Iraq\">\n\n<div id=\"Palestine v Chinese Taipei\">\n<div id=\"Chinese Taipei v Uzbekistan\">\n\n<div id=\"Palestine v Iraq\">\n<div id=\"Iraq v Chinese Taipei\">\n\n<div id=\"Uzbekistan v Palestine\">\n<div id=\"Chinese Taipei v Iraq\">\n\n<div id=\"Palestine v Uzbekistan\">\n<div id=\"Iraq v Uzbekistan\">\n\n<div id=\"Chinese Taipei v Palestine\">\n<div id=\"Iraq v Palestine\">\n\n<div id=\"Uzbekistan v Chinese Taipei\">\n\n<div id=\"India v Singapur\">\n\n<div id=\"Japan v Oman\">\n<div id=\"India v Oman\">\n\n<div id=\"Singapur v Japan\">\n<div id=\"Japan v India\">\n\n<div id=\"Oman v Singapur\">\n<div id=\"India v Japan\">\n\n<div id=\"Singapur v Oman\">\n<div id=\"Oman v Japan\">\n\n<div id=\"Singapur v India\">\n<div id=\"Oman v India\">\n\n<div id=\"Japan v Singapur\">\n\n<div id=\"China PR v Kuwait\">\n\n<div id=\"Malaysia v Hong Kong\">\n<div id=\"Hong Kong v China\">\n\n<div id=\"Malaysia v Kuwait\">\n<div id=\"China PR v Malaysia\">\n\n<div id=\"Kuwait v Hong Kong\">\n<div id=\"Hong Kong v Kuwait\">\n\n<div id=\"Malaysia v China PR\">\n<div id=\"Kuwait v China PR\">\n\n<div id=\"Hong Kong v Malaysia\">\n<div id=\"Kuwait v Malaysia\">\n\n<div id=\"China PR v Hong Kong\">\n\n<div id=\"Yemen v Korea DPR\">\n\n<div id=\"United Arab Emirates v Thailand\">\n<div id=\"Yemen v Thailand\">\n\n<div id=\"Korea DPR v United Arab Emirates\">\n<div id=\"Thailand v Korea DPR\">\n\n<div id=\"United Arab Emirates v Yemen\">\n<div id=\"Yemen v United Arab Emirates\">\n\n<div id=\"Korea DPR v Thailand\">\n<div id=\"Korea DPR v Yemen\">\n\n<div id=\"Thailand v United Arab Emirates\">\n<div id=\"United Arab Emirates v Korea DPR\">\n\n<div id=\"Thailand v Yemen\">\n\n<div id=\"Kyrgyzstan v Tajikistan\">\n\n<div id=\"Bahrain v Syria\">\n<div id=\"Kyrgyzstan v Syria\">\n\n<div id=\"Tajikistan v Bahrain\">\n<div id=\"Bahrain v Kyrgyzstan\">\n\n<div id=\"Syria v Tajikistan\">\n<div id=\"Tajikistan v Syria\">\n\n<div id=\"Kyrgyzstan v Bahrain\">\n<div id=\"Tajikistan v Kyrgyzstan\">\n\n<div id=\"Syria v Bahrain\">\n<div id=\"Syria v Kyrgyzstan\">\n\n<div id=\"Bahrain v Tajikistan\">\n\n<div id=\"Vietnam v Maldives\">\n\n<div id=\"Korea Republic v Lebanon\">\n<div id=\"Maldives v Korea Republic\">\n\n<div id=\"Vietnam v Lebanon\">\n<div id=\"Korea Republic v Vietnam\">\n\n<div id=\"Lebanon v Maldives\">\n<div id=\"Maldives v Lebanon\">\n\n<div id=\"Vietnam v Korea Republic\">\n<div id=\"Maldives v Vietnam\">\n\n<div id=\"Lebanon v Korea Republic\">\n<div id=\"Lebanon v Vietnam\">\n\n<div id=\"Korea Republic v Maldives\">\n\n<div id=\"Saudi Arabia v Indonesia\">\n\n<div id=\"Turkmenistan v Sri Lanka\">\n<div id=\"Turkmenistan v Indonesia\"> \n\n<div id=\"Sri Lanka v Saudi Arabia\"> \n<div id=\"Saudi Arabia v Turkmenistan\">\n\n<div id=\"Indonesia v Sri Lanka\">\n<div id=\"Sri Lanka v Indonesia\"> \n\n<div id=\"Turkmenistan v Saudi Arabia\">\n<div id=\"Sri Lanka v Turkmenistan\"> \n\n<div id=\"Indonesia v Saudi Arabia\">\n<div id=\"Indonesia v Turkmenistan\"> \n\n<div id=\"Saudi Arabia v Sri Lanka\">\n\n<div id=\"Korea Republic v Kuwait\">\n\n<div id=\"Uzbekistan v Saudi Arabia\">\n<div id=\"Saudi Arabia v Korea Republic\">\n\n<div id=\"Kuwait v Uzbekistan\">\n<div id=\"Kuwait v Saudi Arabia\">\n\n<div id=\"Korea Republic v Uzbekistan\">\n<div id=\"Saudi Arabia v Kuwait\">\n\n<div id=\"Uzbekistan v Korea Republic\">\n<div id=\"Kuwait v Korea Republic\">\n\n<div id=\"Saudi Arabia v Uzbekistan\">\n<div id=\"Korea Republic v Saudi Arabia\">\n\n<div id=\"Uzbekistan v Kuwait\">\n\n<div id=\"Japan v Korea DPR\">\n\n<div id=\"Bahrain v Iran\">\n<div id=\"Korea DPR v Bahrain\">\n\n<div id=\"Iran v Japan\">\n<div id=\"Korea DPR v Iran\">\n\n<div id=\"Japan v Bahrain\">\n<div id=\"Iran v Korea DPR\">\n\n<div id=\"Bahrain v Japan\">\n<div id=\"Iran v Bahrain\">\n\n<div id=\"Korea DPR v Japan\">\n<div id=\"Japan v Iran\">\n\n<div id=\"Bahrain v Korea DPR\">\n\n\"Konečné skóre dvojzápasu bylo 1:1. postoupil díky více vstřeleným gólům na hřišti soupeře do mezikontinentální baráže proti čtvrtému celku zóny CONCACAF.\"\n\n"}
{"id": "699745", "url": "https://cs.wikipedia.org/wiki?curid=699745", "title": "Anklam", "text": "Anklam\n\nAnklam je město v Německu ve spolkové zemi Meklenbursko-Přední Pomořansko. Nachází se na březích řeky Peene (\"Pěna\")\",\" přibližně 6 kilometrů odtud vytváří řeka estuár a její vody pak vtékají do Štětínského zálivu. Řeka Peene je jedním z jeho tří přítoků.\n\nVzhledem k jeho poloze se mu říká – stejně jako severněji položenému Wolgastu – „brána na ostrov Usedom“, neboť poblíž obou měst jsou postaveny jediné dva mosty, které spojují ostrov s pevninou.\n\nJe rodným městem průkopníka létání Otto Lilienthala.\n\nPoprvé je písemně doložen název města v roce 1243 v podobě \"Tachlim,\" posléze se objevuje rovněž jako \"Thanglim\", \"Tanchlym,\" \"Tanclim\" či \"Tanclam.\" Bez náslovného \"T\" je poprvé doloženo 1283 (\"Anclem\") a vyskytuje se také jako \"Anclim\" (1285), pojmenování však není dlouho ustáleno. Roku 1321 se zcela poprvé objevuje v podobě \"Anklam\".\n\nJméno města pochází z polabštiny, dnes už mrtvého jazyka západoslovanské větve slovanských jazyků, a odvozuje se od slovanského lokátora jménem \"Tąglim.\"\n\nOd roku 1990 nese město znovu přízvisko hanzovní město.\n\nV 1. století před n. l. je doloženo osídlení Germány. V 8. a 9. století obsadili území u Baltského moře slovanské kmeny, u řeky Pěny se usadil slovanský kmen z kmenového svazu Luticů. Šlo o pohanské kmeny Polabských Slovanů, které zde byly během následujících staletí násilně nuceny k přijetí křesťanství.\n\nRoku 1153 byl nedaleko Anklamu na břehu řeky Pěny založen vévodou Ratiborem I. a biskupem Adalbertem Pomořanským nejstarší pomořanský klášter Stolpe, údajně na místě, kde byl pohany ubit Ratiborův bratr Wartislav I. \n\nV následujících letech se tento pobaltský region stal významným střediskem dálkového obchodu a začali sem přicházet noví osídlenci z Flander. Zatímco roku 1243 je Anklam poprvé zmíněn ještě jako \"oppidum,\" roku 1264 již jako \"civitas\" (město). Jeho rozvoj a bohatství spočívalo především na rybolovu a obchodování s rybami. Roku 1283 je přijat mezi hanzovní města. Roku 1325 obdrželo město právo razit mince.\n\nVe 13. století byla vybudována na náměstí gotická radnice s impozantními základy cca 40 x 14 m. Roku 1462 je v pramenech zmíněna prachárna. 1549 je k radnici přistavěna věžička se zvonem, tzv. sanktusník. Budova vyhořela, byla silně poškozena při válečných konfliktech, vždy však byla obnovena, na přelomu let 1841/42 ale bylo rozhodnuto o její demolici.\n\nOd roku 1535 ovládla město reformace. Roku 1555 byla založena první lékárna, v roce 1565 zasáhla město morová epidemie a připravila ho o třetinu obyvatel. \n\nAž do třicetileté války využívali obyvatelé Anklamu čtyřkilometrový vodovod, pozoruhodnou technickou stavbu, která přiváděla vodu do města a vyžívala k tomu až pětimetrového přemostění. \n\nRoku 1605 vypukl ve městě opět mor, padlo mu za oběť 1400 lidí.\n\nV průběhu třicetileté války utrpěl Anklam velké škody, město bylo střídavě plundrováno jak císařským, tak švédským vojskem. Po vestfálském míru 1648 připadlo Švédsku a stalo se švédským pohraničním městem s vojenskou posádkou. \n\nNevyhnuly se mu ani další válečné konflikty, kdy město bylo obsazeno střídavě Branibory, Prusy, Poláky, Švédy či Rusy. Během velké severní války, při pobytu ruských pluků v roce 1713, mělo být na rozkaz Petra Velikého město zničeno jako msta za lednové vypálení města Altony (Hamburk) Švédy. Rozkaz měl o pašijové neděli provést ruský generálmajor baron von Staff. Dostal se ale do sporu s dánským komodorem Christianem Thomsenem Karlem (Carlssonem). Došlo k souboji, ve kterém byl Dán zabit, generálmajor uvězněn a rozkaz tedy nemohl být uskutečněn. Následující pondělí byl rozkaz odvolán, neboť se dánskému králi podařilo u cara úspěšně intervenovat. Carlsson je od té doby považován za zachránce města. Po uzavření míru 1720 bylo město rozděleno. Jižní část připadla Prusku, zatímco sever města Švédům. \n\nPo porážce Prusů u Jeny a Auerstedtu v roce 1706 vtáhli do Anklamu Francouzi a setrvali zde až do roku 1709. \n\nNa počest batalionu domobrany, který se zúčastnil v r. 1813 bitvy národů u Lipska, zasadili obyvatelé města 6 topolů, které ještě v 21. století lemují ulici s názvem Lipská alej. Po Vídeňském kongresu 1815 připadla Prusku i severní, do té doby švédská část města. \n\nNa přelomu let 1841/42 byla zbořena stará radnice a správa města se přestěhovala do bývalého vojenského lazaretu. V roce 1876 se stal radnicí celní úřad. Budova byla zničena při náletu v roce 1945. V roce 1853 se konala ve městě poslední veřejná poprava.\n\nV roce 1860 překročil počet obyvatel města 10 000. O tři roky později byl Anklam připojen k železniční síti, trať Angermünde–Pasewalk–Anklam–Stralsund byla pobočnou větví berlínsko-štětínské železnice.\n\nV roce 1848 se v Anklamu narodil Otto Lilienthal, který společně se svým bratrem Gustavem experimentoval s konstrukcí létajícího stroje a jehož pokusy inspirovaly bratry Wrightovy. V roce 1921 bylo ve městě zavedena elektřina. \n\nPři volbách v březnu 1933 zvítězila v Anklamu NSDAP (52,5 % hlasů) a po převzetí moci Hitlerem začalo i zde pronásledování Židů. Místní synagoga byla vypálena (1938). Americké nálety zničily v roce 1943 a 1944 značnou část města. 29. dubna 1945 obsadila město Rudá armáda. V čase, kdy představitelé města jednali se sovětským vojenským velením o předání města bez boje, bombardovala město německá Luftwaffe. Leteckými nálety 1943–1945 a požáry bylo zničeno 80 % vnitřního města. Z komplexu středověkých cihlových a barokních staveb nezbylo nic. Centrum města muselo být kompletně obnoveno, bylo přistoupeno k nové výstavbě. Po válce přišlo do města na 5000 přesídlenců. V roce 1989 dosáhlo město počtu 21 300 obyvatel. Od té doby ale počet obyvatel neustále klesá, v roce 2017 mělo město 12 521 obyvatel.\n\n\n\n"}
{"id": "699747", "url": "https://cs.wikipedia.org/wiki?curid=699747", "title": "Hedvika Žofie Švédská", "text": "Hedvika Žofie Švédská\n\nHedvika Žofie Švédská (26. června 1681, Stockholm – 11. prosince 1708 tamtéž) byla rodem švédská princezna a sňatkem vévodkyně šlesvicko-holštýnsko-gottorpská.\n\nHedvika Žofie se narodila 26. června roku 1681 ve stockholmském zámku jako první dítě švédského královského páru, krále Karla XI. a jeho manželky, dánské princezny Ulriky Eleonory. Po matčině smrti Hedvika a její sourozenci byli svěřeni do péče jejich babičky, otcovy matky Hedviky Eleonory Holštýnsko-Gottorpské, pod jejímž vlivem získaly protidánské postoje.\n\nVe svém dětství a mládí Hedvika Žofie projevovala mimořádný zájem o různé obory lidského poznání a vyspěla ve výjimečnou osobnost královské rodiny; byla ovšem i krásnou ženou se zálibou v módě.\n\n12. května roku 1698, dva týdny před svými šestnáctými narozeninami, uzavřela ve Stockholmu manželství se svým bratrancem, vévodou Fridrichem IV. Holštýnsko-Gottorpským. Sňatek byl motivován politickými důvody, jako součást tradiční švédské politiky spojení s Holštýnsko-Gottorpskými proti Dánsku. Její bratr se měl oženit se sestrou Frederikovou, odmítl to však. Sňatek Hedviky Žofie se uskutečnil bez jejího souhlasu a nebyl šťastný.\n\nV srpnu roku 1698 odjela do své nové vlasti, ale vrátila se do Švédska i se svým manželem v létě následujícího roku. V rámci Severní války se Fridrich účastnil vojenských tažení svého švagra, Hedvičina bratra Karla XII. do Polska. Během nich, 30. dubna roku 1700, se narodil Karel Fridrich, jejich jediné dítě. Vévoda Fridrich IV. padl v roce 1702 v bitvě u Kliszówa. Jeho následník, Karel Fridrich, měl pouze dva roky a Hedvika Žofie byla jeho regentkou, ale vlády ve vévodství se zmocnil lübecký biskup, Kristián August Holštýnsko-Gottorpský.\n\nPoté, co ovdověla, stala se opět objektem plánu politického sňatkového plánování. Mezi uchazeči o její ruku byl i následník britského trůnu, princ Jiří Hannoverský, Hedvika Žofie ho však odmítla. V té době prožívala román s mladým švédským dvořanem Olofem Gyllenborgem; jejich vztah nebyl na švédském královském dvoře tajemstvím, ale vévodkynina babička Hedvika Eleonora s ním nesouhlasila.\n\nPět let po smrti svého muže, 11. prosince roku 1708, zemřela ve Stockholmu ve věku 27 let i Hedvika Žofie.\n\nHedvika Žofie je známa rozsáhlou korespondencí se svým bratrem Karlem XII., kterou spolu vedli za jeho vojenských tažení. Vypovídá o úzkém vztahu mezi oběma sourozenci. Její syn byl ve věku osmi let svěřen svému strýci a protože ten neměl potomků, byl jmenován následníkem trůnu; když však po smrti Karla XII. (30. listopadu 1718) měl usednout na švédský trůn, parlament místo něj zvolil za švédskou královnu Ulriku Eleonoru, mladší sestru Hedviky Žofie, jež byla v té době již deset let po smrti a oprávněné nároky svého syna nemohla hájit.\n\nKarel Fridrich hledal podporu svých nároků ruského cara Petra Velikého. Podle podmínek Nystadské smlouvy, ukončující v roce 1721 Severní válku, se sice Rusko zavázalo nevměšovat se do vnitřních záležitostí Švédska, takže jeho naděje zůstaly nenaplněny, v roce 1725 se však oženil s dcerou Petra Velikého, velkokněžnou Annou Petrovnou. Jejich syn Karel Petr Ulrich se jako car Petr III. stal zakladatelem dynastie Holstein‑Gottorp‑Romanov, která pak vládla v Rusku až do Říjnové revoluce v roce 1917.\n\n"}
{"id": "699752", "url": "https://cs.wikipedia.org/wiki?curid=699752", "title": "Attacus atlas", "text": "Attacus atlas\n\nAtlas velký (\"Attacus atlas\") je velký motýl z čeledi martináčovitých (Saturniidae), který se vyskytuje v tropických a subtropických pralesích Jihovýchodní Asie.\n\nZ pohledu celkové plochy křídel 400 cm čtverečních je považován za největšího motýla na světě. Rozpětím křídel od 25–30 cm patří také mezi největší motýly. Samičky jsou o poznání větší a těžší než samečci.\n\nŘíká se, že motýl dostal své jméno po obru Atlasovi z řecké mytologie, nebo kvůli kresbě na křídlech, která připomíná mapu. V Hong Kongu jej zase pojmenovali „motýl s hadí hlavou“, podle zakončení předních křídel, jejichž špička připomíná hadí hlavu.\n\nV Indii jsou tito motýli chováni pro své hedvábné vlákno, ale jejich produkce je v porovnání s příbuzným bourcem morušovým zanedbatelná. Hedvábí motýla Attacus atlas je vylučováno housenkou jako přerušované vlákno, které má hnědou barvu a je podobné vlně. Vlákno má vyšší životnost a je známo jako \"fagara\".\n\nNa křídlech motýla A. atlas převažují jsou žlutohnědé až můry kaštanové barvy s trojúhelníkovitými průsvitnými „oky“ na obou předních i zadních křídlech. Jaký mají tato oka význam, není jasné, ale předpokládá se, že slouží k zastrašení přirozených nepřátel. Jejich těla jsou chlupatá a neúměrně malá ve srovnání s jejich křídly. Vzory a zbarvení se mezi jednotlivýmí poddruhy liší. Sameček se od samiček odlišuje menší velikostí, zúženými křídly, a většími a huňatějšími tykadly.\n\nSamci ani samice nemají plně vyvinuté ústrojí k přijímání potravy, a proto během 1–2týdenního života imaga přežívají pouze z tukových zásob, které si vytvořila ještě jako housenky.\n"}
{"id": "699753", "url": "https://cs.wikipedia.org/wiki?curid=699753", "title": "Okres Nowy Tomyśl", "text": "Okres Nowy Tomyśl\n\nOkres Nowy Tomyśl (polsky \"Powiat nowotomyski\") je okres v Polsku ve Velkopolském vojvodství. Rozlohu má 1011,67 km² a v roce 2005 zde žilo 71 737 obyvatel. Sídlem správy okresu je město Nowy Tomyśl.\n\nMěstsko-vesnické:\n\nVesnické:\n\n"}
{"id": "699758", "url": "https://cs.wikipedia.org/wiki?curid=699758", "title": "Vrabčí hory", "text": "Vrabčí hory\n\nVrabčí hory (, v letech 1935–1991 \"Leninské hory\") je část ruské metropole Moskvy, ležící asi 7 km jihozápadně od Rudého náměstí. Je to pahorkatina porostlá listnatými stromy, převyšující okolní terén o více než 80 metrů, nachází se na pravém břehu řeky Moskvy nad jejím soutokem se Setuní. Je hojně navštěvována za rekreačními účely i díky ideální vyhlídce na centrum města.\n\nPojmenování lokality pochází od poustevníka jménem Vorobej (Vrabec), který tu žil v 15. století. Členitý a lesnatý terén se nehodil pro zástavbu, takže se zde zachovala oáza neporušené přírody uprostřed velkoměsta. Návštěvníkům je k dispozici sjezdovka i skokanský můstek. Na Vrabčích horách se nachází areál Moskevské státní univerzity, který je dominantou města; dalšími atrakcemi jsou ateliéry Mosfilmu, chrám sv. Trojice nebo Palác pionýrů. Naproti přes řeku se nachází sportovní komplex Lužniki a Novoděvičí klášter. Unikátní je místní stanice metra z roku 1958, umístěná v tubusu mostu nad řekou. V roce 1987 byla oblast vyhlášena přírodní rezervací.\n\nMichail Bulgakov umístil část svého románu \"Mistr a Markétka\" právě na Vrabčí hory.\n\nV roce 1980 se jel na Vrabčích horách olympijský závod v silniční cyklistice. \n\n\n"}
{"id": "699759", "url": "https://cs.wikipedia.org/wiki?curid=699759", "title": "Frances Farmer", "text": "Frances Farmer\n\nFrances Elena Farmer (19. září 1913, Seattle – 1. srpna 1970, Fishers) byla americká divadelní a filmová herečka. O jejím životě byly natočeny tří filmy, napsány tři knihy, řada písní a bulvárních článků.\n\nNarodila se právníkovi Ernestu Farmerovi a Lillianě Farmerové. Vystudovala herectví na University of Washington v Seattlu s ambicemi stát se divadelní herečkou. Přestěhovala se do New Yorku, kde zkoušela proniknout na Broadway theatre, avšak neúspěšně. Poté se roku 1935 přestěhovala do Hollywoodu. Zde podepsala sedmiletou smlouvu s filmovým studiem Paramount Pictures, které v ní vidělo úspěšnou herečku. Zahrála si několik nadějných rolí, ale bez úspěchu. Zkusila tedy opět divadelní činnost v New Yorku. Zde vystupovala s divadelní skupinou Group Theatre pod režií tehdy mladého režiséra Elia Kazana. Nicméně ani zde nebyla nikterak spokojená a tak se v roce 1940 opět vrátila do Hollywoodu, kde hrála především v \"béčkových\" filmech.\n\nPo různých skandálech byla v roce 1943, částečně kvůli svým radikálním politickým názorům, v Lakewoodu uznána za duševně nemocnou. Následovala jedenáctiletá odyssea přes různé psychiatrie. \n\nRoku 1958 hrála ještě v jednom filmu a získala dokonce možnost účinkovat ve vlastním show, která se vysílala až do roku 1964. V posledních letech života zůstala u pomocných prací.\n\nFarmer zemřela v roce 1970 na rakovinu jícnu.\n\n\n"}
{"id": "699760", "url": "https://cs.wikipedia.org/wiki?curid=699760", "title": "Flexibilní výhybka (patent)", "text": "Flexibilní výhybka (patent)\n\nFlexibilní výhybka, (: \"New special flexible rack railway turnout RIGI-VTW 2000 (v překladu Nová speciální flexibilní ozubnicová výhybka)\" : \"Neue spezielle biegbare Zahnstangenweiche RIGI-VTW 2000 (v překladu Nová speciální ohebná ozubnicová výhybka)\"), je patentovaná konstrukce výhybky, která používá jiného principu přestavení koleje pro změnu směru jízdy vlaků než výhybka s ohebnými jazyky, které se přimykají k přímé nebo odbočující kolejnici v místě společné koleje. Místo toho se přestavuje celé kolejové těleso s pevným bodem u společné koleje. Volný konec pružného kolejového tělesa se celý přestavuje k jednotlivým kolejím, pro které má být vlaková cesta postavena. Konstrukci flexibilní výhybky si v roce 2000 nechali patentovat Švýcaři Peter Pfenniger a Hansjörg Suter.\n\nFlexibilní výhybka je opravdu \"ohebná\" – ve smyslu prostorové změny tvaru kolejnic při jejím přestavení do jednoho nebo druhého směru. Princip není úplně nový a připomíná konstrukci vlečných výhybek (viz galerie níže). Tato původní řešení se z různých důvodů se v praxi nerozšířila a pro ozubnicovou dráhu nejsou vhodná. Z hlediska principu funkce, tedy ohýbání kolejového tělesa, lze nalézt stejný princip u flexibilní výhybky pro monorail. Flexibilní výhybku, tedy konstrukci s využitím tvarové změny kolejového tělesa popisuje i E. Miller, správce na železnici Portage.\n\nPatentovaný princip flexibilní konstrukce spočívá v tom, že výhybka nemá jazyky, které se podle směru přestavení přimykají k přímé nebo odbočující kolejnici ale v místě společné koleje má pevný bod, od kterého se kolejnice ohýbají do požadovaného směru jízdy, a taktéž je ve středu koleje osazena ozubeným hřebenem. Volný – ohebný konec pak navazuje na pevné kolejnice v přímém nebo odbočujícím směru. Podle provedení, délky pružného úseku a úhlu odbočení může, ale nemusí být výhybka osazena srdcovkou a přídržnicemi, mimo to jsou v patentované konstrukci použity další prvky, dříve nepoužité.\n\nU flexibilní výhybky podle tohoto patentu je užitá flexibilita zachována i po upevnění k podkladu a je nutnou, nikoliv však postačující podmínkou funkce.\n\nPrincip, respektive technické řešení výhybky RIGI-VTW 2000 je patentově chráněné.\n\nObrázek 1: zobrazuje celkový pohled na výhybku (1) pro ozubnicovou dráhu v perspektivním pohledu. Výhybka (1) se skládá ze společné koleje (2) a dvou kolejí (3) a (4). Mezi nimi je vložena fexibilní část - kolejnice (10), která je v horizontálním směru (osa x) příčně pohyblivá. Pevný bod se nachází u společné koleje (2), volný konec flexibilního úseku (10) je možno přesunout ke koleji (3) nebo (4), na obrázku u koleje (3) ve směru do odbočky. V druhé poloze (viz obr. 3) je flexibilní úsek (10) v poloze přímého směru a propojuje kolejové úseky (2) a (4).\nKolejnice kolejí (2), (3), (4) a (10) jsou v tomto případě vzájemně rovnoběžné (30.1), (30.2), (35.1), (35.2), (40.1), (40.2), (45.1), (45.2) a ozubený hřeben ve středu (31), (36), (41), (46). Ve směru do odbočky (3) je flexibilní úsek (10) prohnut tak, aby kolejnice (45.1), (45.2) a ozubený hřeben (46) tvořily oblouk mezi kolejovými úseky (2) a (3).\n\nKolejové úseky (2), (3) a (4) jsou mezi sebou vzájemně mechanicky svázány základovou deskou (20), na které je usazen pružný úsek (10). Krajní poloha pro přímý směr je definována dorazy (21), pro odbočku dorazy (22).\n\nVe flexibilním úseku (10) jsou kolejnice (45.1) a (45.2) a ozubený hřeben (46) uchyceny k distančním pražcům (15) pomocí otočných čepů a patek (14) (viz obrázek 2). V nezatíženém stavu je možno flexibilní úsek (10) příčně přesouvat po základně (20). Při zatížení (průjezdu) kolejovým vozidlem jsou distanční pražce (15) tlačeny proti základně (20) silou, která flexibilní úsek (10) stabilizuje.\n\nFlexibilní úsek (10), kolejnice (45.1), (45.2) a ozubený hřeben (46) jsou pevně spojeny se základnou (20) v místě upínacího bodu (16), který tvoří pevný bod na podkladní konstrukci (20). Koncové body pohybu flexibilního úseku (10) jsou v horizontální rovině stanoveny umístěním dorazů (21) a (22), které jsou pevně připojeny k základně (20). Při přestavení flexibilního úseku se tento postupně opírá o dorazy (21) při přestavení pro přímý směr (4) na straně kolejnice (45.2) a o dorazy (22) při přestavení do odbočky (3) na straně kolejnice (45.1). Podle dorazů je tvarován průběh oblouku do směru (3) nebo přímo do směru (4).\n\nParalelní vzdálenost kolejnic (45.1), (45.2) a ozubeného hřebene (46) je definována distančními pražci (15). Každý z nich je umístěn pod jiným sklonem vzhledem k příčnému průběhu koleje. Úhel sklonu distančních pražců (15) v horizontálním směru je volen tak, aby v krajních polohách byla zachována správná rozteč mezi kolejnicemi (45.1), (45.2) a ozubeným hřebenem (46) a také byl dodržen potřebný rozchod. Úhly sklonu (f1 až f10 a F1 až F10) distančních pražců (15) jsou zobrazeny na obrázku 3 a 4.\n\nObrázek 2: ukazuje detail z obrázku 1 ve směru šipky A. Zobrazeny jsou dvě kolejnice (45.1) a (45.2) a ozubený hřeben (46), které jsou přes čepy s patkami (14) spojeny s příčným pražcem (15). Osa čepů (14) je rovnoběžná s osou z. Kolejnice (45.1), (45.2) a ozubený hřeben (46), které jsou v délce flexibilního úseku (10) spojeny pouze distančními pražci (15) a jejich poloha je vymezena dorazy (21) a (22) jsou zde pevně spojeny se základnou (20) pomocí upínacího bodu (16). Tento bod je také společným bodem teplotní kompenzace roztažnosti.\n\nObrázek 3: zobrazuje výhybku (1) podle obrázku 1 v půdorysném pohledu. Z obrázku je dobře patrné rozdělení na jednotlivé úseky kolejí (2), (3) a (4) a flexibilní úsek (10). Výhybka je postavena v přímém směru mezi úseky (2) a (4). Flexibilní část (10) se distančními pražci opírá o dorazy (21) připevněné k podkladu (20). Z obrázku je patrné, že každý z distančních pražců (15) má jiný úhel sklonu (F1 až F10) oproti kolejnici (45.1), (45.2) a ozubenému hřebenu (46). Úhly (F1 až F10) jsou závislé na průběhu požadovaného oblouku flexibilního úseku (10). Tyto úhly jsou stanoveny tak, aby v krajní poloze přímého směru byla zaručena rovnoběžnost kolejnic (45.1), (45.2) a ozubeného hřebene (46). Tohoto je dosaženo tím, že úhly (F1 až F10) mezi kolejnicemi a distančními pražci jsou totožné s doplňkem protilehlého úhlu (f1 až f10).\n\nObrázek 4: ukazuje výhybku podle obrázku 1 v poloze přestavení do odbočky, kdy flexibilní úsek (10) propojuje kolejové úseky (2) a (3) obloukem, který je definován dorazy (22) pevně spojenými se základnou (20). Vzhledem k nové poloze distančních pražců (15), které jsou čepy s patkami (14) spojeny s kolejnicemi (45.1), (45.2) a ozubeným hřebenem (46), mění se i úhly (f1 až f10). Flexibilní úsek (10) je ohýbán ve volné části, zatímco opačná část je pevně spojena se základnou (20) v místě upínacího bodu (16). Flexibilní úsek (10) je ohýbán v délce L, přičemž změna délky kolejnic (45.1), (45.2) a ozubeného hřebene (46) z přímého tvaru do tvaru oblouku je zanedbatelná. Síla potřebná k ohnutí flexibilního úseku je poměrně malá a působí v místech P1 a P2. Průběh a poloměr oblouku je proměnný, v koncové poloze definovaný dorazy (22).\n\nKolejnice (45.1), (45.2) a ozubený hřeben (46) flexibilního úseku (10) jsou se základnou (20) spojeny v upínacím bodě (16). Společný úsek (2) tvořený kolejnicemi (30.1), (30.2) a ozubený hřeben (31), úsek v přímém směru (4) tvořený kolejnicemi (40.1), (40.2) a ozubeným hřebenem (46) a úsek odbočky (3), tvořený kolejnicemi (35.1), (35.2) a ozubeným hřebenem (36) jsou spojeny se základnou (20) v místech (17), (18) a (19). Délkové teplotní změny flexibilního úseku (10) jsou kompenzovány stejnými změnami základny (20). Alternativně je možno v případě potřeby řešit teplotní kompenzaci volným uložením v patkách (14) ve směru osy kolejnice nebo ozubeného hřebene.\n\nObrázek 5: schematicky zobrazuje další provedení výhybky, zakreslené v přímém směru propojující úseky (2) a (4). Toto provedení má v části flexibilního úseku (10) tvořeného kolejnicemi (45.1), (45.2) a ozubeným hřebenem (46) použity segmentové pražce (26), které jsou kolmé na osu kolejnice a ozubeného hřebene. Segmentové pražce (26) a kolejnice (45.1), (45.2) a ozubený hřeben (46) jsou spojeny po částech z levé a pravé strany osy flexibilního úseku (10). Oproti předchozímu uspořádání (obrázek 3 a 4) jsou segmentové pražce (26) spojené s kolejnicí (45.1) podélně posuvné vzhledem k ozubenému hřebeni (46). Stejně tak jsou vzhledem k ozubenému hřebeni (46) posuvně uloženy segmentové pražce (26) spojené s kolejnicí (45.2) na druhé straně. Toto posuvné řešení odstraňuje nutnost použití otočných čepů oproti předchozímu případu. Segmentové pražce (26) jsou vzájemně odděleny definovanými mezerami (23.1) a (23.2). Tyto mezery (23.1) a (23.2) jsou střídavě uzavřeny nebo otevřeny podle polohy flexibilního úseku (10). Mezery (23.1) jsou uzavřeny při přestavení flexibilního úseku (10) do odbočky (3) (viz obrázek 6) a otevřeny v přímém směru. Mezery (23.2) jsou otevřeny při postavení flexibilního úseku (10) do odbočky (viz obrázek 6) a uzavřeny v přímém směru.\n\nKolejnice (45.1), (45.2) a ozubený hřeben (46) zůstávají po celou dobu přestavení a v krajních polohách výhybky paralelně. Toto provedení je vhodné pro výhybky s relativně malým posunutím přestavení jízdního směru výhybky se srdcovkou (štíhlé). Křivost ohnutí flexibilního úseku (10) je definována mezerami (23.2) mezi segmentovými pražci (26). Pro větší požadované výchylky přestavení může toto uspořádání vést ke vzniku polygonu. Flexibilní úsek (10) je fixován pevným bodem (25) v podélném směru a definuje křivost ohnutí ve směru příčném. Ovládání výhybky je realizováno táhlem a pákami (27).\n\nObrázek 6: zobrazuje stejnou konstrukci výhybky jako na obrázku 5 ale v poloze přestavení do odbočky, tedy propojující úseky (2) a (3). V této poloze je zaměněn stav mezer (23.1) a (23.2) oproti obrázku 5 vlivem prohnutí flexibilního úseku (10).\n\n\nPrvní aplikace se patent dočkal na Rigi Bahnen, trati mezi Vitznau a Rigi. Další aplikace patentu je použita na Dolder-Zahnradbahn u Zurichu, kde jsou instalovány dvě výhybky tohoto principu.\n\n\n\n\n"}
{"id": "699763", "url": "https://cs.wikipedia.org/wiki?curid=699763", "title": "Pobřežní železniční trať (Izrael)", "text": "Pobřežní železniční trať (Izrael)\n\nPobřežní železniční trať (: מסילת החוף, \"Mesilat ha-Chof\") je hlavní železniční trať v Izraeli, která začíná jižně od hranice s Libanonem na pobřeží Středozemního moře poblíž města Naharija v severním Izraeli a v současnosti končí v Tel Avivu. V roce 2013 byla propojena do existující železniční stanice Ašdod Ad Halom (s mezilehlou železniční stanicí Javne ma'arav) čímž se vytvořila souvislá trať podél celého středomořského pobřeží v Izraeli až k hranici s pásmem Gazy.\n\nSeverní úsek pobřežní tratě z města Akko na křižovatku Remez (jižně od dnešní železniční stanice Kejsarija-Pardes Chana) byl postaven Brity ve 20. letech 20. století a provozován společností Palestine Railways. V letech 1941-1942 prodloužili inženýři z jihoafrické armády a novozélandské armády tuto trať na severu do Bejrútu a Tripolisu skrz železniční tunel u Roš ha-nikra. Po první arabsko-izraelské válce v roce 1948 byl ovšem tunel zablokován a doprava stejně jako veškeré politické styky mezi oběma zeměmi přerušeny.\n\nÚsek jižně od křižovatky Remez včetně tehdejší konečné stanice (železniční stanice Tel Aviv Savidor Merkaz) byl postaven podnikem Izraelské dráhy počátkem 50. let 20. století a nová trať byla otevřena v květnu 1953, přičemž konečná stanice v Tel Avivu byla uvedena do provozu v listopadu 1954. Stala se hlavní severojižní spojnicí státu, nahradila tak starší a více ve vnitrozemí vedoucí Východní železniční trať, která spojovala křižovatku Remez s železniční stanicí Chadera Mizrach a železniční stanici Lod a která byla postavena již během osmanského období, aby byla částečně zrušena od roku 1969. Nový úsek pobřežní tratě výrazně zkrátil cestu mezi městy Tel Aviv a Haifa a napojil na železniční síť lidnatá města Herzlija a Netanja. Během 90. let 20. století byla na jihu prodloužena o úsek tzv. Ajalonské železniční tratě podél takzvané \"Ajalonské dálnice\" (dálnice číslo 20) v Tel Avivu a propojena tak s železniční tratí Tel Aviv-Jeruzalém.\n\nV současnosti jsou na pobřežní železniční trati následující stanice:\n\nProvoz v úseku jižně od Haify zajišťují dvoupodlažní soupravy. Operují tu meziměstské rychlíkové i příměstské zastávkové spoje. Dále tu je realizována i nákladní přeprava zboží. Jde o nejvytíženější trať v sítí izraelských drah, přičemž zcela největší dopravní objem vykazuje úsek podél Ajalonské dálnice v Tel Avivu.\n\nPropojení Tel Avivu a jihu státu podél pobřeží, které již je ve fázi výstavby, si vyžádá zřízení pěti nových stanic situovaných podél dálnice číslo 4. Nakonec má tak pobřežní trať dosáhnout až do železniční stanice Ašdod Ad Halom, která je nyní obsluhována železniční tratí Lod-Aškelon. Od konce 80. let 20. století začala trať procházet přístavbou druhé koleje. Podle stavu k roku 2009 již je zdvoukolejněna většina trati, s výjimkou nejsevernějšího úseku od oblasti jižně od města Akko až do Naharije. Dokončení se i v tomto úseku plánovalo na rok 2011. Ve fázi schvalování a přípravy je už elektrifikace tratě, ale vedení města Haifa to odmítá z estetických důvodů a také kvůli bezpečnosti, protože trať v oblasti Haify probíhá velmi blízko pobřeží. Plánuje se výhledově přidání třetí a čtvrté koleje, zejména mezi Tel Avivem a městem Binjamina. V těchto plánech se ovšem také počítá s možností oživit východní železniční trať jižně od křižovatky Remez a využít ji pro nákladní a záložní přepravu.\n\n\n"}
{"id": "699765", "url": "https://cs.wikipedia.org/wiki?curid=699765", "title": "Irácká hymna", "text": "Irácká hymna\n\nHymna Iráku je populární píseň Mawtini (, ), napsaná roku 1934 palestinským básníkem Ibrahimem Touqanem. V roce 2004 nahradila starou iráckou hymnu Ardh Alforatain z dob Saddáma Husajna. Hudbu složil Muhammad Fuliefil.\n\n"}
{"id": "699770", "url": "https://cs.wikipedia.org/wiki?curid=699770", "title": "Santa Amalia", "text": "Santa Amalia\n\nSanta Amalia je španělská obec situovaná v provincii Badajoz (autonomní společenství Extremadura).\n\nObec je vzdálena 17 km od města Don Benito, 35 km od Méridy a 93 km od města Badajoz. Patří do okresu Vegas Altas a soudního okresu Don Benito. Obcí prochází silnice EX-206 a národní silnice N-430.\n\nV roce 1842 čítala obec 250 usedlostí a 960 obyvatel.\n\n"}
{"id": "699771", "url": "https://cs.wikipedia.org/wiki?curid=699771", "title": "Železniční stanice Naharija", "text": "Železniční stanice Naharija\n\nŽelezniční stanice Naharija (: תחנת רכבת נהריה‎, \"Tachanat rakevet Naharija\") je železniční stanice na\npobřežní železniční trati v Izraeli.\n\nLeží na severu Izraele, na východním okraji města Naharija, poblíž křižovatky dálnice číslo 4 (\"Gdud 21\") a ulice \"Sderot ha-Ga'aton\". Jde o konečnou stanici tratě, bývalý úsek severně odtud směrem k libanonským hranicím byl zrušen.\n\nStanice je obsluhována autobusovými linkami společnosti Egged i místními linkami v Nahariji. K dispozici jsou parkovací místa pro automobily, veřejný telefon a automat na nápoje.\n\n"}
{"id": "699773", "url": "https://cs.wikipedia.org/wiki?curid=699773", "title": "Železniční stanice Akko", "text": "Železniční stanice Akko\n\nŽelezniční stanice Akko (: תחנת הרכבת עכו, \"Tachanat ha-rakevet Akko\") je železniční stanice na\npobřežní železniční trati v Izraeli.\n\nLeží na severu Izraele, na východním okraji města Akko, poblíž křižovatky ulic \"Herzl\" a \"David Remez\". Jižně od stanice probíhá dálnice číslo 85.\n\nStanice je obsluhována autobusovými linkami společnosti Egged i místními linkami v Akku. K dispozici jsou parkovací místa pro automobily, veřejný telefon, prodejní stánky, bankomat a automat na nápoje.\n\n"}
{"id": "699776", "url": "https://cs.wikipedia.org/wiki?curid=699776", "title": "Železniční stanice Kirjat Mockin", "text": "Železniční stanice Kirjat Mockin\n\nŽelezniční stanice Kirjat Mockin (: תחנת הרכבת קרית מוצקין‎, \"Tachanat ha-rakevet Kirjat Mockin\") je železniční stanice na pobřežní železniční trati v Izraeli.\n\nLeží na severu Izraele, na západním okraji města Kirjat Mockin, nedaleko Kirjat Šmu'el. Nachází se při ulici \"Bar Ilan\". Stanice je obsluhována autobusovými linkami společnosti Egged. K dispozici jsou parkovací místa pro automobily, veřejný telefon, prodejní stánky a automat na nápoje.\n\n"}
{"id": "699778", "url": "https://cs.wikipedia.org/wiki?curid=699778", "title": "Biskupské heslo", "text": "Biskupské heslo\n\nBiskupské heslo je motto, které si biskup (ať už diecézní, nebo titulární) či arcibiskup volí po svém jmenování. Uvádí se na stuze umístěné pod štítem znaku biskupa. Heslo vyjadřuje cíl snažení biskupa nebo jeho životní motto. Tak například v biskupském hesle Mons. Baxanta „Ut videam“ („Ať vidím“) je obsaženo přání objektivně se seznámit s nelehkou situací v litoměřické diecézi, kterou nedokázal vyřešit jeho předchůdce Pavel Posád.\n\nV řadě případů se jedná o citát z Bible, popřípadě o obrat z nějaké modlitby. Biskupské heslo bývá vyjádřeno v jazyce, kterým biskup hovoří, nebo v některém z tradičních liturgických jazyků (v římskokatolické církvi v latině, v řeckokatolické církvi ve staroslověnštině apod.). Své heslo mají i kardinálové, a to i když obdrželi dispens od biskupského svěcení.\n"}
{"id": "699781", "url": "https://cs.wikipedia.org/wiki?curid=699781", "title": "Čhögjal Namkhai Norbu", "text": "Čhögjal Namkhai Norbu\n\nČhögjal Namkhai Norbu (tibetsky: ཆོས་རྒྱལ་ནམ་མཁའི་ནོར་བུ་; 8. prosince 1938 ve východním Tibetu – 27. září 2018 v Merigaru West, nad městečkem Arcidossem v Toskánsku v Itálii) byl učitel dzogčhenu.\n\nJeho otec pocházel ze šlechtické rodiny a pracoval jako vládní úředník v Derge. Ve věku dvou let byl Namkhai Norbu rozpoznán jako reinkarnace Adzom Drugpy (1841–1934), jednoho z velkých mistrů dzogčhenu začátku minulého století.\n\nDuchovní vůdce školy Karma Kagjü Jeho svatost 16. Gjalwa karmapa a 11. Tai situ rinpočhe, pak rozpoznali osmiletého Norbu rinpočheho také jako inkarnaci mysli Lhodug Žabdrung rinpočheho, inkarnaci velkého mistra linie Drugpa Kagjü Pema Karpa a skutečného historického zakladatele Bhútánu.\n\nOd osmi do dvanácti let studoval Čhögjal Namkhai Norbu v klášterní koleji Derge böntö nauky madhjámiky a jógačáry, později také významné tantry, indickou a čínskou astrologii, pradžnápáramitové sútry, logiku a světské nauky. Přijal také nauky školy Sákja. Se svým strýcem Orgdžen Tendzinem se pak odebral do ústraní meditační jeskyně a přijal od syna Adzom Drugpy cykly nauk Dordže Drolö, Longčhen Ňingthig a Gongpa zangthal. Jeho osobní učitel mu pak doporučil, aby vyhledal ženu z oblasti Kadari, živoucí ztělesnění samotné Vadžrajogíní, a přijal od ní iniciaci. Mistryně Aju Khandro Dordže Paldrön (1838–1953) byla přímou žačkou velkého Džamjang Khjence Wangpa a mistra Ňagla Pema Düdula. V té době jí bylo sto třináct let a v meditačním ústraní ve tmě již trávila padesát šest let. Norbu Rinpočhe od ní obdržel termy mysli Džamjang Khjence Wangpa a také její vlastní termy.\n\nV roce 1954 byl pozván jako představitel tibetské mládeže na návštěvu lidové Číny a působil tam jako univerzitní instruktor tibetštiny. V této době přijal od známého Gangkar rinpočheho instrukce o šesti dharmách Náropy, mahámudře a tibetské medicíně. Současně se zdokonalil v čínštině a mongolštině.\n\nV sedmnácti letech se na popud vize, kterou měl ve snu, vrátil do rodného kraje Derge, aby se setkal se svým hlavním mistrem, [Nyala Rinpoche Rigdzin Changchub Dorje] (1825–1961/1978), který byl žákem Adzom Drugpy, Ňagla Pema Düdula a Šardza rinpočheho, proslulého bönistického mistra dzogčhenu, který uskutečnil duhové tělo. Ňagla rinpočhe byl lékařem a vedl komunitu Ňaglagar. Norbu rinpočhe od něho obdržel esenciální nauky dzogčhenu - semde, longde a mengagde. Nejdůležitější však bylo, že od něj přijal přímé uvedení do zkušenosti dzogčhenu. Norbu rinpočhe zde strávil několik měsíců, asistoval mistrovi v lékařské praxi a sloužil mu jako písař a sekretář.\n\nPak se vydal na dlouhou pouť do středního Tibetu, Nepálu, Indie a Bhútánu. Když se vrátil do Derge, našel svou zemi v politickém úpadku. Uprchl do Sikkimu, kde pracoval jako autor a editor tibetských učebnic. V roce 1960 odešel na pozvání profesora Giuseppe Tucciho do Itálie.\n\nZde působil čtyři roky jako vědecký asistent v Institutu pro Střední a Dálný východ, nadále spolupracoval s Tuccim, pořádal semináře o tibetské józe, medicíně a astrologii.\n\nV následujících čtyřiadvaceti letech působil jako profesor Orientálního institutu neapolské univerzity, kde učil tibetštinu, mongolštinu a kulturní dějiny Tibetu. Prováděl rozsáhlý výzkum historických kořenů tibetské kultury a pátral po literárních pramenech bönistické tradice. V roce 1983 předsedal první Mezinárodní konferenci o tibetské medicíně v Benátkách. Přes všechny tyto aktivity si našel čas na to, aby od roku 1976 vedl neformální meditační soustředění v mnoha zemích světa, i když podnětem pro to, aby začal učit, byly až opakované žádosti mistrů, jako např. 16. Gjalwa karmapy.\n\nV posledních letech svého života se Namkhai Norbu rinpočhe plně věnoval Mezinárodní komunitě dzogčhenu, jejíž centra jsou již na všech kontinentech (kromě Antarktidy). Namkhai Norbu rinpočhe představoval nesektářský proud v tibetské tradici, který podporuje vzájemnou spolupráci všech mistrů. Nově budované celosvětové centrum je v Dzamling Garu, na jihu ostrova Tenerife, evropské centrum zůstává v Merigaru, v italských horách mezi Florencií a Římem. Zde učila celá řada mistrů všech škol, např. J.S. 14. dalajlama, J.S. Sákja Trinzin, J.S. Penor rinpočhe, Khandro rinpočhe, Sogjal rinpočhe, Tai Situ rinpočhe, Dugu Čhögjal rinpočhe, Lopön Tenzin Namdak, Ňičhang rinpočhe a mnozí další.\n\nČhögjal Namkhai Norbu je autorem mnoha knih o buddhismu, dzogčhenu, bönu a historii Tibetu, v češtině byly dosud vydány jeho knihy \"\"Křišťál a cesta světla\"\", \"\"Zrcadlo\"\", \"\"Dzogčhen, přirozeně dokonalý stav\"\" v nakladatelství DharmaGaia a \"S\"nová jóga a praxe přirozeného světla\"\" v nakladatelství Avatar.\n\nNa sklonku svého života (10. září 2018) byl Čhögjal Namkhai Norbu oceněn nejvyšším Řádem za zásluhy o Italskou republiku.\n\nTitul \"Čhögjal\" znamená \"dharmarádža\" neboli \"král dharmy\". Je jedním z titulů, jež byly uděleny Namkhai Norbu Rinpočhemu, když byl ještě jako dítě rozpoznán Jeho svatostí 16. Gjalwa Karmapou a jinými významnými tibetskými lamy jako reinkarnace velkého mistra Pema Karpa. Ten sjednotil celou řadu královských rodů a založil stát dnes nazývaný Bhútán. Pema Karpo a jeho pozdější reinkarnace se stali světskými a duchovními vládci této země. I když Čhögjal Namkhai Norbu není v žádném politickém svazku s Bhútánem, narodil se a vyrostl v Tibetu, jeho předchůdci měli v Bhútánu podobnou pozici jako dalajlamové v Tibetu. Namkhai Norbu rinpočhe nemá žádné politické ambice, ale jako inkarnace mysli Pema Karpa je držitelem titulu Čhögjal a manifestuje duchovní aspekt aktivity svých předchůdců ve změněných podmínkách moderního světa.\n\nČhögjal Namkhai Norbu byl také rozpoznánjako reinkarnace velkého dzogčhenového mistra Adzom Drugpy, který žil na přelomu 19. a 20. století v Tibetu. Adzom Drugpa byl rovněž reinkarnací Pema Karpa. Má se za to, že proudy myslí dvou oddělených, ale simultánních reinkarnací Pema Karpa, jež se projevily jako dharmarádžové v Bhútánu a Adzom Drugpa v Tibetu, byly znovu sjednoceny v osobě Čhögjal Namkhai Norbua.\n\nČhögjal Namkhai Norbu je autorem mnoha knih, věnujících se tématu nauky dzogčenu, které byly přeloženy do mnoha jazyků, včetně češtiny.\n\n"}
{"id": "699782", "url": "https://cs.wikipedia.org/wiki?curid=699782", "title": "Rally Bohemia 2011", "text": "Rally Bohemia 2011\n\nRally Bohemia 2011 (XXXVIII. Rally Bohemia) byla 38. ročníkem Rally Bohemia konaným 1. – 3. července. Soutěž byla zařazena jako pátý podnik Mezinárodního mistrovství České republiky v rallye 2011.\n\nSoutěž jejíž trať byla rozdělena do patnácti rychlostních zkoušek a jíž především v závěru ovlivnil déšť nejlépe zvládl Freddy Loix.\n\nPodobně jako předešlé ročníky byla součástí programu i Rally Bohemia Historic Show, demonstrační jízda originálních historických soutěžních vozidel nebo jejich replik.\n\nItineráře si přebralo 80 jezdců, mezi nimi chyběl průběžně druhý jezdec MMČR Jan Kopecký, který havaroval na shakedownu belgické Ypres rallye, a nemohhl startovat kvůli zranění spolujezdce Petra Starého.\n\nV pátek jezdci zahájili krátkou (2,4 km) rychlostní zkouškou v centru Mladé Boleslavi. Freddy Loix (Škoda Fabia S2000) se dostal do čela následován Valouškem (Peugeot 207 S2000), Krestou (Škoda Fabia S2000) a Pechem (Mitsubishi Lancer Evo IX R4). Pech záhy odstoupil z důvodu prasklé poloosy, Kresta si polepšil a po sobotě byl průběžně první, trojici favoritů doplnil Václav Arazim (Mitsubishi Lancer Evo IX). Neděle byla od počátku deštivá. Romana Krestu zradila elektronika a musel odstoupit. Vedoucí trojice si pak své pozice kontrolovala. Ve třídě 2WD byl nejrychlejší Ital Andrea Crugnola na Citroënu DS3 R3T (celkově osmý). První desítku doplnily dvě Fabie R2 posádek Tarabus/Norek a Černý/Kohout, které mezi sebou sváděly po celou dobu soutěže těsné souboje. Z osmdesáti posádek se do cíle probojovalo pouhých 38.\n\n"}
{"id": "699784", "url": "https://cs.wikipedia.org/wiki?curid=699784", "title": "Výrobně hospodářská jednotka", "text": "Výrobně hospodářská jednotka\n\nVýrobně hospodářská jednotka (zkratkou VHJ; spíše by se mělo správně česky říkat \"Výrobní hospodářská jednotka\") byl střední stupeň řízení \"\"organizačních struktur výrobně technické, vědeckovýzkumné a oběhové základny národního hospodářství\"\" socialistického Československa.\n\nV průběhu 1. pětiletky (1950 - 1955) rostla váha těžkého průmyslu (hlavně těžké strojírenství, doprava a stavebnictví) a industrializovalo se Slovensko, ale cíl pětiletky - koncepce Československa jako strojírenské velmoci v rámci RVHP - nebyl splněn na 100 %. Byly tedy přijaty roční konsolidační plány (1954 a 1955), které měly mj. zvýšit životní úroveň obyvatelstva - díky vyšším investicím do zanedbané palivoenergetické základny a stagnujícího spotřebního průmyslu a zemědělství, částečným uvolněním tuhé disciplíny RVHP a posílení kontaktů se \"Západem\".\n\nDruhá pětiletka (1956 - 1960) byla charakterizována Rozsypalovým pokusem o ekonomickou reformu v roce 1958, která měla vytvořit podmínky pro decentralizaci řízení pomocí reorganizace podnikové sféry a změny způsobu plánování v centru i v podnicích.\n\nK velké reorganizaci československého národního hospodářství a vzniku VHJ došlo k 1. 4. 1958, kdy byla roztříštěná síť mnoha stovek direktivně řízených podniků (dosud přímo podléhajících resortnímu ministerstvu) sdružena podle oborů činnosti pod některý hlavní podnik a jeho nové generální ředitelství.\n\nDo značné míry tak bylo zbrzděno dosavadní byrokratické příkaznictví ze strany státních plánovačů, kteří byli od reálného života často naprosto odtrženi a 50. léta jsou toho důkazem (viz například stěhování produkce vozu Tatra 805 podle nedomyšleného nápadu ministra strojírenství) - po vzniku VHJ byly podobné zásahy radikálně omezeny a pokud k nim docházelo, již šlo zpravidla o iniciativu samotných VHJ a jejich členů.\n\nVHJ byla postavena víceméně na úroveň koncernu (tehdy nazývaného \"trust\") s různými podniky nebo divizemi. Těchto VHJ bylo zřízeno několik desítek, např.:\n\nVHJ Chemopetrol Praha (chemický průmysl a zpracování ropy): Chemopetrol Litvínov, Chemapol Praha, Severočeské chemické závody Lovosice \"(dnes Lovochemie)\", Kaučuk Kralupy nad Vltavou, Přerovské chemické závody \"(dnes Precheza)\", ...\n\nVHJ Závody všeobecného strojírenství Brno: ZVS Brno, Konstrukta Brno, ZVS Vsetín, Zbrojovka Vsetín, Vlárské strojírny, Blanické strojírny, Prago-Union, Igla České Budějovice, Presná mechanika, Vlněna–Kovozávod, Partex Nová Včelnice, ...\n\nVHJ Závody Jana Švermy Brno (výpočetní technika): Závody J. Švermy Brno, Aritma Praha, Aritma Aš, Kancelářské stroje Praha, Nisa Proseč n.Nis., IBM s.r.o. v národní správě Praha, ...\n\nVHJ TESLA (elektrotechnika, elektronika a měřicí přístroje): Tesla Hloubětín, Tesla Strašnice, Tesla Holešovice, Tesla Kolín, Tesla Liberec, Tesla Vrchlabí, Tesla Brno, Tesla Pardubice, Tesla Bratislava, Metra Blansko, ...\n\nVHJ Závody silnoproudé elektrotechniky: KABLO Kladno, KABLO Vrchlabí, KABLO Velké Meziříčí \"(dnes vše nkt cables)\", KABLO Děčín \"(dnes Kabelovna Děčín-Podmokly)\", KABLO Kolín \"(dnes KOPOS)\", KABLO Hostivař \"(dnes PRAKAB)\", KABLO Malacky, KABLO Bratislava, VÚKI Bratislava, MEZ Mohelnice, MEZ Brno, ...\nVHJ Závody přístrojů a automatizace: ZPA Praha-Jinonice, Regula Nová Paka, ZPA Trutnov, ZPA Pečky, ZPA Ústí nad Labem, ...\n\nVHJ Hutnictví železa: Východoslovenské železiarne Košice, Železiarne Podbrezová, POLDI SONP Kladno, Válcovny trub Chomutov, Třinecké železárny, ...\n\nVHJ CEVA Praha (cementárny a vápenky): Cementárny a vápenky Prachovice, ...\n\nVHJ ČKD Praha, n.p. (těžké strojírenství): ČKD Praha, HEFA Radotín, Atmos Žandov, Strojobal Hradec Králové, Strojobal Pacov, Přerovské strojírny, PZO Pragoinvest, ...\n\nVHJ České závody gumárenské: MITAS Praha, Rudý říjen Gottwaldov \"(dnes Barum Otrokovice)\", Rubena Náchod, Gumokov Hradec Králové, Buzuluk Komárov, ...\n\nVe své době tak znamenal vznik VHJ poměrně logický krok v řízení národního hospodářství, kdy byly podniky donuceny ke vzájemné kooperaci tam, kde by za jiných okolností fungovaly normální tržní mechanismy nebo globalizační tlaky. Zároveň to tedy nemuselo znamenat strnulost - v podstatě neustále se jednotlivé VHJ postupně proměňovaly, delimitovaly si navzájem jednotlivé podniky či jejich závody atd. Tím, že byly sdruženy podniky s podobným sortimentem, tedy zpravidla došlo k intenzivní výměně zkušeností a vzájemnému předávání know-how, případně i převádění výroby, podle potřeb jednotlivých podniků.\n\nZároveň lze zde vidět částečnou návaznost na ekonomickou politiku meziválečného Československa, kde byl 27. března 1933 vydán tzv. \"kartelový zákon\" - ten garantoval právní ochranu kartelů při usměrňování výroby, odbytu i cen. Z dnešního pohledu je to nepochopitelné, dnes jsou kartely protizákonné - tehdy však zákon ještě doprovodila řada vládních nařízení o syndikalizaci výroby a obchodu a o řízeném hospodářství...\n\nPrvní zpochybňování smyslu VHJ se objevilo už po pěti letech - tehdy zkrachovala 3. pětiletka, jež měla příliš ambiciózní plány, které nemohlo československé hospodářství splnit. Tehdy straničtí ekonomové vládnoucí KSČ viděli příčinu neúspěchu právě v oslabení centrálního řízení vznikem VHJ, přestože krize československé ekonomiky spočívala naopak spíš v dosud nevhodné struktuře průmyslu a nevhodném centrálním řízení. To pak bylo namísto rozvolňování ještě utužováno, bobtnala resortní ministerstva a vznikaly oborové podniky.\n\nV 70. a zejména v 80. letech se tak ukázalo, že systém VHJ je znovu sešněrován neefektivním vícestupňovým řízením pod jednotlivými resortními ministerstvy. Proto přijala vláda ČSSR dne 11. 2. 1988 usnesení č. 40/1988 Sb., že dosavadní systém VHJ bude rozpuštěn a namísto toho vzniknou nové státní podniky, přičemž důraz měl být kladen na jejich hospodářskou samostatnost, vlastní finanční odpovědnost a vznik pouze dvoustupňového systému řízení, tj. ministerstvo - státní podnik.\n\nNa tomto základě pak byla většina VHJ přeměněna na státní podniky, a to zpravidla k 1. 7. 1988 a k 1. 7. 1989. Naprostý konec VHJ nastal až se zrušením centrálního plánování v roce 1990.\n"}
{"id": "699786", "url": "https://cs.wikipedia.org/wiki?curid=699786", "title": "Karel Havelka", "text": "Karel Havelka\n\nKarel Havelka (* 20. května 1953, Rumburk) je český římskokatolický kněz, který byl v letech 1996 až 2008 generálním vikářem litoměřické diecéze a nyní je farářem v Žitenicích a děkanem litoměřické katedrální kapituly.\n\nKarel Havelka pochází z česko-německé rodiny ze severeočeského Šluknova. Po absolvování rumburského gymnázia vystudoval Cyrilometodějskou bohosloveckou fakultu v Litoměřicích. Dne 28. června 1980 byl v Litoměřicích vysvěcen na kněze. Poté působil krátce jako farní vikář v Liberci a ještě v roce 1980 byl ustanoven farním vikářem v Mladé Boleslavi, jímž zůstal do 30. června 1983. Od 1. července 1983 se stal administrátorem v Krnsku a administrátorem excurrendo farností Dolní Slivno a Horky nad Jizerou, avšak v roce 1984 byl přeložen do Litoměřic, kde působil jako administrátor děkanství u kostela Všech svatých. Dále byl ustanoven rovněž administrátorem excurrendo ve farnostech Homole u Panny, Proboštov, Touchořiny, Třebušín (od 1. února 1992) a Žitenice.\n\nDne 1. prosince 1996 byl jmenován do funkce generálního vikáře litoměřické diecéze, přičemž zůstal i nadále administrátorem děkanství u kostela Všech svatých a od 1. února 1999 byl jmenován litoměřickým děkanem. Od 1. září 1998 do 12. února 2011 byl také proboštem Katedrální kapituly u sv. Štěpána v Litoměřicích, jejímž kanovníkem je dosud. Po nástupu biskupa Pavla Posáda v roce 2003 byl do funkce generálního vikáře jmenován opětovně, a to nejprve na dobu šesti měsíců, poté na dobu jednoho roku. V listopadu 2004 jej ve funkci generálního vikáře potvrdil tehdy nově ustanovený apoštolský administrátor litoměřické diecéze Dominik Duka.\n\nV úřadu generálního vikáře setrval do 31. prosince 2008, funkci děkana vykonával do 30. července 2010. V období od 1. ledna 2009 do 31. prosince 2010 byl na základě rozhodnutí biskupa Baxanta biskupským vikářem litoměřické diecéze pro záležitosti v oblasti přípravy rozhodnutí ve věcech majetkoprávních. Od 1. srpna 2010 byl ustanoven farářem v Žitenicích a nadále zůstává také administrátorem excurrendo ve farnostech Homole u Panny, Proboštov, Touchořiny a Třebušín. Je také čestným kanovníkem Královské kolegiátní kapituly sv. Petra a Pavla na Vyšehradě. Dne 14. února 2014 byl biskupem Janem Baxantem jmenován děkanem Katedrální kapituly v Litoměřicích. Instalace proběhla 2. března 2014.\n\nKarel Havelka je často zván jako hlavní celebrant na různé poutní mše v litoměřické diecézi, například na Anenskou pouť v kapli svaté Anny v Lobendavě, Vilémovskou pouť v kostele Nanebevzetí Panny Marie ve Vilémově či pouť v kostele Panny Marie Sněžné na Sněžné.\n\n\n"}
{"id": "699788", "url": "https://cs.wikipedia.org/wiki?curid=699788", "title": "Osmibitové počítače Atari", "text": "Osmibitové počítače Atari\n\nOsmibitové počítače Atari je řada domácích počítačů, zavedených společností Atari v roce 1979. První modely byly Atari 400/800. Vybaveny byly procesorem MOS 6502. Jako displej se používal monitor nebo televizor. Z periferních zařízení se nejvíce používaly páskové kazety, ale také disketové jednotky. Připojeny mohly být až čtyři joysticky, málokteré hry však tuto vlastnost využívaly. Po modelu 400/800 následovaly modely 1200XL, 600/800XL, 65XE/130XE, 800XE, která disponovaly větší pamětí RAM a inovovaným designem. Model XEGS byl v podstatě 65XE předělaný do domácí herní konzole. Operační systém a vestavěný programovací jazyk BASIC byly uloženy v ROM a bylo možno užívat i paměť RAM ve sdíleném adresovém prostoru.\n\n\nJako CPU byl využíván procesor MOS 6502. Taktovací kmitočet byl 1,79 MHz v NTSC verzi a 1,77 MHz ve verzi PAL.\n\nPaměť RAM prvních modelů byla 48KB. Nejvíce rozšířené modely 800XL a 800XE měly 64KB RAM a model 130XE měl 128KB RAM. Dodatečných 64KB ležících mimo adresovou oblast CPU bylo dostupných přes banky (podobný systém byl u prvních počítačů PC znám jako EMS). Dále existovala amatérská rozšíření RAM až na 1MB.\n\nVšechny modely obsahovaly 16KB paměť ROM s operačním systémem. Modely XL a XE navíc měly vestavěnou 8KB ROM s Atari Basicem. Obě ROM bylo možno programově odpojit.\n\nV hlavní paměti se nachází i videopaměť počítače, která kromě vlastních obrazových dat obsahuje i krátký program (\"display list\") pro čip ANTIC.\nOblast paměti mezi adresami 512 a 553 slouží pro uložení vektorů přerušení.\n\nTvorba obrazu byla poměrně sofistikovaná. Základem byl zákaznický chip ANTIC (AlphaNumeric Television Interface Controller), který pracoval ve 14 videomódech. 6 z těchto módů bylo textových a 8 grafických. V případě textu i grafiky bylo možno volit mezi větším rozlišením a menším počtem barev nebo menším rozlišením a větším počtem barev. V žádném z videorežimů nebyly barvy pevně dané, ale bylo je možno volit z palety 128 barev. Základním textovým režimem byl režim se 24 textovými řádky po 40 znacích umožňujícím zobrazení ve 2 barvách (barva písma a barva pozadí). Znakový generátor používal 128 znaků v rastru 8x8 bodů. Bylo možné využívat jednak některou ze 2 znakových sad v paměti ROM, nebo bylo možno vytvořit znakovou sadu vlastní v paměti RAM. Dále byly k dispozici 2 módy, které umožňovaly zobrazení znaků ve 4 barvách + barva pozadí za cenu toho, že na řádku bylo možno zobrazit maximálně 20 znaků a bylo možno využívat pouze 64 znaků. Další dva režimy umožňovaly používat 4 různé barvy v rámci jednom znaku (s určitými omezeními 5 barev), opět bylo k dispozici 128 znaků, ovšem v rastru 4x8. S ohledem na nízký rastr se tyto režimy příliš nepoužívaly pro tvorbu textu, ale byly velmi využívané pro tvorbu grafiky ve hrách. Ve znakovém generátoru byly definovány všechny možné tvary segmentů, ze kterých se skládala scéna a scéna byla definovaná pouze těmito segmenty, což znamenalo úsporu RAM a rychlejší zobrazování. \n\nV grafických režimech bylo k dispozici rozlišení až 320x192 ovšem pouze ve dvou barvách. Další grafické módy využívaly 2 nebo 4 barvy při rozlišení maximálně 160x192. Největší zvláštností obvodu ANTIC byla možnost kombinovat jednotlivé režimy. ANTIC sám měl v paměti krátký program zvaný display list, který definoval, který obrazový řádek bude ve kterém režimu. Ve všech videorežimech bylo možno volit adresu framebufferu kamkoliv do RAM, dokonce se mohly lišit adresy framebufferů jednotlivých obrazových řádků. Rolování scény ve hrách tak bylo možno provádět pouhou změnou adresy framebufferu. Titulek s body, počtem životů atd. přitom měl svůj pevný framebuffer jinde v RAM. ANTIC navíc v malém rozsahu umožňoval jemné posuvy obrazu aniž by se měnil obsah framebufferu nebo jeho adresa. Dále bylo možno definovat volání interruptu (tzv. DLI - display list interrupt) mezi obrazovými řádky. Toho se typicky využívalo pro změnu barevné palety během interruptu a ač se zdají být limity na počet současně zobrazitelných barev malé, tyto interrupty byly jedním z hlavních nástrojů, kterým bylo možno vytvořit programy, které barvami doslova hýřily.\n\nObraz vytvořený obvodem ANTIC se dále zpracovával jiným zákaznickým chipem zvaným GTIA (Graphics Television Interface Adapter), ve starších verzích CTIA (Color Television Interface Adapter). Tento obvod jednak umožňoval do obrazu vkládat další objekty zvané sprites a barvy těchto objektů bylo možno nastavit nezávisle na barvách základního obrazu. GTIA (CTIA) též umožňoval detekci kolizí mezi sprity i detekci kolizí spritů s objekty v základním obraze, což bylo hojně využíváno ve hrách. GTIA navíc umožnil reinterpretaci obrazových bodů přidat další tři grafické režimy se 192 řádky 80 obrazovými elementy na řádku. V tomto případě nebyl obrazový element zván pixel, ale nibble. Bylo možno pracovat jednak s jedním barevným tónem v 16 stupních jasu nebo se 16 barevnými tóny o stejném jasu nebo s 9 barvami s nezávisle nastavitelným barevným tónem i jasem. I zde bylo možno pomocí DLI počet barev dále navyšovat.\n\nTvorbu zvuku zajišťoval zákaznický čip zvaný POKEY (POtentiometers and KEYboard), přes který byla současně připojena klávesnice a ovladače paddle (viz periferie). Obvod POKEY měl 4 monofonní zvukové kanály a umožňoval tvořit zvuk syntézou i přehrávat digitalizované zvuky, byť pouze ve 4-bitovém rozlišení (digitalizované výkřiky proslavily např. hru International Karate). Amatérsky se do počítačů Atari někdy přidával druhý obvod POKEY, čímž se získal stereo zvuk.\n\nKromě vestavěného BASICu bylo možno používat další software v ROM, tzv cartridžích. V této podobě se prodával programovací systém MAC/65 s editorem, kompilátorem a debuggerem Assembleru a jiné programovací jazyky i užitkové programy. Pro osmibitové počítače Atari byly k dispozici i další programovací jazyky - Pascal, C, Forth a další. Existovaly poměrně vyspělé textové editory PaperClip, Speedscript, tabulkový procesor VisiCalc, SynCalc, databázový systém SynFile+. Pro český jazyk byl na bázi SpeedScriptu vyvinut textový procesor Čapek, který dokázal ve zvláštním režimu zobrazovat náhled textu s 80 znaky na řádku.\nNejvětší slávu si však osmibitové Atari vydobyly na poli her, kterých existovalo velké množství. Z nejúspěšnějších jmenujme například Boulder Dash, Montezuma's Revenge, Eidolon, International karate, Alley Cat.\n\nŠkála dostupných periferních zařízení byla široká. Základní periferií byla kazetopásková jednotka pro běžné audiokazety (k počítači\nbohužel nebylo možné přímo připojit běžný magnetofon, ale bylo možno k tomu zhotovit interface). Dále byly k dispozici disketové jednotky pro 5.25\" a později i 3.5\" diskety.\nExistovala znaková i maticová jehličková tiskárna. Pro hry bylo možno jednak připojit joystick, rozhraní pro joystick bylo stejné jako měla většina tehdejších mikropočítačů a nebylo tedy nutné používat originální joysticky Atari. Dále existoval analogový herní ovladač paddle, který však podporovalo pouze několik programů. Bylo možno připojit i myš od počítačů Atari ST. Myš pro počítače Amiga bylo možno připojit po úpravě zapojení konektoru. K dispozici byl i modem. Jako externí periferie bylo dostupné standardní sériové rozhraní RS232 i paralelní rozhraní centronics. Většina periferií se připojovala přes sériovou sběrnici SIO (Serial Input/Output), v některých ohledech připomínající dnešní USB. Počítač Atari měl sice jediný SIO konektor, všechny periferie (kromě kazetové jednotky) však obsahovaly krom konektoru pro připojení k Atari ještě konektor pro připojení další periferie. Takto bylo v řadě možné připojit téměř libovolný počet periferií. Jediný limit plynul ze skutečnosti, že každá periferie používala jedno velké písmeno jako svoje jméno (například C byla kazetová jednotka, P tiskárna, D disketová jednotka). Počet periferií tedy byl teoreticky omezen počtem písmen abecedy, prakticky se však takto vysoký počet periferií nevyskytoval. Periferie stejného typu se rozlišovaly číslem - bylo možno např. mít připojené dvě tiskárny označené P1 a P2 a 4 disketové jednotky D1 až D4. Samotné písmeno bez čísla se odkazovalo na první jednotku. Existuje miniaturní náhrada disketové jednotky Atari 810 založená MicroSD kartě, která emuluje až 8 disketových mechanik.\n\n\nDnes si lze osmibitové počítače Atari pouštět přes emulátory, které jsou většinou open source. \n\n\n"}
{"id": "699789", "url": "https://cs.wikipedia.org/wiki?curid=699789", "title": "Ela Lehotská", "text": "Ela Lehotská\n\nEla Lehotská (* 1973 v Bratislavě) je slovenská divadelní a filmová herečka, dcera zpěváka a skladatele Janka Lehotského.\n\n\n"}
{"id": "699795", "url": "https://cs.wikipedia.org/wiki?curid=699795", "title": "Katedrála Nejsvětější Trojice (Drážďany)", "text": "Katedrála Nejsvětější Trojice (Drážďany)\n\nKatedrála Nejsvětější Trojice (\"Katholische Hofkirche der heiligsten Dreifaltigkeit\") ve Starém městě v Drážďanech, nazývaná také Hofkirche (dvorní kostel), je barokní katolický kostel. Jedná se o největší chrámovou stavbu ve spolkové zemi Sasko. Katedrálou drážďansko-míšeňské diecéze je od roku 1980.\n\nKatedrála byla postavena v letech 1739–1755 za vlády saského kurfiřta a polského krále Friedricha Augusta II. pod vedením italského stavitele Gaetana Chiaveriho, který se však dokončení výstavby nedožil.\n\nČistě barokní stavba má četné zvláštnosti, například oválnou chodbu pro procesí kolem hlavní lodi anebo věž s oválným půdorysem, aby kostel nepůsobil příliš mohutně. Z vnějšku zdobí fasádu 78 soch italského sochaře Lorenza Mattielliho, které představují různé svaté a církevní osobnosti (z toho 14 žen) a sedící alegorie: Víra (Fides), Láska (Caritas), Naděje (Spes) a Spravedlnost (Justita). Varhany jsou posledním dílem známého mistra Gottfrieda Silbermanna v Drážďanech.\n\nNa konci druhé světové války byla během spojeneckého bombardování katedrála silně poškozena, propadl se strop a část stěny zůstala v troskách. Kompletní obnova byla dokončena až roku 1965.\n\nKatedrála je rodinnou hrobkou katolických kurfiřtů a králů z rodu Wettinů a jejich nejbližších. Saský kurfiřt a polský král August II. Silný má ale svůj sarkofág v Krakově. V kryptě v Hofkirche je v cínové kapsli uloženo pouze jeho srdce.\n\nISBN 3-7462-1392-4\n\n"}
{"id": "699796", "url": "https://cs.wikipedia.org/wiki?curid=699796", "title": "Kodu Game Lab", "text": "Kodu Game Lab\n\nKodu Game Lab je vizuální programovací jazyk od Microsoft Research Lab, pobočky firmy Microsoft, vytvořený speciálně pro tvorbu her. Je určený pro konzoli Xbox 360 a systémy Windows XP, Windows 10. \"Kodu\" je primarně navržen tak, aby byl ovládáním přístupný pro děti, a umožňuje tak vytvářet hry i bez znalosti programování.\n\nSoftware je určen pro Xbox 360 a Windows. Autoři Kodu se inspirovali programem Scratch. Autoři programu Scratch se inspirovali českým programem Baltík. V Americe ale i v ČR se pořádají soutěže v programování v Kodu určené pro žáky a studenty od 9 do 17 let s názvem Microsoft Kodu Cup. V USA se pro tento druh výuky vžil termín \"Edutainment\" který lze přirovnat ke Komenského škole hrou. Byl přeložen do několika jazyků mezi které patří i čeština. Pro Čechy by měla být brzy dokončena brožura s podrobným návodem jak s Kodu pracovat v podobě Screenshot – Guide.\n\nVše se odehrává na vzdálené planetě, kde si s pomocí několika nástrojů vytvoříte terén. Ten lze vytvořit ze 120 různě barevných materiálů. Terén lze nejen rozšiřovat, ale také i vytvářet nerovnosti, pahorky nebo neprostupné zdi. Děj hry se může odehrávat jak na souši, tak i v podvodním světě.\n\nHerní engine je prakticky neomezený. Můžete tedy vyzkoušet téměř libovolný herní žánr a scénář. Můžete napsat akční střílečku, simulátor, zcela nenásilnou hru ve stylu arkády nebo zkrátka to, o co má uživatel zájem. Do hry dále můžete vložit hlavního robota Kodu nebo několik dalších robotů. Poté naprogramujete činnost robotů podle vaší představy a vámi zvoleného herního žánru.\n\nKodu je systém vytvořený společností Microsoft Research bez použití tradičního programovacího jazyka. Kodu byl navržen tak, aby to byl jemný úvod do programování, který by se líbil dětem i dospělým. Veškerá programovací logika je velmi jednoduchá, je totiž založena na jednoduchých podmínkách WHEN–DO (tedy to samé co IF–THEN z většiny klasických programovacích jazyků). Tyto podmínky si vybíráte z několika nabídnutých možností v obrázcích s popiskem činností a možnosti využití. Škála těchto podmínek je dostatečná pro vytvoření hezké a zábavné hry. Celé programování se provádí vizuálně, takže vidíte přesně to co vzniká. Můžete si kdykoliv hru vyzkoušet a vidět výsledek.\n\nV Kodu Game Lab můžete sbírat různé předměty, jako jsou hvězdičky, mince, jablka, atd., které lze pak například použít k bodové odměně, doplnění ztracené energie, zvýšení či naopak snížení rychlosti pohybu robůtků atd. Bodové ohodnocení každého hráče je možno barevně rozlišit, dále pak během hry samozřejmě dochází ke snížení či zvýšení hráčova skóre což vede k vítězství nebo prohře. \n\nMůžete vybudovat opravdu rozsáhlý svět. Ovšem s ohledem na váš hardware. Naštěstí má Kodu vestavěný indikátor, abyste věděli, kdy jste za kapacitou herního enginu. Indikátor na pravé straně obrazovky jasně uvádí, zda vaše hra není příliš velká pro vaše PC. Pokud ano, je to jednoduchá záležitost, snižováním velikosti herního prostoru nebo odstraněním vedlejších postav se vše urovná.\n\nKodu Game Lab má celou řadu různých nastavení. Mezi základní možnosti patří uložení vašich her do souboru, který je možné dále sdílet. Microsoft pro tuto možnost vytvořil stránku s názvem Planet Kodu. Zde můžete nahrávat i stahovat hry od dalších autorů. Kodu je tak jednoduché, že ho mnoho dětí na celém světě používá k vytváření her pro sebe a pro sdílení s přáteli. Jen proto, že je něco jednoduché a přívětivé neznamená, že to je dětinské. Dospělí, tato hra je \"startér\" pro všechny lidi, kteří nikdy předtím neprogramovali a vždy si chtěli naprogramovat svou hru. Kodu Game Lab je prakticky pro každého.\n\n\n"}
{"id": "699815", "url": "https://cs.wikipedia.org/wiki?curid=699815", "title": "Georg Pahl", "text": "Georg Pahl\n\nGeorg Pahl (20. října 1900 - 13. května 1963) byl německý novinářský fotograf a novinář dvacátých a počátku třicátých let 20. století. V roce 1923 prolomil fotografickou anonymitu Adolfa Hitlera. \n\nGeorg Pahl se narodil jako syn berlínského profesionálního fotografa Heinricha Sandena I (nar. 1877), který v roce 1919 založil firmu \"Atlantic Photo\" (od roku 1930 \"„Atlantic\" Photo-Gesellschaft mbH\"), vyučil se profesi a v roce 1923 se stal nezávislým. Pahl založil a provozoval fotografickou agenturu \"A-B-C-Aktuelle-Bilder-Centrale, Georg Pahl\" v Berlíně - Steglitzi. Společnost byla založena 4. března 1923. Pahl a jeho fotoagentura se zaměřovali především na významné politické události, akce pro veřejnost a z každodenního života Výmarské republiky v době národního socialismu 1923 - 1936.\n\nHitlerovy vystoupení jako mluvčí v letech 1919 až 1923 se vyznačovaly tím, že byl na veřejnosti slyšet, avšak nikoli vidět, nenechal se fotografovat, takže neexistoval ani žádný jeho portrétní snímek. \n\nHitlerova plachost z fotoaparátu má politické pozadí: Protože NSDAP po republikovém zákoně o ochraně (Republikschutzgesetz) v Prusku dne 15. listopadu 1922 zakázala, byl Hitler jako předseda strany (Adolf Hitler v té době měl ještě rakouské občanství a nebyl tak německým občanem) během svých cest po pruském území konfrontován rizikem policejního zatčení. Z tohoto důvodu nechtěl pruským úřadům poskytnout svou policejní fotografii. \n\nPrvní snímek z počátku politického Hitlerova vzestupu pořídil právě Georg Pahl. Zatímco byl Hitler v dubnu 1923 s Ernstem Hanfstaenglem a dalšími společníky na návštěvě berlínského Lunaparku, Georg Pahl jej poznal a vyfotografoval ho. Podle Pahlovy zprávy se na něj Hitler ihned vrhl, aby mu fotoaparát vytrhl, což se mu ale nepovedlo. Hitlerovi se nakonec podařilo Pahla přesvědčit, aby negativy zničil. O pár měsíců později, 2. září 1923, měl Pahl šanci Hitlera zachytit v průvodu během Německého dne v Norimberku jako momentku a se snímkem uprchnout před příslušníky úderných oddílů SA. George Pahl tak prolomil fotografickou anonymitu Adolfa Hitlera. Tato skutečnost se pro Hitlera stala podnětem od této doby důvěřovat pouze svému strategickému portrétistovi Heinrichu Hoffmannovi, který se stal známým a oblíbeným Hitlerovým portrétistou. \n\nOd roku 1934 už nebylo Georgi Pahlovi oficiálně povoleno účastnit se akcí NSDAP.\n\n\n"}
{"id": "699819", "url": "https://cs.wikipedia.org/wiki?curid=699819", "title": "Titeuf", "text": "Titeuf\n\nTiteuf je komiks a komiksová postava švýcarského kreslíře Philippa Chapuise (pseudonym Zep, *15. 12. 1968). \n\nV letech 2001 až 2016 vznikla série více než 325 desetiminutových animovaných filmů. V roce 2011 vzniknul animovaný film, ve francouzštině nazvaný \"Titeuf, le film\" (česky Titeuf). \n\nTiteuf je osmi- až desetiletý chlapec, jeho charakteristickým znakem je světlá kadeř. Se svými přáteli (Manu, Hugo a François) diskutuje o svých představách světa dospělých a o věcech, jako jsou tajemství svádění. Jeho víceméně tajná láska je dívka Nadia.\n\n"}
{"id": "699820", "url": "https://cs.wikipedia.org/wiki?curid=699820", "title": "Tom Dolan", "text": "Tom Dolan\n\nThomas Fitzgerald Dolan (* 15. září 1975, Arlington) je bývalý americký plavec. Jde o dvojnásobného olympijského vítěze a dvojnásobného mistra světa.\n\nSpecializoval se především na polohové závody. Trpěl astmatem navozeným fyzickou zátěží, ale ani to jej neodradilo od vrcholového sportu. Studoval a trénoval na University of Michigan v Ann Arbor ve skupině trenéra Jona Urbancheka spolu s dalšími vynikajícími plavci jako byli Eric Namesnik, Gustavo Borges či Marcel Wouda.\n\nV roce 1994 zvítězil v polohovém závodě na 400 metrů na mistrovství světa v Římě, kde také vylepšil světový rekord. Své hlavní disciplíně od té doby dominoval na nejdůležitějších závodech ve druhé polovině devadesátých let - zvítězil na olympijských hrách 1996 i 2000 (vedle Tamáse Darnyi a Michaela Phelpse je jedním ze tří plavců, kterým se podařilo olympijské vítězství v této disciplíně obhájit), vítězství z římského šampionátu obhájil na následujícím mistrovství v Perthu 1998. Svůj světový rekord později ještě vylepšil a celkově jej držel osm let, tedy déle než kterýkoliv jeho předchůdce. Na kratší polohovce (200 metrů) bylo nejlepším jeho výsledkem stříbro z olympiády v Sydney.\n\n\n\n"}
{"id": "699831", "url": "https://cs.wikipedia.org/wiki?curid=699831", "title": "Santa Marta (Badajoz)", "text": "Santa Marta (Badajoz)\n\nSanta Marta nebo Santa Marta de los Barros je španělská obec situovaná v provincii Badajoz (autonomní společenství Extremadura).\n\nObec je vzdálena 25 km od města Almendralejo, 45 km od města Badajoz a 49 km od Méridy. Patří do okresu Tierra de Barros a soudního okresu Almendralejo. Obcí prochází silnice EX-105 a národní silnice N-432.\n\nV roce 1834 se obec stává součástí soudního okresu Almendralejo. V roce 1842 čítala obec 396 usedlostí a 1390 obyvatel.\n"}
{"id": "699833", "url": "https://cs.wikipedia.org/wiki?curid=699833", "title": "SK Tavrija Simferopol", "text": "SK Tavrija Simferopol\n\nSportyvnyj klub Tavrija Simferopol (ukrajinsky: \"Спортивний клуб «Таврія» Сімферополь\") byl ukrajinský fotbalový klub naposled hrající ukrajinskou Premjer-lihu. Klub byl založen v roce 1958 a sídlil v hlavním městě Krymu Simferopolu. Simferopol patřil k roku 2013 mezi jediné tři ukrajinské týmy, které kdy vyhrály Premier Lihu. Po anexi Krymu v roce 2014 byl klub rozpuštěn a na jeho místě byl založen nový klub FK TSK Simferopol.\n\nSvé domácí zápasy odehrával na stadionu Lokomotiv s kapacitou 19 978 diváků.\n\nZdroj: \n\n\n\nZdroj: \n\nPoznámky:\n\n"}
{"id": "699834", "url": "https://cs.wikipedia.org/wiki?curid=699834", "title": "Pillnitz (zámek)", "text": "Pillnitz (zámek)\n\nZámek Pillnitz leží na pravém břehu Labe v obci Pillnitz, dnes části Drážďan. Sloužil jako rezidenční sídlo saských kurfiřtů a králů. Svým vzhledem je zámek příkladem evropského stylu zvaného chinoiserie, který napodobuje čínské exteriéry a interiéry. Zejména v období rokoka od druhé čtvrtiny 18. století byl tento styl populární a měl ztělesňovat údajně ideální čínský svět - velmi kultivovaný a civilizovaný.\n\nPůvodní panství na místě dnešního zámku se datuje kolem roku 1400. Postupně bylo opevněno jako obhajitelný obytný hrad - i s příkopem a padacím mostem. Kurfiřt Christián I., který dostal hrad roku 1569 jako léno, také položil základní kámen zámeckého kostela. Majitelé se střídali do roku 1694, kdy panství koupil další kurfiřt Johann Georg IV.. Ten jej daroval své konkubíně, stejně jako jej později August Silný věnoval své souložnici hraběnce Cosel. V roce 1718, poté, co Cosel upadla v nemilost, bylo rozhodnuto areál přestavět, aby sloužil pro reprezentaci a zábavu \"slušné společnosti\". \n\nKrátce po stavebním dokončení areálu roku 1791 se zde konalo významné diplomatické jednání, jehož závěry vstoupily do dějin jako Pilnická deklarace. Za druhé světové války bylo Pillnitz zasaženo bombardováním a po válce nepříliš šťastně opraveno pro drážďanské muzejní sbírky uměleckého řemesla a jejich depozitáře. \nV letech 2015 - 2019 začala celková rekonstrukce budov, včetně nové historické a muzejní expozice. K sezóně roku 2019 jsou kompletně opraveny exteriéry a z interiérů asi jedna polovina včetně instalace zámecké kuchyně (suterén), výstav nádobí, příborů, nábytku a kamen, dále umělecko-historická expozice s vedutami Pillnitz, Drážďan a a okolí a další expozice o panovnících a slavných osobnostech okresu Drážďany a horního Saska. Sál Pillnitzké konference je po průzkumu omítek prázdný a čeká na svou obnovu.\nByla dokončena rekonstrukce skleníků a parků (včetně nové výsadby rostlin) a rekonstrukce monumentálního schodiště od zámku až k Labi. V areálu jsou stánky s občerstvením i zahradní restaurace s michelinskou hvězdou. \n\nPillnitz se tak stalo polyfunkčním centrem starého i nového umění, turistiky a rekreace.\n\nPřestavba byla provedena podle návrhu \"Matthäuse Daniela Pöppelmanna\" v barokním až rokokovém stylu. Vodní palác a jeho zrcadlový obraz horní palác, byly postaveny podle vzoru bran do císařského paláce v Pekingu (3 spojené pavilony), ale také benátských a římských vil. Zároveň bylo postaveno schodiště k řece a chrám Venuše v parku. Dílem stavitele \"Pöppelmanna\" je i malý kostel Weinbergkirche v nedalekých vinicích. Druhým známým architektem, který se na stavbě zámku podílel, byl \"Zacharias Longuelune\", který dodal francouzské klasicistní prvky a obdélníkové tvary architektuře a zajistil rokokové malby šlechtických her v interiéru (Hra na slepou bábu, Houpačka, Milostné vyznání, aj.).\n\nKurfiřt Friedrich August III. zámek již od předchozí rekonstrukce dlouhodobě užíval jako letní rezidenci a dal provést jeho druhou přestavbu. Dřevěná křídla paláce byla nahrazena kamennými. V parku vznikly nové pavilony: anglický (1776) a čínský (1804). Přestavbou byl pověřen \"Christian Friedrich Exner\" podle plánu architektů \"Christiana Traugotta Weinliga\" a \"Johanna Daniela Schadeho\".\n\nPožár roku 1818 zcela zničil původní zámek (Vodní palác a Horní palác zůstaly ušetřeny). Král Friedrich August I. dal vybudovat Nový palác pod vedením stavitele \"Christiana Friedricha Schurichta\". V komplexu budov, které leží na okraji zámeckého areálu, se nachází mimo jiné neoklasicistní sál, pivovar a katolická kaple.\n\nZa posledních 200 let se zámek Pillnitz změnil z provinčního zámečku v kurfiřtský a královský palác a odrážel tak vzestup svých majitelů, rodu Wettinů, na společenském žebříčku. Poskytoval dostatek prostoru pro diplomatická jednání, odpočinek, vědu i umění.\n\nVnitřní dvůr zámku je zároveň barokní rajskou zahradou, obklopený třemi budovami, které jsou pojmenované podle jejich polohy vzhledem k Labi anebo podle období dostavby: horní, vodní a nový palác: \"Bergpalais (1722–1723), Wasserpalais (1720–1721), Neues Palais (1819-1826)\". Zahrada kolem zámku byla za držení saských kurfiřtů postupně značně rozšířena. Kolem roku 1723 vznikl velký zámecký park nad horním palácem. Roku 1778 byl park rozšířen o anglickou zahradu, roku 1790 o čínskou zahradu a ještě později o sbírku jehličnatých stromů. Dnes zahrnuje zámecký park šest různě koncipovaných zahrad o celkové rozloze 28 hektarů a prezentuje kolekci rostlin z celého světa. Mezi nimi je i nejstarší japonská Kamélie \"(Camellia japonica)\" v Evropě, která byla přivezena a zasazena v roce 1801. Park doplňují pavilóny a budovy jako např. dům palem (Palmenhaus) a oranžérie.\n\n\n"}
{"id": "699836", "url": "https://cs.wikipedia.org/wiki?curid=699836", "title": "Železniční stanice Kirjat Chajim", "text": "Železniční stanice Kirjat Chajim\n\nŽelezniční stanice Kirjat Chajim (: תחנת הרכבת קרית חיים, \"Tachanat ha-rakevet Kirjat Chajim\") je železniční stanice na pobřežní železniční trati v Izraeli.\n\nLeží v Haifském zálivu v nadmořské výšce okolo 10 metrů na severu Izraele, na severovýchodním okraji města Haifa, ve čtvrti zvané Kirjat Chajim, respektive na rozmezí jejích dvou podčástí, Kirjat Chajim Ma'aravit a Kirjat Chajim Mizrachit (součást lidnaté konurbace satelitních měst Haify zvaných Krajot). Je situována v ulici \"Alexander Zaid\", nedaleko od třídy \"Sderot Achi Ejlat\". V okolí se nacházejí obytné distrikty, jihozápadně odtud také stojí Stadion v Kirjat Chajim a dál k jihu velká průmysová zóna.\n\nStanice je obsluhována autobusovými linkami společnosti Egged. K dispozici jsou parkovací místa pro automobily, veřejný telefon a automat na nápoje.\n\n"}
{"id": "699837", "url": "https://cs.wikipedia.org/wiki?curid=699837", "title": "Protopop", "text": "Protopop\n\nProtopop nebo protojerej z řeckého slova \"protohiereios\" (první kněz) je označení pro vyšší kněžskou funkci v pravoslavných církvích, často se jedná o představeného sboru kněží u většího kostela (obdoba katolické kapituly). Odpovídá přibližně katolickému děkanovi nebo okrskovému vikáři.\n"}
{"id": "699838", "url": "https://cs.wikipedia.org/wiki?curid=699838", "title": "Železniční stanice Chucot ha-Mifrac", "text": "Železniční stanice Chucot ha-Mifrac\n\nŽelezniční stanice Chucot ha-Mifrac (: תחנת הרכבת חוצות המפרץ‎, \"Tachanat ha-rakevet Chucot ha-Mifrac\") je železniční stanice na pobřežní železniční trati v Izraeli.\n\nLeží v Haifském zálivu v nadmořské výšce okolo 10 metrů na severu Izraele, v průmyslové a komerční zóně v severovýchodní části města Haifa. Je situována v ulici \"ha-Charošet\". Jižně od staniční budovy probíhá dálnice číslo 4 (\"Sderot ha-Histadrut\"). V okolí se rozkládají průmyslové areály. Přímo u stanice je nákupní středisko, na jih odtud leží Haifská rafinérie. Obytná zástavba začíná až dál k severu (čtvrť Kirjat Chajim a další města lidnaté konurbace satelitních měst Haify zvaná Krajot).\n\nStanice není obsluhována autobusovými linkami společnosti Egged, pouze místní městskou autobusovou dopravou. K dispozici jsou parkovací místa pro automobily, veřejný telefon a automat na nápoje.\n\n"}
{"id": "699839", "url": "https://cs.wikipedia.org/wiki?curid=699839", "title": "Železniční stanice Lev ha-Mifrac", "text": "Železniční stanice Lev ha-Mifrac\n\nŽelezniční stanice Lev ha-Mifrac (: תחנת הרכבת לב המפרץ, \"Tachanat ha-rakevet Lev ha-Mifrac\") je železniční stanice na pobřežní železniční trati v Izraeli. K jihovýchodu tu rovněž odbočuje železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. \n\nLeží v Haifském zálivu v nadmořské výšce necelých 10 metrů na severu Izraele, v průmyslové a komerční zóně ve východní části města Haifa nedaleko ústí řeky Kišon. Je situována na třídě \"Sderot ha-Histadrut\" (dálnice číslo 4), ze které tu k jihu odbočuje dálnice číslo 75 (\"Derech ha-Amakim\"). V okolí se rozkládají průmyslové a podnikatelské areály. Přímo u stanice je velké nákupní středisko, na východ odtud leží Haifská rafinérie, na severu Haifský přístav. Obytná zástavba začíná až dál k západu (čtvrť Neve Josef a další obytné oblasti vlastní Haify).\n\nStanice je obsluhována autobusovými linkami společnosti Egged a místní městskou autobusovou dopravou. K dispozici jsou parkovací místa pro automobily a veřejný telefon.\n\n"}
{"id": "699843", "url": "https://cs.wikipedia.org/wiki?curid=699843", "title": "Železniční stanice Chejfa Merkaz ha-Šmona", "text": "Železniční stanice Chejfa Merkaz ha-Šmona\n\nŽelezniční stanice Chejfa Merkaz ha-Šmona (: תחנת הרכבת חיפה מרכז השמונה‎, \"Tachanat ha-rakevet Chejfa Merkaz ha-Šmona\") je železniční stanice na pobřežní železniční trati v Izraeli.\n\nLeží na severu Izraele ve městě Haifa, v Haifském zálivu v nadmořské výšce necelých 10 metrů. Je situováno v centrální oblasti takzvaného Dolního města (ha-Ir ha-Tachtit), poblíž čtvrtě Vádí Nisnas nebo takzvané Německé kolonie. Jižně od staniční budovy prochází třída \"Derech ha-Acma'ut\" (dálnice číslo 4), severně od stanice se rozkládá Haifský přístav.\n\nStanice je obsluhována autobusovými linkami společnosti Egged a místní městskou autobusovou dopravou. K dispozici jsou parkovací místa pro automobily, automat na nápoje, prodejní stánky a veřejný telefon.\n\nV roce 2006, během druhé libanonské války, byla stanice uzavřena poté, co raketa Kaťuša vypálená Hizballáhhem zasáhla 16. července přilehlé depo a zabila osm železničních dělníků. Provoz byl po 29 dnech obnoven, dva dny po uzavření příměří.\n\n"}
{"id": "699846", "url": "https://cs.wikipedia.org/wiki?curid=699846", "title": "Železniční stanice Chejfa Bat Galim", "text": "Železniční stanice Chejfa Bat Galim\n\nŽelezniční stanice Chejfa Bat Galim (: תחנת הרכבת חיפה בת גלים, \"Tachanat ha-rakevet Chejfa Bat Galim\") je železniční stanice na pobřežní železniční trati v Izraeli.\n\nLeží na severu Izraele ve městě Haifa, v Haifském zálivu v nadmořské výšce necelých 10 metrů. Je situována na pomezí čtvrtí Bat Galim a Kirjat Eli'ezer. Jižně od staniční budovy prochází třída \"Sderot ha-Hagana\" (dálnice číslo 4), severovýchodně od stanice se rozkládá Haifský přístav, na severu leží Rambamova nemocnice.\n\nStanice byla otevřena roku 1975 v rámci zahušťování sítě železničních stanic v aglomeraci Haify. Je obsluhována autobusovými linkami společnosti Egged. K dispozici jsou parkovací místa pro automobily, automat na nápoje, prodejní stánky a veřejný telefon.\n\n"}
{"id": "699848", "url": "https://cs.wikipedia.org/wiki?curid=699848", "title": "Železniční stanice Chejfa Chof ha-Karmel", "text": "Železniční stanice Chejfa Chof ha-Karmel\n\nŽelezniční stanice Chejfa Chof ha-Karmel (: תחנת הרכבת חיפה חוף הכרמל‎, \"Tachanat ha-rakevet Chejfa Chof ha-Karmel\", nazývána také Razi'el) je železniční stanice na pobřežní železniční trati v Izraeli.\n\nLeží na severu Izraele ve městě Haifa, na břehu Středozemního moře v nadmořské výšce necelých 10 metrů. Je situována na pomezí čtvrtí Kfar Samir a Mevo'ot Daromim na jihozápadním okraji města. Jihovýchodně od staniční budovy se nachází velký dopravní uzel. Z třídy \"Sderot ha-Hagana\" (dálnice číslo 4), se tu odpojuje pobřežní dálnice číslo 2. Zároveň z této křižovatky vychází nově k východu takzvané Karmelské tunely (jižní obchvat Haify). Ve čtvrti jižně od stanice se rozkládá Průmyslová zóna Matam, na severovýchod odtud leží velký hřbitov Sde Jehošua.\n\nStanice byla otevřena roku 1999 v rámci zahušťování sítě železničních stanic v aglomeraci Haify. Je obsluhována autobusovými linkami společnosti Egged. K dispozici jsou parkovací místa pro automobily, automat na nápoje, prodejní stánky, bankomat a veřejný telefon.\n\n"}
{"id": "699850", "url": "https://cs.wikipedia.org/wiki?curid=699850", "title": "Železniční stanice Atlit", "text": "Železniční stanice Atlit\n\nŽelezniční stanice Atlit (: תחנת הרכבת עתלית‎, \"Tachanat ha-rakevet Atlit\") je železniční stanice na pobřežní železniční trati v Izraeli.\n\nLeží na severu Izraele v obci Atlit, necelý 1 kilometr od břehu Středozemního moře v nadmořské výšce necelých 10 metrů. Je situována do ulice \"ha-Harduf\" v centru vesnice. 1,5 kilometru na jihozápad stojí vesnice Neve Jam, 2 kilometry na jihovýchod je to vesnice Ejn Karmel. Po východním okraji Atlitu vede pobřežní dálnice číslo 2.\n\nJe obsluhována autobusovými linkami společnosti Egged. K dispozici jsou parkovací místa pro automobily.\n\n"}
{"id": "699851", "url": "https://cs.wikipedia.org/wiki?curid=699851", "title": "In the Flesh Tour", "text": "In the Flesh Tour\n\nIn the Flesh Tour bylo koncertní turné britské progresivně rockové skupiny Pink Floyd. Skupina na něm představovala své nové album Animals a také starší Wish You Were Here. Na většině koncertů skupina přehrála celá obě alba. Turné bylo rozděleno na dvě části, Evropskou a Americkou.\n\n\nNa většině koncertů odehrály tyto skladby:\n\n\n\n"}
{"id": "699852", "url": "https://cs.wikipedia.org/wiki?curid=699852", "title": "Amga", "text": "Amga\n\nAmga ( , ) je řeka v Jakutské republice v Rusku. Je dlouhá 1 462 km. Plocha povodí měří 69 300 km².\n\nPramení na Aldanské planině, kde teče v úzké a hluboké dolině kamenitým korytem. Pod vesnicí Ťogjultě-Ťorďo se údolí rozšiřuje a řeka pokračuje klidným tokem mezihorskou rovinou. Ústí zleva do Aldanu, jehož je největším přítokem.\n\nZdrojem vody jsou dešťové a sněhové srážky. Průměrný roční průtok vody činí 178 m³/s. Zamrzá na obvykle v první polovině října a rozmrzá v květnu, přičemž během tání dochází k pohybu ledových ker a vzniku ledových zátaras. Na jaře dochází k vysokým vodním stavům, kdy hladina stoupá o 7 m i více. Nejvyšších vodních stavů dosahuje většinou v květnu někdy v červnu. V létě dochází často k povodním. V zimě vytváří náledí a vody je v řece nejméně.\n\nNa dolním toku je možná vodní doprava.\n"}
{"id": "699853", "url": "https://cs.wikipedia.org/wiki?curid=699853", "title": "Železniční stanice Binjamina", "text": "Železniční stanice Binjamina\n\nŽelezniční stanice Binjamina (: תחנת הרכבת בנימינה‎, \"Tachanat ha-rakevet Binjamina\") je železniční stanice na pobřežní železniční trati v Izraeli.\n\nLeží na severu Izraele ve městě Binjamina, které je oficiálně součástí obce Binjamina-Giv'at Ada, necelých 5 kilometrů od břehu Středozemního moře v nadmořské výšce okolo 20 metrů. Je situována do ulice \"Derech ha-Mesila\" (lokální silnice číslo 652) v jižní části obce. Jde o zemědělskou ale hustě osídlenou oblast. Zhruba 3 kilometru na západ stojí město Or Akiva, 5 kilometrů na sever je to město Zichron Ja'akov. Trať se zde poněkud odklání od mořského pobřeží a od pobřežní dálnice číslo 2.\n\nJe obsluhována autobusovými linkami společnosti Egged. K dispozici jsou parkovací místa pro automobily, prodejní stánky, automaty na nápoje, bankomat a veřejný telefon.\n\n"}
{"id": "699854", "url": "https://cs.wikipedia.org/wiki?curid=699854", "title": "Malá galerie České spořitelny v Kladně", "text": "Malá galerie České spořitelny v Kladně\n\nMalá galerie České spořitelny v Kladně je výstavní prostor v Kladně na náměstí Svobody, který v roce 1977 založil fotograf, kurátor a zaměstnanec pojišťovny Jiří Hanke. \n\nGalerie vznikla v roce 1977 v budově tehdejší České státní spořitelny a v prvních letech působila přímo v bankovní hale. Po přestavbě banky v roce 1984 se přestěhovala do zvýšeného přízemí a získala důstojný prostor přímo určený pro výstavní účely.\n\nAž do konce 70. let se v galerii většinou objevovali regionální a náhodně objevení amatérští výtvarníci. V té době bylo těžké získat povolení k výstavě pro autora, který neměl registraci státem kontrolovaných výtvarných svazů (Svaz českých výtvarných umělců, Český fond výtvarných umění). V Kladně se často představovali autoři, kteří takovou možnost neměli v Praze ani v dalších větších městech. \n\nV 80. letech se galerie profilovala jako prestižní prostor, kde vystavovala většina vlivných autorů své doby. Později se Malá galerie specializovala jako čistě fotografická výstavní síň. Kvalitou vystavovaných prací se postavila na podobnou úroveň jako bývalá galerie Fotochema na Jungmanově náměstí v Praze nebo Galerie 4 v Chebu. Před listopadovou změnou režimu zde vystavovali mj. František Gross, Olbram Zoubek, Jiří Toman, Jan Svoboda, Tibor Honty, Vilém Reichmann, Zdeněk Tmej, Bohdan Holomíček, Pavel Mára nebo Václav Chochola. Po roce 1989 Hanke do výstavních plánů zařadil i zahraniční umělce. \n\nV roce 2001 se spořitelna přestěhovala do nových prostor \"o budovu vedle\". Galerie zde byla zachována a Jiří Hanke jí vede do dnešních dní.\n\n"}
{"id": "699855", "url": "https://cs.wikipedia.org/wiki?curid=699855", "title": "Colin Higgins", "text": "Colin Higgins\n\nColin Higgins (28. července 1941 Nouméa – 5. srpna 1988 Beverly Hills) byl americký herec, producent a zejména režisér a scenárista.\n\nNarodil se v Noumée, hlavním městě Nové Kaledonie, francouzského ostrova v jižním Tichomoří. Jeho matkou byla Australanka, otcem Američan. Od roku 1946 se rodina přestěhovala do Sydney, později do Kalifornie a v roce 1950 zpět do Austrálie. Po maturitě se Higgins přestěhoval opět do USA a rok studoval na univerzitě ve Stanfordu, avšak studia zanechal. Jako dobrovolník vstoupil do armády a sloužil v Georgii. Po propuštění z armády v roce 1965 odjel do Paříže, kde půl roku studoval francouzštinu na Sorbonně. V roce 1967 se vrátil opět na Stanfordovu univerzitu a po promoci se zapsal na filmovou akademii v Los Angeles.\n\nZávěrečnou diplomovou práci představoval dvacetiminutový scénář \"Harold a Maude\", který zakoupila společnost Paramount a režisér Hal Ashby v roce 1971 natočil stejnojmenný film. V USA byl zpočátku kritikou i diváky přijat vlažně, ale uchytil se v zahraničí. Higgins poté napsal stejnojmenný román, který byl přeložen do šesti jazyků a v roce 1972 dostal nabídku z Francie na divadelní adaptaci příběhu. Režisér Jean-Luis Barrault s herečkou Madeleine Renaudovou hru uvedl v překladu Jeana-Clauda Carrièra v pařížském divadle Theatre Recamier v roce 1973 a o pět let později byla hra ve stejném překladu adaptována i pro televizi. V USA si film získával větší oblibu až v 80. letech, kdy byl uváděn v klubových a artových kinech.\n\nMezitím Higgins napsal a režíroval další filmy, např. \"Stříbrný blesk\" (\"Silver Streak\", 1976), \"Podlá hra\" (\"Foul Play\", 1978), \"Od devíti do pěti\" (\"Nine to Five\", 1980), \"Nejlepší bordýlek v Texasu\" (\"The Best Little Whorehouse in Texas\", 1982). Pracoval také pro televizi, v roce 1986 spolu s Shirley MacLainovou dokončil televizní minisérii \"Out on a Limb\".\n\nV roce 1986 Higgins založil nadaci Colin Higgins Foundation věnující se prevenci HIV/AIDS a podpoře práv gayů, leseb, bisexuálních a transgender lidí (LGBT). Zemřel 5. srpna 1988 v Beverly Hills a je pochován na hollywoodském hřbitově.\n\nAmerický filmový institut v roce 2000 uvedl Higginsův film \"Harold a Maude\" na 45. místě v žebříčku nejlepších amerických komedií, o dva roky později na 69. místě v žebříčku nejromantičtějších filmů století, v roce 2008 na 9. místě v žánru romantických komedií v žebříčku \"Ten Top Ten\". Americký LGBT měsíčník \"Advocate\" v roce 2003 uvedl Higginse jako jednoho ze sedmi otevřených gay režisérů na žebříčku 250 nejvýdělečnějších amerických filmů všech dob (za film \"Nine to Five\").\n\n\n"}
{"id": "699856", "url": "https://cs.wikipedia.org/wiki?curid=699856", "title": "Železniční stanice Kejsarija-Pardes Chana", "text": "Železniční stanice Kejsarija-Pardes Chana\n\nŽelezniční stanice Kejsarija-Pardes Chana ( תחנת הרכבת קיסריה-פרדס חנה, \"Tachanat ha-rakevet Kejsarija-Pardes Chana\") je železniční stanice na pobřežní železniční trati v Izraeli.\n\nLeží na severu Izraele cca 6 kilometrů od břehu Středozemního moře v nadmořské výšce okolo 40 metrů, na západním okraji města Pardes Chana-Karkur. Dál k západu se rozkládá velká průmyslová zóna Kejsarija, která patří městu Kejsarija (podle antické Caesareje). Samotné město ale leží mnohem dál, přes 5 kilometrů severozápadně odtud. Stanice je situována do ulice \"Derech ha-Rakevet\" na západním okraji města Pardes Chana-Karkur. Jižně od stanice prochází lokální silnice číslo 651 (\"Derech ha-Jam\"). Jde o zemědělskou ale hustě osídlenou oblast. Kromě již uvedeného města Kejsarija leží v nedalekém okolí stanice také město Or Akiva a četné zemědělské vesnice. Trať se zde poněkud odklání od mořského pobřeží a od pobřežní dálnice číslo 2. Jižně od stanice se trať rozdvojuje a zatímco pobřežní trať vede dál k jihu, na jihovýchod odbočuje východní železniční trať.\n\nJe obsluhována autobusovými linkami společnosti Egged. K dispozici jsou parkovací místa pro automobily, prodejní stánky, automaty na nápoje a veřejný telefon.\n\n"}
{"id": "699857", "url": "https://cs.wikipedia.org/wiki?curid=699857", "title": "Něm", "text": "Něm\n\nNěm ( ) je řeka v Komiské republice v Rusku. Je dlouhá 260 km. Povodí řeky je 4230 km².\n\nÚstí zleva do Vyčegdy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 16 km od ústí činí 37,3 m³/s. Zamrzá v listopadu a rozmrzá v květnu.\n\nJe splavná pro vodáky.\n"}
{"id": "699858", "url": "https://cs.wikipedia.org/wiki?curid=699858", "title": "Železniční stanice Chadera ma'arav", "text": "Železniční stanice Chadera ma'arav\n\nŽelezniční stanice Chadera ma'arav (: תחנת הרכבת חדרה מערב‎, \"Tachanat ha-rakevet Chadera ma'arav\") je železniční stanice na pobřežní železniční trati v Izraeli.\n\nLeží v centrální části Izraele, v zemědělsky využívané pobřežní planině, cca 2 kilometry od břehu Středozemního moře v nadmořské výšce okolo 10 metrů. Je situována na jihozápadní okraj města Chadera, jehož zastavěné území se rozkládá na východ, sever i severozápad odtud. Pouze na jižní straně od stanice leží zemědělská volná krajina a velký les Ja'ar Chadera, který je součástí národního parku park ha-Šaron. Stanice leží v ulici \"Derech ha-Rakevet\". Západně od stanice probíhá pobřežní dálnice číslo 2, na východ odtud je to pak její starší předchůdkyně, dálnice číslo 4.\n\nŽelezniční trať tu byla postavena až roku 1954 jako nová příbřežní trasa spojující Haifu a Tel Aviv. Nahradila tak dosavadní východněji ležící spojení (východní železniční trať), na kterou vlaky z Haify uhýbaly severně od Chadery. Teprve pak zde vznikla i nová stanice. Do té doby ve městě fungovala pouze železniční stanice Chadera mizrach na východní trati.\n\nStanice je obsluhována autobusovými linkami společnosti Egged. K dispozici jsou parkovací místa pro automobily, prodejní stánky, automaty na nápoje a veřejný telefon.\n\n"}
{"id": "699860", "url": "https://cs.wikipedia.org/wiki?curid=699860", "title": "Železniční stanice Netanja", "text": "Železniční stanice Netanja\n\nŽelezniční stanice Netanja (: תחנת הרכבת נתניה‎, \"Tachanat ha-rakevet Netanja\") je železniční stanice na pobřežní železniční trati v Izraeli.\n\nLeží v centrální části Izraele, v zemědělsky využívané pobřežní planině, cca 2 kilometry od břehu Středozemního moře v nadmořské výšce okolo 20 metrů. Je situována na východní okraj města Netanja, jehož zastavěné území se rozkládá i na východ od stanice, ovšem převážně v podobě průmyslových a komerčních areálů. Pouze na jižní straně od stanice leží fragmenty zemědělské volné krajiny. Stanice leží v ulici \"Derech ha-Rakevet\". Západně od stanice probíhá pobřežní dálnice číslo 2, která se severně od stanice kříží s východozápadní dálnicí číslo 57 (\"Derech ha-Jarden\").\n\nŽelezniční trať byla v tomto úseku postavena až roku 1954 jako nová příbřežní trasa spojující Haifu a Tel Aviv. Nahradila tak dosavadní východněji ležící spojení (východní železniční trať), na kterou vlaky z Haify uhýbaly severně od města Chadera. Teprve pak mohla v Netanji vzniknout železniční stanice. Od roku 1993 jsou v provozu linky příměstských zastávkových vlaků mezi Netanjou a Tel Avivem. Stanice je obsluhována autobusovými linkami společnosti Egged. K dispozici jsou parkovací místa pro automobily, prodejní stánky, automaty na nápoje, bankomat a veřejný telefon.\n\n"}
{"id": "699861", "url": "https://cs.wikipedia.org/wiki?curid=699861", "title": "Lítám v tom", "text": "Lítám v tom\n\nLítám v tom je americké filmové drama z roku 2009 režiséra Jasona Reitmana adaptované podle stejnojmenného románu z roku 2001 Waltera Kirna. Příběh se točí okolo izolovaného života profesionálního poradce pro změnu kariéry (eufemizmus pro vyhazov z práce) a jeho filozofií a lidí, které potkává na svých cestách za prací. Film byl většinou natáčený v St. Louis, Missouri, které nahrazovalo množství míst ve filmu. Některé scény byly natáčeny i v Detroitu, Omaze, Las Vegas a Miami.\n\nReitman osobně ve velké míře propagoval \"Lítám v tom\" během mnoha filmových festivalů a ostatních událostí. Paramount naplánoval limitované uvedení v Severní Americe na 4. prosince 2009 a rozšířené uvedení na 23. prosince 2009, v českých kinech byl uveden 28. ledna 2010.\n\nFilm získal u kritiky velmi pozitivní ohlasy: získal osm nominací od Broadcast Film Critics Association, kde vyhrál cenu za nejlepší adaptovaný scénář, šest nominací na Zlatý glóbus, přičemž získal cenu za nejlepší adaptovaný scénář, tři nominace Screen Actors Guild a šest nominací na Oscara.\n"}
{"id": "699863", "url": "https://cs.wikipedia.org/wiki?curid=699863", "title": "Železniční stanice Bejt Jehošua", "text": "Železniční stanice Bejt Jehošua\n\nŽelezniční stanice Bejt Jehošua (: תחנת הרכבת בית יהושע‎, \"Tachanat ha-rakevet Bejt Jehošua\") je železniční stanice na pobřežní železniční trati v Izraeli.\n\nLeží v centrální části Izraele, v zemědělsky využívané pobřežní planině, necelé 3 kilometry od břehu Středozemního moře v nadmořské výšce okolo 20 metrů. Je situována na západní okraj vesnice Bejt Jehošua. Jde o zemědělskou ale hustě osídlenou krajinu, do které navíc od severu zasahuje okraj města Netanja. V okolí stanice leží vesnice jako Tel Jicchak nebo Kfar Netter a cca 3 kilometry na severovýchodě i město Even Jehuda. Stanice leží v ulici \"Sapir\". Západně od stanice probíhá lokální silnice 553, která pak severozápadně odtud ústí do pobřežní dálnice číslo 2.\n\nŽelezniční trať byla v tomto úseku postavena až počátkem 50. let 20. století jako nová příbřežní trasa spojující Haifu a Tel Aviv. Nahradila tak dosavadní východněji ležící spojení (východní železniční trať), na kterou vlaky z Haify uhýbaly severně od města Chadera. Teprve pak mohla v Bejt Jehošua vzniknout železniční stanice. Od roku 1993 jsou zde v provozu linky příměstských zastávkových vlaků mezi Netanjou a Tel Avivem. Stanice není obsluhována autobusovými linkami společnosti Egged, ale konkurenční firmou Nateev. K dispozici jsou parkovací místa pro automobily, prodejní stánky, automaty na nápoje a veřejný telefon.\n\n"}
{"id": "699864", "url": "https://cs.wikipedia.org/wiki?curid=699864", "title": "Road Food", "text": "Road Food\n\nRoad Food je čtrnácté studiové album kanadské rockové skupiny The Guess Who, vydané v roce 1974. Album produkoval Jack Richardson a vyšlo u RCA Records.\n\n"}
{"id": "699865", "url": "https://cs.wikipedia.org/wiki?curid=699865", "title": "Železniční stanice Herzlija", "text": "Železniční stanice Herzlija\n\nŽelezniční stanice Herzlija (: תחנת הרכבת הרצליה‎, \"Tachanat ha-rakevet Herzlija\") je železniční stanice na pobřežní železniční trati v Izraeli.\n\nLeží v centrální části Izraele, v zemědělsky využívané pobřežní planině, cca 2 kilometry od břehu Středozemního moře v nadmořské výšce okolo 30 metrů. Je situována na západní okraj města Herzlija, respektive na západní okraj vlastního města, přičemž západně odtud leží přímořská část Herzlije (Herzlija Pituach). Jde o dříve zemědělskou, nyní hustě osídlenou krajinu na severním okraji aglomerace Tel Avivu. Stanice leží v ulici \"Ben Cijon Micha'eli\". Jižně od stanice probíhá lokální silnice 541 (\"Sderot Šivat ha-Kochavim\"), která pak jihozápadně odtud ústí do pobřežní dálnice číslo 2. S ní paralelně zároveň k jihu vybíhá dálnice číslo 20 (\"Ajalonská dálnice\").\n\nŽelezniční trať byla v tomto úseku postavena až počátkem 50. let 20. století jako nová příbřežní trasa spojující Haifu a Tel Aviv. Nahradila tak dosavadní východněji ležící spojení (východní železniční trať), na kterou vlaky z Haify uhýbaly severně od města Chadera. Teprve pak mohla v Herzliji vzniknout železniční stanice. Stanice je obsluhována autobusovými linkami společnosti Egged. K dispozici jsou parkovací místa pro automobily, prodejní stánky, automaty na nápoje a veřejný telefon.\n\n"}
{"id": "699866", "url": "https://cs.wikipedia.org/wiki?curid=699866", "title": "Prázdnota (astronomie)", "text": "Prázdnota (astronomie)\n\nPojmem prázdnota (anglicky „void“, pl. „voids“) se v astronomii a v astrofyzice označují obrovské prázdné prostory mezi velkými strukturami ve vesmíru.\n\nRozdělení hmoty ve vesmíru má dle astronomických pozorování a simulací v největších vzdálenostech charakter pláství či buněk, které jsou tvořené filamenty (vlákny galaxií) a mezi nimi ležící prázdnotou.\n\nDosud pozorované prázdnoty mají průměr okolo 100 miliónů světelných let. Největší prázdnota byla objevena v roce 2007 v souhvězdí Eridanu. Má průměr 500 milionů světelných let a tisícinásobný objem oproti ostatním prázdnotám.\n\nSimulace ukazují, že mohou obsahovat více hmoty než se dříve předpokládalo. Astronomové přišli i s teorií, že Země (a celá galaxie Mléčná dráha) se nachází v prázdnotě o průměru 2 miliardy světelných let.\n\n"}
{"id": "699868", "url": "https://cs.wikipedia.org/wiki?curid=699868", "title": "Saskatchewan Highway 691", "text": "Saskatchewan Highway 691\n\nHighway 691 je silnice v kanadské provincii Saskatchewan. Vede zprvu na sever otevřenou zemědělskou krajinou od silnice Highway 55, od níž se odpojuje poblíž Snowdenu, a poté zhruba v poslední třetině lesnatou krajinou lehce na severovýchod až k silnici Highway 106. Na východ od jejího severního konce, nedaleko křižovatky se silnicí Highway 106, se rozkládá menší jezero Fyson. Je asi 16 km (10 mil) dlouhá.\n\n"}
{"id": "699870", "url": "https://cs.wikipedia.org/wiki?curid=699870", "title": "Saskatchewan Highway 692", "text": "Saskatchewan Highway 692\n\nHighway 692 je silnice v kanadské provincii Saskatchewanu. Vede od silnice Highway 55, od níž se odpojuje poblíž Choicelandu, až k silnici Highway 106. Je asi 28 km (17 mil) dlouhá.\n\nSeverní konec dálnice Highway 6 je u začátku silnice Highway 692 u Choicelandu.\n"}
{"id": "699874", "url": "https://cs.wikipedia.org/wiki?curid=699874", "title": "Saskatchewan Highway 928", "text": "Saskatchewan Highway 928\n\nHighway 928 je silnice v kanadské provincii Saskatchewanu. Vede od silnice Highway 120 k cestě nazývané \"Harding Road\" v blízkosti provinčního parku Narrow Hills Provincial Park. Je asi 10 km (6 mil) dlouhá.\n"}
{"id": "699875", "url": "https://cs.wikipedia.org/wiki?curid=699875", "title": "Kvitekrist", "text": "Kvitekrist\n\nKvitekrist (též Hvítakrist neboli Bílý Kristus) je pojmenování Ježíše Krista užívaném ve středověké Skandinávii, patrně zprvu misionáři, kteří zvěstovali křesťanské náboženství místním obyvatelstvu stále vyznávající polyteismus (křesťany nazváno jako „pohanství“). Severští bohové se zřejmě vyznačovali svými vlastními specifickými barvami. Například hromovládný bůh Thór mohl disponovat barvou červenou, a lidé si jej představovali jako urostlého rudovousého muže s červeným pláštěm či oděvem a dřímajícím v rukou své mocné kladivo Mjollni. Bílá barva měla u Krista patrně symbolizovat mírnost a pacifismus, možná také čistotu, což mělo demonstrovat jeho povahu.\n\n"}
{"id": "699876", "url": "https://cs.wikipedia.org/wiki?curid=699876", "title": "Saskatchewan Highway 912", "text": "Saskatchewan Highway 912\n\nHighway 912 je silnice v kanadské provincii Saskatchewanu. Vede od silnice Highway 106 až k slepému zakončení (tzv. dead end) na hranici provinčního parku Lac La Ronge Provincial Park. Je asi 131 km (81 mil) dlouhá.\n\nSilnice Highway 912 je souběžná se silnicí Highway 913 na pětikilometrovém úseku a souběžná se silnicí Highway 165 na půlkilometrovém úseku.\n\nNa silnici Highway 912 se také napojují silnice Highway 927 a silnice Highway 934.\n"}
{"id": "699877", "url": "https://cs.wikipedia.org/wiki?curid=699877", "title": "Železniční stanice Telavivská univerzita", "text": "Železniční stanice Telavivská univerzita\n\nŽelezniční stanice Telavivská univerzita ( תחנת הרכבת תל אביב אוניברסיטה, \"Tachanat ha-rakevet Tel Aviv Univerzita\") je železniční stanice na pobřežní železniční trati v Izraeli. Využívají ji také vlaky na železniční trati Tel Aviv-Ra'anana.\n\nLeží v centrální části Izraele, v pobřežní planině, necelé 3 kilometry od břehu Středozemního moře v nadmořské výšce okolo 20 metrů. Je situována do severovýchodní části Tel Avivu. Jde o hustě osídlenou městskou krajinu. Je situována do severojižního dopravního koridoru. Vede jím Ajalonská železniční trať, nejfrekventovanější železniční úsek v Izraeli a hlavní severojižní vlaková tepna telavivské aglomerace. Kromě železnice jím vede i tzv. Ajalonská dálnice, která se jižně odtud kříží s třídou \"Sderot Rokach\". Na severozápadě s ní sousedí Telavivská univerzita, na jihovýchodě výstavní areál Tel Aviv Exhibition Centre, na jihu prochází řeka Jarkon a přilehlý zelený pás (park Jarkon). Severně od stanice uhýbá z pobřežní tratě železniční trať, do severovýchodních částí aglomerace, k městům Bnej Brak a Petach Tikva (železniční trať Tel Aviv – Ra'anana).\n\nŽelezniční trať byla v tomto úseku postavena až počátkem 50. let 20. století jako nová příbřežní trasa spojující Haifu a Tel Aviv. Nahradila tak dosavadní východněji ležící spojení (východní železniční trať), na kterou vlaky z Haify uhýbaly severně od města Chadera. Vlastní železniční stanice tu byla zřízena až v roce 2000 v rámci investic směřujících k posílení a zahuštění železniční sítě v aglomeraci Tel Avivu. Stanice je obsluhována autobusovými linkami společnosti Egged. K dispozici jsou parkovací místa pro automobily, prodejní stánky, automaty na nápoje, bankomat a veřejný telefon.\n\n"}
{"id": "699880", "url": "https://cs.wikipedia.org/wiki?curid=699880", "title": "Saskatchewan Highway 913", "text": "Saskatchewan Highway 913\n\nHighway 913 je silnice v kanadské provincii Saskatchewanu. Vede od silnice Highway 120 k silnici Highway 106. Highway 106 se běžně nazývá také \"Hanson Lake Road\" či \"Hanson Lake Highway\". Jižní konec se nalézá 9,9 kilometrů severně od provinčního parku Candle Lake Provincial Park a severní konec se nalézá v provinčním parku Narrow Hills Provincial Park 15,2 kilometru severně od oblasti tábořišť tohoto parku. Highway 913 je asi 65.1 kilometres (40,45 mil) dlouhá. Je také napojena na silnici Highway 963. Po 41,2 kilometrech je souběžná se silnicí Highway 912 na úseku asi 5 kilometrů dlouhém. Silnice Highway 913 je na celé své délce štěrková.\n\nOblast, kterou silnice prochází, je celá porostlá severským jehličnatým lesem, a to stálezelenými jehličnany, topoly a břízami. Ze začátku silnice obchází západní perimetr jezera White Gull a kopce Cub Hills, pak meandruje kolem jihovýchodních břehů jezer Whiteswan. Na jižní konci jezer Whiteswan se rozkládá Whelan Bay. Jezero White Swan, kde se nachází oblastní park White Swan Lake Resort, Nature's Haven Lodge and cottages. \n\nSilnice začíná křižovatkou se silnicí Highway 120 v oblasti jezera White Gull. Nejprve směřuje na severozápad směrem k obci Whelan Bay. Silnice 913 v první míli své délky protíná dvě nepojmenované silničku, jen nedaleko od jezera White Gull. Těsně před tím, než se silnice Highway 913 stočí k severovýchodu, vede souběžně s ní další nepojmenovaná silnička. Pak silnice Highway 913 prochází na západ od jezera White Gull skrz kopce Cub Hills, směřujíc dál na sever. Dalších několik nepojmenovaných cest kříží silnici Highway Route 913, když pokračuje na sever k obci Whelan Bay.\n\nSilnice přichází k Whelan Bay z jihu a prochází obcí, aby se na 12. míli stočila na severovýchod. Stáčí se opět na sever a míjí jezero White Swan na západ od ní. Pak se stáčí na východ a kříží silnici Highway 912 na 26. míli. Tyto dvě silnice chvíli postupují souběžně a vedou na východ směrem k silnici Highway 106 a provinčnímu parku Narrow Hills Provincial Park. Silnice Highway 912 se pak stáčí na jihovýchod na 31. míli a Highway 913 pokračuje na východ, přičemž prochází kopci a přichází k silnici Highway 106 v provinčním parku Narrow Hills Provincial Park.\n\nSilnice Highway 913 se v září 2004 stala částí objížďky, když saskatchewanská vláda zastavila provoz na blízké silnici Saskatchewan Highway 165 kvůli rekonstrukci. Ta byla ukončena 21. září 2004.\n\n"}
{"id": "699884", "url": "https://cs.wikipedia.org/wiki?curid=699884", "title": "Saskatchewan Highway 932", "text": "Saskatchewan Highway 932\n\nHighway 932, také nazývaná \"Cub Lake Trail\" (volný překlad: Stezka k jezeru Cub), je silnice v kanadské provincii Saskatchewanu. Vede od silnice Highway 106 k silnici Highway 920. Je asi 20 km (12 mil) dlouhá.\n"}
{"id": "699885", "url": "https://cs.wikipedia.org/wiki?curid=699885", "title": "Xherdan Shaqiri", "text": "Xherdan Shaqiri\n\nXherdan Shaqiri [džerdan šaťiri] (* 10. října 1991 Gnjilan) je švýcarský fotbalový záložník, který v současnosti hraje v anglickém týmu Liverpool FC a švýcarské fotbalové reprezentaci. Účastník Mistrovství světa 2010 v Jihoafrické republice, Mistrovství světa 2014 v Brazílii a Mistrovství světa 2018 v Rusku.\n\nShaqiri se narodil ve městě Gnjilan v Jugoslávii (dnešním Kosovu). Ještě jako dítě se však Shaqiri s rodiči přestěhoval do Švýcarska, aby utekli před válkou, která tehdy v Jugoslávii probíhala. \nFotbal začal Shaqiri hrát v osmi letech v lokálním klubu SV Augst, ke kterému se připojil v roce 1999. Roku 2001 ve svých deseti letech přešel k dorostu FC Basileje. Mnoho klubů chtělo mladého Shaqiriho během jeho působení v dorostu Basileje získat, ale on se tam rozhodl zůstat.\n\nShaqiri začal hrát za rezervní tým Basileje v roce 2007, v 19 zápasech vstřelil 8 gólů. \n2. února 2009 podepsal 18letý Shaqiri svůj první profesionální kontrakt s FC Basilejí. Svůj debut v prvním týmu Basileje si odbyl 12. července 2009, když v zápase proti FC St. Gallen vystřídal v 62. minutě Valentina Stockera. 9. listopadu 2009 vstřelil Shaqiri svůj první gól za FC Basilej v domácím utkání proti Neuchâtel Xamax, které Basilej vyhrála 4:1. Sezóna 2009/10 byla pro Shaqiriho úspěšná, s Basilejí vyhrál jak titul ve švýcarské lize, tak i švýcarském poháru. V sezónách 2010/11 a 2011/12 navíc Basilej titul ve švýcarské lize obhájila.\n\nV létě 2012 přestoupí za 12 miliónů eur do německého FC Bayern Mnichov, kde podepsal smlouvu platnou do roku 2016. Ve 27. bundesligovém kole 30. března 2013 vstřelil jeden gól při kanonádě 9:2 nad Hamburkem. S klubem slavil v sezóně zisk ligového titulu již 6 kol před koncem soutěže, ve 28. kole německé Bundesligy. 11. května 2013 ve 33. kole přispěl jedním gólem k vítězství 3:0 nad Augsburgem.\n\n5. prosince 2012 v základní skupině F Ligy mistrů 2012/13 pomohl svým gólem k výhře 4:1 nad BATE Borisov. Bayern oplatil běloruskému soupeři prohru 1:3 z prvního vzájemného zápasu ve skupině. V prvním zápase semifinále 23. dubna 2013 byl u výhry 4:0 nad Barcelonou, která byla dosud velmi suverénní. Xherdan střídal v průběhu druhého poločasu, Bayern si zajistil výbornou pozici do odvety. Na konci Ligy mistrů mohl slavit vítězství, i když ve finále proti Borussii Dortmund (výhra 2:1) nehrál. Ve finále DFB-Pokalu 1. června 2013 porazil Bayern VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Shaqiri nastoupil v samotném závěru zápasu. S Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0.\n\nV lednu 2015 přestoupil do Interu Milán.\n\nV srpnu 2015 se dohodl na přestupu do anglického klubu Stoke City, který o hráče jevil zájem již v minulosti. Klub za něj zaplatil svou rekordní sumu 12 milionů liber, čímž překonal nákup Angličana Petera Crouche z roku 2011 (tehdy 10 milionů liber).\n\nLiverpool\n\n13. června 2018 přestoupil do anglického klubu Liverpool za 18 milionů euro. \n\nShaqiriho debut za Švýcarsko U21 byl 11. listopadu 2009 v zápase proti Turecku U21 v kvalifikaci na ME hráčů do 21 let.\nJeho první gól za Švýcarský tým do 21 let byl v zahajujícím zápase ME hráčů do 21 let 2011 proti Dánsku U21, který Švýcarsko vyhrálo 1:0. Švýcaři nakonec na tomto mistrovství skončili druzí, když prohráli ve finálovém zápase 0:2 se Španělskem U21. I přes prohru si ale zajistili svým postupem do finále účast na Letních olympijských hrách 2012 v Londýně.\n\nSvůj debut za švýcarskou fotbalovou reprezentaci si odbyl 3. března 2010 v domácím přátelském zápase proti Uruguayi Odehrál pouze první poločas, Švýcarsko střetnutí prohrálo 1:3. Byl překvapivě povolán na Mistrovství světa ve fotbale 2010 v JAR, kde si zahrál v zápase skupiny H proti Hondurasu, když v 78. minutě vystřídal Benjamina Huggela.\n\nSvůj první reprezentační gól v národním týmu vstřelil 7. září 2010 proti Anglii v zápase kvalifikace na ME ve fotbale 2012, který Švýcarsko prohrálo 1:3.\n\nNěmecký trenér Švýcarska Ottmar Hitzfeld jej nominoval na Mistrovství světa 2014 v Brazílii. V utkání základní skupiny E vstřelil hattrick proti Hondurasu, zařídil tak vítězství Švýcarska 3:0 a postup do osmifinále turnaje. Byl to druhý hattrick na tomto šampionátu (první vstřelil Němec Thomas Müller) a jubilejní padesátý v historii mistrovství světa. Švýcaři se se 6 body kvalifikovali z druhého místa skupiny do osmifinále proti Argentině, které podlehli 0:1 po prodloužení a z turnaje byli vyřazeni.\n\n"}
{"id": "699886", "url": "https://cs.wikipedia.org/wiki?curid=699886", "title": "Alpowský průsmyk", "text": "Alpowský průsmyk\n\nAlpowský průsmyk (\"Alpowa Summit\") se nachází v americkém státě Washington. Nachází se v nadmořské výšce 849 metrů a mezi předhůřím Modrých hor a stepí Palouse spojuje města Pomeroy a Clarkston. Prochází jím dálnice U.S. Route 12.\n"}
{"id": "699887", "url": "https://cs.wikipedia.org/wiki?curid=699887", "title": "Železniční stanice Bnej Brak", "text": "Železniční stanice Bnej Brak\n\nŽelezniční stanice Bnej Brak ( תחנת הרכבת בני ברק, \"Tachanat ha-rakevet Bnej Brak\") je železniční stanice na železniční trati Tel Aviv-Ra'anana v Izraeli.\n\nLeží v centrální části Izraele, na pobřežní planině, cca 5 kilometrů od břehu Středozemního moře v nadmořské výšce okolo 10 metrů. Je situována na pomezí severovýchodní části Tel Avivu (čtvrtě Hadar Josef a Neve Dan) a měst Bnej Brak a Ramat Gan. Jde o hustě osídlenou městskou krajinu. Stanice leží při silnici číslo 482 (\"Mivca Kadeš\"). Na západě s ní sousedí Národní fotbalový stadion, na severozápadě Národní sportovní centrum Tel Aviv. Severně od stanice prochází řeka Jarkon, kterou dál k západu lemuje zelený pás (park Jarkon).\n\nPůvodně stanice vznikla roku 1949 a jmenovala se železniční stanice Tel Aviv ha-cafon (\"Tel Aviv-sever\") a do 50. let 20. století šlo o jedinou stanici, která umožňovala spojení Tel Avivu a města Haifa (tehdy ovšem přes takzvanou východní železniční trať). Po výstavbě pobřežní železniční trati mezi Tel Avivem a městy Netanja a Chadera ovšem role této stanice klesla. Koncem 20. století byla dokonce dočasně zcela uzavřena. Stanice byla nově otevřena v červnu roku 2000 spolu s dalšími stanicemi na nově zřízeném úseku trati z Tel Avivu do Roš ha-Ajin. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. Stanice je obsluhována autobusovými linkami společnosti Egged. K dispozici jsou parkovací místa pro automobily, automaty na nápoje a veřejný telefon.\n\n"}
{"id": "699889", "url": "https://cs.wikipedia.org/wiki?curid=699889", "title": "Původní bukové lesy Karpat a dalších oblastí Evropy", "text": "Původní bukové lesy Karpat a dalších oblastí Evropy\n\nPůvodní bukové lesy Karpat a dalších oblastí Evropy je souhrnné pojmenování pro 78 oddělených lokalit na území dvanácti evropských států. Slovenské a ukrajinské lesní porosty byly na seznam světového dědictví zapsány v roce 2007 pod názvem \"„Původní bukové lesy Karpat“\". V roce 2011 byla tato přírodní památka rozšířena o 5 lokalit v Německu a do názvu bylo přidáno \"„staré bukové lesy Německa“\". V roce 2017 došlo k dalšímu rozšíření společné položky ze seznamu přírodního dědictví UNESCO o lokality v dalších evropských státech a název se změnil na \"„Původní bukové lesy Karpat a dalších oblastí Evropy“\".\n\nCelková rozloha soustavy 78 zahrnutých chráněných území je 92 023 ha.\n\n"}
{"id": "699891", "url": "https://cs.wikipedia.org/wiki?curid=699891", "title": "Conradův ledovec", "text": "Conradův ledovec\n\nConradův ledovec je malý ledovec v Kozích skalách, v americkém státě Washington. Nachází se na stinné severní straně vrcholku Gilbert Peak (2 494 m) a teče z výšky 2 300 metrů severním směrem do jezera ve výšce 2 000 metrů, kde končí.\n"}
{"id": "699892", "url": "https://cs.wikipedia.org/wiki?curid=699892", "title": "Meadeův ledovec", "text": "Meadeův ledovec\n\nMeadeův ledovec je malý ledovec v Kozích skalách, v americkém státě Washington. Nachází se na jižní straně vrcholku Gilbert Peak (2 494 m) a teče z výšky 2 300 metrů východním směrem do výšky 2 000 metrů, kde končí.\n"}
{"id": "699893", "url": "https://cs.wikipedia.org/wiki?curid=699893", "title": "Železniční stanice Petach Tikva Kirjat Arje", "text": "Železniční stanice Petach Tikva Kirjat Arje\n\nŽelezniční stanice Petach Tikva Kirjat Arje (: תחנת הרכבת פתח תקווה קרית אריה, \"Tachanat ha-rakevet Petach Tikva Kirjat Arje\") je železniční stanice na železniční trati Tel Aviv-Ra'anana v Izraeli.\n\nLeží v centrální části Izraele, v pobřežní planině, cca 8 kilometrů od břehu Středozemního moře v nadmořské výšce okolo 10 metrů. Je situována na severní okraj města Petach Tikva. Jde o hustě osídlenou městskou krajinu. Severně od stanice se ale rozkládá fragment původní zemědělské krajiny, kterou protéká řeka Jarkon. Severovýchodně od stanice stojí hřbitov Jarkon. Stanice leží při ulici \"Derech Em ha-Mošavot\". Západně od ní prochází dálnice číslo 4, která se severně od hřbitova Jarkon kříží s dálnicí číslo 5.\n\nStanice byla otevřena v roce 2008. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. Stanice je obsluhována autobusovými linkami společnosti Egged. K dispozici jsou parkovací místa pro automobily, automaty na nápoje, prodejní stánky, prodej novin, bankomat a veřejný telefon.\n\n"}
{"id": "699895", "url": "https://cs.wikipedia.org/wiki?curid=699895", "title": "Packwoodův ledovec", "text": "Packwoodův ledovec\n\nPackwoodův ledovec je malý ledovec v Kozích skalách, v americkém státě Washington. Nachází se na severní straně vrcholku Old Snowy Mountain (2 220 m), ve výšce asi 2 100 metrů nad mořem. Teče severozápadním směrem.\n"}
{"id": "699897", "url": "https://cs.wikipedia.org/wiki?curid=699897", "title": "Železniční stanice Petach Tikva Sgula", "text": "Železniční stanice Petach Tikva Sgula\n\nŽelezniční stanice Petach Tikva Sgula ( תחנת הרכבת פתח תקווה סגולה, \"Tachanat ha-rakevet Petach Tikva Sgula\") je železniční stanice na železniční trati Tel Aviv-Ra'anana v Izraeli.\n\nLeží v centrální části Izraele, v pobřežní planině, cca 11 kilometrů od břehu Středozemního moře v nadmořské výšce okolo 20 metrů. Je situována na východní okraj aglomerace Tel Avivu, konkrétně na severovýchodní okraj města Petach Tikva. Jde o hustě osídlenou městskou krajinu, která ale severně a východně od stanice přechází v původní zemědělskou krajinu, jíž protéká řeka Jarkon. Přímo na severu ale se stanicí sousedí menší průmyslová zóna. Dál k severu vede dálnice číslo 5, ke které východně od stanice míří dálnice číslo 40.\n\nJiž koncem 40. let 20. století tudy vedla krátká železniční spojka, která jako jediná propojovala Tel Aviv a město Haifa, tehdy ovšem přes takzvanou východní železniční trať. Po výstavbě pobřežní železniční trati mezi Tel Avivem a městy Netanja a Chadera ovšem role této spojky klesla a koncem 20. století tu byla osobní přeprava přerušena. Současná stanice byla otevřena v roce 2000. Zároveň s ní se otevřela i železniční stanice Bnej Brak a železniční stanice Roš ha-Ajin darom. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. Stanice je obsluhována autobusovými linkami společnosti Egged. K dispozici jsou parkovací místa pro automobily, prodejní stánky a veřejný telefon.\n\n"}
{"id": "699900", "url": "https://cs.wikipedia.org/wiki?curid=699900", "title": "Wish You Were Here Tour", "text": "Wish You Were Here Tour\n\nWish You Were Here Tour bylo koncertní turné britské progresivně rockové skupiny Pink Floyd, které se konalo od 8. dubna do 5. července 1975. Většina koncertů proběhla v Severní Americe. Koncert, který proběhl 5. července 1975 na Knebworth Festival se také považuje za součást tohoto turné. Při tomto turné propagovala skupina své nové album Wish You Were Here, které vyšlo 15. září 1975, tedy až po ukončení turné. Skupina mimo Wish You Were Here také při koncertech hrála skladby z jejich předchozího alba The Dark Side of the Moon z roku 1973.\n\n\n"}
{"id": "699901", "url": "https://cs.wikipedia.org/wiki?curid=699901", "title": "Saskatchewan Highway 933", "text": "Saskatchewan Highway 933\n\nHighway 933 je silnice v kanadské provincii Saskatchewanu. Vede od silnice Highway 106 až k místu, kde se stává silnicí Highway 920. Je asi 10 km (6 mi.) dlouhá.\n"}
{"id": "699902", "url": "https://cs.wikipedia.org/wiki?curid=699902", "title": "Zlaté opojení", "text": "Zlaté opojení\n\nZlaté opojení () je americký černobílý, němý film z roku 1925, režírovaný Charlie Chaplinem. Chaplin také film produkoval, napsal scénář a ztvárnil hlavní roli, byl jedním z prvních filmů, které tento talentovaný umělec později oživil přidáním zvuku.\n\nNápad na tento film dostal Chaplin, když si prohlížel obrázky Zlaté horečky na Klondiku z roku 1896. Ve stejném čase i náhodou přečetl knihu o imigrantech, které sníh uvěznil v Sierre Nevadě a tak jim nezbývalo než sníst své boty nebo mrtvoly svých přátel. Chaplin, který věřil, že tragédie a komično nemají daleko od sebe, se rozhodl spojit tyto příběhy deprivace a hororu v komedii. Rozhodl se, že jeho známá postava tuláka by se měla stát zlatokopem, který se připojí k odvážným optimistou rozhodnutým čelit všem nástrahám spojeným s hledáním zlata jako jsou nemoci, hlad, samota, či možnost, že je může kdykoli napadnout grizzly. Ve filmu jsou scény jako Chaplin uvaří a sní svou botu, nebo jak jej jeho vyhladovělý přítel Big Jim vidí jako kuře.\n\nPůvodně měla hlavní ženskou postavu ztvárnit Lita Grey. Lita však otěhotněla a po sňatku s Chaplinem ji ve filmu nahradila Georgia Hale.\n\nI přesto, že Chaplin byl známý svou proměnlivou náklonností k vlastní tvorbě, na sklonku svého života často prohlašoval, že by si přál, aby právě film \"Zlaté opojení\" byl tím, na který by všichni nejvíce vzpomínali.\n\n"}
{"id": "699903", "url": "https://cs.wikipedia.org/wiki?curid=699903", "title": "Saskatchewan Highway 920", "text": "Saskatchewan Highway 920\n\nHighway 920 je silnice v kanadské provincii Saskatchewanu. Vede od provinčního parku Narrow Hills Provincial Park až do místa, kde přechází v silnici Highway 933. Je asi 40 km (25 mil) dlouhá.\n\nHighway 920 také propojuje silnice Highway 120 a Highway 932.\n"}
{"id": "699905", "url": "https://cs.wikipedia.org/wiki?curid=699905", "title": "Saskatchewan Highway 911", "text": "Saskatchewan Highway 911\n\nHighway 911 je silnice v kanadské provincii Saskatchewanu, která se vine od silnice Highway 106 k obci Deschambault Lake. Je asi 31 km (19 mil) dlouhá.\n"}
{"id": "699909", "url": "https://cs.wikipedia.org/wiki?curid=699909", "title": "Kuře huli-huli", "text": "Kuře huli-huli\n\nKuře huli-huli je jeden z pokrmů havajské kuchyně. Kuřecí maso se nejprve marinuje v huli-huli omáčce a pak se griluje. Marináda huli-huli se skládá ze dvou hlavních složek – sojové omáčky a zázvoru. K nim se často také přidává česnek, kečup, cukr, sherry. Tato marináda se používá i pro přípravu jiných druhů masa, například vepřového.\n\n"}
{"id": "699910", "url": "https://cs.wikipedia.org/wiki?curid=699910", "title": "Narrow Hills Provincial Park", "text": "Narrow Hills Provincial Park\n\nNarrow Hills Provincial Park je provinční park v Saskatchewanu v Kanadě. Obsahuje množství rekreačních zařízení a velkou škálu jezer uvnitř svých hranic. Ty zahrnují Gem Lakes, Lower Fishing Lake, Upper Fishing Lake a jiná.\n\nPark byl založen roku 1934 pod jménem Nipawin Provincial Park, ale v devadesátých letech byl přejmenován na Narrow Hills.\n\nAsi 70 kilometrů na jih od něj se nachází městečko Smeaton.\n\nKopce Narrow Hills nabízí širokou škálu rekreačních zařízení a příležitostí k nejrůznějším volnočasovým činnostem. Ty zahrnují sportovní rybaření, pěší turistiku a táboření. V parku se naskýtá 25 vodních těles příhodných k rybaření a dalších 30 se nachází de vzdálenosti jedné hodiny jízdy autem. Navíc k místním druhům jako jsou candáti druhu Sander vitreus (anglicky \"walleye\"), okouni druhu \"Perca flavescens\" (anglicky \"yellow perch\") a štiky druhu \"Esox lucius\" (anglicky \"northern pike\"), se v parku vyskytují vysazené druhy jako siveni druhu \"Salvelinus namaycush\" (anglicky \"lake trout\"), siveni američtí, pstruzi obecní potoční, druh pstruhů (přesněji lososovitých ryb rodu \"Oncorhynchus\") nazývaný anglicky \"cutthroat trout\" (\"Oncorhynchus clarkii\"), pstruzi duhoví a mezidruhoví kříženci mezi pstruhy obecnými potočními a siveny americkými, tzv. tygří pstruzi (anglicky \"tiger trout\").\n\n"}
{"id": "699911", "url": "https://cs.wikipedia.org/wiki?curid=699911", "title": "Valaamský klášter", "text": "Valaamský klášter\n\nValaamský klášter, či Valaamský monastýr () je pravoslavný klášter nacházející se v Karélii na ostrově Valaam v Rusku, největším ostrově Ladožského jezera, největšího jezera v Evropě.\n\nNení přesně známo, kdy byl klášter založen. V dokumentech napsaných do 16. století nejsou o klášteru zmínky. V pozdějších dokumentech se data založení pohybují v rozmezí od 10. do 15. století. Podle jedné tradice byl klášter založen v 10. století řeckým mnichem Sergiem a jeho karelským společníkem Hermanem. Heikki Kirkinen se přiklání k domněnce, že klášter byl založen ve 12. století. Současní historici považují i tento údaj za příliš časný. Podle odborného konsenzu byl klášter založen až na konci 14. století. John H. Lind a Michael C. Paul kladou dobu založení kláštera mezi roky 1389 a 1393. Podložili to mnoha různými zdroji včetně „Příběhu Valaamského kláštera“, rukopisu ze 16. století, podle kterého byl klášter založen za dob úřadujícího arcibiskupa Ioanna II. Novgorodského.\n\nPravdou však zůstává, že Valaamský klášter byl severní základnou pravoslaví proti pohanům a později západní základnou proti katolíkům z Tavastie, Savonie a Švédské Karélie.\n\nV dobách švédského tažení v 16. století byla ruská hranice posunuta východním směrem. Následkem toho byl klášter v roce 1578 napaden luteránskými Švédy a mnoho mnichů a noviců bylo zabito. Po dalším švédském útoku byl klášter mezi lety 1611 a 1715 opuštěný, budovy byly do základů spáleny a karelská hranice mezi Ruskem a Švédskem byla posunuta až k Ladožskému jezeru. V 18. století byl klášter velkoryse opraven a v roce 1812 přešel pod Finské velkoknížectví.\n\nV roce 1917 byla vyhlášena finská nezávislost a finská pravoslavná církev se osamostatnila od konstantinopolského patriarchátu. Valaamský klášter se stal nejdůležitějším klášterem finské pravoslavné církve. Liturgický jazyk byl změněn ze slovanského na finský a liturgický kalendář z juliánského na gregoriánský. Tyto změny vedly k dlouhotrvajícím sporům uvnitř valaamské komunity.\n\nO území okolo kláštera bojoval Sovětský svaz s Finskem během druhé světové války. Během zimní války v roce 1940 byl klášter evakuován a 150 mnichů bylo přesídleno do města Heinävesi. Jelikož evakuován byl i koněvský a pečenžský klášter, zůstal valaamský klášter jediným finským pravoslavným klášterem.\n\nPři pokračovací válce v letech 1941 až 1944 došlo k pokusu o opravu klášterních budov na Valaamu, ale po obsazení Sovětským svazem r. 1944 sloužil klášter jako vojenská základna.\n\nV roce 1989 byl klášter navrácen pravoslavné církvi, pod patronát patriarchy Alexeje II., který klášter v dětství navštěvoval (klášter je stavropigiální, podléhá přímo patriarchovi). Klášter, jehož budovy byly pečlivě opraveny, získal nad ostrovem značnou zákonnou moc, aby si udržel status duchovní instituce nezávislé na světské moci. Po neúspěšných soudních sporech s klášterem se mnoho obyvatel rozhodlo ostrov opustit.\n\n"}
{"id": "699912", "url": "https://cs.wikipedia.org/wiki?curid=699912", "title": "Kolektiv socialistických pacientů", "text": "Kolektiv socialistických pacientů\n\nKolektiv socialistických pacientů (SPK – \"něm.\" Sozialistisches Patientenkollektiv) byla levicová organizace útočící v letech 1970 – 1971 proti politickému systému v Německé spolkové republice. V roce 1971 SPK splynula s RAF .\nUž v roce 1969 doktor Wolfgang Huber na psychiatrické a neurologické klinice Heidelberské univerzity podněcoval své pacienty k tomu, aby hlavní příčiny svých psychických potíží hledali především v povaze kapitalistické společnosti . Doktor Huber tvrdil, že kapitalistické zřízení je zkažené už ve svém jádru a proto je odpovědné za to, že národ produkuje fyzicky a duševně nemocné občany. Podle Hubera existovala jediná možnost jak tomu zabránit – násilný odpor proti vládě. V roce 1970 byl Huber z univerzitní nemocnice propuštěn, ale jeho pacienti vyhlásili stávku a univerzita ho přijala zpět. V září téhož roku skončila platnost Huberovy pracovní smlouvy s univerzitou, ale univerzita ho platila i nadále, dokonce i v době, kdy už teroristická organizace aktivně působila – placen byl ze zvláštních charitativních fondů .\nSPK páchala většinou náhodné násilné činy. Členové hnutí, založeného v roce 1970, se scházeli v nové soukromé ordinaci doktora Hubera. V roce 1971 byli dva členové hnutí při své cestě do ordinace zastaveni policejní hlídkou a jednoho z policistů postřelili. Následně bylo sedm členů hnutí zatčeno, včetně doktora Hubera. Krátce nato další členové podnikli bankovní loupež, při které jiný policista zahynul. 25. 9. 1971 došlo k postřelení dalších dvou policistů. 22. 10. 1971 byla v Hamburku zatčena členka SPK Margrit Schillerová a při jejím zatýkání v přestřelce opět zahynul policista. A nebyla to poslední oběť - 22. 12. 1971 provedla SPK úspěšnou loupež v Bavorské hypoteční a burzovní bance, při níž zahynul další člen policejního sboru. V období roku 1971 navázala SPK spolupráci se spřízněnou RAF, která byla početnější a lépe vybavená zbraněmi i výbušninami. V průběhu let 1972 – 1973 se už SPK zcela začlenila do RAF a podílela se na většině teroristických akcí této spřátelené organizace . Tou největší bylo přepadení západoněmeckého velvyslanectví ve Stockholmu 24. 4. 1975, kterého se zúčastnilo hned několik bývalých členů SPK. Obléhání velvyslanectví trvalo necelých dvanáct hodin a zahynuli při něm dva rukojmí a dva únosci.\n\nSPK zanikla už v roce 1971 sloučením s RAF. V roce 1975 byla většina bývalých členů SPK zatčena a po dvouletém soudním procesu odsouzena spolu s členy skupiny Baader-Meinhofová k doživotním trestům .\n\n"}
{"id": "699913", "url": "https://cs.wikipedia.org/wiki?curid=699913", "title": "Casa de Contratación", "text": "Casa de Contratación\n\nCasa de Contratación respektive Casa y Audiencia de Indias (česky možno přeložit jako Dům obchodu nebo Kontratační dům) byl španělský imperiální úřad pro podporu a regulaci obchodu a mořeplavby s Novým světem (respektive španělskou Amerikou). Úřad byl založen v roce 1503, sídlil ve městě Sevilla (do roku 1717) a organizoval obchodní aktivity se španělskou Amerikou na principu udělování monopolů (asiento). Zanikl v roce 1790.\n\nV prvních letech své existence byla úřad Casy v podstatě hlavním správně-obchodním úřadem španělské koruny. Většinu správních a politických i soudních pravomoci převzala od roku 1524 Rada pro Indie. Casa se poté orientovala především na organizování a regulaci obchodních aktivit a zájmů Koruny. Od roku 1543 Casa úzce spolupracovala s kupeckou radou, čili Consulado de Mercaderes, která byla organizována na principu cechu a starala se především o kontrolu nad zbožím odváženým do španělské Ameriky.\nSoučástí tohoto monopolu bylo také pravidlo, že přístav Sevilla (s výjimkou let 1535-1556, kdy to byl i přístav Cádiz) se stal jediným přístavem ve Španělsku odkud mohly odplout lodě do Ameriky. Na veškeré drahé kovy dovezené do Španělska Casa uvalovala 20% daň (\"quinto real\" neboli královská pětina).\nÚřad měl několik významných funkcionářů. Byl to prezident (od roku 1557) a dále tři další významní úředníci stojící v čele celých oddělení: účetní (contador), faktor (faktor) a pokladník (tesorero). Vedle nich zde působil také hlavní lodivod (piloto jefe), od něhož závisela organizace zeměpisných objevů, koncipování map a vydávání námořních koncesí. Kromě toho měl úřad také úřad kronikáře, který zachycoval oficiální historii španělské Ameriky. Na konci 16. století byl při úřadě také zřízen trestní tribunál, který se zabýval případy jednání v rozporu s královským monopolem a dalšími pravidly v kompetenci Casy.\n\nOd konce 17. století úřad ztrácel svůj vliv a význam. Bourbonské reformy pravomoci úřadu zredukovaly a sídlo Casy bylo přemístěno ze Sevilly do Cádizu v roce 1717. Nakonec byl úřad zcela zrušen v roce 1790.\n\n\n"}
{"id": "699914", "url": "https://cs.wikipedia.org/wiki?curid=699914", "title": "Air Malawi", "text": "Air Malawi\n\nAir Malawi je letecká společnost se sídlem v malawském městě Blantyre. Společnost je plně vlastněna vládou Malawi a provozuje pouze regionální osobní dopravu.\n\nAerolinky zahájily svou činnost v roce 1964, jako dceřiná společnost Central African Airways (CAA), kdy po rozpadu CAA se staly nezávislé. Od svého vzniku se společnost zaměřila na vnitrostátní a regionální lety, s výjimkou období v roce 1970, kdy společnost podnikala lety do Londýna.\n\nOd roku 2000 se malawská vláda snažila o privatizaci společnosti, ale neúspěšně. První pokus v roce 2003 selhal,protože South African Airlines nemohl poskytnout dostatečné záruky dalšího fungování Air Malawi. Druhý pokus proběhl v roce 2007.\n\nAir Malawi vznikly jako dceřiná společnost Central African Airways (CAA) v roce 1964. Další dceřiné společnosti CAA byly Air Rhodesia a Zambii Airways. CAA přivedla do Air Malawi dva stroje Douglas DC-3, De Havilland Canada DHC-2 Beaver a také technické vybavení a personál. Dne 1. srpna 1964 zahájila společnost lety do Salimy, Ndoly a Beiry v Mosambiku.\n\nSpolečnost létá jen do destinací v jižní Africe. V současnosti létá z Mezinárodního letiště Blantyre pomocí tří strojů do osmi destinací.\n\nSpolečnost využívá tyto typy letadel (k prosinci 2010):\n\nV minulosti společnost využívala tyto stroje:\n"}
{"id": "699917", "url": "https://cs.wikipedia.org/wiki?curid=699917", "title": "Saskatchewan Highway 963", "text": "Saskatchewan Highway 963\n\nHighway 963 je silnice v kanadské provincii Saskatchewanu. Vede od silnice Highway 913 až k místu, kde přechází v nepojmenovanou místní komunikaci. Je asi 15 km (9 mil) dlouhá.\n"}
{"id": "699918", "url": "https://cs.wikipedia.org/wiki?curid=699918", "title": "Železniční stanice Roš ha-Ajin cafon", "text": "Železniční stanice Roš ha-Ajin cafon\n\nŽelezniční stanice Roš ha-Ajin cafon ( , \"Tachanat ha-rakevet Roš ha-Ajin cafon\") je železniční stanice na železniční trati Tel Aviv-Ra'anana v Izraeli, respektive na zlomku původní trasy východní železniční tratě.\n\nLeží v centrální části Izraele, v pobřežní planině, cca 14 kilometrů od břehu Středozemního moře v nadmořské výšce okolo 30 metrů. Je situována na východní okraj aglomerace Tel Avivu, konkrétně cca 2 kilometry severozápadně od města Roš ha-Ajin. Jde o hustě osídlenou městskou krajinu, která ale severně a severozápadně od stanice přechází v původní zemědělskou krajinu s vesnicemi jako Neve Jarak nebo Chagor. Na jih odtud se nacházejí prameniště řeky Jarkon. Stanice je situována u křižovatky dálnice číslo 5 a dálnice číslo 6 (\"Transizraelská dálnice\").\n\nNachází se na dochovaném úseku východní železniční trati, která až do počátku 50. let 20. století byla jedinou spojnicí Tel Avivu a města Haifa. Po výstavbě pobřežní železniční trati mezi Tel Avivem a městy Netanja a Chadera ovšem role této trati klesla, postupně byl na ní provoz utlumen, zčásti došlo i k snesení kolejového svršku. Nynější stanice byla otevřena roku 2003. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. V jejich rámci došlo k využití části východní železniční trati pro novou trať, která z ní odbočuje severně odtud do měst Kfar Saba a Hod ha-Šaron (později prodloužena do města Ra'anana). Železniční stanice Roš ha-Ajin cafon nahradila nyní již nepoužívanou Železniční stanice železniční stanici Roš ha-Ajin darom, která byla od roku 2000 konečnou stanicí pro osobní přepravu z Tel Avivu (respektive z železniční stanice Bnej Brak). Stanice je obsluhována autobusovými linkami společnosti Egged. K dispozici jsou parkovací místa pro automobily, prodejní automaty na nápoje a veřejný telefon.\n\n"}
{"id": "699919", "url": "https://cs.wikipedia.org/wiki?curid=699919", "title": "Tom Jager", "text": "Tom Jager\n\nThomas Michael Jager (* 6. října 1964, Collinsville, Illinois) je bývalý americký plavec, čtyřnásobný mistr světa a držitel čtyř medailí z olympijských her.\n\nPochází z plavecké rodiny, rovněž jeho bratr a sestra se vrcholově věnovali plavání. Tom Jager se specializoval na sprinterské tratě volným způsobem. Byl členem zlatých amerických štafet na 4x100 m volný způsob na olympijských hrách v Soulu 1988 i o čtyři roky později v Barceloně. V individuálním závodě na 50 m volný způsob obsadil druhé resp. třetí místo. Ve štafetě a nejkratším sprintu zvítězil na mistrovství světa 1986 i 1991. Ve své kariéře šestkrát překonal světový rekord na 50 metrů a jeho poslední rekord z roku 1990 (21,81) zůstal nepřekonán více než deset let. Po ukončení aktivní kariéry zůstal u plavání jako trenér.\n\n\n"}
{"id": "699922", "url": "https://cs.wikipedia.org/wiki?curid=699922", "title": "Letopisy Narnie: Princ Kaspian (počítačová hra)", "text": "Letopisy Narnie: Princ Kaspian (počítačová hra)\n\nLetopisy Narnie 2: Princ Kaspian je RPG adventura podle filmu . Hra je rozdělena na tři části.\n\n\nHra je kooperativní a hráč hraje v jedné epizodě za více postav. Aby se posunul dál, musí někdy chytře změnit postavu (např. změnit se na trpaslíka, protáhnout se škvírou, shodit žebřík, změnit se na člověka a vylézt po žebříku).\n\n\n\n\nDále jsou ve hře různá zvířata, proti kterým lze bojovat.\n\nHra má tyto přednosti:\n"}
{"id": "699923", "url": "https://cs.wikipedia.org/wiki?curid=699923", "title": "Louis Sullivan", "text": "Louis Sullivan\n\nLouis Henri Sullivan (3. září 1856, Boston, Massachusetts – 14. duben 1924 Chicago) byl americký architekt, jeden z největších osobností chicagské školy.\n\nNarodil se do smíšené rodiny Ira a Švýcarky, kteří však ve 40. letech 19. století emigrovali do Spojených států amerických. Vyrůstal s prarodiči v South Readingu ve státu Massachusetts. V dětství strávil mnoho času zkoumáním přírody na statku svých prarodičů. Později byl velmi fascinován různými budovami a architekturou. V roce 1872 vstoupil na Massachusettský technologický institut, kde zůstal jeden rok. O dva roky později strávil krátké období v pařížské École des Beaux Arts. Pracoval jako projektant pro několik firem a v roce 1879 ho zaměstnal Dankmar Adler. Od roku 1881 byl již jeho partnerem ve firmě Adler & Sullivan. Jejich spolupráce trvala až do roku 1895. V roce 1899 se oženil s Margaretou Hattaboughovou a rozvedli se o 18 let později.\n\n\n\n"}
{"id": "699924", "url": "https://cs.wikipedia.org/wiki?curid=699924", "title": "Železniční stanice Roš ha-Ajin darom", "text": "Železniční stanice Roš ha-Ajin darom\n\nŽelezniční stanice Roš ha-Ajin darom ( , \"Tachanat ha-rakevet Roš ha-Ajin darom\", uváděno také jen pod názvem Železniční stanice Roš ha-Ajin, תחנת הרכבת ראש העין, Tachanat ha-rakevet Roš ha-Ajin) je bývalá železniční stanice na železniční trati Tel Aviv-Ra'anana v Izraeli, respektive na zlomku původní trasy východní železniční tratě.\n\nLeží v centrální části Izraele, v pobřežní planině, cca 14 kilometrů od břehu Středozemního moře v nadmořské výšce okolo 30 metrů. Je situována na východní okraj aglomerace Tel Avivu, konkrétně cca 1 kilometr západně od města Roš ha-Ajin. Jde o hustě osídlenou městskou krajinu, která ale severně a západně od stanice přechází v původní zemědělskou krajinu s vesnicemi jako Giv'at ha-Šloša. Nacházejí se zde prameniště řeky Jarkon a archeologická lokalita Tel Afek. Východně od stanice probíhá dálnice číslo 6 (\"Transizraelská dálnice\"). Na dopravní síť je stanice napojena pomocí lokální silnice 483.\n\nNachází se na dochovaném úseku východní železniční trati, která až do počátku 50. let 20. století byla jedinou spojnicí Tel Avivu a města Haifa. Po výstavbě pobřežní železniční trati mezi Tel Avivem a městy Netanja a Chadera ovšem role této trati klesla, postupně byl na ní provoz utlumen, zčásti došlo i k snesení kolejového svršku. Nynější stanice byla otevřena roku 2000. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. Tehdy šlo o konečnou stanicí pro osobní přepravu z Tel Avivu (respektive z železniční stanice Bnej Brak). Po výstavbě železniční stanice Roš ha-Ajin Cafon roku 2003 severně odtud a po protažení nové železniční trati odbočkou do měst Kfar Saba a Hod ha-Šaron, byla železniční stanice Roš ha-Ajin Darom zrušena.\n\n"}
{"id": "699925", "url": "https://cs.wikipedia.org/wiki?curid=699925", "title": "Anal Cunt", "text": "Anal Cunt\n\nAnal Cunt (známý také jako AxCx nebo A.C.) byla americká grindcoreová skupina z města Newton, ve statě Massachusetts, která vznikla v roce 1988. Od svého vzniku se v ní vystřídalo mnoho hudebníků. Skupina je známá svým grindcore stylem a kontroverzními texty písní, za celou dobu vydala 8 studiových alb, mnoho EP alb (17) a několik kompilačních (5). Dne 11. června 2011 zemřel zakladatel a frontman skupiny Seth Putman a skupina tím ukončila své působení.\n\n"}
{"id": "699926", "url": "https://cs.wikipedia.org/wiki?curid=699926", "title": "Fluormethan", "text": "Fluormethan\n\nFluormethan, též známý jako methylfluorid, Freon 41, Halocarbon-41 nebo HFC-41, je netoxický, zkapalnitelný, hořlavý plyn. Je složen z uhlíku, vodíku a fluoru (chemický vzorec CHF). Používá se při výrobě polovodičů a elektronických přístrojů. Ve vysokofrekvenčním elektromagnetickém poli disociuje za vzniku fluoridových iontů, které selektivně leptají vrstvu sloučenin křemíku (leptání reaktivními ionty).\n\nVazebná energie vazby C-F je 552 kJ/mol, délka vazby 0,139 nm. Molekula má čtyřstěnnou geometrii.\n\nMěrná tepelná kapacita fluormethanu je C = 38,171 J.mol.K při 25 °C, kritický bod má polohu 44,9 °C (318,1 K) a 6,280 MPa.\n\n"}
{"id": "699931", "url": "https://cs.wikipedia.org/wiki?curid=699931", "title": "Nělgese", "text": "Nělgese\n\nNělgese ( , nebo , ) je řeka v Jakutské republice v Rusku. Je 566 km dlouhá. Povodí má rozlohu 15 200 km².\n\nPramení na Verchojanském hřbetu a teče převážně přes Janskou pahorkatinu. Ústí zleva do Adyče v povodí Jany.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 14 km od ústí činí 38,4 m³/s. Zamrzá na konci září až v říjnu a rozmrzá v květnu. Od prosince do dubna promrzá až do dna.\n"}
{"id": "699933", "url": "https://cs.wikipedia.org/wiki?curid=699933", "title": "Liao-tung", "text": "Liao-tung\n\nLiao-tung (čínsky: pchin-jin Liáodōng bàndǎo, znaky tradiční 遼東半島, zjednodušené 辽东半岛) je poloostrov v severovýchodní Číně, v provincii Liao-ning mezi Liaotungským a Západokorejským zálivem Žlutého moře.\n\nLiao-tung doslova znamená „Východně od [řeky] Liao“, míněno z čínského pohledu. Poloostrov je tvořen jižní částí horského pásu, který se na ostrově jmenuje Čchien-šan a na pevnině pokračuje na sever jako pohoří Čchang-paj-šan. Je dlouhý 225 km, široký od 130 do 80 km.\n\nNejvýznamnějšími přístavy poloostrova jsou Ta-lien a Lü-šun-kchou, dnes součást Ta-lienu.\n"}
{"id": "699936", "url": "https://cs.wikipedia.org/wiki?curid=699936", "title": "Železniční stanice Kfar Saba Nordau", "text": "Železniční stanice Kfar Saba Nordau\n\nŽelezniční stanice Kfar Saba Nordau ( תחנת הרכבת כפר סבא—נורדאו, \"Tachanat ha-rakevet Kfar Saba Nordau\", nazývána též Železniční stanice Kostijuk, תחנת הרכבת א' קוסטיוק, \"Tachanat ha-rakevet Kostijuk\") je železniční stanice na železniční trati Tel Aviv-Ra'anana v Izraeli.\n\nLeží v centrální části Izraele, v pobřežní planině, cca 11 kilometrů od břehu Středozemního moře v nadmořské výšce okolo 60 metrů. Je situována na severovýchodní okraj aglomerace Tel Avivu, konkrétně na jihovýchodní okraj města Kfar Saba. Jde o hustě osídlenou městskou krajinu, jižně od stanice plynule navazuje město Hod ha-Šaron. Stanice je situována u silnice číslo 531 a u ulice \"Nordau\" a \"ha-Cabarim\".\n\nByla otevřena roku 2003. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. V jejich rámci došlo k využití části východní železniční trati, z níž se postavila nová severozápadní odbočka do měst Kfar Saba a Hod ha-Šaron, později prodloužena do města Ra'anana. Stanice je obsluhována autobusovými linkami společnosti Egged. K dispozici jsou parkovací místa pro automobily, automaty na nápoje, prodejní stánky a veřejný telefon.\n\n24. dubna 2003 se nová stanice stala terčem teroristického útoku. Sebevražedného útočníka zastavil člen ostrahy Alexander Kostijuk, který byl při následném výbuchu zabit. Stanice pak byla pojmenována na jeho počest.\n\n"}
{"id": "699938", "url": "https://cs.wikipedia.org/wiki?curid=699938", "title": "Rock, Rock, Rock (soundtrack)", "text": "Rock, Rock, Rock (soundtrack)\n\nRock, Rock, Rock je soundtrack na kterém se podíleli The Moonglows, The Flamingos a Chuck Berry, vydaný v roce 1956 u Chess Records. Album produkovali Leonard a Phil Chess. Album obsahuje hity jako Maybellene nebo Roll Over Beethoven, obě od Chucka Berryho.\n"}
{"id": "699939", "url": "https://cs.wikipedia.org/wiki?curid=699939", "title": "Kvalifikace na Mistrovství světa ve fotbale 2006 (OFC)", "text": "Kvalifikace na Mistrovství světa ve fotbale 2006 (OFC)\n\nKvalifikace na Mistrovství světa ve fotbale 2006 zóny OFC určila účastníka mezikontinentální baráže proti pátému celku zóny CONMEBOL.\n\nV oceánské kvalifikační zóně byly tři fáze. Nejvýše postavené celky žebříčku FIFA - Austrálie a Nový Zéland byly nasazeny do druhé fáze. V první fází bylo 10 týmů rozlosováno do dvou skupin po 5, kde se utkaly jednokolově na jednom centralizovaném místě. První dva týmy z každé skupiny postoupily. Ve druhé fázi bylo se 6 týmů utkalo jednokolově na centralizovaném místě. První dva týmy postoupily do třetí fáze. V ní se utkaly systémem doma a venku o účast v mezikontinentální baráži proti pátému týmu zóny CONMEBOL.\n\nPrvní dvě fáze byly zároveň součástí kvalifikace na Oceánský pohár národů 2004.\n\n\"Týmy a postoupily do druhé fáze.\"\n\n\"Týmy a postoupily do druhé fáze.\"\n\n\"Týmy a postoupily do finálové fáze kvalifikace MS 2006 a také do finále Oceánského poháru národů 2004.\"\n\n\" zvítězila celkovým skóre 9:1 a postoupila do mezikontinentální baráže proti pátému celku zóny CONMEBOL.\"\n\n"}
{"id": "699942", "url": "https://cs.wikipedia.org/wiki?curid=699942", "title": "Šňůra", "text": "Šňůra\n\nŠňůra je v odborné literatuře definována jako délková textilie s průměrem do 6 mm, vyrobená z nití, motouzů nebo z pásků. \n\nNěkteré druhy šňůr (např. padákové a těsnicí) mají odchylně od definice tloušťku až 14-20 mm. \nVýraz šňůra má v jiných jazycích často několik různých protějšků, které nejsou jednoznačně definovány (např. angl.: \"cord, twine, string\", něm.: \"Schnur, Kordel, Leine\" atd). \n\nPro některé druhy šňůr se někdy (z neznámých důvodů) používá také označení provaz. \n\nMateriál pro přízi na šňůry se dá rozdělit do dvou skupin:\n\nPříze zhotovené ze staplových vláken, multifilamentů nebo fóliových pásků jsou vesměs skané, neskané jsou jen monofily (na rybářské šňůry). \n\nVětšina přízí je barvená, buďto ve vlákenné hmotě nebo na křížových cívkách.\n\nStáčení \"na lanové dráze\" byla nejstarší a dlouhou dobu nejrozšířenější technologie, v posledních desetiletích se však i moderní \"stáčecí stroje\" používají jen k výrobě levnějších, např. dekorativních šňůr a jako výrobní předstupeň při splétání lan. \n\nSplétáním a oplétání je v současnosti nejpoužívanější způsob výroby. \n\na splétacích (zvaných také paličkových) strojích se dají zpracovávat všechny běžné materiály, šňůry se vyrábějí kulaté v průměrech cca 1-20 mm, duté nebo s oplétaným jádrem \n\n\"Splétané\" výrobky se někdy nabízí ke koupi jako \"pletené\" šňůry. \n\nOsnovní pletení je vhodné k výrobě oděvních šňůr a okrouhlých pruženek\n\nZátažné pletení se používá jen na technické šňůry s vysokou roztažností (těsnění, ucpávky)\n\nTkaní na speciálních stuhových stavech se používá např. na šňůry na \"šněrovadla\". \n\nMonofilamenty na rybářské šňůry jsou jednoduché niti bez zákrutu. Nejjemnější mají průměr 0,10 mm, monofilové výrobky mají vyšší tažnost než splétané a jsou podstatně levnější. \nŠňůry mají většinou okrouhlý tvar, jen některé speciální výrobky mají čtyřhranný a monofily oválný průřez. Pro všechny druhy je důležitá pevnost, (s 1,5-8,5 kN je ovšem v průměru mnohem nižší než u textilních lan). Další vlastnosti jako průtažnost (0-65 %), pružnost, odolnost proti oděru, slunečnímu záření atd. mohou být v závislosti na použitém materiálu a konstrukci šňůry velmi rozdílné. \n\n"}
{"id": "699945", "url": "https://cs.wikipedia.org/wiki?curid=699945", "title": "Železniční stanice Hod ha-Šaron Sokolov", "text": "Železniční stanice Hod ha-Šaron Sokolov\n\nŽelezniční stanice Hod ha-Šaron Sokolov ( תחנת הרכבת הוד השרון—סוקולוב, \"Tachanat ha-rakevet Hod ha-Šaron Sokolov\") je železniční stanice na železniční trati Tel Aviv-Ra'anana v Izraeli.\n\nLeží v centrální části Izraele, v pobřežní planině, cca 9 kilometrů od břehu Středozemního moře v nadmořské výšce okolo 60 metrů. Je situována na severovýchodní okraj aglomerace Tel Avivu, konkrétně na pomezí měst Kfar Saba a Hod ha-Šaron. Stanice je situována u silnice číslo 531 a u ulice \"Sokolov\".\n\nByla otevřena roku 2006. Šlo o součást dlouhodobých investic směřujících k posílení a zahuštění železniční sítě v aglomeraci Tel Avivu. V jejich rámci došlo k využití části východní železniční trati, z níž se postavila nová severozápadní odbočka do měst Kfar Saba a Hod ha-Šaron. Stanice je obsluhována autobusovými linkami společnosti Egged. K dispozici jsou parkovací místa pro automobily, automaty na nápoje, prodejní stánky a veřejný telefon.\n\n"}
{"id": "699948", "url": "https://cs.wikipedia.org/wiki?curid=699948", "title": "Ludwig Andreas von Khevenhüller", "text": "Ludwig Andreas von Khevenhüller\n\nLudwig Andreas von Khevenhüller, hrabě von Aichelberg-Frankenburg (30. listopadu 1683 Linec – 26. ledna 1744 Vídeň) byl rakouský polní maršál.\n\nLudwig Khevenhüller bojoval již po boku prince Evžena Savojského ve válce o španělské dědictví, bojoval u Petrovaradína (1716) a Bělehradu (1717), načež byl v roce 1723 povýšen na seržanta a roku 1733 na poručíka.\n\nV bitvě u Parmy (29. června 1734) padl rakouský velitel, polní maršál Claudius Florimund Mercy, načež von Khevenhüller jej zastupoval až do příchodu polního maršála Königsegga.\n\nKhevenhüller byl v roce 1736 na doporučení prince Evžena povýšen na polního maršála. Krátce poté poskytl dobré služby během rusko-turecké války, kde bylo Rakousko spojencem Ruska.\n\nNejvyššího úspěchu dosáhl ve válce o rakouské dědictví. Po návratu získal od Marie Terezie Řád zlatého rouna. Khevenhüller zemřel nečekaně 26. ledna 1744 ve Vídni.\n\n\n"}
{"id": "699952", "url": "https://cs.wikipedia.org/wiki?curid=699952", "title": "Černý rytíř", "text": "Černý rytíř\n\nČerný rytíř (\"angl. Black Knight\") je americká historická komedie. Hlavní roli Jamala hraje americký akční herec a komik Martin Lawrence.\n\nJamal Skywalker je dítě ulice a pracuje v zábavném středověkém parku kde se nemůže pohodnout se svojí šéfovou. Když se objeví konkurence rozhodne se k ní přejít. Se svým kamarádem Stevem jednoho dne čistí jezírko a o místech u konkurence se baví, když Jamal najde ve vodě náhrdelník. Steve odběhne pro síť a Jamal se pro náhrdelník nakloní. Spadne do vody a ocitne se v lese kde zachrání život nějakému pobudovi který se představí jako Sir Knolty. Jamal jde do města a myslí si že všechno je jenom reklama. Potom co se pustí do křížku s lordem Percivalem se představí jak Normanský vyslanec. Sluha Filip ho odvede za králem. Jamal zjišťuje že se nachází v roku 1328. Na jedné hostině Jamal zachrání královi život před vzbouřenci a král ho vyznamená. Jamal hned začíná s přeměnou království, staví fastfoody a pomalu se sbližuje s Viktorií, dívkou do které se Jamal zamiloval. Ta se ho pokusí přesvědčit aby se přidal ke vzbouřencům ale Jamal odmítá. Další noci ho svede králova dcera a Jamal má být popraven. Naštěstí ho zachrání Knolty a Jamal ho na oplátku přesvědčí že není jenom hadrem se kterým můžou všichni vytírat a naučí ho box. Knolty představí Jamala svržené královně. To ale na tábor udělají nájezd Percivalovi lidé a polovinu vzbouřenců pobijí. Victorii vsadí do okovů a Jamal je ochoten udělat cokoli aby ji zachránil. S královnou a Knoltym vede útok na Leův hrad a dobývají ho. Percival zradí a zabije Lea, pak zajme Victorii a postřelí Knoltyho. Jamal díky svým moderním bojovým stylům Percivala porazí. Percival pak na Jamala zaútočí zezadu ale zraněný Knolty Percivala zabije. Vzbouřenci vyhráli. Jamal se jezerem vrací domů a bere s sebou Victorii. Po ponoření do jezera se probudí v zábavním parku, kde ho oživují zdravotníci. Jamal se ptá po Victorii ale Steve nechápe o koho jde. Se Stevem pak pomůžou postavit zábavní park zpátky na nohy. Při baseballu pak potkává dívku jménem Nikol a ta se Victorii neskutečně podobá. Když Jamal na Nicol uvidí její šrám na krku (úplně stejný udělal Percival Victorii) usoudí že je to jeho milovaná. Jamal se za ní rozběhne když se ale uhýbá kočárku spadne do vodního příkopu. Když se může konečně nadechnou zjistí že je v koloseu a císař právě vypustil lvy. Jamal se pokusí utéct...\n"}
{"id": "699957", "url": "https://cs.wikipedia.org/wiki?curid=699957", "title": "Piperidin", "text": "Piperidin\n\nPiperidin (v Hantzsch–Widmanově názvosloví azinan), také hexahydropyridin, azacyklohexan nebo pentamethylenamin, je organická sloučenina se vzorcem (CH)NH. Tento heterocyklický amin sestává z šestičlenného kruhu obsahujícího pět methylenových jednotek (-CH-) a jednu skupinu -NH-. Piperidin je bezbarvá dýmavá kapalina se zápachem popisovaným jako amoniakový či pepřový. Název je právě odvozen od rodu \"Piper\", latinsky „pepř“. Piperidin se široce používá jako stavební blok a reagens v syntéze organických sloučenin, včetně léčiv.\n"}
{"id": "699963", "url": "https://cs.wikipedia.org/wiki?curid=699963", "title": "Saskatchewan Highway 927", "text": "Saskatchewan Highway 927\n\nHighway 927 je silnice v kanadské provincii Saskatchewanu. Vede od silnice Highway 912 k rekreační oblasti East Trout-Nipekamew Lake Provincial Recreation Site. Je asi 24 km (15 mil) dlouhá.\n"}
{"id": "699964", "url": "https://cs.wikipedia.org/wiki?curid=699964", "title": "Saskatchewan Highway 934", "text": "Saskatchewan Highway 934\n\nHighway 934 je silnice v kanadské provincii Saskatchewanu. Vede od silnice Highway 912 a má slepé zakončení. Je asi 14 km (9 mil) dlouhá.\n"}
{"id": "699966", "url": "https://cs.wikipedia.org/wiki?curid=699966", "title": "Brandýs (zámek)", "text": "Brandýs (zámek)\n\nZámek Brandýs stával v obci Brandýs (od roku 1771 č.p. 9), dnes se jedná o Český Těšín. \n\nZámek byl postaven ve vsi Brandýs, která je poprvé zmiňována v roce 1496. Renesanční zámek si v polovině 16. století jako letní sídlo nechali vystavět těšínská knížata z rodu Piastovců. V roce 1608 byla na zámku Adamem Václavem Těšínským, knížetem Těšínským a z Velkého Hlohova vyhotovena darovací listina, což poukazuje na fakt, že se zde knížata zdržovala a také odtud vládla. Adam Václav zde v roce 1617 zemřel. \n\nPo vymření Piastovců připadlo knížectví českému králi Ferdinandovi III. On, ani jeho potomci, však o knížectví nejevili zájem. \n\nRoku 1722 postoupil Karel VI. panství vévodovi Leopoldovi Lotrinskému, jenž zřídil samostatnou těšínskou komoru, která sídlila v zámku v Brandýse. Po jeho smrti v roce 1731 knížectví získal František Štěpán Lotrinský, římský císař a manžel Marie Terezie. Dalším vlastníkem byl Josef II., který jej prodal své matce. Za vlastnictví Habsburků byl přestavěn ve stylu baroka. Marie Terezie knížectví postoupila své dceři Marii Kristině, manželce saského krále Alberta III. Po její smrti panství získal její manžel. Albert jako první z majitelů po vymření Piastovců pobýval v Těšíně, o zámek však ani on nejevil zájem. V této době zámek sloužil pro administrativu panství. \n\nV roce 1918 zámek vlastnil stát a později jej vlastnilo město Český Těšín. Poté přešel do soukromých rukou a jeho stav se horšil. První část zámku byla zbořena v roce 1935, zbytek v roce 1953, ačkoliv je jednalo o nejstarší památku Českého Těšína.\n\nMísto zaniklého zámku je dnes nachází na pozemcích (zahradách), které jsou vymezeny zástavbou v ulici Komorní na východě, Mánesovou na západě, Alšově na jihu a Nerudově na severu. Celý areál byl pravděpodobně na SV chráněn tzv. Vodním příkopem, který však byl v době regulace města zavezen.\n\n\n"}
{"id": "699967", "url": "https://cs.wikipedia.org/wiki?curid=699967", "title": "Bengkulu", "text": "Bengkulu\n\nBengkulu může označovat více věcí:\n\n"}
{"id": "699970", "url": "https://cs.wikipedia.org/wiki?curid=699970", "title": "Železniční trať Tel Aviv – Jeruzalém", "text": "Železniční trať Tel Aviv – Jeruzalém\n\nŽelezniční trať Tel Aviv – Jeruzalém, dříve železniční trať Jaffa–Jeruzalém, nebo jen železniční trať do Jeruzaléma ( , \"mesilat ha-rakevet li-Jrušalajim\", \"železniční trať do Jeruzaléma\") je nejstarší železniční trať v Izraeli, která dříve začínala ve městě Jaffa a vedla do Jeruzaléma. Později byl úsek v Jaffě zrušen a trať je nyní vedena ze sousedního Tel Avivu.\n\nMyšlenku na výstavbu železniční trati v tehdejší osmanské Palestině navrhl již roku 1839 židovský filantrop Moses Montefiore. K realizaci ale došlo až koncem 19. století a to osmanskými úřady. V roce 1890 začalo pokládání kolejí a v roce 1892 dorazil do Jeruzaléma první vlak. Šlo o první železniční spojení Středozemního moře a vnitrozemí Palestiny. Trať začínala v Jaffě a vedla pobřežní nížinou a pak stoupala do Judských hor s využitím údolí místních toků Sorek a Nachal Refa'im. Měřila 82 kilometrů a zpočátku trvalo ujetí celé trasy 3 hodiny a 50 minut. Po první arabsko-izraelské válce v roce 1948 byl výchozí bod trati přenesen do Tel Avivu. V 90. letech 20. století byla trať zaústěna do nového vlakového koridoru (Ajalonská železniční trať) podél takzvané \"Ajalonské dálnice\" (dálnice číslo 20) v Tel Avivu a napojena na další železniční tratě. Kvůli dlouhé trase a omezenému rozvoji byla trať postupně během 2. poloviny 20. století vytlačována z trhu rychlejší autobusovou přepravou a měla spíše omezené a turistické využití. V letech 1998–2005 byla zcela uzavřena z důvodů celkové rekonstrukce, po jejímž skončení byla ale opět otevřena. V roce 2007 zároveň začal provoz na nové železniční trati Tel Aviv – Modi'in, která je součástí nově budovaného vysokorychlostního železničního spojení Tel Avivu s Jeruzalémem, vedeného severní trasou, přes Ben Gurionovo mezinárodní letiště. \n\nV současnosti jsou na železniční trati Tel Aviv-Jeruzalém následující stanice:\n\n\nV Izraeli neexistuje pevné dělení na jednotlivé železniční tratě (historicky, geograficky a inženýrsky vymezené). Místo toho je zde preferován systém jednotlivých spojů (linek), které často vedou na větší vzdálenosti po několika historicky a geograficky odlišných traťových úsecích. \n\nV rámci linkového vedení Izraelských drah k roku 2018 je trať Tel Aviv – Jeruzalém obsluhována dvěma samostatnými linkami. Úsek mezi Tel Avivem a Bejt Šemeš obsluhuje linka, jež začíná ve městě Netanja a prochází pak Tel Avivem a dále přes města Lod a Ramle do Bejt Šemeš. \n\n\nZde je nutný přestup a zbylý krátký úsek z Bejt Šemeš do Jeruzaléma projíždí kratší spoj.\n\n\n\n"}
{"id": "699973", "url": "https://cs.wikipedia.org/wiki?curid=699973", "title": "Matěj Machovský", "text": "Matěj Machovský\n\nMatěj Machovský (* 25. července 1993 Opava) je český hokejový brankář hrající v týmu HC Sparta Praha. Chytal jako jednička za českou hokejovou reprezentaci do 18 let na Mistrovství světa v ledním hokeji do 18 let 2011.Zúčastnil se MS 2016 v Rusku kde plnil roli trojky.\n\n\n"}
{"id": "699976", "url": "https://cs.wikipedia.org/wiki?curid=699976", "title": "Artificial Paradise", "text": "Artificial Paradise\n\nArtificial Paradise je dvanácté studiové album kanadské rockové skupiny The Guess Who, vydané v roce 1973 u RCA Records. Album produkoval Jack Richardson.\n\n"}
{"id": "699979", "url": "https://cs.wikipedia.org/wiki?curid=699979", "title": "Bengkulu (město)", "text": "Bengkulu (město)\n\nBengkulu (indonésky \"Kota Bengkulu\") je město ležící na jihozápadním pobřeží ostrova Sumatra v Indonésii a hlavní město provincie Bengkulu.\n\nMěsto bylo založeno Brity v roce 1685, nachází zde také britská pevnost Fort Marlborough postavená v roce 1714. Později se oblast stala nizozemskou kolonií a po druhé světové válce byla připojena ke vznikající Indonésii.\n\nVzdělání zde zajišťuje několik základních a středních škol. Jedinou vysokou školou v celé provincii Bengkulu je stejnojmenná univerzita (anglicky \"University of Bengkulu\").\n\nRozložení obyvatel dle náboženství je následující:\n\n"}
{"id": "699982", "url": "https://cs.wikipedia.org/wiki?curid=699982", "title": "Železniční stanice Jerušalajim Malcha", "text": "Železniční stanice Jerušalajim Malcha\n\nŽelezniční stanice Jerušalajim Malcha (: , \"tachanat ha-rakevet Jerušalajim Malcha\") je železniční stanice na železniční trati Tel Aviv-Jeruzalém v Izraeli.\n\nLeží v údolí toku Nachal Refa'im v Judských horách v Jeruzalémě, v nadmořské výšce téměř 700 metrů. Je situována do jihozápadní části Jeruzaléma, na jižní okraj čtvrti Malcha. Poblíž se nachází Teddyho stadion a komerční zóna. Jižně od stanice se nacházela zelená linie a za ní čtvrti Šarafát a Gilo, zahrnuté po roce 1967 do městských hranic Jeruzaléma.\n\nByla otevřena roku 2005, kdy byla trať do Jeruzaléma znovu zprovozněna po rekonstrukci trvající od roku 1998. V obnoveném provozu byla zrušena dosavadní historická železniční stanice Jerušalajim v centru města. Železniční stanice Malcha se stala novou konečnou stanicí celé tratě. Stanice je obsluhována autobusovými linkami společnosti Egged. K dispozici jsou parkovací místa pro automobily, automaty na nápoje a veřejný telefon.\n\n"}
{"id": "699984", "url": "https://cs.wikipedia.org/wiki?curid=699984", "title": "Dick's Picks Volume 5", "text": "Dick's Picks Volume 5\n\nDick's Picks Volume 5 je koncertní trojalbum americké rockové skupiny Grateful Dead, nahrané 26. prosince 1979 v Oaklandu v Kalifornii a vydané v roce 1996. Jedná se o pátou část série \"Dick's Picks\".\n\n"}
{"id": "699985", "url": "https://cs.wikipedia.org/wiki?curid=699985", "title": "Dick's Picks Volume 6", "text": "Dick's Picks Volume 6\n\nDick's Picks Volume 6 je koncertní trojalbum americké rockové skupiny Grateful Dead, nahrané 14. října 1983 v Hartfordu v Connecticut a vydané v roce 1996. Jedná se o šestou část série \"Dick's Picks\".\n\n"}
{"id": "699986", "url": "https://cs.wikipedia.org/wiki?curid=699986", "title": "Dick's Picks Volume 7", "text": "Dick's Picks Volume 7\n\nDick's Picks Volume 7 je koncertní trojalbum americké rockové skupiny Grateful Dead, nahrané 9., 10. a 11. září 1974. Album bylo vydané v roce 1996. Jedná se o sedmou část série \"Dick's Picks\".\n\n"}
{"id": "699987", "url": "https://cs.wikipedia.org/wiki?curid=699987", "title": "Dick's Picks Volume 9", "text": "Dick's Picks Volume 9\n\nDick's Picks Volume 9 je koncertní trojalbum americké rockové skupiny Grateful Dead, nahrané 16. září 1990. Album bylo vydané v roce 1997. Jedná se o devátou část série \"Dick's Picks\".\n\n"}
{"id": "699988", "url": "https://cs.wikipedia.org/wiki?curid=699988", "title": "Dick's Picks Volume 15", "text": "Dick's Picks Volume 15\n\nDick's Picks Volume 15 je koncertní trojalbum americké rockové skupiny Grateful Dead, nahrané 3. září 1977 v Englishtownu, New Jersey. Jedná se o patnáctou část série \"Dick's Picks\".\n\n"}
{"id": "699989", "url": "https://cs.wikipedia.org/wiki?curid=699989", "title": "Dick's Picks Volume 16", "text": "Dick's Picks Volume 16\n\nDick's Picks Volume 16 je koncertní trojalbum americké rockové skupiny Grateful Dead, nahrané 8. listopadu 1969 v San Franciscu v Kalifornii a vydané v roce 2000. Jedná se o šestnáctou část série \"Dick's Picks\".\n\n"}
{"id": "699990", "url": "https://cs.wikipedia.org/wiki?curid=699990", "title": "Dick's Picks Volume 17", "text": "Dick's Picks Volume 17\n\nDick's Picks Volume 17 je koncertní trojalbum americké rockové skupiny Grateful Dead, nahrané 25. září 1991 v Bostonu v Massachusetts (mimo posledních dvou skladeb, ty byly nahrané 31. března 1991 v Greensboro v Severní Karolíně) a vydané v roce 2000. Jedná se o sedmnáctou část série \"Dick's Picks\".\n\n"}
{"id": "699991", "url": "https://cs.wikipedia.org/wiki?curid=699991", "title": "Dick's Picks Volume 18", "text": "Dick's Picks Volume 18\n\nDick's Picks Volume 18 je koncertní trojalbum americké rockové skupiny Grateful Dead, nahrané 3. února 1978 (Disk 1, skladby 3, 5, 8, 9, 12 a Disk 2), 4. února 1978 (Disk 1, skladby 6, 7) a 5. února 1978 (Disk 1, skladby 1, 2, 4, 10, 11 a Disk 3). Album bylo vydané v roce 2000. Jedná se o osmnáctou část série \"Dick's Picks\".\n\n"}
{"id": "699992", "url": "https://cs.wikipedia.org/wiki?curid=699992", "title": "Dick's Picks Volume 19", "text": "Dick's Picks Volume 19\n\nDick's Picks Volume 19 je koncertní trojalbum americké rockové skupiny Grateful Dead, nahrané 19. října 1973 v Oklahoma City v Oklahomě a vydané v roce 2000. Jedná se o devatenáctou část série \"Dick's Picks\".\n\n"}
{"id": "699993", "url": "https://cs.wikipedia.org/wiki?curid=699993", "title": "Dick's Picks Volume 22", "text": "Dick's Picks Volume 22\n\nDick's Picks Volume 22 je koncertní dvojalbum americké rockové skupiny Grateful Dead, nahrané 23. a 24. února 1968 a vydané v roce 2001. Jedná se o dvaadvacátou část série \"Dick's Picks\".\n\n"}
{"id": "699994", "url": "https://cs.wikipedia.org/wiki?curid=699994", "title": "Dick's Picks Volume 20", "text": "Dick's Picks Volume 20\n\nDick's Picks Volume 20 je koncertní čtyřalbum americké rockové skupiny Grateful Dead, nahrané 25. září 1976 v Landover, Maryland a 28. září téhož roku v Syracuse, New York a vydané v roce 2001. Jedná se o dvacátou část série \"Dick's Picks\".\n\n"}
{"id": "699995", "url": "https://cs.wikipedia.org/wiki?curid=699995", "title": "Dick's Picks Volume 23", "text": "Dick's Picks Volume 23\n\nDick's Picks Volume 23 je koncertní trojalbum americké rockové skupiny Grateful Dead, nahrané 17. září 1972 a vydané v roce 2001. Jedná se o třiadvacátou část série \"Dick's Picks\".\n\n"}
{"id": "699996", "url": "https://cs.wikipedia.org/wiki?curid=699996", "title": "Dick's Picks Volume 24", "text": "Dick's Picks Volume 24\n\nDick's Picks Volume 24 je koncertní dvojalbum americké rockové skupiny Grateful Dead, nahrané 23. března 1974 a vydané v roce 2002. Jedná se o čtyřiadvacátou část série \"Dick's Picks\".\n\n"}
{"id": "699997", "url": "https://cs.wikipedia.org/wiki?curid=699997", "title": "Dick's Picks Volume 25", "text": "Dick's Picks Volume 25\n\nDick's Picks Volume 25 je koncertní čtyřalbum americké rockové skupiny Grateful Dead, nahrané 10. května 1978 v New Haven, Connecticut a 11. května téhož roku v Springfield, Massachusetts a vydané v roce 2002. Jedná se o pětadvacátou část série \"Dick's Picks\".\n\n"}
{"id": "699998", "url": "https://cs.wikipedia.org/wiki?curid=699998", "title": "Dick's Picks Volume 26", "text": "Dick's Picks Volume 26\n\nDick's Picks Volume 26 je koncertní dvojalbum americké rockové skupiny Grateful Dead, nahrané 26. dubna 1969 v Chicagu, Illinois a 27. dubna téhož roku v Minneapolis, Minnesota a vydané v roce 2002. Jedná se o šestadvacátou část série \"Dick's Picks\".\n\n"}
{"id": "699999", "url": "https://cs.wikipedia.org/wiki?curid=699999", "title": "Železniční stanice Gan ha-chajot ha-tanachi", "text": "Železniční stanice Gan ha-chajot ha-tanachi\n\nŽelezniční stanice Gan ha-chajot ha-tanachi (: , \"tachanat ha-rakevet Gan ha-chajot ha-tanachi\", doslova \"železniční stanice Biblická zoo\") je železniční stanice na železniční trati Tel Aviv – Jeruzalém v Izraeli.\n\nLeží v údolí toku Nachal Refa'im v Judských horách v Jeruzalémě, v nadmořské výšce cca 650 metrů. Je situována na jihozápadní okraj Jeruzaléma, na jižní okraj čtvrti Malcha a Giv'at Masu'a. Dopravně je napojena na ulici \"Derech Jicchak Moda'i\" a \"Derech Aharon Šulov\". Poblíž se nachází Jeruzalémská biblická zoo. Jižně od stanice, na protější straně údolí, probíhala zelená linie, za níž ale po roce 1967 vyrostla židovská čtvrť Gilo zahrnutá do městských hranic Jeruzaléma. Gilo však se stanicí nemá přímé dopravní spojení.\n\nStanice je obsluhována autobusovými linkami společnosti Egged. K dispozici jsou parkovací místa pro automobily.\n\n"}
{"id": "700000", "url": "https://cs.wikipedia.org/wiki?curid=700000", "title": "Asociace nestátních neziskových organizací Jihomoravského kraje", "text": "Asociace nestátních neziskových organizací Jihomoravského kraje\n\nAsociace nestátních neziskových organizací Jihomoravského kraje (ANNO JMK) vznikla v roce 1998 jako Brněnská asociace nestátních neziskových organizací (BANNO).\n\nČinnost organizace byla neformálně zahájena počátkem roku 1998 společnými aktivitami několika brněnských nestátních neziskových organizací (NNO) v rámci projektu „30 dní pro neziskový sektor“. V rámci této kampaně vznikla myšlenka na vytvoření organizace, která by sdružovala NNO města Brna a hájila společně jejich zájmy, napomáhala řešení jejich problémů a prezentaci jejich aktivit vůči široké odborné i laické veřejnosti, státní správě, místní samosprávě, podnikatelským aktivitám i médiím. Postupně se připojovaly další brněnské i mimobrněnské nestátní neziskové organizace a aktivity asociace se tak rozšířily na celý Jihomoravský kraj.\n\nV roce 2011 ANNO JMK sdružovala celkem cca 70 NNO ze všech oblastí činnosti (oblast sociální, zdravotní, ekologie, volný čas, práce s dětmi a mládeží, kultura, umění, poradenství, vzdělávání, sport a další).\n\n\nV roce 1999 zahájilo činnost informační a poradenské centrum, jehož cílem je poskytovat kvalitní informační a poradenské služby. Sídlí v prostorách Slévárny Vaňkovka, Ve Vaňkovce 1, Brno. Cílovými skupinami jsou děti, mládež, studenti, široká veřejnost, zástupci NNO, zaměstnanci státní správy a samosprávy, novináři a podnikatelé.\n\n"}
{"id": "700001", "url": "https://cs.wikipedia.org/wiki?curid=700001", "title": "Medvědí řeka (Washington)", "text": "Medvědí řeka (Washington)\n\nMedvědí řeka (\"Bear River\") je řeka v americkém státě Washington.\n\nŘeka pramení ve Willapských vrších, jen kousek severně od ústí řeky Columbie do oceánu. Teče především západním nebo severním směrem až do Willapského zálivu. \n"}
{"id": "700002", "url": "https://cs.wikipedia.org/wiki?curid=700002", "title": "Kostřava luční", "text": "Kostřava luční\n\nKostřava luční (\"Festuca pratensis\") je tmavě zelená „kulturní“, poměrně vysoká tráva pěstovaná ve směsích pro pícní účely. Přísluší do podčeledě vlastní lipnicovité (\"Pooideae\").\n\nVyskytuje se ve volné přírodě mimo Britských ostrovů téměř v celé Evropě, v Turecku, v oblasti Kavkazu i Střední Asie, v celém mírném pásmu Ruské federace včetně západní i východní Sibiře. Její areál zasahuje i na indický subkontinent a do Pákistánu. Pěstuje se také v Severní Americe. Průběžné rozšiřování souvisí s pícním využíváním.\n\nRoste hlavně na loukách a pastvinách, také na nezemědělských půdách na okrajích lesů, polí a cest. Je odolná vůči drsnějším klimatickým podmínkám, na vláhu je nenáročná, roste v sušších půdách a snese i přechodné zamokření, požaduje hodně světla neboť při zastínění z porostů mizí, snáší sešlapávání. Obvykle roste v místech s nadmořskou výškou do 1800 m, za příznivých klimatických podmínek i 2200 m.\n\nKostřava luční je vytrvalá, volně trsnatá tráva bez výběžků, se stébly vysokými 40 až 100, mimořádně i 120 cm. Kořenová soustava je středně rozvětvená a zasahuje převážně jen 10 cm hluboko, odnožování je extravaginální (odnož proráží nejspodnější listovou pochvu). V nadzemní části tvoří 2 typy výhonků, přízemní listové a plodná stébla.\n\nStébla jsou přímá nebo obloukovitě vystoupavá, hladká, lysá, se 2 až 4 kolénky, nejvyšší je zhruba v půli stébla. Matně zelené listové čepele jsou 10 až 30 cm dlouhé a 3 až 8 mm široké, na spodní straně jsou hladké a lesklé, na svrchní žlábkované a na okrajích slabě drsné (jsou přítomny drobné osténky). Sklerenchymatické pletivo je na lícní straně. Přízemní listy bývají delší než stébelnaté, všechny jsou vzpřímené. Pochvy listů otevřené až k bázi jsou žlábkované, hladké a lysé, starší již nahnědlé a vláknitě rozpadavé, v pupenech jsou listy srolované. Límcovité jazýčky s tupě zoubkovaným okrajem bývají krátké, do 1 mm, poměrně velká zašpičatělá ouška jsou objímavá, lysá, srpovitého tvaru.\n\nLaty barvy zelené nebo nafialovělé jsou řídké, dlouhé 10 až 35 cm, přímé nebo svěšené na stranu, před a po období kvetení jsou stažené. V nejspodnějším větvení laty jsou dvě nestejné větve, kratší mívá 1 až 3 klásky a delší 4 až 6. Vřeteno i větévky laty jsou hladké. Klásky jsou dlouhé od 8,5 do 15 mm (obvykle od 10 do 13 mm), mívají 5 až 13 (obvykle 7 až 8) kvítků, jejich stopky mají délku od 2 do 5 mm. Plevy jsou široce kopinaté, špičaté spodní dlouhé 2,5 až 4 mm jsou jednožilné, zaokrouhlené horní s  3,5 až 5,5 mm mají 1 až 3 žilky. Pluchy kopinatého tvaru měřící 6 až 7,5 mm jsou špičaté, mívají krátké osiny (do 4 mm délky) nebo jsou většinou bezosinné. Plušky se dvěma žilkami jsou drsné a dlouhé jako pluchy. Prašníky mají délku 3 až 4 mm, semeníky jsou lysé.\n\nPlody jsou žlutavě šedé válcovité obilky obalené zašpičatělou pluchou. Stopečka dlouhá 1,5 až 2 mm je válcovitá, částečně odstálá, oblá, na konci se nálevkovitě rozšiřuje. Obilka je dlouhá 5 až 7 mm a široká 1,3 až 1,6 mm, do 1 gramu je jich asi 500 ks. Doba kvetení ve středoevropských podmínkách je červen a červenec. Chromozómové číslo: 2n = 14, 28.\n\nKostřava luční patří mezi univerzální trávy, je významná ve všech výrobních typech, přizpůsobivá různým stanovištním podmínkám i různým způsobům využití. Patří mezi nejhodnotnější pícní druhy, je vyšlechtěna celá řada odrůd pro specifické přírodní podmínky i použití (asi 95 v EU a 10 v ČR). Její monokultury se nepěstují, je využívána při zakládání trvalých travních porostů, kde zajišťuje produkci v prvních třech letech, později její množství postupně klesá, její vytrvalost je 4 až 8 let. Je jednou ze složek travních a jetelotravních směsí pro dočasné louky a pastviny. Nevýhodou je nízká konkurenční schopnost vůči plevelům a jiným trávam. Nesnáší vysoké dávky dusíku, dobře ale využívá nižší množství statkových hnojiv.\n\nNejčastěji se pěstuje jako dvousečná, kdy se první seč provádí v běžných podmínkách ČR v druhé polovině května. Při druhé seči je již menší výtěžnost, neboť se již nevytvářejí plodná stébla. Lze ji využit i pro třetí seč nebo spásat. Kvalita píce s větším podílem kostřavy luční je velmi dobrá, je dobře stravitelná, se středním obsahem dusičnanů a nižším obsahem vodorozpustných sacharidů. V porovnání s jinými trávami obsahuje více beta-karotenu a fosforu. Píce je vhodná k výrobě sena, senážování i k přímému zkrmování.\n\nKostřava luční se vyskytuje ve dvou poddruzích:\nV České republice roste nominální poddruh kostřava luční pravá, kostřava luční italská se pěstuje většinou na evropském jihu.\n\n\n \n"}
{"id": "700004", "url": "https://cs.wikipedia.org/wiki?curid=700004", "title": "Becklerova řeka", "text": "Becklerova řeka\n\nBecklerova řeka je přítok jižního ramene řeky Skykomish v americkém státě Washington. Její pramen se nachází nedaleko průsmyku Jack Pass, odkud pokračuje osm kilometrů jihovýchodním směrem, než se do ní vlévá Rychlá řeka, její hlavní přítok. Pak pokračuje především jižně než se po třinácti kilometrech vlévá do řeky Skykomish. \n\nHorní tok řeky se nachází v úzkém, příkrém a hustě zalesněném údolí, ze kterého vybíhají svahy až do výšky 1 200 metrů i více od dna údolí, které se se vzdáleností od pramene mírně rozšiřuje. Ve svém posledním kilometru se údolí otevírá do údolí řeky Skykomish. Jedinou obcí v oblasti řeky je Skykomish.\n\nTéměř všechny přítoky řeky, s výjimkou Rychlé řeky, mají strmý horský charakter s početnými vodopády a peřejemi, nachází se v úzkých údolích a mají kamenná dna. Podobná je i Rychlá řeka, ale pouze asi pět kilometrů od svého pramene. Většina území v povodí Rychlé řeky je vykácený les.\n\nVelká část povodí Becklerovy řeky se nachází v divočině Wild Sky, ale řeka sama o sobě ne. Povodí Rychlé řeky se nachází v divočině Wild Sky a v divočině Henryho M. Jacksona. Část Rychlé řeky se také nachází v obou divočinách, které jsou obě součástí národního lesa Mount Baker-Snoqualmie. Forest Service Road 65, také zvaná Beckler River Road, následuje řeku od dálnice U.S. Route 2 až k průsmyku Jack Pass.\n\nŘeka pramení jižně od průsmyku Jack Pass, západně od Frog Mountain a východně od Bear Mountain, v jádru Severních Kaskád. Teče především jižním směrem a nabírá přítok Evergreen Creek z východu, zatímco se proplétá pod západním svahem Kopce svatého Jana. Ze západu se pak k němu připojí Boulder Creek z Balvanitého jezera. Z východu pak přitéká Bullbucker Creek a ze západu delší Fourth of July Creek, který urazil několik kilometrů od svého zdroje, Jezera pátého července, které leží nedaleko Townsend Mountain a Burley Mountain. Krátce poté se k řece dostává její hlavní přítok, z východu přitékající Rychlá řeka. Pak se k řece připojí Johnson Creek a Harlan Creek, než proteče mezi horami Eagle Rock a Beckler Peak. Dalším vlévajícím se potokem je Eagle Creek, jenž teče několik kilometrů od Orlího jezera, které leží jen kousek nad Rajskou lučinou, od níž ho odděluje nízký, přesto těžký průsmyk, který je populárním cílem pěší turistiky z hory Mount Baring. Po tomto soutoku se údolí řeky rozšiřuje a na jejím břehu leží tábořiště. Krátce poté se řeka konečně vlévá do jižního ramene řeky Skykomish.\n\nŘeka je pojmenována po Elbridge H. Beckerovi, který byl hlavním strojvůdcem na pacifické lince společnosti Great Northern Railway mezi lety 1889 a 1893. Nedaleký Beckler Peak nese své jméno také po něm.\n\nNa přelomu devatenáctého a dvacátého století prošla oblast Kaskádového pohoří severně od Snoqualmijského průsmyku masivním zmapováním, které ziniciovalo USGS. V roce 1902 pak v rámci tohoto projektu zkoumal oblast řeky W. C. Guerin. Zlatokopové už oblast prozkoumali dříve, na konci devatenáctého století. V té době prodělala oblast velký vzestup díky objevům nerostného bohatství, který vrcholil ve městě Monte Cristo na severním rameni řeky Skykomish. Přestože hlavní cesta k městu vedla přes město Index, Becklerova řeka nabízela cestu alternativní.\n\nV řece žijí lososi čavyčové a lososi kisučové. Zatímco čavyčové používají ke tření celou délku řeky a také dolní tok Rychlé řeky, kisučové vyhledávají mělká ramena řeky a malé přítoky. Dospělí lososi se sem přes přehrady na dolním toku jižního ramene řeky Skykomish dostávají díky „trap-and-haul“ (\"chyť a přenes\") systému, který je přes ně přepraví.\n\nNejdůležitějším přítokem řeky je Rychlá řeka.\n"}
{"id": "700005", "url": "https://cs.wikipedia.org/wiki?curid=700005", "title": "Železniční stanice Bejt Šemeš", "text": "Železniční stanice Bejt Šemeš\n\nŽelezniční stanice Bejt Šemeš (: תחנת הרכבת בית שמש, \"Tachanat ha-rakevet Bejt Šemeš\") je železniční stanice na železniční trati Tel Aviv-Jeruzalém v Izraeli.\n\nLeží na severním okraji města Bejt Šemeš v údolí toku Sorek na západním okraji Judských hor, v nadmořské výšce cca 210 metrů. Je situována v ulici \"he-Charaš\". Severně a severovýchodně na ni navazuje průmyslová zóna.\n\nV letech 1998-2005 procházela trať do Jeruzaléma rekonstrukcí a byla uzavřena. Provoz zde byl obnoven roku 2005. Stanice je obsluhována autobusovými linkami společnosti Egged. K dispozici jsou parkovací místa pro automobily, automaty na nápoje a veřejný telefon.\n\n"}
{"id": "700007", "url": "https://cs.wikipedia.org/wiki?curid=700007", "title": "Vymírání ordovik-silur", "text": "Vymírání ordovik-silur\n\nVymírání ordovik-silur nastalo zhruba před 440-450 miliony lety. Patří k jedněm z největších a je zařazováno do tzv. velké pětky vymírání. K vymírání na přelomu ordoviku (během kterého došlo ke snížení teplot a rozvoji živočišných druhů) a siluru vedly dosud nejasné události, které způsobily vymření 27 % čeledí a 57 % všech tehdejších rodů. Někteří vědci jej dokonce považují za druhé největší vymírání. Podle některých údajů byla za vymírání zodpovědná nejspíše enormně silná vulkanická činnost. Podle jiných záření gama záblesku. Další teorie dává do souvislosti zvýšený obsah toxických kovů, které doprovázejí malformace, které jsou také u fosílií té doby značně častější.\n"}
{"id": "700008", "url": "https://cs.wikipedia.org/wiki?curid=700008", "title": "Vymírání v pozdním devonu", "text": "Vymírání v pozdním devonu\n\nVymírání v pozdním devonu nastalo zhruba před 360 až 375 miliony lety v období pozdního devonu (konec starších prvohor). Patří k jedněm z největších v dějinách života na Zemi a je řazeno do tzv. velké pětky vymírání.\n\nPříčiny této masové extinkce nejsou zcela jasné. Hovoří se nejspíše o vulkanismu (viljujské trapy na Sibiři), enormně silné sopečné činnosti. ale i globálním ochlazování nebo o pádu komety. Důsledkem byl pokles hladiny moří a pokles obsahu kyslíku v oceánech, kvůli čemuž vyhynulo 19 % čeledí, 50 % rodů a 70 % všech tehdejších druhů. Nejnovější analýza fosilních záznamů nicméně naznačuje, že vymírání bylo postupné a mohlo trvat až několik milionů let..\n\nPodle odborné práce z roku 2019 mohlo být základním spouštěčem této události relativně rychlé zalesnění velkých částí souše, ke kterému poprvé v dějinách života na Zemi došlo právě v pozdním devonu. Rostlinstvo (a nově rozšířené pralesní půdy) vázaly velké množství oxidu uhličitého a produkovaly kyslík, čímž výrazně pozměnily koloběh plynů v atmosféře a tím i globální podnebí.\n"}
{"id": "700009", "url": "https://cs.wikipedia.org/wiki?curid=700009", "title": "Vymírání trias-jura", "text": "Vymírání trias-jura\n\nVymírání na přelomu triasu a jury nastalo zhruba před 201,3 milionu let. Patří k jedněm z pěti největších extinkcí v dějinách života na Zemi a je zařazováno do tzv. velké pětky vymírání. Vyhynulo při něm asi 23 % čeledí a 48 % všech tehdejších rodů. Jeho příčiny jsou nejasné a nejčastěji se hovoří o gradujících změnách klimatu, fluktuaci hladiny moří, vulkanismu nebo dopadech asteroidů. Důsledkem tohoto vymírání vymizela většina nedinosauřích archosaurů a také většina synapsidů, z nichž přežili jen praví savci. Obecně se tvrdí, že také díky této katastrofě mohli dinosauři ovládnout suchozemské ekosystémy v následující juře a křídě. Mezi rostlinami přežily toto vymírání zejména druhy s tužšími a mohutnějšími listy. Objevují se však také názory, že k tomuto vymírání vlastně nedošlo, neboť mělo podobu několik milionů let trvajících postupných biotických krizí. Přinejmenším jedna výrazná biotická krize v období pozdního svrchního triasu (věk rét, relativně krátce před vymíráním na přelomu triasu a jury) je doložitelná v tehdejších mořských ekosystémech Tethydy.\nDlouhou dobu se předpokládalo, že s vyhynutím mohl souviset impaktní kráter Rochechouart ve Francii. Ten je ale pro zavinění globální katastrofy příliš malý (asi 20 – 30 km v průměru) a také příliš geologicky starý, podle nejnovějšího datování z roku 2017 předchází totiž událost na konci triasu asi o 5 milionů let (jeho stáří činí zhruba 206 milionů let).\n\nMezi nejpravděpodobnější příčiny vymírání patří extrémně silná vulkanická činnost na konci triasového období, pro níž existuje množství geochemických a sedimentologických důkazů, například z území dnešní Brazílie. Jedním z významných faktorů při vymírání přitom mohly být mutagenní látky, vyvrhované ve velkém objemu tehdejšími vulkány (jejichž vliv byl prokázán zejména u tehdejších rostlin).\n\nVýzkum izotopů chemických prvků platinové skupiny (zejména pak iridia) v horninách příslušného stáří dokazuje, že vymírání bylo s největší pravděpodobností způsobeno masivní vulkanickou činností v rámci CAMP (Centrální atlantické magmatické provincie), nikoliv impaktem mimozemského tělesa.\n\nVymírání na konci triasu je typické zmizením velké části druhové biodiverzity vývojově primitivních (bazálních) archosauromorfů - například dinosauromorfů, terapsidů a dalších. Výzkumy nepotvrdily, že by hlavní roli v tomto vymírání hrály například rozměry nebo jiné vlastnosti. Existuje však fylogenetický trend pro větší pravděpodobnost vyhynutí blízce příbuzných linií.\n\n\n"}
{"id": "700011", "url": "https://cs.wikipedia.org/wiki?curid=700011", "title": "Železniční stanice Ramla", "text": "Železniční stanice Ramla\n\nŽelezniční stanice Ramla (: תחנת הרכבת רמלה, \"Tachanat ha-rakevet Ramla\") je železniční stanice na trati Tel Aviv-Jeruzalém a trati Tel Aviv-Beerševa v Izraeli.\n\nLeží na východním okraji města Ramla v pobřežní nížině, v nadmořské výšce cca 70 metrů. Je situována v ulici \"Eli Cohen\". Podél protější strany kolejiště vede dálnice číslo 44. Dál k severovýchodu pokračuje zástavba města Lod.\n\nV letech 1998–2005 procházela trať do Jeruzaléma rekonstrukcí a byla uzavřena. Stanice v Ramle byla opětovně otevřena roku 2003. Stanice není obsluhována autobusovými linkami společnosti Egged ale místní městskou dopravou. K dispozici jsou tu parkovací místa pro automobily, automaty na nápoje a veřejný telefon.\n\n"}
{"id": "700012", "url": "https://cs.wikipedia.org/wiki?curid=700012", "title": "Evropská silnice E442", "text": "Evropská silnice E442\n\nEvropská silnice E442, dlouhá 590 km, byla v tak velké délce jedinou mezinárodní silnicí v Československu, která vedla jen vnitrozemím a nepokračovala dále za hranice jako ostatní evropské silnice. Po rozdělení Československa na dva státy už i ona překračuje hranice, a to mezi Českem a Slovenskem. Hlavním posláním E442 je propojení tří severojižních evropských páteřních tras E55, E65, E75, vedoucích přes české území, s dalšími mezinarodními silnicemi E48, E50, E67, E461 a E642.\n\nE442 začíná v Karlových Varech na křižovatce s E48, odkud vede po silnici dálničního typu I/13 do Ostrova, odtud pokračuje po silnici I/13 přes Klášterec nad Ohří do Chomutova. Z Chomutova přes Most do Teplic je silnice I/13 až na krátké úseky opět dálničního typu. V Teplicích E442 na chvíli opouští silnici I/13 a odklání se přes Ústí nad Labem střídavě po silnici I/8, silnici I/63 a dálnici D8, kde se kříží s mezinárodní silnicí E55. Z Ústí nad Labem E442 pokračuje po silnici I/62 až do Děčína, kde se opět napojuje na silnici I/13 vedoucí do Liberce. Před Libercem E442 volně přechází na silnici I/35, kterou odtud až k hranicím se Slovenskem neopustí. Střídavě je pak silnice I/35 i čtyřpruhová a směrově oddělená. Z Liberce míří do Turnova a tam se E442 kříží s E65. Z Turnova silnice I/35 vede přes Jičín a Hořice do Hradce Králové, kde se kříží s E67. U Hradce Králové sice vede krátký úsek D35, ale kvůli návaznosti pokračuje E442 i nadále po staré silnici přes Holice, Vysoké Mýto, Litomyšl, Svitavy, kde se setkává s E461 a Moravskou Třebovou do Mohelnice, kde se z ní stává dálnice D35 vedoucí přes Olomouc do Lipníku nad Bečvou. Zde se E442 odpojuje od E462, se kterou krátce vedla společně po dálnici D1. Přes města Hranice, Valašské Meziříčí a Rožnov pod Radhoštěm pokračuje E442 po silnici I/35 až na její konec na česko-slovenské hranici.\n\nNa území Slovenska se z I/35 stává silnice I/10 (do 1. srpna 2015, kdy došlo k přečíslování silnic I. třídy na Slovensku, silnice I/18), po které E442 pokračuje do Bytči. Zde trasa silnice I/10 končí a v souběhu se slovenskou dálnici D1 pokračuje jako silnice I/61 do Žiliny. Tam E442, na křižovatce E50 s E75, končí.\n\nV budoucnu by měla téměř celá trasa E442 vést po dálnicích nebo silnicích dálničního typu. V úseku Karlovy Vary – Ústí nad Labem je silnice postupně rozšiřována na čtyřpruhovou, z Liberce do Hradce Králové jako silnice I/35 jako silnice pro motorová vozidla, z Hradce Králové do Lipníku nad Bečvou povede dálnice D35. Z Lipníku ke slovenským hranicím je budován odklon silnice I/35 přes Palačov, převážně po D1 a D48. Uvažuje se též o přemístění trasy E442 mezi Olomoucí a Žilinou po rozestavěné dálnici D49, D55 a slovenské R6 přes Zlín a Púchov.\n"}
{"id": "700015", "url": "https://cs.wikipedia.org/wiki?curid=700015", "title": "Železniční stanice Lod", "text": "Železniční stanice Lod\n\nŽelezniční stanice Lod (: תחנת הרכבת לוד, \"Tachanat ha-rakevet Lod\") je železniční stanice v Izraeli. Leží na železniční trati Tel Aviv-Jeruzalém, železniční trati Tel Aviv-Beerševa, železniční trati Tel Aviv-Rišon le-Cijon, železniční trati Tel Aviv-Aškelon a na zčásti zrušené východní železniční trati.\n\nLeží na severozápadním okraji města Lod v pobřežní nížině, v nadmořské výšce cca 60 metrů. Je situována v ulici \"Joseftal\". Jde o významný železniční uzel. Ze severovýchodu sem přichází východní železniční trať, do níž se na okraji stanice od severu připojuje trať z Tel Avivu, která pak za stanicí uhýbá k jihu do Jeruzaléma, přičemž se z ní potom ještě o několik kilometrů dále na jih odpojuje trať do města Beerševa. Ze stanice k západu vede trať do Aškelonu, která se po několika kilometrech také větví a odbočuje do Rišon le-Cijon. Kolejiště ve stanici Lod je rozsáhlé a slouží i pro nákladní přepravu.\n\nStanice je obsluhována autobusovými linkami společnosti Egged. K dispozici jsou tu parkovací místa pro automobily, prodejní stánky a veřejný telefon.\n\n"}
{"id": "700016", "url": "https://cs.wikipedia.org/wiki?curid=700016", "title": "Evropská silnice E1", "text": "Evropská silnice E1\n\nEvropská silnice E1 je evropská silnice, která se táhne západní Evropou ze severu na jih. Začíná ve městě Larne v Severním Irsku a končí ve městě Sevilla ve Španělsku.\n\nV Severním Irsku přechází po dálnici A8(M) z Larne do Belfastu, kde se napojuje na dálnici M1 a v Lisburně pokračuje po cestě A1.\n\nV Irsku pokračuje po dálnici M1 z Dundalku do Dublinu, přes dálnici M50, projde Dublin a následně po dálnici M11 se dostane do přístavu Rosslare Harbour. Odtud směřuje lodní trasa do Španělska.\n\nVe Španělsku pokračuje po cestě N550 z města Ferrol do Valençe v Portugalsku.\n\nZ portugalské Valençy pokračuje dálnicí A3 do města Porto, zde se připojuje na dálnici A1 a směřuje do Lisabonu. Z Lisabonu pokračuje po dálnici A12 do Setúbalu, odtud dálnicí A2 do Albufeira, kde se napojí na dálnici A22 a přes město Castro Marim směřuje zpět do španělského města Sevilla přes Vila Real de Santo António, po dálnici A-49.\n"}
{"id": "700017", "url": "https://cs.wikipedia.org/wiki?curid=700017", "title": "Železniční stanice Lod Ganej Aviv", "text": "Železniční stanice Lod Ganej Aviv\n\nŽelezniční stanice Lod Ganej Aviv (: תחנת הרכבת לוד גני אביב, \"Tachanat ha-rakevet Lod Ganej Aviv\") je železniční stanice v Izraeli. Leží na železniční trati Tel Aviv-Jeruzalém, která v tomto úseku probíhá společně s železniční tratí Tel Aviv-Beerševa, železniční tratí Tel Aviv-Rišon le-Cijon a železniční tratí Tel Aviv-Aškelon.\n\nLeží na severním okraji města Lod a jeho čtvrti Ganej Aviv v pobřežní nížině, v nadmořské výšce cca 50 metrů. Je situována v ulici \"Regavim\". Severně od stanice odbočuje z trati k západu vlečka do průmyslové zóny Crifin.\n\nStanice byla zřízena roku 2008 v rámci širších investic zaměřených na posilování a zahušťování železniční obslužnosti v centrálním Izraeli.\n\n"}
{"id": "700020", "url": "https://cs.wikipedia.org/wiki?curid=700020", "title": "Železniční stanice Kfar Chabad", "text": "Železniční stanice Kfar Chabad\n\nŽelezniční stanice Kfar Chabad (: תחנת הרכבת כפר חב\"ד, \"Tachanat ha-rakevet Kfar Chabad\") je železniční stanice v Izraeli. Leží na železniční trati Tel Aviv-Jeruzalém, která v tomto úseku vede společně s železniční tratí Tel Aviv-Beerševa, železniční tratí Tel Aviv-Rišon le-Cijon a železniční tratí Tel Aviv-Aškelon.\n\nLeží na východním okraji obce Kfar Chabad v pobřežní nížině, v nadmořské výšce cca 40 metrů. Je situována poblíž místní čtvrtě \"ha-Rakevet\". Na protější straně kolejiště vede dálnice číslo 1.\n\nByla otevřena roku 1998. Stanice není obsluhována autobusovými linkami. K dispozici jsou tu parkovací místa pro automobily a automaty na nápoje.\n\n"}
{"id": "700022", "url": "https://cs.wikipedia.org/wiki?curid=700022", "title": "Železniční stanice Tel Aviv ha-Hagana", "text": "Železniční stanice Tel Aviv ha-Hagana\n\nŽelezniční stanice Tel Aviv ha-Hagana (: תחנת הרכבת תל אביב ההגנה, \"Tachanat ha-rakevet Tel Aviv ha-Hagana\") je železniční stanice v Izraeli. Leží na železniční trati Tel Aviv-Jeruzalém, která v tomto úseku vede společně s železniční tratí Tel Aviv-Beerševa, železniční tratí Tel Aviv-Rišon le-Cijon, železniční tratí Tel Aviv-Aškelon a také vysokorychlostní železniční tratí Tel Aviv-Modi'in.\n\nLeží v jihovýchodní části Tel Avivu v pobřežní nížině, v nadmořské výšce cca 20 metrů. Je situována do severojižního dopravního koridoru. Vede jím Ajalonská železniční trať, nejfrekventovanější železniční úsek v Izraeli a hlavní severojižní vlaková tepna telavivské aglomerace. Kromě železnice jím vede i tzv. Ajalonská dálnice (tu zde kříží ulice \"Derech ha-Hagana\") a regulované koryto toku Nachal Ajalon. Na východě s ní sousedí čtvrť Šchunat ha-Tikva, na západě Neve Ša'anan, v níž stojí Telavivské centrální autobusové nádraží.\n\nByla otevřena roku 2002. V roce 2006 došlo v úseku od této stanice směrem na sever k položení třetí koleje. Stanice je obsluhována autobusovými linkami společnosti Egged. Nejsou tu k dispozici parkovací místa pro automobily. Jsou zde automaty na nápoje, prodejní stánky, bankomat a veřejný telefon.\n\n"}
{"id": "700023", "url": "https://cs.wikipedia.org/wiki?curid=700023", "title": "Železniční stanice Tel Aviv ha-Šalom", "text": "Železniční stanice Tel Aviv ha-Šalom\n\nŽelezniční stanice Tel Aviv ha-Šalom ( תחנת הרכבת תל אביב השלום, \"Tachanat ha-rakevet Tel Aviv ha-Šalom\") je železniční stanice v Izraeli. Leží na železniční trati Tel Aviv-Jeruzalém, která v tomto úseku vede společně s železniční tratí Tel Aviv-Beerševa, železniční tratí Tel Aviv-Rišon le-Cijon, železniční tratí Tel Aviv-Aškelon a také vysokorychlostní železniční tratí Tel Aviv-Modi'in.\n\nLeží ve východní části Tel Avivu v pobřežní nížině, v nadmořské výšce necelých 20 metrů. Je situována do severojižního dopravního koridoru. Vede jím Ajalonská železniční trať, nejfrekventovanější železniční úsek v Izraeli a hlavní severojižní vlaková tepna telavivské aglomerace. Kromě železnice jím vede i tzv. Ajalonská dálnice (tu zde kříží ulice \"Derech ha-Šalom\") a regulované koryto toku Nachal Ajalon. Na východě s ní sousedí čtvrť Nachlat Jicchak a Bicaron, na západě Montefiore a vládní čtvrť ha-Kirja, mezi níž a stanicí stojí mrakodrap Azrieli Center. Paralelně s Ajalonskou dálnicí zde vede ještě dálnice číslo 2 (\"Derech Menachem Begin\") a tak jde o jednu z dopravně nejfrekventovanějších oblastí v Izraeli.\n\nNové železniční propojení v rámci Ajalonské dálnice bylo zbudováno v roce 1993. Tato železniční stanice byla otevřena roku 1996. V roce 2006 došlo v přilehlém úseku směrem na sever i na jih k položení třetí koleje. Stanice je obsluhována autobusovými linkami společnosti Dan Bus Company. Jsou tu k dispozici parkovací místa pro automobily, automaty na nápoje, prodejní stánky, bankomat a veřejný telefon.\n\n"}
{"id": "700024", "url": "https://cs.wikipedia.org/wiki?curid=700024", "title": "Clarence Gilyard", "text": "Clarence Gilyard\n\nClarence Darnell Gilyard Jr. (* 24. prosince 1955, Moses Lake, Washington, USA) je americký herec a v současně době vysokoškolský profesor, někdy uváděn pod fiktivním jménem Clarence A. Gilyard.\n\nDo povědomí diváků se poprvé dostal v letech 1989 až 1993, kdy hrál roli McMasterse v televizním seriálu \"Matlock\". Od roku 1993 vystupoval jako parťák Texase Rangera James Trivette v kriminálním seriálu \"Walker, Texas Ranger\", kde setrval dvanáct sezón. V roce 2005 účinkoval v TV filmu \"\", který navazoval na seriál.\n\nJeho asi nejznámější rolí se stal Theo, teroristický počítačový expert v akčním filmu \"Smrtonosná past\" (1988). Roku 1986 hrál menší roli pilota \"Sundown\" v \"Top Gun\" a vojáka v \"Karate Kid 2\".\n\nNarodil se v chudé rodině v Moses Lake důstojníkovi amerického letectva Clarenci Gilyardovi st. Jeho rodina byla původně z New Orleans. Vyrůstal na letecké základně na Havaji, v Texasu a Floridě. V roce 1990 se stal katolíkem.\n\nPozději se s rodinou přestěhoval do San Bernardina, kde navštěvoval střední školu Eisenhower High School. Byl vynikajícím studentem a roku 1974 ji úspěšně absolvoval. Jeden rok strávil jako kadet v Americké letecké akademii.\n\nClarence má pět sourozenců. Mladší bratr vystudoval roku 1985 Americkou leteckou akademii. Další bratr, Milton, trpí mírnou vývojovou poruchou a bydlí v domě s pečovatelskou službou.\n\nZatímco žil s rodiči v jejich novém domě během svých studií na střední škole, stal se Clarence posedlý ženami a občas bral i drogy. Z tohoto důvodu ho rodiče přinutili, aby se odstěhoval. Přestěhoval se s kamarádem na Long Beach v Kalifornii. Zde navštěvoval California State University, obor herectví. Mezitím co studoval, přivydělával si jako číšník v restauraci. Univerzitu úspěšně absolvoval a získal bakalářský titul.\n\nJeho první prací se stal obchod s oblečením, kde pracoval společně se spolubydlícím. Brzy na to byl Clarence povýšen na managera. I když byl úspěšný, práci opustil a živil se prodejem průmyslových chemikálií. Přiznal, že v tomto odvětví nikterak nevynikal.\n\nRoku 2003 se vrátil zpět na vysokou školu, kde získal magisterský titul. V současné době je docentem na Vysoké škole výtvarných umění v Las Vegas.\n\nClarence je jednou rozvedený a má čtyři děti. Podruhé se oženil s Elenou roku 2001.\n\n\n\n\n"}
{"id": "700028", "url": "https://cs.wikipedia.org/wiki?curid=700028", "title": "Katedrála Narození Panny Marie (Milán)", "text": "Katedrála Narození Panny Marie (Milán)\n\nKatedrála Narození Panny Marie v Miláně (italsky častěji jako \"Duomo di Milano\" - \"milánský dóm\") v severoitalské Lombardii, je pátá největší katedrála na světě a druhá největší na Apeninském poloostrově (první je Bazilika svatého Petra ve Vatikánu).\n\nVýstavba v gotickém slohu byla zahájena roku 1386, přičemž poslední detaily byly dokončeny až roku 1965.\n\nKatedrála se nachází na náměstí Piazza del Duomo a tvoří ji jedna hlavní loď a čtyři menší postranní. Výška hlavní lodi je 45 m a sloupů 24,5 metrů. Chrám je 157 m dlouhý a 109 m široký. Zdi katedrály jsou z mramoru, což vyžaduje komplikovanou údržbu.\n\n\n"}
{"id": "700029", "url": "https://cs.wikipedia.org/wiki?curid=700029", "title": "Železniční stanice Tel Aviv Savidor merkaz", "text": "Železniční stanice Tel Aviv Savidor merkaz\n\nŽelezniční stanice Tel Aviv Savidor merkaz ( , \"Tachanat ha-rakevet Tel Aviv Savidor merkaz\", doslova železniční stanice \"Tel Aviv Savidor-střed\") je železniční stanice v Izraeli. Je společná pro železniční trať Tel Aviv-Jeruzalém, železniční trať Tel Aviv-Beerševa, železniční trať Tel Aviv-Rišon le-Cijon, železniční trať Tel Aviv-Aškelon, železniční trať Tel Aviv – Ra'anana, pobřežní železniční trať do Haify a dál k severu a také vysokorychlostní železniční trať Tel Aviv-Modi'in.\n\nLeží v severovýchodní části Tel Avivu v pobřežní nížině, v nadmořské výšce cca 10 metrů. Je situována do severojižního dopravního koridoru. Vede jím Ajalonská železniční trať, nejfrekventovanější železniční úsek v Izraeli a hlavní severojižní vlaková tepna telavivské aglomerace. Kromě železnice jím vede i tzv. Ajalonská dálnice (tu zde kříží ulice \"Derech Menachem Begin\" a \"Al Paršat drachim\") a regulované koryto toku Nachal Ajalon. Na východě s ní sousedí zástavba města Ramat Gan, na západě centrální čtvrti Tel Avivu okolo náměstí Kikar ha-Medina. Paralelně s Ajalonskou dálnicí zde vede ještě dálnice číslo 2 (\"Derech Namir\") a tak jde o jednu z dopravně nejfrekventovanějších oblastí v Izraeli.\n\nStanice byla otevřena roku 1954. Umožnila tak přímé vlakové spojení mezi Tel Avivem a Haifou, protože do ní byla zaústěna pobřežní železniční trať. Koncem 80. let 20. století byla v souvislosti s budováním dopravního koridoru podél Ajalonské dálnice přesunuta do nynější polohy a přestavěna a počátkem 90. let propojena díky výstavbě Ajalonské železnice s vlakovými stanicemi a tratěmi vedoucími na jih aglomerace. V roce 2006 došlo v přilehlém úseku směrem na jih k položení třetí koleje. Stanice je obsluhována autobusovými linkami společnosti Egged a Dan Bus Company. Jsou tu k dispozici parkovací místa pro automobily, automaty na nápoje, obchody, bankomat a veřejný telefon. Pojmenována je podle izraelského politika a ředitele podniku Izraelské dráhy Menachema Savidora.\n\n"}
{"id": "700030", "url": "https://cs.wikipedia.org/wiki?curid=700030", "title": "Kvalifikace na Mistrovství světa ve fotbale 2006 (CONCACAF)", "text": "Kvalifikace na Mistrovství světa ve fotbale 2006 (CONCACAF)\n\nKvalifikace na Mistrovství světa ve fotbale 2006 zóny CONCACAF určila 3 přímo postupující na Mistrovství světa ve fotbale 2006 a účastníka mezikontinentální baráže proti pátému celku zóny AFC.\n\nV prvním předkole se 20 nejníže nasazených týmů střetlo o postup do druhého předkola. V něm se 24 týmů (10 postupujících a 14 přímo nasazených) utkalo o 12 postupových míst do první skupinové fáze. Dvanáct týmů v bylo v první skupinové fázi rozděleno do tří skupin po čtyřech. První dva týmy z každé skupiny postoupily do druhé skupinové fáze, ve které byla jedna skupina čítající 6 týmů. První tři z této skupiny postoupili na mistrovství světa, čtvrtý celek postoupil do baráže proti pátému celku ze zóny AFC.\n\n\n<div id=\"Jamaica v United States\">\n\n<div id=\"El Salvador v Panama\">\n<div id=\"United States v El Salvador\">\n\n<div id=\"Jamaica v Panama\">\n<div id=\"El Salvador v Jamaica\">\n\n<div id=\"Panama v United States\">\n<div id=\"El Salvador v United States\">\n\n<div id=\"Panama v Jamaica\">\n<div id=\"Jamaica v El Salvador\">\n\n<div id=\"United States v Panama\">\n<div id=\"United States v Jamaica\">\n\n<div id=\"Panama v El Salvador\">\n\n\n<div id=\"Canada v Guatemala\">\n\n<div id=\"Costa Rica v Honduras\">\n<div id=\"Canada v Honduras\">\n\n<div id=\"Guatemala v Costa Rica\">\n<div id=\"Honduras v Guatemala\">\n\n<div id=\"Costa Rica v Canada\">\n<div id=\"Honduras v Canada\">\n\n<div id=\"Costa Rica v Guatemala\">\n<div id=\"Canada v Costa Rica\">\n\n<div id=\"Guatemala v Honduras\">\n<div id=\"Honduras v Costa Rica\">\n\n<div id=\"Guatemala v Canada\">\n\n\n<div id=\"Saint Vincent and the Grenadines v Trinidad and Tobago\">\n<div id=\"Saint Kitts and Nevis v Trinidad and Tobago\">\n<div id=\"Trinidad and Tobago v Mexico\">\n\n<div id=\"Saint Vincent and the Grenadines v Saint Kitts and Nevis\">\n<div id=\"Mexico v Saint Vincent and the Grenadines\">\n<div id=\"Trinidad and Tobago v Saint Kitts and Nevis\">\n\n<div id=\"Saint Vincent and the Grenadines v Mexico\">\n<div id=\"Saint Kitts and Nevis v Saint Vincent and the Grenadines\">\n\n<div id=\"Mexico v Trinidad and Tobago\">\n<div id=\"Saint Kitts and Nevis v Mexico\">\n<div id=\"Trinidad and Tobago v Saint Vincent and the Grenadines\">\n\n<div id=\"Mexico v Saint Kitts and Nevis\">\n\n\n<div id=\"Costa Rica v Mexico\">\n\n<div id=\"Panama v Guatemala\">\n\n<div id=\"Trinidad and Tobago v United States\">\n<div id=\"Guatemala v Trinidad and Tobago\">\n\n<div id=\"Costa Rica v Panama\">\n\n<div id=\"Mexico v United States\">\n<div id=\"Panama v Mexico\">\n\n<div id=\"United States v Guatemala\">\n\n<div id=\"Trinidad and Tobago v Costa Rica\">\n<div id=\"Trinidad and Tobago v Panama\">\n\n<div id=\"United States v Costa Rica\">\n\n<div id=\"Guatemala v Mexico\">\n<div id=\"Costa Rica v Guatemala\">\n\n<div id=\"Panama v United States\">\n\n<div id=\"Mexico v Trinidad and Tobago\">\n<div id=\"Mexico v Costa Rica\">\n\n<div id=\"United States v Trinidad and Tobago\">\n\n<div id=\"Guatemala v Panama\">\n<div id=\"Panama v Costa Rica\">\n\n<div id=\"Trinidad and Tobago v Guatemala\">\n\n<div id=\"United States v Mexico\">\n<div id=\"Costa Rica v Trinidad and Tobago\">\n\n<div id=\"Mexico v Panama\">\n\n<div id=\"Guatemala v United States\">\n<div id=\"Costa Rica v United States\">\n\n<div id=\"Mexico v Guatemala\">\n\n<div id=\"Panama v Trinidad and Tobago\">\n<div id=\"United States v Panama\">\n\n<div id=\"Trinidad and Tobago v Mexico\">\n\n<div id=\"Guatemala v Costa Rica\">\n\n"}
{"id": "700032", "url": "https://cs.wikipedia.org/wiki?curid=700032", "title": "Evropská silnice E55", "text": "Evropská silnice E55\n\nMezinárodní silnice E55 je evropská silnice vedoucí z města Helsingborg ve Švédsku do města Kalamata v Řecku. Její celková délka je 3 305 km.\n\nPo velkém přečíslování sítě evropských silnic v 80. letech měla E55 začínat zhruba o 1600 km severněji, až téměř u polárního kruhu na hranicích Švédska s Finskem. Jenže skandinávské země většinou nepoužívají číslo mezinárodní silnice jen co by doplňkové k číslu státní silnice, třeba jako v Česku. Používají jej jako hlavní a jediné. Pokud tedy po nějaké severské silnici vede i evropská mezinárodní silnice, má silnice nebo dálnice jen číslo mezinárodní. Jelikož jsou silnice na severu Evropy extrémně dlouhé, byly by náklady jen na výměnu tisíců cedulek, směrovek a tabulí velmi vysoké. Další náklady by spolykaly změny v mapách, turistických průvodcích apod. Proto byla Skandinávii udělena výjimka a E55 zůstala ve Švédsku i nadále pod původním označením E4. Podobnou výjimku má E6. Oficiálně dnes E55 začíná přesně na konci E4, u trajektu na švédském pobřeží. Jenže ani trajekt do Dánska a ani dánské silnice a dálnice číslo E55 prakticky nikde nepoužívají a to až ke křižovatce s E20 u Køge. Teprve až zde je E55 na dopravním značení a mapách poprvé k vidění. Důvodem je společná trasa s E47, která začíná ve stejném bodě jako E55 a Dánsko dalo přednost jen jednomu číslu, E47.\n\nVe Švédsku E55 začíná křižovatkou s E4 a trajektem pokračuje do Dánska. V Dánsku prochází městy Helsingør, Kodaň a Gedser a trajektem přechází do Německa. V německém přístavním městě Rostock se napojuje na A19, po které pokračuje do obce Wittstock/Dosse, kde se napojuje na A24. Brzy se napojuje na A10, která tvoří obchvat Berlína a dále vede po A13 do Drážďan, kde se napojuje na A17 a pokračuje do Česka. Po průchodu státní hranicí pokračuje E55 po D8 do Ústí nad Labem a Prahy, kde se napojuje na D1, poté se napojí na I/3, prochází Táborem, krátký úsek přechází přes D3, po které v budoucnosti povede celý úsek dnes vedoucí přes I/3 a pokračuje do Českých Budějovic. Cesta dál pokračuje do Rakouska, kde nejprve přechází po B310, ve Freistadtu se napojuje na A7 a pokračuje do Lince, napojí se na A1 a pokračuje do Salzburgu. Zde se napojí na A10 a jde do Villachu a pokračuje jako A2 do Itálie. Zde pokračuje E55 po dálnici A23, za Udine, kde se napojuje na A4, po které pokračuje do Benátek, odkud pokračuje po SS309 do Ravenny, za kterou se napojí na A14. Po A14 pokračuje do Bari, kde se napojí na SS16, ve Fasaně se napojí na SS379 a ve městě Brindisi končí trajektem do Řecka. Zde začíná ve městě Igumenica a směruje do města Kalamata, kde se napojuje na E65.\n"}
{"id": "700035", "url": "https://cs.wikipedia.org/wiki?curid=700035", "title": "Peroxid barnatý", "text": "Peroxid barnatý\n\nPeroxid barnatý je sloučenina barya a kyslíku se vzorcem BaO.\n\nPeroxid barnatý obsahuje peroxidovou skupinu O, kde jsou atomy kyslíku vázány vzájemně a každý pak na atom barya. V tuhé fázi má sloučenina stejnou strukturu jako karbid vápenatý, CaC.\n\nTato šedobílá látka patří mezi nejrozšířenější anorganické peroxidy. Je silným oxidačním činidlem. Používá se jako bělidlo, také v zábavní pyrotechnice jako oxidant, kde navíc poskytuje živě zelenou barvu, podobně jako jiné sloučeniny barya.\n\nPeroxid barnatý vzniká zvratnou absorpcí O oxidem barnatým. Kyslík se uvolňuje zpět při teplotách nad 500 °C.\nTato reakce je základem (dnes už překonaného) Brinova procesu separace kyslíku z atmosféry. Jiné oxidy, například oxid sodný NaO, se chovají podobně.\n\nPeroxid barnatý lze pomocí kyseliny sírové převést na peroxid vodíku:\nNerozpustný síran barnatý se ze směsi odfiltruje.\n\n\n"}
{"id": "700039", "url": "https://cs.wikipedia.org/wiki?curid=700039", "title": "Frederik I. Švédský", "text": "Frederik I. Švédský\n\nFrederik I. Švédský, také Fridrich I. Hessensko-Kasselský (švédsky \"Fredrik I\", německy \"Friedrich I\"); 28. dubna 1676, Kassel – 25. března 1751, Stockholm byl švédský král v letech 1720–1751 a lankrabě hessensko-kasselský.\n\nNarodil se 28. dubna roku 1676 v Kasselu jako třetí syn hessensko-kasselského landkarběte Karla (1654–1730) a jeho manželky \"Marie Amálie Kuronské\" (1653–1711).\n\nDostalo se mu na jeho dobu vynikajícího vzdělání, po jehož dokončení uskutečnil cestu do Holandska, Švýcarska, Itálie, Dánska a Německa. 31. května roku 1700 se oženil se svou sestřenicí Luisou Doroteou Pruskou (1680–1705), jedinou dcerou pruského krále Fridricha I. a jeho manželky Alžběty Henrietty Hessensko-Kasselské. Luisa Dorotea zemřela v roce 1705, nezůstavivši žádných potomků.\n\nZáhy po započetí války o španělské dědictví (1701) byl Fridrich svým otcem vyslán v čele pomocného sboru do Nizozemí, kde se až do uzavření Utrechtského míru v roce 1713 účastnil bojů na straně koalice.\n\nV roce 1710 započal Fridrich jednání o novém sňatku, a sice se sestrou švédského krále Karla XII. Ulrikou Eleonorou. Jednání byla úspěšná a koncem roku 1714 přibyl Fridrich do Stockholmu, kde se 24. března následujícího roku uskutečnila svatba.\n\nV roce 1716 se Fridrich účastnil tažení do Norska, kde utrpěl vážné zranění. V tomtéž roce byl ustanoven hlavním velitelem švédských vojsk a v roce 1718 se účastnil tažení, v němž Karel XII. padl. Po této neočekávané králově smrti, aby zajistil své manželce trůn, přikázal uvěznit \"Georga Heinricha von Görtze\", který byl vůdčí osobností strany podporující nároky vévody Karla Fridrich Holštýnsko-Gottorpského, jejího synovce, syna starší Ulričiny sestry Hedviky Žofie.\n\nKdyž \"Riksdag\" v roce 1719 potvrdil volbu Ulriky Eleonory královnou, přála si učinit svého manžela spoluvládcem, ten však se nehodlal spokojit s tímto postavením. Bezmezná oddanost královny svému manželovi mu dovolila mít silný vliv na vládu. Titul hlavního velitele, dříve pouze čestný, mu dál možnost reálně ovlivňovat vojenské otázky. Stál za rozhodnutím odstoupit Brémy a Verden Hannoveru a část Pomořanska ve prospěch Pruska, aby je přitáhl spolu s Anglií na svou stranu proti Rusku.\n\nJeho vliv a nerozhodnost královny vedly k tomu, že Riksdag přistoupil na plán Ulriky Eleonory vzdát se trůnu ve prospěch Fridrichův. 24. března roku 1720 byl zvolen králem pod jménem Frederik I. a 3. května téhož roku byl ve Stockholmu korunován. Jeho instalace na trůn však znamenala další omezení královské moci.\n\nJiž za rok Frederik ztratil mnoho svých příznivců, což bylo z velké části způsobeno s uzavřením pro Švédsko značně nevýhodného Nystadstkého míru v roce 1721. Kromě toho nevůli vyvolávaly i jeho pokusy rozšířit své pravomoci na úkor současné formy vlády. To vedlo k posílení tzv. \"holštýnské strany\". Od roku 1723 přestal Frederik hrát v politice Švédska významnou roli.\n\nV roce 1730 se stal i hessenským lankrabětem, vládu v Hessensku však prakticky delegoval na svého bratra Viléma.\n\nFrederik zůstal pro Švédy cizincem, nenaučil se ani jejich jazyku. Jeho záliba v požitcích postupně přerostla v bohapustou zhýralost. Jeho čas vyplňovaly lov, pitky a milostné avantýry.\n\nOd roku 1730 udržoval víceméně stálý vztah s dvorní dámou \"Hedvikou Ulrikou Taube\", dcerou člena Riksdagu Edvarda Taube. Časem dostala titul \"říšské hraběnky von Hessenstein\"; porodila králi dva syny a dvě dcery. Po smrti Ulriky Eleonory v roce 1741 s ní uzavřel morganatický sňatek; manželství však netrvalo dlouho, neboť Hedvika zemřela již v roce 1744.\n\nV roce 1748 ranila Frederika několikrát mrtvice a 25. března roku 1751 ve Stockholmu zemřel, nezůstaviv žádného legitimního potomka a následníka.\n\nJeho nástupcem zvolil Riksdag Adolfa Fridricha z rodu Holstein-Gottorp.\n\n"}
{"id": "700041", "url": "https://cs.wikipedia.org/wiki?curid=700041", "title": "Sounds of a Playground Fading", "text": "Sounds of a Playground Fading\n\nSounds of a Playground Fading je desáté studiové album švédské metalové kapely In Flames. Jedná se o první album nahrané In Flames poté, co kapelu v únoru 2010 opustil kytarista Jesper Strömblad.\n\nVeškerou hudbu napsal Björn Gelotte a všechny texty Anders Fridén.\n\n"}
{"id": "700042", "url": "https://cs.wikipedia.org/wiki?curid=700042", "title": "Železniční trať Tel Aviv – Ra'anana", "text": "Železniční trať Tel Aviv – Ra'anana\n\nŽelezniční trať Tel Aviv – Ra'anana je železniční trať v Izraeli, která začíná ve městě Tel Aviv a vede pak do severovýchodní části aglomerace Tel Avivu do města Ra'anana. V užším vymezení jde o nový úsek, který od východu zabíhá do severní části aglomerace Tel Avivu (též nazývána Šaronská trať).\n\nVznikla postupným vývojem a spojením několika železničních úseků budovaných postupně během 20. a 21. století. Koncem 40. let 20. století byla jedinou spojnicí Tel Avivu a města Haifa na severu Izraele východní železniční trať vedoucí po východním okraji pobřežní nížiny do města Chadera. Roku 1949 byla otevřena Železniční stanice Bnej Brak, tehdy nazývaná železniční stanice Tel Aviv ha-cafon (Tel Aviv-sever), která byla na tuto východní trať napojená prostřednictvím krátké východozápadní spojky a přiváděla vlakovou dopravu na východní okraj Tel Avivu. Po výstavbě pobřežní železniční trati mezi Tel Avivem a Chaderou přes město Netanja ovšem role této stanice klesla, stejně jako celé východní železniční tratě. Provoz na ní byl omezován a koncem 20. století byla dokonce dočasně zcela uzavřena. V roce 2000 byla nově otevřena, nyní jen jako krátká východozápadní trať mezi Tel Avivem a městy Bnej Brak, Petach Tikva a Roš ha-Ajin. Končila v železniční stanici Roš ha-Ajin darom. V roce 2003 byla protažena k severu podél zachovalého úseku bývalé východní železniční trati a zaústěna po zcela novém úseku k severozápadu, do železniční stanice Kfar Saba Nordau. V roce 2008 následovalo prodloužení do železniční stanice Hod ha-Šaron Sokolov, během následující dekády byla trať protažena do města Ra'anana a v plánu je další rozšíření k západu, až do města Herzlija, čímž by se trať napojila na pobřežní železniční trať a vytvořila tak železniční okruh obsluhující severní a severovýchodní část aglomerace Tel Avivu.\n\nNejnovější část trati od Roš ha-Ajin do Ra'anany (a s výhledem prodloužení do Herzlije) se nazývá též Šaronská trať (\"mesilat ha-Šaron\"). Jde o jednu z hlavních investic do železniční infrastruktury v Izraeli v prvních dvou dekádách 21. století. Jejím cílem se obsluhovat severní část aglomerace Tel Avivu, dramaticky snížit dojezdové časy a tím zmírnit nápor individuální dopravy.\n\nV současnosti jsou na železniční trati Tel Aviv-Ra'anana následující stanice:\n\n\"Poznámka: uvedený seznam zachycuje jen fyzickou posloupnost stanic na trase mezi Tel Avivem a Hod ha-Šaron bez ohledu na faktické pojíždění jednotlivých spojů, které mohou zahrnovat i jiné trati\"\n\n\n\n"}
{"id": "700043", "url": "https://cs.wikipedia.org/wiki?curid=700043", "title": "Kangnung", "text": "Kangnung\n\nKangnung je město na východním pobřeží Korejského poloostrova v Jižní Koreji. V roce 2006 mělo 229 869 obyvatel. Je ekonomickým centrem regionu Jongdong na východě provincie Kangwon. Má mnoho turistických atrakcí jako např. Jongdongdžin, což je jedna z nejslavnějších turistických atrakcí v Koreji. Jongdongdžin je malebné městečko, kam se Korejci sjíždějí na korejský nový rok pozorovat východ slunce. Jižně od města se nachází letecká základna jihokorejského letectva, která dříve sloužila i jako civilní letiště. Ve městě sídlí jihokorejský prvoligový fotbalový klub Kangneung City FC.\n\nKončí zde železniční trať z Jongdžu.\n\nKangnung bude jedním z hostitelských měst zimních olympijských her 2018 v Pchjongčchangu. Bude hostit halové sporty, zatímco ostatní sporty se budou odehrávat na sjezdovkách v nedalekých horách (převážně v okrese Pchjongčchang).\nVšechny budovy kromě \"Gangneung Indoor Ice Rink\" byly nově postaveny pro ZOH 2018. Jedná se o následující:\n"}
{"id": "700044", "url": "https://cs.wikipedia.org/wiki?curid=700044", "title": "Kvašáky", "text": "Kvašáky\n\nKvašáky nebo rychlokvašky je tradiční lidové označení okurek kysaných v solném nálevu.\n\nK přípravě kvašáků se používají zpravidla větší okurky než na nakládání do octa (asi 10–15 cm). Očistí se a namočí na několik hodin do vody, aby se zbavily hořké chuti. Do sklenice se dá křen, kopr, vinný list, višňový list, kuličky celého pepře, popř. další ingredience podle chuti, na to se naskládají okurky a přelijí vodou svařenou s kuchyňskou solí (asi 40 gramů soli na litr vody). Doporučuje se okurky propíchat, aby mohl unikat oxid uhličitý; kdo to neudělá, bude mít tzv. \"močáky\", ze kterých při konzumaci stříká šťáva. Okurky se ve sklenici zatíží např. skleničkou nebo dřívkem (nesmí dojít ke kontaktu se vzduchem, jinak se zkazí) a překryjí prodyšnou látkou. Postupně nastane mléčné kvašení, tekutina se zakalí, okurky změknou a dostanou příjemně nakyslou chuť.\nRozlišujeme dva základní druhy:\n\n\nKvašáky i lák z nich jsou oblíbenou letní pochoutkou, která v horku osvěží a podporuje látkovou výměnu. Obsahují totiž zdraví prospěšné a pro bezchybné fungování organismu nezbytné látky včetně enzymů, vitamínů, minerálií a stopových prvků, aminokyselin, mastných kyselin a organických kyselin. Podobně jako zelenina obsahují také antioxidanty a antimutagenní látky, jednoduché cukry, fruktooligosacharidy a vlákninu. V neposlední řadě je třeba zmínit příznivě působící střevní bakterie, které patří k tomu nejcennějšímu, co probioticky kvašená zelenina nabízí.\n\nNa Ukrajině nejčastěji se k nim přikusuje chleba se sádlem a zapíjí se vodkou (horilka). Vyrábějí se pod názvem \"malosol\" ve všech slovanských zemích, Rusové je používají i v teplé kuchyni k přípravě polévky zvané soljanka. Na Moravě je svými kvašáky proslulý Bzenec, kde se tradiční pouť k Nanebevzetí Panny Marie nazývá „kvašáková“ pro množství stánků nabízejících tuto pochoutku.\n\n\n\n"}
{"id": "700052", "url": "https://cs.wikipedia.org/wiki?curid=700052", "title": "Želva zubatá", "text": "Želva zubatá\n\nŽelva zubatá (\"Cyclemys dentata\") patří mezi sladkovodní želvy a je druhem rodu Cyclemys, který má celkem 7 druhů.\n\nKarapax má dlouhý až 25 cm. Krunýř má velmi plochý a oválný. Pohlaví je obtížné rozlišit. Samec má kořen ocasu silnější. Barva karapaxu dospělců je hnědá a bez kresby. Barva plastronu je světle až tmavě hnědá s tmavými pruhy na každém štítku. U starších želv nahrazuje pevné spojení horní a dolní části krunýře tkáň dovolující zaklapnutí při nebezpečí. Hlava i končetiny mají hnědou barvu a tečky šedé barvy. Na hlavě má méně výrazné okrové či červeno-růžové pruhy. Na prstech má silné a ostré drápy.\n\nPatří mezi všežravé želvy. Živí se vodními rostlinami, bezobratlými živočichy a drobnými rybkami. V zajetí jí i mleté maso, vnitřnosti, ryby, hmyz, granule, i vařené vajíčka, sladké ovoce, listy salátu a pampelišky.\n\nSamice klade většinou 2-4 vejce, která mají tvrdou skořápku a podlouhlý tvar. Vejce zahrabává do půdy, často do písku. Inkubační doba trvá 80 dní. Mláďata mají okraj krunýře výrazně zubatý, s tím také souvisí jméno želvy. Mláďata jsou převážně masožravci, všežravci se stávají až postupně, jak rostou. Odchov mláďat není častý, ale možný je.\n\nJe velice přizpůsobivá, lze ji najít i ve výškách až 1000 m n. m. Obývá především jihovýchodní Asii, a to od území od Indie až po Vietnam, Indonésii až Filipíny. Žije hlavně v horských lesích, v mělkých tůních, zatopených polích a loukách, potocích s břehy s hustým rostlinným porostem, který je bohatý na vodní hmyz a ryby. Upřednostňuje vody stojaté. V dospělosti přebývá převážně ve vodě jako většina vodních želv, občas se sluní na břehu.\n\n"}
{"id": "700054", "url": "https://cs.wikipedia.org/wiki?curid=700054", "title": "Železniční trať Tel Aviv – Beer Ševa", "text": "Železniční trať Tel Aviv – Beer Ševa\n\nŽelezniční trať Tel Aviv – Beerševa nebo jen železniční trať do Beerševy (: מסילת הרכבת לבאר שבע‎, \"mesilat ha-rakevet le-Be'erševa\", též nazýváno \"mesilat ha-Darom\", מסילת הדרום, \"jižní trať\") je železniční trať v Izraeli, která vede z Tel Avivu na jih státu, do města Beerševa, respektive ještě dál, do města Dimona (fakticky samostatná železniční trať Beerševa-Dimona)\n\nV roce 1915 za první světové války tehdejší turecká správa Palestiny dokončila narychlo budovanou a vojenskými účely motivovanou železniční trať, která probíhala z města Afula, přes Tulkarm, Lod až do Beerševy, zahrnuje v sobě z velké části i dnešní takzvanou Východní železniční trať a využila zčásti i již od konce 19. století existující železniční trať Tel Aviv-Jeruzalém. Později byla utlumována. Za britského mandátu byla totiž jako hlavní vlaková spojnice směrem na jih a do Egypta zvolena trať blíže pobřeží (dnes zhruba železniční trať Tel Aviv-Aškelon). Ještě na mapě z roku 1946 je ale v trase původní turecké železice od Lodu (respektive od odbočky z železniční tratě Tel Aviv-Jeruzalém jižně od Lodu) přes prostor dnešního Kirjat Gat (tehdy arabská obec al-Faludža) až k Beerševě zakreslena trasa zaniklé turecké trati s dochovanými zbytky kolejového svršku (označované na mapě jako \"Old Railway Tracks\"). Na rozdíl od dnešní tratě vedla v jižním úseku poněkud odlišnou trasou a k Beerševě se přibližovala od severozápadu, zatímco současná trať ze severu. \n\nOsobní přeprava do Beerševy byla zahájena na úseku od vesnice Na'an (místo odbočení této trati z trati Tel Aviv-Jeruzalém) v roce 1956. V roce 1965 byla prodloužena o úsek do města Dimona. V roce 1970 pak ještě přibyl úsek Dimona-Oron a roku 1971 vlečka do lokality Cefa. Šlo o dopravní obsluhu zdejších továren v poušti a u Mrtvého moře. Roku 1977 byla trať rozšířena do Nachal Cin hluboko v Negevské poušti. V roce 1979 ale pro malé využití byla na několik let přerušena osobní vlaková doprava do měst Kirjat Gat, Beerševa a Dimona a trať sloužila jen pro nákladní přepravu. V roce 1982 byla zprovozněna jako odbočka železniční trať Kirjat Gat-Aškelon, určená převážně jako tepna pro přepravu nerostů z Negevské pouště do ašdodského přístavu. V 90. letech 20. století byla osobní přeprava cestujících z Tel Avivu do Beerševy obnovena. V roce 2004 také vyrostla průmyslová vlečka z Beerševy do průmyslové zóny Ramat Chovav. Postupně dochází mezi Tel Avivem a Beerševou k rekonstrukci a výstavbě nových stanic.\n\nV současnosti jsou na železniční trati Tel Aviv-Beerševa následující stanice:\nodbočuje železniční trať Tel Aviv - Rišon le-Cijon Moše Dajan\n\n+ mezi posledními dvěma stanicemi vybíhá odbočka do\n\n\"Poznámka: uvedený seznam zachycuje jen fyzickou posloupnost stanic na trase mezi Tel Avivem a Beerševou bez ohledu na faktické pojíždění jednotlivých spojů\"\n\n\n"}
{"id": "700055", "url": "https://cs.wikipedia.org/wiki?curid=700055", "title": "Terenzo", "text": "Terenzo\n\nTerenzo je obec v provincii Parma v italském regionu Emilia-Romagna, nacházející se 100 km západně od Bologni a asi 30 km jihozápadně od Parmy. Terenzo má 18 částí obce. Sousedí s obcemi Berceto, Calestano, Fornovo di Taro, Sala Baganza a Solignano. Obec je zmiňována v životopise Karla IV. \"Vita Caroli\" v souvislosti se snem, který se mu zde měl zdát.\n\nTerenzo se dělí na 18 vesnic a samot. Jedná se o Bardone, Boschi di Bardone, Case Castellani, Cassio, Castello, Castello di Casola, Cazzola, Corniana, Goiano, Lesignano Palmia, Lughero, Palmia, Puilio, Selva Grossa, Stazione Bocchetto, Villa, Villa di Casola a Viola.\n\n"}
{"id": "700058", "url": "https://cs.wikipedia.org/wiki?curid=700058", "title": "Jimramovské mlýny", "text": "Jimramovské mlýny\n\nV Jimramově v minulosti stávaly čtyři vodní mlýny – Horní mlýn, Zámecký (též Prostřední či Urbanův) mlýn, Mostní (též Dolní či Krausův) mlýn a Dolní (též Podmelovský) mlýn (u dnešního Benátského mostu).\n\nMlýn pravděpodobně vznikl okolo roku 1500, ale první zmínky spadají až k roku 1600. V roce 1607 jej koupil majitel jimramovského panství Jan Dubský z Třebomyslic. Roku 1614 jej získala Alyna Dubská ze Zdětína. V té době mlýn ve špatném stavu, proto musel být znovu vystavěn. V roce 1631 se u mlýna zmiňuje pila. Roku 1749 jej odkoupil František Dvořáček, první se soukromých vlastníků mlýna. V roce 1920 mlýn vyhořel a zůstala pouze pila. Po požáru provoz už nebyl obnoven. Ve mlýně bylo zřízeno faktorství koberců, do roku 1970 zde fungoval sklad obilí. Pila byla využívána do roku 1948. Obytná část je využívána jako byt.\n\nVoda byla do mlýna přiváděna náhonem ze Fryšávky a od mlýna pokračovala náhonem do rybníka u Zámeckého mlýna.\n\nPodle dochovaných fotografií měla budova vysokou mansardovou střechu krytou šindelem. Při obnově po požáru bylo budově mlýna přistavěno patro.\n\nNejstarší záznam o Zámeckém mlýně pochází z purkrechtních knih, kde se píše o Vítu Šmídovi, od něhož později koupil mlýn Jimramov. Před rokem 1589 se dostal do vlastnictví vrchnosti a provozovateli byli nájemníci. Po roce 1920 zřídili u mlýna elektrárnu. Posledním nájemníkem byl v roce 1909 Josef Urban (odtud také další označení - Urbanův mlýn). V roce 1948 došlo ke znárodnění a zastavení provozu. Dne 11. února 1957 rozhodla komise Krajského národního výboru z Pardubic o zbourání mlýna a zasypání rybníka s náhonem, nicméně ke zbourání a zasypání došlo až v 80. letech 20. století.\n\nVoda byla vedena náhonem přes Horní mlýn do rybníka, který pravděpodobně tvořil obrannou soustavu zámku (a dříve snad i tvrze). Z rybníka pokračoval náhon až do okolí parku Bludník, kde se nedaleko současného soutoku Svratky a Fryšávky vléval právě do Fryšávky. V těchto místech jsou stále patrné zbytky po náhonu.\n\nKrátkou dobu existoval v Jimramově také pátý mlýn. Stával při stavení čp. 52 (tzv. Šedovo – nachází hned nad rodným domem bratří Mrštíků) a vznikl na začátku 19. století. V té době se sem přiženil mlynář František Pešek. Mlýn zanikl před nebo kolem roku 1873, kdy se zde narodil Rudolf Šeda, který mlýn ve svých pamětech vzpomíná jako zaniklý.\n\nMostní mlýn vznikl pravděpodobně v 15. století. Během své existence prošel řadou přestaveb, přibyla také pila, která fungovala až do přestavby v roce 1914. Místo ní vznikla turbína elektrárny, která do 30. let 20. století zásobovala elektřinou celý Jimramov. V roce 1945 se mlýn dostal do majetku státu, v roce 1950 pak do rukou hospodářského družstva. Následujícím majitelem byly Jihomoravské mlýny Kyjov a poté byl provoz mlýna zastaven. Roku 1990 jej v restituci obdržela zpět rodina Petrů a po opravě je zde v provozu elektrárna.\n\nV době vzniku mlýna byla voda přiváděna pomocí Fryšávky. Teprve v 16. století za Vratislava z Pernštejna došlo k vytvoření náhonu ze Svratky od Sedlišť ke Kabačce, kde v té době býval soutok Svratky s Fryšávkou a o kousek dál přitéká také Trhonský potok. Současný soutok Svratky s Fryšávkou vznikl až v letech 1680-1687, kdy Filip Novohradský z Kolovrat převedl tok Svratky do současné podoby. Náhon měl část své cesty společnou s tehdejší Fryšávkou.\n\nAsi 50 metrů proti proudu Fryšávky (dnes Svratky) byl vybudován splav, ze které vede ke mlýnu náhon. Před vstupem do vantrok jsou umístěna kovová česla, která slouží k zachycení nečistot. Mlýn měl dvě mlýnská kola, která byla umístěna osami kolmo na sebe. Horní (hlavní) kolo pohánělo mlýn, spodní kolo zase pilu.\n\nPůvodně se jednalo o přízemní budovu se šindelovou střechou. Během své existence prošel řadou přestaveb, během nichž byla budova o patro zvýšena.\n\nPři opravě mlýna byla v mlýnském kole objevena vlhkostí velmi poškozená Bible. Uložena sem byla pravděpodobně v období protireformace ve 2. polovině 17. století či v 18. století. Na knize se nachází letopočet 1631 a také nápis se jménem Josefa Pánka. Podle Emila Čermáka, autora Kroniky Zubří země, byl Josef Pánek nájemcem v letech 1841-1869. V roce 1843 došlo k přestavbě mlýna a při ní byla Bible pravděpodobně objevena. Poté byla uchovávána v rodině až do poloviny 20. století, kdy ji poslední z rodiny Pánků darovala kralickému muzejnímu spolku. Dnes je po restauraci součástí expozice v Kralicích.\n\nNázvem Dolní mlýn bývá často označován Mostní mlýn. Na plánu zástavby Jimramova z doby kolem roku 1590 je však zaznamenán ještě další mlýn, v místech dnešního Benátského mostu. Dolní mlýn byl postaven právě kolem roku 1590 na řece Svratce u dolního ostrova. V roce 1631 je jako majitel uváděn Bernhard Prakšický ze Zástřizlů. V roce 1632 mlýn pravděpodobně zanikl. Důvod zániku není přesně znám - pravděpodobně se jednalo o povodeň, při které byl stržen, nebo zpustl za třicetileté války a poté nebyl obnoven.\n\nMlýn byl postaven na malém spádu řeky, a proto musel být řešen jinak než ostatní jimramovské mlýny; nemohl být poháněn horní vodou, mlýnské kolo tak musela pohánět spodní voda. Typově se jednalo o poříční mlýn. Stával na pilotech zapuštěných částečně do břehu a částečně do řeky a stavba byla celá dřevěná. Mlýn byl často poškozován povodněmi a při jedné byl pravděpodobně také stržen.\n\n"}
{"id": "700059", "url": "https://cs.wikipedia.org/wiki?curid=700059", "title": "Železniční trať Kirjat Gat – Aškelon", "text": "Železniční trať Kirjat Gat – Aškelon\n\nŽelezniční trať Kirjat Gat-Aškelon, též železniční trať Chelec ( מסילת חלץ, \"mesilat Chelec\"), je železniční trať v Izraeli využívaná výlučně pro nákladní přepravu, která vede z města Kirjat Gat na západ k městu Aškelon.\n\nVznikla v roce 1982 jako průmyslová vlečka určená pro rychlejší dopravu nerostů z Negevské pouště do ašdodského přístavu. Vybíhá z města Kirjat Gat, na jehož jižním okraji odbočuje z železniční trati Tel Aviv-Beerševa. Směřuje pak mírně zvlněnou krajinou na severním okraji Negevu k západu. Prochází mezi vesnicemi Zohar a Sde David, pak mezi Talmej Jafe a Gvar'am a na východním okraji vesnice Mavki'im, cca 4 kilometry jižně od Aškelonu, ústí do severojižní železniční tratě Tel Aviv-Aškelon, která ovšem v tomto úseku jižně od Aškelonu je rovněž bez osobní přepravy. Od Mavki'im na jihozápad zároveň odbočuje kratší vlečka do elektrárny Rutenberg.\n\n\n"}
{"id": "700062", "url": "https://cs.wikipedia.org/wiki?curid=700062", "title": "Kvalifikace na Mistrovství světa ve fotbale 2002 (UEFA) – skupina 1", "text": "Kvalifikace na Mistrovství světa ve fotbale 2002 (UEFA) – skupina 1\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Ze šesti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id = \"Swiss v Rusia\">\n\n<div id = \"Kepulauan Faroe v Slovenia\">\n\n<div id = \"Luksemburg v Yugoslavia\">\n<div id = \"Swiss v Kepulauan Faroe\">\n\n<div id = \"Luksemburg v Slovenia\">\n<div id = \"Rusia v Luksemburg\">\n\n<div id = \"Slovenia v Swiss\">\n<div id = \"Luksemburg v Kepulauan Faroe\">\n\n<div id = \"Rusia v Slovenia\">\n\n<div id = \"Yugoslavia v Swiss\">\n<div id = \"Rusia v Kepulauan Faroe\">\n\n<div id = \"Swiss v Luksemburg\">\n\n<div id = \"Slovenia v Yugoslavia\">\n<div id = \"Yugoslavia v Rusia\">\n<div id = \"Rusia v Yugoslavia\">\n\n<div id = \"Kepulauan Faroe v Swiss\">\n\n<div id = \"Slovenia v Luksemburg\">\n<div id = \"Kepulauan Faroe v Yugoslavia\">\n\n<div id = \"Luksemburg v Rusia\">\n\n<div id = \"Swiss v Slovenia\">\n<div id = \"Yugoslavia v Kepulauan Faroe\">\n<div id = \"Kepulauan Faroe v Luksemburg\">\n\n<div id = \"Swiss v Yugoslavia\">\n\n<div id = \"Slovenia v Rusia\">\n<div id = \"Kepulauan Faroe v Rusia\">\n\n<div id = \"Luksemburg v Swiss\">\n\n<div id = \"Yugoslavia v Slovenia\">\n<div id = \"Yugoslavia v Luksemburg\">\n\n<div id = \"Slovenia v Kepulauan Faroe\">\n\n<div id = \"Rusia v Swiss\">\n\n"}
{"id": "700063", "url": "https://cs.wikipedia.org/wiki?curid=700063", "title": "Železniční stanice Dimona", "text": "Železniční stanice Dimona\n\nŽelezniční stanice Dimona (: תחנת הרכבת דימונה‎, \"Tachanat ha-rakevet Dimona\") je železniční stanice na železniční trati Tel Aviv-Beerševa (respektive železniční trati Beerševa-Dimona) v Izraeli.\n\nLeží v jižní části Izraele v Negevské poušti, v nadmořské výšce cca 550 metrů. Je situována na jihozápadní okraj města Dimona v ulici \"ha-Melacha\". Na protější straně kolejiště probíhá dálnice číslo 25. V okolí se rozkládá průmyslová a komerční zóna. Stanice neleží na vlastní železniční trati Tel Aviv-Beerševa, ale na samostatné odbočce (železniční trať Beerševa-Dimona), která z ní vybíhá v delce cca 35 kilometrů a do tratě Tel Aviv-Beerševa ústí v Beerševě.\n\nStanice byla otevřena roku 1965. Kromě osobní přepravy zde fungoval i nákladní provoz, kvůli kterému v roce 1970 vyrostl úsek Dimona-Oron a roku 1971 trať do lokality Cefa. V roce 1977 pak další úsek železnice dosáhl až do Nachal Cin v hloubi Negevské pouště. V roce 1979 byla osobní přeprava do Dimony přerušena kvůli nízkému využití. Obnovena byla až roku 2005, po rozsáhlé rekonstrukci a zdvoukolejnění tratě. Stanice je obsluhována autobusovými linkami společnosti Egged. Jsou tu k dispozici parkovací místa pro automobily a veřejný telefon.\n\n"}
{"id": "700065", "url": "https://cs.wikipedia.org/wiki?curid=700065", "title": "Železniční trať Beer Ševa – Dimona", "text": "Železniční trať Beer Ševa – Dimona\n\nŽelezniční trať Beerševa–Dimona je železniční trať v Izraeli, která vede z města Beerševa do města Dimona (pro osobní přepravu) a dále do hloubi Negevské poušti jako průmyslová vlečka. \n\nTrať z Beerševy do Dimony byla otevřena roku 1965. Kromě osobní přepravy zde fungoval i nákladní provoz, kvůli kterému v roce 1970 vyrostl úsek Dimona-Oron a roku 1971 trať do lokality Cefa. V roce 1977 pak další úsek železnice dosáhl až do Nachal Cin v odlehlé oblasti Negevské pouště. V roce 1979 byla osobní přeprava do Dimony přerušena kvůli nízkému využití. Obnovena byla až roku 2005, po rozsáhlé rekonstrukci a zdvoukolejnění tratě. \n\nZ tratě Tel Aviv-Beerševa vybíhá na východním okraji Beerševy, jižně od železniční stanice Be'er Ševa cafon. Vede pak k jihovýchodu okolo beduínského města Tel Ševa, vesnice Nevatim, rozptýleného beduínského osídlení podél dálnice číslo 25 a beduínského města Ar'ara ba-Negev. V žádné s těchto lokalit nestaví. Kromě výchozí železniční stanice Be'er Ševa Cafon se tu nachází jediná stanice pro osobní dopravu, konečná železniční stanice Dimona. Úsek do Dimony má celkovou délku cca 35 kilometrů. Ještě dál vedou kolejové úseky využívané průmyslem. Nejdále dosahují až do továrních komplexů na břehu Mrtvého moře.\n\n\n"}
{"id": "700071", "url": "https://cs.wikipedia.org/wiki?curid=700071", "title": "Maze", "text": "Maze\n\nMaze může znamenat:\n\n\n\n"}
{"id": "700074", "url": "https://cs.wikipedia.org/wiki?curid=700074", "title": "Železniční stanice Be'er Ševa cafon", "text": "Železniční stanice Be'er Ševa cafon\n\nželezniční stanice Be'er Ševa cafon (: תחנת הרכבת באר שבע צפון‎, \"Tachanat ha-rakevet Be'er Ševa cafon\", doslova \"železniční stanice Be'er Ševa-sever\", někdy též železniční stanice Be'er Ševa cafon Univerzita, תחנת הרכבת באר שבע צפון-אוניברסיטה, \"Tachanat ha-rakevet Be'er Ševa cafon Univerzita\") je železniční stanice na železniční trati Tel Aviv-Beerševa v Izraeli.\n\nLeží v jižní části Izraele v Negevské poušti, v nadmořské výšce cca 300 metrů. Je situována na severovýchodní okraj města Beerševa v ulici \"Sderot David Ben Gurion\". Západně od stanice se rozkládá Ben Gurionova univerzita v Negevu. Jihovýchodně odtud se trať rozděluje. Jižní větev míří do konečné železniční stanice Be'er Ševa Merkaz, východní pak vede víc než 30 kilometrů do železniční stanice Dimona (fakticky samostatná železniční trať Beerševa-Dimona).\n\nStanice byla otevřena roku 2005 v rámci celkové rekonstrukce tratě do Dimony, která byla v letech 1979–2005 nepoužívána pro osobní přepravu. Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní automaty, prodejní stánky a veřejný telefon.\n\n"}
{"id": "700080", "url": "https://cs.wikipedia.org/wiki?curid=700080", "title": "Železniční stanice Be'er Ševa merkaz", "text": "Železniční stanice Be'er Ševa merkaz\n\nželezniční stanice Be'er Ševa merkaz (: תחנת הרכבת באר שבע מרכז, \"Tachanat ha-rakevet Be'er Ševa merkaz\", doslova \"železniční stanice Be'er Ševa-střed\") je železniční stanice na železniční trati Tel Aviv-Beerševa v Izraeli.\n\nLeží v jižní části Izraele v Negevské poušti, v nadmořské výšce cca 270 metrů. Je situována do centra města Beerševa v ulici \"Jicchak Ben Cvi\". Poblíž stanice se rozkládá centrální autobusové nádraží.\n\nŽelezniční spojení do Beerševy postavili jako vojenskou trať narychlo již roku 1915 Turci. Pak byla ale postupně trať utlumována. Osobní přeprava z Tel Avivu do Beerševy začala znovu až roku 1956. Roku 1965 vznikla odbočka do města Dimona. V roce 1979 byla ovšem osobní přeprava do Beerševy pro malý zájem ukončena. Obnovení se dočkala až koncem 20. století. Železniční stanice Be'er Ševa merkaz byla otevřena roku 2000. Roku 2004 navíc vyrostla jižním směrem odtud dlouhá průmyslová vlečka do průmyslové zóny Ramat Chovav. Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní automaty, prodejní stánky, bankomat a veřejný telefon.\n"}
{"id": "700084", "url": "https://cs.wikipedia.org/wiki?curid=700084", "title": "Amfolyt", "text": "Amfolyt\n\nAmfolyty jsou chemické sloučeniny, které ve své molekule obsahují kyselé i zásadité funkční skupiny. Při určitém pH, označovaném jako izoelektrický bod, se amfolyty vyskytují ve formě zwitteriontu neboli amfiontu, kdy jsou kyselé i zásadité skupiny disociované a sloučenina se navenek chová jako elektricky neutrální. \n\nAmfolyty jsou podskupinou tzv. amfoterních látek, což jsou sloučeniny, které mohou reagovat jako kyseliny i jako zásady, tj. mohou v reakci odevzdat i přijmout proton. \n\nNejznámějším příkladem amfolytů jsou aminokyseliny, které obsahují ve své molekule jednak zásaditou funkční skupinu (aminovou –NH) a jednak i kyselou funkční skupinu (karboxylovou –COOH). Izoelektrický bod u aminokyselin s jednou aminoskupinou a jednou karboxylovou skupinou lze vypočítat z disociačních konstant (resp. jejich záporných logaritmů – pK) těchto dvou skupin:\nU složitějších sloučenin nelze izoelektrický bod snadno vypočítat a určuje se experimentálně.\n"}
{"id": "700087", "url": "https://cs.wikipedia.org/wiki?curid=700087", "title": "Eugen Bleuler", "text": "Eugen Bleuler\n\nPaul Eugen Bleuler (30. duben 1857 Zollikon, Švýcarsko – 15. červenec1939, Zollikon) byl švýcarský psychiatr mimořádného významu pro jeho přínosy k pochopení duševních chorob. Je tvůrcem termínu schizofrenie.\n\nBleuler se narodil v Zollikonu, městečku nedaleko Curychu ve Švýcarsku do rodiny zámožného sedláka Johanna Rudolfa Bleulera a Pauline Bleulerové. Studoval medicínu v Curychu. Následovala studia v Paříži, Londýně a Mnichově po kterých se vrátil do Curychu, aby nastoupil jako lékař v Burghölzli, psychiatrické univerzitní nemocnici v Curychu.\n\n"}
{"id": "700088", "url": "https://cs.wikipedia.org/wiki?curid=700088", "title": "Grand Prix Japonska 1994", "text": "Grand Prix Japonska 1994\n\nGrand Prix Japonska 1994 (XX Fuji Television Japanese Grand Prix), byl 15. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 563. grand prix, se již tradičně odehrála na okruhu v Suzuce.\n\n"}
{"id": "700095", "url": "https://cs.wikipedia.org/wiki?curid=700095", "title": "Mistrovství světa ve fotbale 1998 (soupisky)", "text": "Mistrovství světa ve fotbale 1998 (soupisky)\n\nSoupisky na Mistrovství světa ve fotbale 1998, které se hrálo ve Francii:\n\nHlavní trenér: Mário Zagallo\nHlavní trenér: Henri Michel\n\nHlavní trenér: Egil Olsen\n\nHlavní trenér: Craig Brown\n\nHlavní trenér: Herbert Prohaska\n\nHlavní trenér: Claude Le Roy\n\nHlavní trenér: Nelson Acosta\n\nHlavní trenér: Cesare Maldini\n\nHlavní trenér: Bo Johansson\n\nHlavní trenér: Aimé Jacquet\n\nHlavní trenér: Carlos Alberto Parreira\n\nHlavní trenér: Philippe Troussier\n\nHlavní trenér: Christo Bonev\n\nHlavní trenér: Bora Milutinović\n\nHlavní trenér: Paulo César Carpegiani\n\nHlavní trenér: Javier Clemente\n\nHlavní trenér: Georges Leekens\n\nHlavní trenér: Manuel Lapuente\n\nHlavní trenér: Guus Hiddink\nHlavní trenér: Cha Bum-kun, Kim Pyung-seok\n\nHlavní trenér: Berti Vogts\nHlavní trenér: Jalal Talebi\n\nHlavní trenér: Steve Sampson\n\nHlavní trenér: Slobodan Santrač\n\nHlavní trenér: Hernán Darío Gómez\n\nHlavní trenér: Glenn Hoddle\n\nHlavní trenér: Anghel Iordănescu\n\nHlavní trenér: Henryk Kasperczak\n\nHlavní trenér: Daniel Passarella\n\nHlavní trenér: Miroslav Blažević\n\nHlavní trenér: Renê Simões\n\nHlavní trenér: Takeši Okada\n"}
{"id": "700096", "url": "https://cs.wikipedia.org/wiki?curid=700096", "title": "Grand Prix Evropy 1994", "text": "Grand Prix Evropy 1994\n\nGrand Prix Evropy 1994 (XLVIII Grand Prix of Europe), 14. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 562. grand prix, se odehrála na okruhu Circuito Permanente de Jerez.\n\n"}
{"id": "700098", "url": "https://cs.wikipedia.org/wiki?curid=700098", "title": "TeamViewer", "text": "TeamViewer\n\nTeamViewer je program pro vzdálený přístup a podporu přes počítačové sítě. Umožňuje vzdálené ovládání počítače vašeho partnera, sdílení pracovní plochy, on-line schůzky, webové konference a přenos souborů mezi počítači. TeamViewer umožňuje připojení k jakémukoli počítači nebo serveru na světě v několika sekundách. Program je kompatibilní s platformami Microsoft Windows, Mac OS X, Linux, iOS, Android a Windows Phone 8. TeamViewer využívá více než 100 000 000 uživatelů po celém světě. Je to jedno z nejrychleji rostoucích řešení pro vzdálené ovládání a dálkové prezentace na světě. TeamViewer je vyvinut firmou TeamViewer GmbH, která byla založena v roce 2005 v Uhingen v Německu.\n\nTeamViewer musí být nainstalován pomocí instalačního manuálu, ačkoliv \"Quick support\" verze je funkční bez instalace. Pro připojení k jinému počítači pomocí TeamViewer musí být program nainstalován na obou zařízeních. Na jednom zařízení musí být aktivní práva administrátora, na ostatních zařízeních jsou dostačující práva standardního uživatele.\n\nJakmile je TeamViewer v počítači nainstalován, vygeneruje si partnerské ID číslo a heslo (heslo definované uživatelem je také přípustné). Pro navázání spojení mezi oběma zařízeními (administrátorem a ovládaným klientem) musí administrátor a klient použít výše uvedené ID číslo a heslo a zadat je do svého lokálního TeamVieweru.\n\nPro zahájení online konference pošle moderátor jednání ID číslo jednotlivým účastníkům. Za pomocí plné verze TeamViewer nebo přihlášením na http://go.teamviewer.com/ a zadáním ID se účastníci přihlásí do konference.\n\nTeamViewer využívá RSA kódový klíč (1024 bitů) a AES klíč (256-bitů) kódovací relaci.\nV základním nastavení TeamViewer využívá jeden ze serverů TeamViewer.com pro navázání a směrování spojení mezi administrátorem a ovládaným klientem. Nicméně v 70 % případů je spojení navázáno přes UDP nebo TCP.\n\n\n"}
{"id": "700099", "url": "https://cs.wikipedia.org/wiki?curid=700099", "title": "Grand Prix Portugalska 1994", "text": "Grand Prix Portugalska 1994\n\nGrand Prix Portugalska 1994 (XIV Grande Prémio de Portugal), byl 13. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 561. grand prix, se již tradičně odehrála na okruhu v Estorilu.\n\n"}
{"id": "700102", "url": "https://cs.wikipedia.org/wiki?curid=700102", "title": "Grand Prix Itálie 1994", "text": "Grand Prix Itálie 1994\n\nGrand Prix Itálie 1994 (LXV Gran Premio Vodafone d'Italia), 12. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 560. grand prix, se již tradičně odehrála na okruhu v Monze.\n\n"}
{"id": "700108", "url": "https://cs.wikipedia.org/wiki?curid=700108", "title": "Grand Prix Belgie 1994", "text": "Grand Prix Belgie 1994\n\nGrand Prix Belgie 1994 (LII Foster's Belgian Grand Prix) jedenáctý závod 45. ročníku mistrovství světa jezdců Formule 1 a 36. ročníku poháru konstruktérů, historicky již 559. grand prix, se uskutečnila na okruhu Circuit de Spa-Francorchamps.\n\n"}
{"id": "700109", "url": "https://cs.wikipedia.org/wiki?curid=700109", "title": "Železniční stanice Lehavim-Rahat", "text": "Železniční stanice Lehavim-Rahat\n\nŽelezniční stanice Lehavim-Rachat (: תחנת הרכבת להבים – רהט, \"Tachanat ha-rakevet Lehavim-Rahat\") je železniční stanice na železniční trati Tel Aviv-Beerševa v Izraeli.\n\nLeží v jižní části Izraele, na severním okraji Negevské pouště, v nadmořské výšce cca 280 metrů. Je situována na západní okraj města Lehavim, poblíž křižovatky dálnice číslo 40 a dálnice číslo 31. 4 kilometry severozápadně odtud leží velké beduínské město Rahat.\n\nStanice byla otevřena v červnu 2007 v rámci širších investic směřujících k posílení a zahuštění železniční obslužnosti izraelského jihu. Je obsluhována autobusovými linkami společnosti Egged. Jsou tu k dispozici parkovací místa pro automobily a veřejný telefon.\n\n"}
{"id": "700110", "url": "https://cs.wikipedia.org/wiki?curid=700110", "title": "Grand Prix Maďarska 1994", "text": "Grand Prix Maďarska 1994\n\nGrand Prix Maďarska 1994 (X Magyar Nagydíj) desátý závod 45. ročníku mistrovství světa jezdců Formule 1 a 36. ročníku poháru konstruktérů, historicky již 558. grand prix, se uskutečnila na okruhu Hungaroring.\n\n"}
{"id": "700111", "url": "https://cs.wikipedia.org/wiki?curid=700111", "title": "Železniční stanice Kirjat Gat", "text": "Železniční stanice Kirjat Gat\n\nŽelezniční stanice Kirjat Gat (: תחנת הרכבת קריית גת, \"Tachanat ha-rakevet Kirjat Gat\") je železniční stanice na železniční trati Tel Aviv-Beerševa v Izraeli.\n\nLeží v jižní části Izraele, v rovinaté krajině, v nadmořské výšce cca 130 metrů. Je situována na východní okraj města Kirjat Gat, respektive na východní okraj jeho obytné části. Dál k východu totiž pokračuje průmyslová zóna a komerční areály. Leží v ulici \"Chešvan\".\n\nČást zdejší železniční trati až do města Beerševa vznikla narychlo již v roce 1915 iniciativou turecké armády. Byla potom ale utlumována a britská mandátní správa pro mezinárodní vlakové propojení do Egypta preferovala trať vedoucí blíže k pobřeží (zhruba dnešní železniční trať Tel Aviv-Aškelon). Ještě na mapě z roku 1946 je ale v trase původní turecké železice od Lodu (respektive od odbočky z železniční tratě Tel Aviv-Jeruzalém jižně od Lodu) přes prostor dnešního Kirjat Gat (tehdy arabská obec al-Faludža) až k Beerševě zakreslena trasa zaniklé turecké trati s dochovanými zbytky kolejového svršku (označované na mapě jako \"Old Railway Tracks\").\n\nOsobní přeprava přes Kirjat Gat do Beerševy byla obnovena až roku 1956 a v poněkud jiné trase než původní turecké koleje (ty směřovaly k Beerševě ze severozápadu, nová trať ze severu). V roce 1979 ale byla osobní doprava do Kirjat Gat, Beerševy a města Dimona na jihu státu ukončena pro malý zájem. Nadále pak tyto traťové úseky sloužily jen pro přepravu nákladu. Tehdy, roku 1982, také vznikla nová železniční trať Kirjat Gat-Aškelon, která odbočuje jižně od Kirjat Gat k západu a sloužila pro dopravu nerostů z Negevské pouště do ašdodského přístavu na pobřeží. I ona byla a nadále je využívána jen pro přepravu nákladů. V roce 1997 byla osobní doprava obnovena v úseku Tel Aviv-Kirjat Gat a později byly obnoveny i spoje do Beerševy a Dimony. Je obsluhována autobusovými linkami společnosti Egged. Jsou tu k dispozici parkovací místa pro automobily a prodejní stánky.\n\n"}
{"id": "700112", "url": "https://cs.wikipedia.org/wiki?curid=700112", "title": "Chavelot", "text": "Chavelot\n\nChavelot je francouzská obec v departementu Vosges, v regionu Grand Est.\n\nObec leží mezi Golbey a Thaon-les-Vosges na levém břehu řeky Mosely asi 11 kilometrů od Épinalu.\n\n\n\"Počet obyvatel\"\n"}
{"id": "700117", "url": "https://cs.wikipedia.org/wiki?curid=700117", "title": "Grand Prix Německa 1994", "text": "Grand Prix Německa 1994\n\nGrand Prix Německa 1994 (LVI. Großer Mobil 1 Preis von Deutschland), 9. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 557. grand prix, se již tradičně odehrála na okruhu Hockenheimring.\n\n"}
{"id": "700121", "url": "https://cs.wikipedia.org/wiki?curid=700121", "title": "Golbey", "text": "Golbey\n\nGolbey je francouzské město v departementu Vosges, v regionu Grand Est.\n\nLeží na levém břehu řeky Mosely a protéká jí kanál Est.\n\nNa území města bylo doloženo osídlení v době neolitické i římské.\n\n\n\"Počet obyvatel\"\n\n\n"}
{"id": "700122", "url": "https://cs.wikipedia.org/wiki?curid=700122", "title": "Grand Prix Velké Británie 1994", "text": "Grand Prix Velké Británie 1994\n\nGrand Prix Velké Británie 1994 (XLVII Foster's British Grand Prix) osmý závod 45. ročníku mistrovství světa jezdců Formule 1 a 36. ročníku poháru konstruktérů, historicky již 556. grand prix, se uskutečnila na okruhu Silverstone.\n\n"}
{"id": "700126", "url": "https://cs.wikipedia.org/wiki?curid=700126", "title": "Grand Prix Francie 1994", "text": "Grand Prix Francie 1994\n\nGrand Prix Francie 1994 (LXXX Mobil 1 Grand Prix de France) byl sedmý závod 45. ročníku mistrovství světa jezdců Formule 1 a 36. ročníku poháru konstruktérů, historicky již 555. grand prix. Uskutečnil se na okruhu Circuit de Nevers Magny-Cours.\n\n"}
{"id": "700128", "url": "https://cs.wikipedia.org/wiki?curid=700128", "title": "Miloslav Jiřinec", "text": "Miloslav Jiřinec\n\nMiloslav Jiřinec (3. srpen 1924 Zahorčice u Strakonic – 29. leden 1974, Praha) byl český zeměměřický inženýr, působící v oblasti památkové péče.\n\nNarodil se v Zahorčicích u Strakonic. V roce 1932 se s rodiči přestěhoval do Prahy. Studoval na libeňském reálném gymnáziu, kde maturoval v roce 1943. Zbytek války pracoval jako pomocný dělník v továrně Philips. Po osvobození začal studovat zeměměřické inženýrství na Českém vysokém učení technickém v Praze. Ještě před ukončením studia, začátkem roku 1949) mu bylo pro jeho odborné i pedagogické schopnosti nabídnuto místo pomocného asistenta, které přijal. Druhou státní zkoušku složil v listopadu 1949. Poté byl odborným asistentem prof. Pavla Potužáka. V letech 1955-1957 absolvoval postgraduální studium v oborech silničního a železničního stavitelství.\n\nV roce 1959 odešel na Státní ústav památkové péče a ochrany přírody (SÚPPOP), kde se zabýval geodetickou a fotogrammetrickou dokumentací památkových objektů. Zde se snažil zavádět do praxe nejmodernější geodetické a fotogrammetrické metody. Současně si rozšiřoval vědomosti postgraduálním studiem architektury a památkové péče.\n\nV roce 1970 se stal českým zástupcem v mezinárodním výboru pro architektonickou fotografii CIPA.\n\nZemřel ve věku 49 let.\n\n"}
{"id": "700131", "url": "https://cs.wikipedia.org/wiki?curid=700131", "title": "Hugo Gold", "text": "Hugo Gold\n\nHugo Gold (14. října 1895 Vídeň – 20. listopadu 1974 Tel Aviv) byl židovský historik a nakladatel.\n\nHugo Gold se narodil ve Vídni a jakožto rakousko-uherský voják byl během první světové války zajat a internován na Sibiři. Po návratu z Ruska absolvoval Německou univerzitu v Brně a roku 1928 obhájil disertační práci \"Die Einwanderung der Juden in Mähren\". Roku 1924 převzal po svém strýci brněnské sionistické nakladatelství \"Hickl's Jüdischer Volkskalender\" a kromě stejnojmenného kalendáře vydával také týdeník \"Jüdische Volksstimme\" a \"Zeitschrift für die Geschichte der Juden in der Tschechoslowakei\". Gold vydával rovněž odborné i beletristické knihy židovských autorů (Hermann Ungar, Max Zweig aj.). Důležitým počinem se také staly sborníky o dějinách židů v českých zemích (1929 \"Die Juden und Judengemeinden Mährens in Vergangenheit und Gegenwart\", 1934 \"Die Juden und Judengemeinden Böhmens in Vergangenheit und Gegenwart\").\n\nPo vzniku Protektorátu Čechy a Morava Gold roku 1940 emigroval do Palestiny a v Tel Avivu záhy založil nakladatelství Olamenu, v němž publikoval práce německy píšících autorů. Dále se také věnoval dějinám židů na území bývalého Rakouska-Uherska. Za svou činnost byl oceněn mimo jiné roku 1967 Cenou Theodora Körnera za literaturu a byl členem PEN klubu.\n\n"}
{"id": "700133", "url": "https://cs.wikipedia.org/wiki?curid=700133", "title": "Houghova transformace", "text": "Houghova transformace\n\nHoughova transformace je technika extrakce příznaků používaná v analýze obrazu, počítačovém vidění a zpracování obrazu. Cílem této metody je najít nedokonalé instance objektů v rámci určité třídy tvarů hlasováním. Toto hlasování se provádí v prostoru parametrů, ze kterého jsou kandidáti objektů získání jako lokální maxima v tzv. akumulačním prostoru, který je explicitně zkonstruován algoritmem při výpočtu Houghovy transformace. \n\nKlasická Houghova transformace byla určena pro identifikaci přímek v obraze, ale později byla Houghova transformace rozšířena pro určení pozic libovolných tvarů, nejčastěji kruhů nebo elips. Podobu Houghovy transformace, jak se obecně používá dnes, vynalezli Richard Duda a Peter Hart v roce 1972 a nazvali ji „zobecněná Houghova transformace“ („generalized Hough transform“) podle původního patentu Paula Hougha z roku 1962. Transformace byla zpopularizována v komunitě \npočítačového vidění Danem H. Ballardem v roce 1981 v časopiseckém článku „Generalizing the Hough transform to detect arbitrary shapes“ (Zobecnění Houghovy transformace pro detekci libovolných tvarů). \n\nKlasická Houghova transformace slouží pro detekci přímek v obraze. Používá se ve strojovém vidění; dlouho byla nejužívanější technikou pro detekci čar na silnici pro autonomní a částečně autonomní vozidla (v současné době se od této transformace upouští a používají se techniky rychlejší (LSD, EDlines)). Houghova transformace dokáže sama o sobě najít pouze přímky – pakliže je třeba najít úsečky, je potřeba aplikovat další kroky.\n\nV běžných případech pracuje transformace nad černo-bílým (bez stupní šedi, binárním!) obrázkem.\nTransformace je založená na skutečnosti, že každá přímka v rovině x, y lze jednoznačně popsat dvojicí parametrů (r,σ), tedy vzdáleností od středu souřadnicového systému a úhlem od osy x.\n\nRovnice přímky v takovém tvaru je \n\nx cos(σ)+y sin(σ)=r\n\nRovině se souřadnicovým systémem vymezeným osami (r,σ) se říká prostor parametrů. \n\nProtože je přímka jednoznačně určena dvojicí (r,σ), zobrazí se každá přímka v (x,y) do (r,σ) jako jeden bod (viz obrázek) a naopak – bod v (r,σ) lze zobrazit jako přímku v (x,y).\n\nPro každý bod v (x,y) lze jednoduše najít množinu přímek, které tímto bodem procházejí. Je to množina (r,σ), splňujících uvedenou rovnici (x cos(σ)+y sin(σ)=r), když za (x,y) dosadíme souřadnice zkoumaného bodu.\n\nJe zřejmé, že takováto množina splňující uvedenou rovnici bude mít v (r,σ) tvar sinusovky.\n\nPro každý nalezený (bílý) bod v (x,y) zobrazíme množinu přímek, které jím mohou procházet jako sinusovku do (r,σ).\n\nPředpokládejme dále, že v (x,y) existují body ležící na přímce. Výše uvedeným postupem dokážeme pro každý bod vykreslit v (r,σ) množinu přímek, které jím mohou procházet. Přímku, která prochází všemi, můžeme tedy logicky najít jako průnik těchto množin.\n\nTento průnik odpovídá v (r,σ) jednomu bodu, který je přímo parametrickým vyjádřením odpovídající přímky. \n\n\n\n"}
{"id": "700134", "url": "https://cs.wikipedia.org/wiki?curid=700134", "title": "Želva lemovaná", "text": "Želva lemovaná\n\nŽelva lemovaná (\"Cuora flavomarginata\"), je druhem rodu Cuora a patří mezi želvy sladkovodní. Jméno želvy C. flavomarginata souvisí se schopností posunout plastron na okraj karapaxu, což je umožněno vazy, které spojují karapax a plastron.\n\nMá vysoce klenutý krunýř. Karapax a plastron má tmavě hnědé barvy kromě krémově žlutého pruhu na obratlovém kýlu. Okraj plastronu je lehce světleji pigmentovaný kvůli okrajovým štítkům. Končetiny mají hnědou barvu. Horní část hlavy je světle zelená, po stranách hlavy je žlutá široká linka začínající za okem. Pokožka na hlavě a mezi končetinami má světlejší růžovou barvu. Na předních tlapkách mají pět drápů, na zadních čtyři.\n\nSamce a samicem lze rozlišit jen obtížně. Samci mají větší ocas, který má téměř trojúhelníkový tvar.\n\nPatří mezi všežravce. Živí se žížalami, larvami, hlemýždi, slimáky, drobnými rybkami, ale i ovocem a zeleninou. Listovou zeleninu ignorují.\n\nTento druh se křížil s želvou japonskou (\"Mauremys japonica\") v zajetí a s želvou okinavskou (\"Geoemyda japonica\") v zajetí i ve volné přírodě.\n\nNachází se ve střední Číně (Chu-nan, Che-nan, An-chuej, Chu-pej, Čchung-čching, východní S’-čchuan, Če-ťiang a provincii Ťiang-su) zpravidla v okolí odvodňovacích kanálů řeky Jang-c’-ťiang. Žije také na Tchaj-wanu a v Japonsku, konkrétně na ostrovech Rjúkjú, Ishigaki a Iriomote.\n\n"}
{"id": "700137", "url": "https://cs.wikipedia.org/wiki?curid=700137", "title": "Karviná (starý zámek)", "text": "Karviná (starý zámek)\n\nStarý karvinský zámek stával v dnes již neexistující původní obci Karvinná. Dnes se jedná o místní část Doly.\n\nPůvodně stávala na místě zámku tvrz, která je poprvé zmiňována roku 1461. V 17. století došlo k přestavbě tvrze na barokní zámek a na konci 18. století přestavěn v duchu klasicismu. V 19. století přestalo sídlo Larisch-Mönnichům vyhovovat a ti se přestěhovali na zámek Fryštát. V roce 1873 byl v blízkosti vystavěn zámek Solca a do starého zámku umístili centrální ředitelství podniků hraběte Larisch-Mönnicha. V roce 1945 došlo ke konfiskaci zámku a ten se stal majetkem státu a sloužil úřadům. Kvůli poddolování se jeho stav horšil, a proto musel být v 50. letech 20. století zbourán.\n\n"}
{"id": "700138", "url": "https://cs.wikipedia.org/wiki?curid=700138", "title": "Železniční trať Tel Aviv – Aškelon", "text": "Železniční trať Tel Aviv – Aškelon\n\nŽelezniční trať Tel Aviv – Aškelon nebo jen železniční trať do Aškelonu ( מסילת הרכבת לאשקלון, \"mesilat ha-rakevet le-Aškelon\", též železniční trať Lod – Aškelon, מסילת הרכבת לוד - אשקלון, \"mesilat ha-rakevet Lod-Aškelon\") je železniční trať v Izraeli, která vede z Tel Avivu přes město Lod podél jižní části středomořského pobřeží do města Aškelon. Fyzicky i historicky samostatným traťovým úsekem je pouze část mezi Lodem a Aškelonem.\n\nV roce 1915 za první světové války tehdejší turecká správa Palestiny dokončila narychlo budovanou a vojenskými účely motivovanou železniční trať, která probíhala vnitrozemím Palestiny z města Afula, přes Tulkarm, Lod až do města Beerševa. Ta byla ale za britského mandátu utlumena a pro vlakové spojení s jihem země a do Egypta byla již roku 1919 zprovozněna trať Haifa-Lod-Káhira vedoucí blíže k pobřeží. Ta se stala základem nynější tratě Tel Aviv-Aškelon. Jednou denně tudy jezdily vlaky do Káhiry a šlo o výraznou mezinárodní tepnu. Vedla zhruba v nynější trase Lod-Aškelon, ovšem plynule pokračovala i do dnešního pásma Gazy. Její severní úsek byl ale z hlediska linkového vedení jiný a místo výchozí stanice v Tel Avivu vyjížděly vlaky z Haify, přičemž využívaly dnes zčásti neexistující takzvanou východní železniční trať přes města Chadera a Tulkarm.\n\nPo vzniku státu Izrael v roce 1948 byla trať přervána na hranicích pásma Gazy kontrolovaného Egyptem a zbylý úsek na území Izraele po delší dobu nesloužil pro osobní přepravu (samozřejmě s výjimkou úseku Tel Aviv-Lod, který je součástí železniční trati Tel Aviv-Jeruzalém). Teprve v roce 1991 byla otevřena železniční stanice Rechovot a osobní vlaky tak začaly vyjíždět na trase Tel Aviv-Rechovot. V roce 1995 následovala železniční stanice Ašdod Ad Halom a roku 2005 dorazily osobní vlaky až do Aškelonu. V roce 2003 byla mezitím zbudována odbočka k severu (fakticky samostatná železniční trať Tel Aviv-Rišon le-Cijon). Dál k jihu za Aškelonem pokračuje kolejové těleso několik kilometrů až k vesnici Mavki'im. Zde z ní k východu odbočuje železniční trať Kirjat Gat-Aškelon, používaná jen jako vlečka pro přepravu nákladů, a zároveň další krátká vlečka k západu, kde vede na pobřeží do areálu elektrárny Rutenberg.\n\nVe výstavbě byla od roku 2007 i zcela nová železniční trať Aškelon-Beerševa vedená přes města Sderot a Ofakim v délce 63 kilometrů. Ta byla dokončena roku 2015, čímž byla trať Tel Aviv-Aškelon napojena z jihovýchodu na železniční trať Tel Aviv-Beerševa.\n\nV současnosti jsou na železniční trati Tel Aviv-Aškelon následující stanice:\nodbočuje železniční trať Tel Aviv – Bnej Daromodbočuje železniční trať Tel Aviv-Modi'in\npřipojuje se východní železniční trať\nodbočuje železniční trať Tel Aviv-Jeruzalém\nodbočuje železniční trať Tel Aviv-Rišon le-Cijon\nodbočuje železniční trať Kirjat Gat-Aškelon\n+ plánovaná odbočka železniční tratě Aškelon-Beerševa\n\nV Izraeli neexistuje pevné dělení na jednotlivé železniční tratě (historicky, geograficky a inženýrsky vymezené). Místo toho je zde preferován systém jednotlivých spojů (linek), které často vedou na větší vzdálenosti po několika historicky a geograficky odlišných traťových úsecích.\n\nV rámci linkového vedení Izraelských drah k roku 2018 je trať Tel Aviv – Aškelon obsluhována spojem, který začíná ve městě Binjamina-Giv'at Ada na pomezí centrálního a severního Izraele a vede potom k jihu v trase historické pobřežní železniční trati přes města Chadera, Netanja a Herzlija do Tel Avivu, kde prochází ústřední železniční tepnou (Ajalonská železnice) podél tzv. Ajalonské dálnice. Následně spoj míří do Lodu a odtud přes města v jižní části aglomerace Tel Avivu do Aškelonu.\n\n\n\n"}
{"id": "700139", "url": "https://cs.wikipedia.org/wiki?curid=700139", "title": "Sanchey", "text": "Sanchey\n\nSanchey je francouzská obec v departementu Vosges, v regionu Grand Est. Leží 8 kilometrů od Épinalu.\n\nObec leží na břehu vodní nádrže Bouzey.\n\nSousední obce: Darnieulles, Uxegney, Les Forges, Renauvoid a Chaumousey.\n\nV dubnu 1895 se protrhla hráz vodní nádrže a voda zaplavila okolí. Zahynulo 87 lidí.\n\n\n\"Počet obyvatel\"\n"}
{"id": "700145", "url": "https://cs.wikipedia.org/wiki?curid=700145", "title": "Ernest Ellis Clark", "text": "Ernest Ellis Clark\n\nErnest Ellis Clark (1869? – 1932) byl malíř pocházející z anglického města Derby. Pracoval pro derbskou porcelánku a tři jeho malby se nyní nacházejí v Derbském muzeu a galerii.\n\nClark se narodil pravděpodobně roku 1869 v Derby, kde po dostudování umění začal pracovat pro porcelánku. Později se na Derbské škole umění stal uměleckým instruktorem a nakonec i mistrem umění. Za své malby získal několik ocenění. Během první světové války sloužil v Royal Field Artillery. Pro studenty umění napsal knihu o designu založeném na přírodě. Tři jeho obrazy daroval Derbskému muzeu sběratel Alfred E. Goodey. Na pravé straně obrazu ulice Green Street v Derby je namalována umělecká škola, kde Clark učil. Obraz pochází z doby tři roky před vybudováním divadla Hippodrome. Ernest Ellis Clark zemřel v Derby roku 1932, ve věku 63 let.\n\n"}
{"id": "700146", "url": "https://cs.wikipedia.org/wiki?curid=700146", "title": "Železniční stanice Be'er Ja'akov", "text": "Železniční stanice Be'er Ja'akov\n\nŽelezniční stanice Be'er Ja'akov (: תחנת הרכבת באר יעקב, \"Tachanat ha-rakevet Be'er Ja'akov\") je železniční stanice na železniční trati Tel Aviv-Aškelon v Izraeli.\n\nLeží v centrální části Izraele v pobřežní nížině, v nadmořské výšce cca 60 metrů. Je situována na jihozápadní okraj města Be'er Ja'akov v ulici \"Derech Chajim\" a \"Simcha Hotzberg\". Jihozápadně od stanice leží nemocnice Šmu'el ha-Rofe. Dál k jihu probíhá silnice číslo 431 dálničního typu. Podél ní z trati západně od stanice odbočuje k severozápadu samostatný traťový úsek (železniční trať Tel Aviv-Rišon le-Cijon) do železniční stanice Rišon le-Cijon ha-Rišonim (s plánovaným dalším prodloužením k západu).\n\nStanice byla otevřena roku 1998 v rámci zahušťování a obnovy železničního spojení mezi městy a Lod a Aškelon. Je obsluhována autobusovými linkami společnosti Egged. Jsou tu k dispozici parkovací místa pro automobily.\n\n"}
{"id": "700147", "url": "https://cs.wikipedia.org/wiki?curid=700147", "title": "Vodní smršť", "text": "Vodní smršť\n\nVodní smršť (někdy vodní sloup či hovorově a ne vždy zcela přesně tornádo nad vodou) je označení silného, sloupcovitého víru, který se vyskytuje nad vodní plochou a je spojen s mrakem typu cumulonimbus. V nejčastější formě se vyskytuje jako nesupercelární tornádo nad vodní plochou. Vodní smrště jsou většinou slabší, než jejich pozemní protějšky, není to však pravidlem.\n\nNavzdory rozšířenému mýtu do sebe vodní smršť „nenasává“ vodu ani ji nezvedá do velkých výšek. Voda, ze které trychtýř smrště tvořen, je tvořena lokálně kondenzací vodní páry. Vodní smršť je však schopná zvednout vodní úroveň na místě, kde se vody dotýká, až o jeden metr.\n"}
{"id": "700152", "url": "https://cs.wikipedia.org/wiki?curid=700152", "title": "Železniční stanice Rechovot", "text": "Železniční stanice Rechovot\n\nŽelezniční stanice Rechovot (: תחנת הרכבת רחובות‎, \"Tachanat ha-rakevet Rechovot\", oficiálně železniční stanice Rechovot Ehud Hadar, תחנת הרכבת רחובות אהוד הדר, \"Tachanat ha-rakevet Rechovot Ehud Hadar\", podle Ehuda Hadara, bývalého ředitele Izraelských drah) je železniční stanice na železniční trati Tel Aviv-Aškelon v Izraeli.\n\nLeží v centrální části Izraele v pobřežní nížině, v nadmořské výšce cca 50 metrů. Je situována do severní části města Rechovot v ulici \"Sara u-Šmu'el Gutholf\", která západně od stanice ústí do ulice \"Herzl\" (lokální silnice číslo 412). Na jih od stanice se rozkládá Weizmannův institut věd, na severu na protější straně kolejiště jsou to komerční a průmyslové areály. Jde o hustě osídlenou oblast, dál k severu leží město Nes Cijona.\n\nStanice leží na historické trase železniční trati, kterou zde na lince Haifa-Lod-Káhira zprovoznily už roku 1919 britské mandátní úřady. Už v 1. polovině 20. století tu existovala železniční stanice. Trať byla po roce 1948 přerušena politickými hranicemi a po delší dobu nesloužila pro osobní přepravu. Nynější železniční stanice byla otevřena roku 1991. Tehdy šlo o konečnou stanici pro spoje Tel Aviv-Rechovot. Později byly otevřeny i další stanice jižněji odtud. Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní stánky, automaty na nápoje, bankomat a veřejný telefon.\n\n"}
{"id": "700155", "url": "https://cs.wikipedia.org/wiki?curid=700155", "title": "Les Forges (Vosges)", "text": "Les Forges (Vosges)\n\nLes Forges je francouzská obec v departementu Vosges, v regionu Grand Est. Leží 5 kilometrů od Épinalu.\n\nÚzemím obce protéká kanál Est.\n\n\"Počet obyvatel\"\n"}
{"id": "700157", "url": "https://cs.wikipedia.org/wiki?curid=700157", "title": "Les Forges", "text": "Les Forges\n\nLes Forges může být:\n\n"}
{"id": "700158", "url": "https://cs.wikipedia.org/wiki?curid=700158", "title": "Železniční stanice Javne", "text": "Železniční stanice Javne\n\nželezniční stanice Javne (: תחנת הרכבת יבנה, \"Tachanat ha-rakevet Javne\") je železniční stanice na železniční trati Tel Aviv-Aškelon v Izraeli.\n\nLeží v centrální části Izraele v pobřežní nížině, v nadmořské výšce cca 30 metrů. Je situována na jižní okraj města Javne v ulici \"Sderot ha-Acma'ut\" (dálnice číslo 42), respektive na boční komunikaci \"ha-Mejsav\". Přímo před stanicí se rozkládá městská tržnice. Na jih odtud už začíná volná, zemědělsky využívaná krajina. 1 kilometr na západ leží vesnice Ben Zakaj.\n\nStanice leží na historické trase železniční trati, kterou zde na lince Haifa-Lod-Káhira zprovoznily už roku 1919 britské mandátní úřady. Trať byla po roce 1948 přerušena novými politickými hranicemi a po delší dobu nesloužila pro osobní přepravu. Nynější železniční stanice byla otevřena roku 1992. Je obsluhována autobusovými linkami společnosti Egged. Jsou tu k dispozici parkovací místa pro automobily.\n\n"}
{"id": "700160", "url": "https://cs.wikipedia.org/wiki?curid=700160", "title": "H.O.R.S.E.", "text": "H.O.R.S.E.\n\nH.O.R.S.E. je forma pokeru, při které se dokola střídá pět pokerových variant (z jejichž počátečních písmen je název H.O.R.S.E. vytvořen):\n\nTyto varianty se střídají pravidelně po odehrání předem daného počtu her či uběhnutí předem daného času. H.O.R.S.E. se vždy hraje s limitem (výjimečně je v některých hrách zavedeno pravidlo, že texas hold 'em se na finálovém stole hraje bez limitu).\n\nH.O.R.S.E. není příliš běžnou variantou v nízkých a domácích pokerových hrách. Objevuje se hlavně ve vysokých hrách v kasínech, a mimo to je součástí některých online pokerových heren. Je také hraná na WSOP, kde si svou premiéru odbyla v roce 2002. Turnaj v roce 2006 se stal do té doby nejvyšší hrou WSOP co se týče výše vstupného, kdy \"buy-in\" na turnaj činil 50 000 $.\n"}
{"id": "700163", "url": "https://cs.wikipedia.org/wiki?curid=700163", "title": "David Payne (malíř)", "text": "David Payne (malíř)\n\nDavid Payne (29. září 1843, Annan – 22. dubna 1894, Sheffield) byl skotský krajinář.\n\nNarodil se roku 1843 v obci Annan jako syn kameníka. Vystudoval Annan Academy a okamžitě se začal živit jako malíř pokojů. Poté se stal uměleckým malířem, roku 1869 se přestěhoval do anglického města Derby a v 80. letech 19. století žil podle záznamů na několika různých místech v hrabství Derbyshire.\n\nPayne začal malovat hospodářskou krajinu a iluzionistické malby. Vystavoval v \"Královské birminghamské společnosti umělců\", Nottinghamské galerii a byl členem Královské skotské akademie. Je považován za jednoho z nejlepších birminghamských umělců 19. století. V roce 1891 navštívila Derby britská královna Viktorie, aby položila základní kámen Derbyshirské královské nemocnice a povýšila sira Alfreda Haslama do rytířského stavu. Tuto návštěvu Payne zachytil obrazem \"Tržnice, královská návštěva, Derby\". Tato malba se nyní nachází v Derbském muzeu a galerii. Některé Payneovy obrazy se nachází také v muzeu obce Annan.\n\nDavid Payne byl ženatý a měl 14 dětí. Zemřel roku 1894 v Sheffieldu.\n"}
{"id": "700164", "url": "https://cs.wikipedia.org/wiki?curid=700164", "title": "Železniční stanice Ašdod Ad Halom", "text": "Železniční stanice Ašdod Ad Halom\n\nželezniční stanice Ašdod Ad Halom (: תחנת הרכבת אשדוד עד הלום, \"Tachanat ha-rakevet Ašdod Ad Halom\") je železniční stanice na železniční trati Tel Aviv-Aškelon v Izraeli.\n\nLeží v jižní části Izraele v pobřežní nížině, v nadmořské výšce cca 20 metrů. Je situována na východní okraj města Ašdod poblíž křižovatky dálnice číslo 4 a hlavní městské třídy \"Sderot Menachem Begin\". Do města samotného odbočuje z této trati severně odtud samostatná železniční vlečka, využívaná pro nákladní přepravu v ašdodském přístavu. Východně od stanice začíná volná, zemědělsky využívaná krajina. 1 kilometr na východ leží vesnice Štulim. Na západ od stanice jsou fragmenty původních pobřežních písečných dun, postupně zastavované městskými čtvrtěmi Ašdodu.\n\nStanice leží na historické trase železniční trati, kterou zde na lince Haifa-Lod-Káhira zprovoznily už roku 1919 britské mandátní úřady. Trať byla po roce 1948 přerušena novými politickými hranicemi a po delší dobu nesloužila pro osobní přepravu. Naopak vzhledem k vzniku nového ašdodského přístavu byla posilována nákladní přeprava. Roku 1982 vznikla železniční trať Kirjat Gat-Aškelon, která spojila přístav a Negevskou poušť s jejím surovinovým bohatstvím. Nynější železniční stanice byla otevřena roku 1995 a později prošla přestavbou. V roce 2004 byl úsek mezi železniční křižovatkou \"Plešet\" (odbočka k ašdodskému přístavu) a stanicí Ašdod Ad Halom zdvoukolejněn Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní stánky, automaty na nápoje, bankomat a veřejný telefon.\n\n"}
{"id": "700168", "url": "https://cs.wikipedia.org/wiki?curid=700168", "title": "Železniční stanice Aškelon", "text": "Železniční stanice Aškelon\n\nŽelezniční stanice Aškelon (: תחנת הרכבת אשקלון, \"Tachanat ha-rakevet Aškelon\") je železniční stanice na železniční trati Tel Aviv-Aškelon v Izraeli.\n\nLeží v jižní části Izraele v pobřežní nížině, v nadmořské výšce cca 50 metrů. Je situována na východní okraj města Aškelon poblíž křižovatky dálnice číslo 4, dálnice číslo 3 a městské třídy \"Sderot Menachem Begin\". V okolí stanice se rozkládá průmyslová a komerční zóna a vzdělávací komplex Kfar Silver. Východně od stanice začíná volná, zemědělsky využívaná krajina. Na západ od stanice městské čtvrtě Aškelonu.\n\nStanice leží na historické trase železniční trati, kterou zde na lince Haifa-Lod-Káhira zprovoznily už roku 1919 britské mandátní úřady. Trať byla po roce 1948 přerušena novými politickými hranicemi a po delší dobu nesloužila pro osobní přepravu. Naopak vzhledem k vzniku nového ašdodského přístavu byla posilována nákladní přeprava. Roku 1982 proto vznikla železniční trať Kirjat Gat-Aškelon, která spojila přístav a Negevskou poušť s jejím surovinovým bohatstvím. Napojení se nachází u vesnice Mavki'im, cca 4 kilometry jižně od Aškelonu, kam až vede ze stanice Aškelon kolejový svršek (nevyužívaný ovšem pro osobní přepravu). Trať do Kirjat Gat pak uhýbá k východu, zatímco k západu odbočuje krátká vlečka do areálu elektrárny Rutenberg. Železniční stanice Aškelon byla otevřena roku 2005 a zároveň došlo k rekonstrukci tratě v úseku Aškelon-Ašdod včetně zdvoukolejnění. Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní stánky, automaty na nápoje a veřejný telefon.\n\nVe výstavbě je od roku 2007 nová železniční trať Aškelon-Beerševa vedená přes města Sderot a Ofakim v délce 63 kilometrů. Dokončení se plánovalo na rok 2015.\n\n"}
{"id": "700170", "url": "https://cs.wikipedia.org/wiki?curid=700170", "title": "Segura de León", "text": "Segura de León\n\nSegura de León je španělská obec situovaná v provincii Badajoz (autonomní společenství Extremadura).\n\nObec je vzdálena 13,3 km od města Fregenal de la Sierra, 108 km od Méridy a 113 km od města Badajoz. Patří do okresu Tentudía a soudního okresu Fregenal de la Sierra. Obcí prochází silnice EX-201.\n\nV roce 1834 se obec stává součástí soudního okresu Fregenal de la Sierra. V roce 1842 čítala obec 740 usedlostí a 2700 obyvatel.\n"}
{"id": "700171", "url": "https://cs.wikipedia.org/wiki?curid=700171", "title": "Vybíjecí odpor", "text": "Vybíjecí odpor\n\nVybíjecí odpor je rezistor zapojovaný v elektrických spotřebičích paralelně k velkým kondenzátorům. Účelem vybíjecího odporu je postupné (až během několika minut) vybití náboje, který zůstane na kondenzátoru po odpojení spotřebiče od zdroje napájení (od sítě) a tak zabránění případnému úrazu elektrickým proudem při manipulaci s vypnutým spotřebičem.\n\nPříkladem mohou být vybíjecí odpory u odrušovacích kondenzátorů komutátorových motorů napájených ze střídavé sítě (např. ve vysavači, fénu, mixéru apod.), nebo vybíjecí odpory u rozběhových kondenzátorů jednofázových indukčních motorů. \n\nVybíjecí odpor má relativně vysokou hodnotu, takže ztráta výkonu na něm je zanedbatelná vůči příkonu celého spotřebiče.\n"}
{"id": "700172", "url": "https://cs.wikipedia.org/wiki?curid=700172", "title": "Siruela", "text": "Siruela\n\nSiruela je španělská obec situovaná v provincii Badajoz (autonomní společenství Extremadura).\n\nObec je vzdálena 129 km od Méridy a 188 km od města Badajoz. Patří do okresu La Siberia a soudního okresu Herrera del Duque. Obcí prochází silnice BA-136.\n\nV roce 1834 se obec stává součástí soudního okresu Herrera del Duque. V roce 1842 čítala obec 860 usedlostí a 3240 obyvatel.\n"}
{"id": "700173", "url": "https://cs.wikipedia.org/wiki?curid=700173", "title": "Lešná (zámek, okres Vsetín)", "text": "Lešná (zámek, okres Vsetín)\n\nZámek Lešná je zámek v obci Lešná v okrese Vsetín z 1. poloviny 17. století, který byl postaven na místě středověké tvrze ze 14. století. Je chráněn jako kulturní památka České republiky.\n\nV 15. století stála na místě dnešního zámku dřevěná tvrz, jež byla v průběhu 16. a 17. století přebudována na renesanční zámek. Rudolf Magnus Podstatský z Prusinovic, majitel Lešné v letech 1710 - 1740, provedl barokní úpravy. Na začátku 19. století byla Jiřím Beesem založena zámecká zahrada, která se rozkládá na ploše 7 ha.\n\nPoslední majitelé zámku byli Kinští. Ti objektu vtiskli klasicizující ráz s novogotickými detaily. Roku 1945 byli Kinští přinuceni zámek opustit; posledním majitelem z tohoto rodu byl Bedřich Adolf Kinský (1885–1956). V letech 1948–1975 v budově zámku sídlila škola. Od roku 2011 je zámek přístupný veřejnosti. Je v něm mj. pozoruhodné balustrádové zábradlí nebo pokoje s malovanými stropy a původní barokní podlahou. Místnosti jsou vybaveny mobiliářem hrabat Kinských z přelomu 19. a 20. století.\n\nZámek použil režisér Filip Renč ve filmu \"Requiem pro panenku\", v němž ztvárnil Ústav sociální péče v Měděnci, kde roku 1984 došlo k největší žhářské katastrofě v historii Československa a České republiky. Při požáru, jenž založila jedna z chovanek ústavu Eva Kováčová (dnes pod mužským jménem René), tehdy zahynulo 26 osob.\n"}
{"id": "700174", "url": "https://cs.wikipedia.org/wiki?curid=700174", "title": "Usměrňovací můstek", "text": "Usměrňovací můstek\n\nUsměrňovací můstek je soustava čtyř a více diod v můstkovém obvodu, které vytváří výstup stejné polarity pro jakoukoliv polaritu vstupu. V nejběžnější aplikaci se můstkové usměrňovače používají k převádění střídavého proudu na stejnosměrný proud.\n\nZákladní vlastností můstkového usměrňovače je, že polarita výstupu je stejná nezávisle na polaritě vstupu. Můstkový usměrňovač byl vynalezen polským elektrotechnikem Karlem Pollakem, který si jej patentoval v prosinci 1895 ve Velké Británii a v lednu 1896 v Německu. V roce 1897 nezávisle objevil a publikoval Leo Graetz podobné zapojení. Dnes je diodový můstek často označován jako Graetzův obvod či Graetzův můstek.\n\n"}
{"id": "700175", "url": "https://cs.wikipedia.org/wiki?curid=700175", "title": "Queenstown (Nový Zéland)", "text": "Queenstown (Nový Zéland)\n\nQueenstown je novozélandské město v regionu Otago na Jižním ostrově. Nachází se podél zátoky jezera Wakatipu. Město je centrem distriktu Queenstown-Lakes a v regionu Otago jde o třetí největší město. Queenstownské letiště je vzdálené zhruba 10 km od centra města ve Franktonu. Sousední města (town) zahrnují Arrowtown, Wanaka, Alexandra a Cromwell. Nejbližší města (city) jsou Dunedin a Invercargill.\n\nQueenstown je centrum cestovního ruchu, za rok navštíví město přes milion návštěvníků. Queenstown má průměrnou populaci 46 000 obyvatel a návštěvníků, během vrcholu letní sezóny je to okolo 90 000. Pro množství extrémních sportů operujících v Queenstownu a okolí je město nazýváno jako dobrodružné hlavní město světa. Bylo zde poprvé ve světě komerčně provozováno bungee jumping. Ve městě se nachází visutá lanová dráha, jejíž vrchol poskytuje panoramatický výhled, z něhož vede mj. turistická trasa na horu Ben Lomond (1748 m n. m.). Ve městě se nachází světoznámý hamburger restaurant Fergburger. U centra města má kotviště více než sto let starý parník TSS Earnslaw, který je stále v provozu. V blízkosti města se nalézají lyžařské areály Coronet Peak a The Remarkables.\n\nPrůzkumníci William Gilbert Rees a Nicholas Von Tunzelman byli první Evropané, kteří se zde usadili. Rees zde hledal pastviny a po prvotní návštěvě se vrátil v roce 1860 a založil farmu na místě současného centra Queenstownu. V roce 1862 bylo poblíž Queenstownu objeveno zlato na řece Arrow River.\n\nVe městě se nachází zednářská lóže \"Lake Lodge of Ophir No. 85\" založená v roce 1864.\n\nPodnebí Queenstownu je oceánické (podle Köppenovy klasifikace podnebí Cfb).\n\nV okolí Queenstownu se mj. natáčely filmy a trilogie Pán prstenů a Hobit.\n\n\n"}
{"id": "700176", "url": "https://cs.wikipedia.org/wiki?curid=700176", "title": "David Payne", "text": "David Payne\n\nDavid Payne může být:\n"}
{"id": "700177", "url": "https://cs.wikipedia.org/wiki?curid=700177", "title": "Železniční trať Aškelon – Beer Ševa", "text": "Železniční trať Aškelon – Beer Ševa\n\nŽelezniční trať Aškelon-Beerševa ( מסילת הרכבת אשקלון - באר שבע, \"mesilat ha-rakevet Aškelon-Be'er Ševa\") je nová železniční trať v jižním Izraeli, která vede z Aškelonu do města Beerševa a vytvořila tak druhé severojižní spojení mezi centrem a jihem státu. \n\nBudování trati začalo v první dekádě 21. století. Motivací bylo posílit ekonomicky periferní oblasti na severozápadě Negevské pouště a zvýšit mobilitu obyvatel mezi centrem a jihem Izraele. 2. ledna 2007 začala výstavba železniční stanice Ofakim. Slavnostního položení základního kamene se zúčastnil ministr Ša'ul Mofaz, generální ředitel Izraelských drah Ofer Linčevski a starosta Ofakim Avi Asraf. Náklady na výstavbu celé tratě byly odhadovány tehdy na 400 milionů amerických dolarů. Měla mít délku 63 kilometrů a předpokládalo se její dokončení ve 3. čtvrtletí roku 2009. Podle stavu z počátku roku 2007 se kromě stanice v Ofakim již budovalo kolejové těleso v úseku mezi Aškelonem a vesnicí Jad Mordechaj a mezi Beerševou a Ofakim.\n\n4. července 2010 byly na trati Aškelon-Beerševa oficiálně zahájeny vlastní stavební práce. Dokončení trati se nyní očekávalo počátkem roku 2015. Zároveň se uvádělo, že přípravné práce v úseku Aškelon-Jad Mordechaj jsou již provedeny. Trať je budována jako jednokolejná, ale s výhledovou možností přidání druhé koleje. Vlak má cestu mezi Aškelonem a Beerševou urazit za 45 minut. Zemní práce měly přijít na 61 milionů dolarů, stavební práce na mostech Šikma a Bohu na 17,5 milionu dolarů.\n\nProvoz na prvním úseku trati začal 24. prosince 2013, kdy byla otevřena železniční stanice Sderot. 15. února 2015 přibyla železniční stanice Netivot. V té době se uvádělo, že na trati jezdí v každém směru 20 vlaků denně, přičemž cesta z Netivot do Tel Avivu trvala něco přes jednu hodinu. Koncem roku 2015 byl zprovozněna i železniční stanice Ofakim a dokončeno napojení nové tratě na Beerševu.\n\nNa železniční trati Aškelon-Beerševa fungují následující stanice:\nodbočuje železniční trať Aškelon-Kirjat Gat (jen nákladní přeprava)\nnapojení na železniční trať Tel Aviv-Beerševa\n\n\"Poznámka: uvedený seznam zachycuje jen fyzickou posloupnost stanic na trase mezi Aškelonem a Beerševou bez ohledu na budoucí faktické pojíždění jednotlivých spojů\"\n\n\n"}
{"id": "700178", "url": "https://cs.wikipedia.org/wiki?curid=700178", "title": "Josef Žák", "text": "Josef Žák\n\nJosef Žák (* 20. července 1957, Kraslice) je český římskokatolický kněz, bývalý generální vikář plzeňské diecéze, dnes spirituál pražského semináře.\n\nKněžské svěcení obdržel 29. června 1985 v Praze. Poté působil jako farní vikář plzeňského arciděkanství a v letech 1989 až 1993 byl duchovním správcem v Rokycanech. Od 15. července 1993 se stal prvním generálním vikářem nově vzniklé plzeňské diecéze, ze svých dosavadních ustanovení byl uvolněn k 1. září 1993. Když ze zdravotních důvodů nemohl svou funkci vykonávat (generálním vikářem byl do srpna 1996), zastupoval ho od podzimu 1996 Pavel Adrián Zemek OPraem, který jej nakonec od 1. února 1997 v úřadu generálního vikáře nahradil. Josef Žák se stal biskupským vikářem pro pastoraci, a poté, co se ze zdravotních důvodů vzdal i této funkce, byl od 1. září 1997 ustanoven administrátorem v Mýtě a výpomocným duchovním ve farnostech Rokycany a Osek.\n\nV roce 1999 se stal duchovním správcem v Plánici a od 1. prosince 1999 také administrátorem excurrendo ve farnostech Neurazy, Němčice a Žinkovy. Dne 15. dubna 2004 byl jmenován čestným občanem města Plánice. Farářem v Plánici a administrátorem excurrendo ve farnosti Neurazy zůstal až do 30. června 2005 a následně se od 1. července 2005 stal biskupským vikářem – spirituálem kněží a jáhnů plzeňské diecéze. Po úmrtí generálního vikáře Roberta Falkenauera byl s účinností od 8. září 2011 opět jmenován generálním vikářem plzeňské diecéze. Od 1. července 2016 se stal spirituálem pražského semináře, ve funkci generálního vikáře jej vystřídal Krzysztof Dędek.\n\n"}
{"id": "700182", "url": "https://cs.wikipedia.org/wiki?curid=700182", "title": "Solana de los Barros", "text": "Solana de los Barros\n\nSolana de los Barros je španělská obec situovaná v provincii Badajoz (autonomní společenství Extremadura).\n\nObec je vzdálena 14 km od města Almendralejo, 34 km od Méridy a 45 km od města Badajoz. Patří do okresu Tierra de Barros a soudního okresu Almendralejo. Obcí prochází silnice EX-300.\n\nV roce 1834 se obec stává součástí soudního okresu Almendralejo. V roce 1842 čítala obec 46 usedlostí a 180 obyvatel.\n"}
{"id": "700184", "url": "https://cs.wikipedia.org/wiki?curid=700184", "title": "Auguste Bussière", "text": "Auguste Bussière\n\nAuguste Bussière (11. července 1810, Lespinoy, Franicie – 11. května 1891, Madrid, Španělsko) byl francouzský literární kritik.\n\nPřispíval do \"Revue de Paris\" a \"Le Temps\". V letech 1835-1837 si dopisoval se Sainte-Beuvem. \n\nPublikoval čtyři články v \"Revue des Deux Mondes\" na téma Jules Janin (15. ledna 1837), Stendhal, Eugène Sue a Bugeaud. Psal i o díle George Sandové v \"Revue de Paris\" (14. a 28. května 1837, 30. července 1837 a 22. prosince 1839). Doprovázel Tocquevilleho do Alžírska a své zážitky publikoval jako \"Souvenirs et récits\" v \"Revue des Deux Mondes\" 1. listopadu 1853. Odešel do španělského exilu v roce 1851 po politickém převratu.\n"}
{"id": "700186", "url": "https://cs.wikipedia.org/wiki?curid=700186", "title": "Karel Maráz", "text": "Karel Maráz\n\nKarel Maráz (* 16. srpna 1971 Brno) je vysokoškolský pedagog, český historik a vědecký pracovník Ústavu pomocných věd historických a archivnictví FF MU.\n\nSpecializuje se především na sfragistiku, heraldiku, genealogii a vybrané úseky středověkých dějin, zvláště na dobu posledních Přemyslovců a osobnost Oldřicha II. z Rožmberka a jeho falzátorskou činnost, jíž se v současné době věnuje nejdůkladněji a je považován za specialistu této problematiky.\nJeho přínos pro českou historiografii lze mj. spatřovat v problematice osobnosti a doby posledního krále z rodu domácí dynastie Přemyslovců – Václava III. Svému heuristickému studiu podrobil dodnes neobjasněnou vraždu posledního Přemyslovce a po obsáhlé stati spisovatele literatury faktu Miroslava Ivanova se mu jako jedinému vědeckými syntézami podařilo v této problematice mírně pokročit. Zároveň k osobnosti Václava III. přinesl nové poznatky, zvláště co se jeho uherské titulatury týče, a odkryl odlišný úhel pohledu, než jakým na něj bylo dosud nahlíženo.\n\nVede redakční radu edice osmého dílu českého diplomatáře pro léta 1306–1310.\nDále se, mimo vysokoškolské pedagogiky, přednášek a výstav, realizuje v návrzích obecních znaků, umělecké fotografii krajiny a zachycení okamžiku.\n\n\n\n\n\n\n\n"}
{"id": "700188", "url": "https://cs.wikipedia.org/wiki?curid=700188", "title": "Železniční trať Tel Aviv – Rišon le-Cijon", "text": "Železniční trať Tel Aviv – Rišon le-Cijon\n\nŽelezniční trať Tel Aviv-Rišon le-Cijon nebo jen železniční trať do Rišon le-Cijon (: מסילת הרכבת לראשון לציון, \"mesilat ha-rakevet le-Rišon le-Cijon\") je železniční trať v Izraeli, která vede z Tel Avivu přes město Lod do města Rišon le-Cijon. Fyzicky i historicky samostatným traťovým úsekem je pouze krátká část mezi železniční stanicí Be'er Ja'akov a koncovou železniční stanicí Rišon le-Cijon ha-Rišonim. Ostatní úseky patří jiným tratím.\n\nVznikla počátkem 21. století jako krátká boční větev vybíhající ze starší železniční trati Tel Aviv-Aškelon. S tou má společnou trasu z Tel Avivu až do železniční stanice Be'er Ja'akov, na jejímž západním okraji odbočuje k severozápadu podél silnice číslo 431 dálničního typu. Při ní vede do zatím jediné a konečné stanice Rišon le-Cijon ha-Rišonim ve městě Rišon le-Cijon, která byla otevřena roku 2003. Výhledově se plánuje její protažení k západu, kde by se napojila na zatím rovněž jen plánovaný úsek pobřežní železniční tratě jižně od Tel Avivu (nový přímý úsek Tel Aviv-Ašdod).\n\nV současnosti jsou na železniční trati Tel Aviv-Rišon le-Cijon následující stanice:\nodbočuje železniční trať Tel Aviv - Rišon le-Cijon Moše Dajan a železniční trať Tel Aviv-Modi'in\npřipojuje se východní železniční trať\nodbočuje železniční trať Tel Aviv-Jeruzalém\nodbočuje z železniční trati Tel Aviv-Aškelon\n\n\"Poznámka: uvedený seznam zachycuje jen fyzickou posloupnost stanic na trase mezi Tel Avivem a Rišon le-Cijon bez ohledu na faktické pojíždění jednotlivých spojů\"\n\n\n"}
{"id": "700195", "url": "https://cs.wikipedia.org/wiki?curid=700195", "title": "Železniční stanice Rišon le-Cijon ha-Rišonim", "text": "Železniční stanice Rišon le-Cijon ha-Rišonim\n\nŽelezniční stanice Rišon le-Cijon ha-Rišonim (: תחנת הרכבת ראשון לציון – הראשונים, \"Tachanat ha-rakevet Rišon le-Cijon ha-Rišonim\") je železniční stanice na železniční trati Tel Aviv-Rišon le-Cijon v Izraeli.\n\nLeží v centrální části Izraele v pobřežní nížině, v nadmořské výšce cca 40 metrů. Je situována na jižní okraj aglomerace Tel Avivu, konkrétně na jihovýchodní okraj města Rišon le-Cijon v ulici \"Sderot Nim\". Koleje jsou vedeny podél silnice číslo 431 dálničního typu, která se tu kříží se silnicí číslo 412 (ulice \"Herzl\").\n\nStanice byla otevřena roku 2003 v rámci zahušťování železničního spojení v aglomeraci Tel Avivu. Podél silnice číslo 431 tehdy vyrostla od železniční stanice Be'er Ja'akov odbočka ze starší železniční trati Tel Aviv-Aškelon. Výhledově se počítá s prodloužením trati k západu, čímž by tato stanice přestala být koncovou. Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní stánky, nápojové automaty a veřejný telefon.\n\n"}
{"id": "700197", "url": "https://cs.wikipedia.org/wiki?curid=700197", "title": "Media resource locator", "text": "Media resource locator\n\nMRL (zkratka z anglického Media Resource Locator) je řetězec znaků používaný k identifikaci zdroje multimediálních dat, tj. URI. Některé z nich (např. rtsp://) jsou registrovanými schématy. MRL je používán především v rámci projektu VideoLAN (přehrávač VLC), xine a ve frameworku Java Media Framework (JMF).\n\nNapř. VLC podporuje mj. schémata v následujícím formátu.\n"}
{"id": "700198", "url": "https://cs.wikipedia.org/wiki?curid=700198", "title": "Five card draw", "text": "Five card draw\n\nFive card draw je varianta pokeru. Ze všech pokerových variant je nejjednodušší a je tak velmi oblíbená u pokerových začátečníků. Je populární v domácích hrách, méně často je vidět v kasínech a pokerových klubech. K dispozici je také na některých online pokerových hernách, ale ani zdaleka na nich nedosahuje popularity her jako Texas hold 'em či Omaha.\n\nKaždý hráč na začátku obdrží pět karet. Poté proběhne první kolo sázek, přičemž sázky probíhají podle klasických pravidel draw pokeru. Pokud je po prvním kole ve hře stále více než jeden hráč, přichází „draw“ fáze, neboli vyměňování karet. Hráč může vyměnit libovolný počet karet (či žádnou). V domácích hrách je někdy přidáno omezení na počet karet, které si může vyměnit (např. tři), v „oficiálních“ hrách žádné takové pravidlo obvykle zaváděno není. Výměna karet probíhá postupně od malého blindu ve směru hodinových ručiček.\n\nPo výměně karet nastává druhé kolo sázení. Pokud je stále ve hře více jak jeden hráč, dochází k odhalení karet (\"showdown\"). Hráč s nejlepší pokerovou kombinací vyhrává bank (\"pot\").\n\nHráči A, B a C hrají 5 card draw poker 1$/2$ bez limitu (no limit). Jsou jim postupně rozdány tyto karty: 4♥7♦6♦4♣4♠, A♠K♥Q♦J♣7♥, 2♠8♠A♣K♠J♠. Hráč A dává malý blind 1 $, hráč B velký blind 2 $. Hráč C dorovná. Hráč A má v ruce trojici a navýší sázku na 8 $. Hráči B by musela dorazit jedna konkrétní karta (10), aby zkompletoval postupku, a tedy zahodí. Hráči C se chce riskovat, a tak dorovná. V banku je 18 $.\n\nHráči mění karty od malého blindu (hráč A). První hráč vymění dvě karty - 7♦ 6♦, a místo nich mu dorazí Q♥Q♣. Hráč C vymění jednu kartu - A♣, a místo něj mu dorazí 10♠.\n\nZačíná druhé kolo sázek a první na řadě je hráč A. Se svým fullhousem sází 18 $. Hráč B zvyšuje na 54 $. Hráč A dorovná. V banku je 126 $.\n\nSázky jsou tedy u konce a hráči ukazují své karty. Hráč A ukazuje fullhouse 4♥Q♥Q♣4♣4♠, který přebíjí flush 2♠8♠10♠K♠J♠ hráče C. Hráč A tedy vyhrává pot 126 $.\n"}
{"id": "700202", "url": "https://cs.wikipedia.org/wiki?curid=700202", "title": "Paul Gaffarel", "text": "Paul Gaffarel\n\nPaul Louis Jacques Gaffarel (2. října 1843, Moulins – 27. prosince 1920, Marseille) byl francouzský historik. Zabýval se převážně dějinami francouzského kolonialismu v období císařství.\n\nVystudoval École normale supérieure, titul získal v roce 1869 za práci \"Étude sur les rapports de l'Amérique et de l'ancien continent avant Christophe Colomb\".\n\n"}
{"id": "700204", "url": "https://cs.wikipedia.org/wiki?curid=700204", "title": "Kostel svaté Kateřiny Alexandrijské (Mříčná)", "text": "Kostel svaté Kateřiny Alexandrijské (Mříčná)\n\nŘímskokatolický kostel svaté Kateřiny Alexandrijské je dominantou podkrkonošské obce Mříčná nedaleko Jilemnice v okrese Semily. Je chráněn jako kulturní památka České republiky.\n\nJeho zvláštností je mimo jiné neobvyklá orientace chrámu – východozápadní směr s odchylkou cca 15°, přičemž věž s hlavním vchodem do chrámové lodi je na východním konci, hlavní oltář a sakristie na západním konci lodi. Kostel tak „stojí čelem k obci“. Další neobvyklostí jsou věžní hodiny na všech čtyřech stěnách.\n\nPrvní zmínka o (tehdy dřevěném) kostelu pochází z roku 1352 v soupisu o vybírání papežských desátek jičínským děkanátem. Pravděpodobně byl tedy postaven o něco dříve. V období třicetileté války však byla celá ves vypálena i s kostelem.\n\nK roku 1716 je datována nová zděná stavba kostela v barokním slohu – tehdy pouze loď se sakristií. Stavba byla završena až roku 1787 dokončením chrámové věže.\n\nV letech 1967–69 došlo k velké rekonstrukci kostela: byl rozebrán zchátralý strop lodi a vystavěn zcela nový, přičemž byl brán ohled na estetické i technické provedení. I v době komunismu se tato rekonstrukce podařila. Cibule na vrcholu věže dostaly nové měděné opláštění. Staré mechanické věžní hodiny vystřídal elektricky poháněný stroj a dřevěné věžní ciferníky byly nahrazeny skleněnými s podsvětlením.\n\nV 90. letech kostel neušel porevolučnímu rabování kulturních památek a byl několikrát vyloupen, mezi pachateli byli bohužel i místní občané. Roku 1995 bylo zřízeno elektronické zabezpečení objektu a od téhož roku je chrámová věž v noci nasvěcována zároveň s veřejným osvětlením v obci.\n\nV letech 2006–2009 byl kostel znovu opraven a dostal novou střešní krytinu a nové vnější omítky.\n\nKostelní varhany pocházejí z roku 1827 a prošly několikerými opravami (1863, 1878, 1947, 1999). Od roku 1968 jsou vedle šlapacího měchu poháněny i elektrickým kompresorem.\n\nV současné době je kostel kromě bohoslužeb využíván velmi často ke koncertům vážné a chrámové hudby, protože má vynikající vnitřní akustiku.\n"}
{"id": "700205", "url": "https://cs.wikipedia.org/wiki?curid=700205", "title": "Arduino Uno", "text": "Arduino Uno\n\nArduino Uno \"[čti Arduíno]\" je v informatice název malého jednodeskového počítače založeného na mikrokontrolerech ATmega od firmy Atmel.\nArduino Uno je v současné době nejčastěji používaný typ desky. Vlastní USB port, pracuje na procesoru ATmega328. Možnou alternativou této desky je Arduino Ethernet (místo usb, ethernet port). Druhou možnou alternativou je Arduino Bluetooth. Místo USB je osazen Bluetooth modul.\n"}
{"id": "700206", "url": "https://cs.wikipedia.org/wiki?curid=700206", "title": "Marek Otisk", "text": "Marek Otisk\n\nMarek Otisk (11. dubna 1976 Ostrava) je český filosof, historik filosofie, vysokoškolský pedagog a editor.\n\nPo maturitě studoval v letech 1994-1999 filosofii a historii na Filozofické fakultě Masarykovy univerzity, magisterský titul obdržel za diplomovou práci \"Metafyzika: její subjekt cíl; náčrt této problematiky u Avicenny, Anselma z Canterbury a Jana Dunse Scota\". Dále pokračoval tamtéž v doktorském studiu filosofie, které ukončil v roce 2002 disertační prací \"Kompetence rozumu při zrodu scholastiky; klášterní škola v Le Bec\".\n\nOd roku 2002 působí jako odborný pracovník ve Filozofickém ústavu Akademie věd ČR, v Oddělení pro dějiny starší české a evropské filosofie. Od téhož roku také vyučuje na Filozofické fakultě Ostravské univerzity. V letech 2010 – 2014 působil na téže fakultě jako proděkan pro zahraniční vztahy a rozvoj, od r. 2014 zde působí jako proděkan pro vědu a výzkum.\n\nV roce 2010 obhájil na Filozofické fakultě Univerzity Palackého v Olomouci habilitační práci \"Voluntas namque dei numquam est irrationabilis – sola ratione podle Anselma z Canterbury\" a získal titul docent.\n\nJe členem redakčních rad českých i zahraničních odborných časopisů (Pro-Fil, Aithér, Kuděj, Gerbertus: International Academic online Publication on History of Medieval Science). Působil jako redaktor v ostravském vydavatelství Montanex.\n\nVe své odborné a badatelské činnosti se zabývá středověkou filosofií, zvláště logikou (Anselm z Canterbury a další představitelé tzv. \"logiky vetus\") a metafyzikou (opět Anselmem a také dědictvím arabské metafyziky Avicennovy a Averroesovy), v poslední době také vědou (matematikou a astronomií u Gerberta z Aurillacu). Při studiu středověké filosofie se zaměřuje především na peripatetická témata. Je autorem několika monografií a mnoha odborných studií.\n\n\n\n\n\n\n"}
{"id": "700207", "url": "https://cs.wikipedia.org/wiki?curid=700207", "title": "Badlands", "text": "Badlands\n\nBadlands (česky „špatné země“ / „půdy“) jsou krajinou s velmi suchým terénem a zemědělsky zcela nevyužitelnou půdou. Obvykle se jedná o vyprahlou pustinu, erodovanou dlouhodobými větry a vodou. Často je tento typ terénu doprovázen typickými geologickými tvary typu roklí, húdú (skalními věžemi) apod. \n\nV terénu tohoto typu je snadné se ztratit, navigace je obtížná vzhledem k celkové podobnosti velkých rozloh badlands a absenci výrazných orientačních bodů. Tento terén se nachází zejména na americkém Středozápadě (např. Montana, Nebraska), ale také třeba ve Španělsku, na Novém Zélandu a jinde. Oblasti badlands jsou také významnými paleontologickými lokalitami pro objevování fosílií.\n"}
{"id": "700208", "url": "https://cs.wikipedia.org/wiki?curid=700208", "title": "Šiptar", "text": "Šiptar\n\nŠiptar (množné číslo šiptaři, v cyrilici шиптар, шиптари, v latince šiptar, šiptari) je označení v srbochorvatském i makedonském jazyce pro příslušníka albánské národnosti. \n\nPůvodem je ze samotné albánštiny, ve které se Albánci sami označují termíny \"Shqiptar\", \"Shqiptarët\". Během partyzánského boje za druhé světové války byl přejat termín do jihoslovanských jazyků, aby se používal namísto původního etnonymu \"Arnauti\", či \"Arbanasi\", rozšířeného během existence království Jugoslávie. Postupem však získal výraz víceméně negativní nádech a bývá užíván jako označení hanlivé. V oficiálním jazyce se proto od 60. let 20. století začalo používat neutrální označení \"Albánci\" (dnes společné ohromnému množství jazyků). V současné době je výraz rozšířen velmi často mezi anti-albánskými silami, tj. sympatizanty nacionalistů a krajní pravice a také mezi staršími lidmi, kteří jej používají ze zvyku.\n\nV roce 2009 vypukl v Makedonii skandál, když makedonská encyklopedie uveřejnila článek o Albáncích, označených ovšem jako \"šiptari\", či \"planinci\" (lidé z hor).\n"}
{"id": "700209", "url": "https://cs.wikipedia.org/wiki?curid=700209", "title": "Kvalifikace na Mistrovství světa ve fotbale 2002 (UEFA) – skupina 2", "text": "Kvalifikace na Mistrovství světa ve fotbale 2002 (UEFA) – skupina 2\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Ze šesti účastníků si postup na závěrečný turnaj vybojoval vítěz skupiny. Celek na druhém místě hrál mezikontinentální baráž.\n\n<div id=\"EST v AND\">\n<div id=\"AND v CYP\">\n\n<div id=\"NED v IRL\">\n\n<div id=\"EST v POR\">\n<div id=\"AND v EST\">\n\n<div id=\"CYP v NED\">\n\n<div id=\"POR v IRL\">\n<div id=\"IRL v EST\">\n\n<div id=\"NED v POR\">\n<div id=\"CYP v AND\">\n<div id=\"POR v AND\">\n<div id=\"CYP v IRL\">\n\n<div id=\"AND v NED\">\n<div id=\"AND v IRL\">\n\n<div id=\"CYP v EST\">\n\n<div id=\"POR v NED\">\n<div id=\"IRL v AND\">\n\n<div id=\"NED v CYP\">\n<div id=\"IRL v POR\">\n\n<div id=\"EST v NED\">\n<div id=\"EST v IRL\">\n\n<div id=\"POR v CYP\">\n<div id=\"EST v CYP\">\n<div id=\"IRL v NED\">\n\n<div id=\"AND v POR\">\n<div id=\"NED v EST\">\n\n<div id=\"CYP v POR\">\n<div id=\"POR v EST\">\n\n<div id=\"IRL v CYP\">\n\n<div id=\"NED v AND\">\n\n"}
{"id": "700211", "url": "https://cs.wikipedia.org/wiki?curid=700211", "title": "Schneider Electric", "text": "Schneider Electric\n\nSchneider Electric je celosvětově působící francouzská společnost, působící v oblasti elektrotechnického průmyslu. Je nástupcem strojírenského a zbrojního koncernu Schneider et Cie.\n\nV Česku společnost provozuje výrobní závod v Písku.\n\n"}
{"id": "700212", "url": "https://cs.wikipedia.org/wiki?curid=700212", "title": "Železniční trať Tel Aviv – Modi'in", "text": "Železniční trať Tel Aviv – Modi'in\n\nŽelezniční trať Tel Aviv-Modi'in nebo jen železniční trať do Modi'inu ( מסילת הרכבת למודיעין, \"mesilat ha-rakevet le-Modi'in\" nebo קו הרכבת למודיעין, \"kav ha-rakevet le-Modi'in\") je rychlostní železniční trať v Izraeli, která vede z Tel Avivu přes Ben Gurionovo mezinárodní letiště do města Modi'in. Inženýrsky samostatným traťovým úsekem je jen krátká část od letiště do Modi'inu, přičemž úsek od letiště k odbočce na Modi'in je součástí vysokorychlostní železniční tratě Tel Aviv – Jeruzalém, zprovozněné roku 2018.\n\nMožnosti vysokorychlostního a kapacitního vlakového spojení v rámci aglomerace Tel Avivu se zvýšily během 90. let 20. století, kdy vznikl železniční dopravní koridor (Ajalonská železniční trať) podél takzvané \"Ajalonské dálnice\" (dálnice číslo 20) na východním okraji Tel Avivu coby nejfrekventovanější železniční úsek v Izraeli. Z ní pak počátkem 21. století vyšla nová odbočka. Jako první byla roku 2003 otevřena železniční stanice Ben Gurionovo letiště vedená po samostatném tělese a začleněná do komplexu nového terminálu tohoto mezinárodního letiště. Zároveň pokračovalo posilování kapacity v samotném Tel Avivu, kde byla roku 2006 podél Ajalonské dálnice přidána třetí kolej. Následovalo vlastní železniční spojení do prudce rostoucího města Modi'in. V roce 2007 byla trať prodloužena do železniční stanice Pa'atej Modi'in a roku 2008 přibyla i železniční stanice Modi'in merkaz. \n\nKolejové těleso mezi Tel Avivem a Modi'inem již bylo koncipováno pro vyšší provozní rychlosti a v části trasy sleduje koridory silničních staveb. Hlavní destinací této vysokorychlostní trati ale je Jeruzalém. V prvních dvou dekádách 21. století probíhala výstavba tohoto inženýrsky náročného úseku. Nová trať nemá přímou návaznost na úsek se dvěma stanicemi ve městě Modi'in, který se tak po dokončení rychlovlaku do Jeruzaléma roku 2018 stal fakticky jen odbočkou tohoto příměji vedeného spojení dvou největších izraelských měst, tedy Tel Avivu a Jeruzaléma. \n\nOvšem samotná trať do Modi'inu nemá být podle plánů Izraelských dráh natrvalo jen krátkou odbočkou s dvěma zastávkami. V druhé dekádě 21. století se konkretizovaly projekty na vytvoření východozápadního železničního spojení mezi městy Modi'in, dále novým úsekem podél silnice 431 okolo jižního okraje měst Ramla a Be'er Ja'akov, až do města Rišon le-Cijon, kde má dojít k propojení dvou tamních stávajících železničních stanic, ležících na dvou různých tratích, a to stanice ha-Rišonim na trati Tel Aviv – Rišon le-Cijon a stanice Moše Dajan na trati Tel Aviv – Bnej Darom. Již provozovaný úsek do Modi'inu by se tak stal součástí významné tangenciální železniční linie v téměř čtyřmilionové aglomeraci Tel Avivu. \n\nV současnosti jsou na železniční trati Tel Aviv-Modi'in následující stanice:\nodbočuje železniční trať Tel Aviv – Bnej Daromodbočuje trať společná pro železniční trať Tel Aviv-Aškelon, železniční trať Tel Aviv-Rišon le-Cijon, železniční trať Tel Aviv-Beerševa a železniční trať Tel Aviv-Jeruzalém\nkřížení s východní železniční tratíodbočuje vysokorychlostní železniční trať Tel Aviv – Jeruzalém\n\nV Izraeli neexistuje pevné dělení na jednotlivé železniční tratě (historicky, geograficky a inženýrsky vymezené). Místo toho je zde preferován systém jednotlivých spojů (linek), které často vedou na větší vzdálenosti po několika historicky a geograficky odlišných traťových úsecích. \n\nV rámci linkového vedení Izraelských drah k roku 2018 je trať Tel Aviv – Modi'in obsluhována spojem, který začíná ve městě Naharija na severních hranicích Izraele a vede pak k jihu přes Haifu, Chaderu, Netanji do Tel Avivu (jde o historickou pobřežní železniční trať). Spoj pak projede ústřední železniční trasou podél Ajalonské dálnice (Ajalonská železniční trať) v Tel Avivu a následně pokračuje rychlostním úsekem okolo mezinárodního Ben Gurionova letiště do Modi'inu.\n\n\n\n"}
{"id": "700214", "url": "https://cs.wikipedia.org/wiki?curid=700214", "title": "Galerie Kotelna", "text": "Galerie Kotelna\n\nGalerie Kotelna, sídlící v Říčanech u Prahy, je uměleckou galerií s rozlohou 600 m² výstavní plochy a specializuje se zejména na mladé české umělce a současné umění. Jejím sloganem je: „Moderní umění pro radost a dobrou investici“.\n\nMěsto Říčany vypsalo v roce 2005 výběrové řízení na využití objektu bývalé sídlištní kotelny. Výběrové řízení v několika kolech vyhrálo občanské sdružení \"Říčanský lůvr\", které se tak stalo provozovatelem nově vznikající galerie. Slavnostní otevření galerie Kotelna proběhlo v listopadu 2007.\n\nGalerie Kotelna, resp. její majitelka Eva Kočová obdržela v roce 2009 cenu „Byznys rebel 2009“ za Středočeský kraj. Porota ocenila odvahu podnikat v oblasti umění. Galerie nabízí možnost si dílo, ještě před jeho zakoupením, bezplatně vyzkoušet přímo ve svém interiéru.\n\n\n"}
{"id": "700215", "url": "https://cs.wikipedia.org/wiki?curid=700215", "title": "Hans-Georg Tersling", "text": "Hans-Georg Tersling\n\nHans-Georg Tersling (7. prosince 1857, Karlebo – 13. listopadu 1920 Menton) byl dánský architekt.\n\nStudoval na Královské akademii v Kodani, kterou zakončil v roce 1879. Byl jedním z významných architektů na středomořské Riviéře v letech 1890–1914. Pracoval pro císařovnu Eugénii i Sisi.\n\nJeho styl vycházel z neoklasicismu s prvky italské renesance.\n\n\n"}
{"id": "700219", "url": "https://cs.wikipedia.org/wiki?curid=700219", "title": "Železniční stanice Ben Gurionovo letiště", "text": "Železniční stanice Ben Gurionovo letiště\n\nŽelezniční stanice Ben Gurionovo letiště (: , \"tachanat ha-rakevet Nemal ha-te'ufa Ben Gurion\") je železniční stanice na železniční trati Tel Aviv – Modi'in v Izraeli.\n\nLeží v centrální části Izraele v pobřežní nížině, v nadmořské výšce cca 40 metrů. Je situována na východní okraj aglomerace Tel Avivu, do prostoru Ben Gurionova mezinárodního letiště. Je začleněna do nových odbavovacích hal letiště dokončených počátkem 21. století. Na silniční síť je napojena pomocí dálnice číslo 1, která prochází okolo letiště.\n\nStanice byla otevřena roku 2003 jako tehdy první stanice nové železniční trati z Tel Avivu. Od starší trati vedoucí z Tel Avivu do města Lod se odděluje nové kolejové těleso poblíž dálniční křižovatky Šapirim u dálnice číslo 1 nedaleko města Bejt Dagan na západním okraji areálu letiště. Je obsluhována autobusovými linkami společnosti Egged. Jsou tu k dispozici parkovací místa pro automobily, prodejní stánky a obchody, nápojové automaty, bankomat a veřejný telefon.\n\n"}
{"id": "700220", "url": "https://cs.wikipedia.org/wiki?curid=700220", "title": "Mistrovství světa ve fotbale 2002 (soupisky)", "text": "Mistrovství světa ve fotbale 2002 (soupisky)\n\nSoupisky na Mistrovství světa ve fotbale 2002, které se hrálo v Jižní Koreji a Japonsku.\n\nHlavní trenér: Morten Olsen\n\nHlavní trenér: Roger Lemerre\n\nHlavní trenér: Bruno Metsu\n\nHlavní trenér: Víctor Púa\n\nHlavní trenér: Cesare Maldini\n\nHlavní trenér: Srečko Katanec\n\nHlavní trenér: Jomo Sono\n\nHlavní trenér: José Antonio Camacho\n\nHlavní trenér: Luiz Felipe Scolari\n\nHlavní trenér: Bora Milutinović\n\nHlavní trenér: Alexandre Guimarães\n\nHlavní trenér: Şenol Güneş\n\nHlavní trenér: Jerzy Engel\n\nHlavní trenér: António Oliveira\n\nHlavní trenér: Guus Hiddink\n\nHlavní trenér: Bruce Arena\n\nHlavní trenér: Winfried Schäfer\nHlavní trenér: Rudi Völler\n\nHlavní trenér: Mick McCarthy\n\nHlavní trenér: Nasser Al-Johar\n\nHlavní trenér: Marcelo Bielsa\n\nHlavní trenér: Sven-Göran Eriksson\n\nHlavní trenér: Festus Onigbinde\n\nHlavní trenéři: Lars Lagerbäck a Tommy Söderberg\n\nHlavní trenér: Mirko Jozić\n\nHlavní trenér: Hernán Darío Gómez\n\nHlavní trenér: Giovanni Trapattoni\n\nHlavní trenér: Javier Aguirre\n\nHlavní trenér: Robert Waseige\n\nHlavní trenér: Philippe Troussier\n\nHlavní trenér: Oleg Romancev\n\nHlavní trenér: Ammar Souayah\n"}
{"id": "700221", "url": "https://cs.wikipedia.org/wiki?curid=700221", "title": "Auguste Bravais", "text": "Auguste Bravais\n\nAuguste Bravais (23. srpna 1811, Annonay, Ardèche – 30. března 1863, Le Chesnay, Francie) byl francouzský přírodovědec, známý svými pracemi z oboru krystalografie (Bravaisovy mřížky). Dále se Bravais zabýval magnetizmem a polárními zářemi, meteorologií, geobotanikou, fylotaxií a hydrografií.\n\nStudoval na Collège Stanislas v Paříži, od roku 1829 na École Polytechnique. Po svých studiích se stal námořním důstojníkem. Byl velký dobrodruh, v roce 1832 se nalodil na \"Finistere\", poté se plavil na \"Loiret\" a pracoval na vodopisu alžírského pobřeží. Spolupracoval na expedici \"Recherche\" a byl vyslán na Špicberky a do Laponska, aby pomáhal expedici \"Lilloise\".\n\nOd roku 1840 učil aplikovanou matematiku pro astronomy na přírodovědecké fakultě v Lyonu. Poté převzal po Le Chevalierovi katedru fyziky na École Polytechnique, kde působil mezi lety 1845 a 1856, kdy ho vystřídal Henri Hureau de Senarmont.\n\nJe znám odvozením 14 topologicky odlišných mřížek (1845) – Bravaisovy mřížky. V roce 1847 publikoval práci o krystalografii. Je spoluzakladatel Société météorologique de France. Od roku 1854 byl členem Francouzské akademie věd.\n\nBravais se zabýval teorií chyb, kde je známa jeho práce z roku 1846 \"Analyse mathématique sur les probabilités des erreurs de situation d'un point\".\n"}
{"id": "700223", "url": "https://cs.wikipedia.org/wiki?curid=700223", "title": "Železniční stanice Pa'atej Modi'in", "text": "Železniční stanice Pa'atej Modi'in\n\nŽelezniční stanice Pa'atej Modi'in (: תחנת הרכבת פאתי מודיעין, \"Tachanat ha-rakevet Pa'atej Modi'in\") je železniční stanice na železniční trati Tel Aviv-Modi'in v Izraeli.\n\nLeží v centrální části Izraele na pahorcích nadaleko východního okraje pobřežní nížiny, v nadmořské výšce cca 150 metrů. Je situována na západní okraj nového města Modi'in, které od 90. let 20. století vyrůstá na výšině nad Ajalonským údolí poblíž Latrunu. Stanice je napojena na silnici číslo 431 dálničního typu, podél které jsou vedeny i koleje. Jižně od stanice se rozkládá nákupní centrum. V okolí je zatím z velké části nezastavěná krajina, ke které se ale od východu postupně přibližují obytné čtvrti Modi'inu. Dál k jihu prochází dálnice číslo 1 a podél ní probíhá výstavba pokračování železniční trati až do Jeruzaléma, zatímco železniční stanice Pa'atej Modi'in pokračuje jako samostatná boční větev dál do centra města Modi'in.\n\nByla otevřena v září roku 2007 jako další stanice nové železniční trati z Tel Avivu. Do roku 2008 šlo o konečnou stanici. Je obsluhována autobusovými linkami společnosti Veolia Transport (dříve \"Connex\"). Jsou tu k dispozici parkovací místa pro automobily.\n\n"}
{"id": "700224", "url": "https://cs.wikipedia.org/wiki?curid=700224", "title": "Železniční stanice Modi'in merkaz", "text": "Železniční stanice Modi'in merkaz\n\nŽelezniční stanice Modi'in merkaz (: תחנת הרכבת מודיעין מרכז‎, \"Tachanat ha-rakevet Modi'in merkaz\", doslova \"železniční stanice Modi'in-střed\") je železniční stanice na železniční trati Tel Aviv-Modi'in v Izraeli.\n\nLeží v centrální části Izraele na pahorcích nadaleko východního okraje pobřežní nížiny, v nadmořské výšce cca 240 metrů. Je situována do centra nového města Modi'in, které od 90. let 20. století vyrůstá na výšině nad Ajalonským údolí poblíž Latrunu. Stanice je napojena na silnici číslo 431 dálničního typu, podél které jsou vedeny i koleje. V posledním úseku je ovšem trať vedena pod zemí a pod úrovní terénu je i celá stanice. Západně od stanice se rozkládá park Anaba a v okolí probíhá výstavba hustě osídlených obytných čtvrtí. Probíhá tudy městská třída \"Sderot ha-Chašmonajim\".\n\nByla otevřena v roce 2008 jako další stanice nové železniční trati z Tel Avivu. Jde o konečnou stanici, kterou zůstane i po připravovaném prodloužení trati do Jeruzaléma, protože úsek do Jeruzaléma bude veden po samostatné větvi, takže úsek trati v Modi'in už nebude prodlužován. Je obsluhována autobusovými linkami společnosti Veolia Transport (dříve \"Connex\"). Nejsou tu k dispozici parkovací místa pro automobily. V stanici fungují prodejní stánky a automaty na nápoje.\n\n"}
{"id": "700226", "url": "https://cs.wikipedia.org/wiki?curid=700226", "title": "Emil Aarestrup", "text": "Emil Aarestrup\n\nEmil Aarestrup (4. prosince 1800 Kodaň – 21. července 1856 Odense) byl dánský básník období pozdního romantismu a představitel erotické lyriky.\n\nVystudoval medicínu a pracoval jako praktický lékař v Lollandu a poté jako ústavní lékař v Odense.\n\nUmělecky ho ovlivnili Heinrich Heine a Friedrich Rückert. Během svého života vydal pouze jediné dílo (\"Digte\", básně, 1838), které bylo kritiky ignorováno a prodala se pouze polovina výtisků. Teprve po jeho smrti se díky Gerogu Brandesovi stala jeho poezie známou.\n\nTaké překládal dílo Heinricha Heineho, Lord Byrona, Thomase Moruse a jiných slavných autorů do dánštiny. \n\n\nNa počest 150. výročí jeho narození bylo 4. prosince 1950 založeno literární ocenění – \"Cena Emila Aarestrupa\". Kromě medaile vítěz obdržel 2500 dánských korun.\n\n\n"}
{"id": "700228", "url": "https://cs.wikipedia.org/wiki?curid=700228", "title": "Stabilizátor (odpružení)", "text": "Stabilizátor (odpružení)\n\n(Příčný, zkrutný) Stabilizátor je jednoduché zařízení snižující náklon vozidla při průjezdu zatáčkou a tím zvyšující komfort a umožňující vyšší rychlost jízdy při průjezdu zatáčkou. Jeho podstatou je pružné spojení zavěšení kol na nápravě. Samotný stabilizátor je většinou trubka či tyč z pružného materiálu ve tvaru U, uložená příčnou částí v lůžkách, jež jsou připevněny k nápravnici a ramena přenášejí pohyb zavěšení kol na střední část, která se při rozdílném zdvihu levého a pravého kola nakrucuje. Tuhost stabilizátoru je dána jeho materiálem a délkou ramen. Při průjezdu zatáčkou se stabilizátor snaží co nejvíce snížit rozdíl stlačení pružin na levé a pravé straně - přenáší zatížení zavěšení vnějšího kola snížené o vlastní pružnost na zavěšení méně zatíženého kola vnitřního - tím dojde ke zvýšení tuhosti zavěšení, zmenšení propérování a náklonu karoserie. Při přejezdu příčné nerovnosti vozovky (vlna, dilatační spára) stabilizátor nepracuje - jen kýve jako celek. Některé typy zadních náprav samy pracují jako stabilizátor, například u vozidel Škoda Favorit, Felicia, Octavia I, jejichž příčná část, která zajišťuje stabilizaci, se označuje jako zkrutná příčka. Mohou být rozšířeny ještě o další zkrutnou příčku, která stabilizaci zesílí. \n\nNevýhodou, ale dostatečně vyváženou přínosem stabilizátoru, je snížení přilnavosti vnitřního kola při průjezdu zatáčkou, což se při použití na přední nápravě projevuje nedotáčivostí, na zadní přetáčivostí. V terénu je při použití vždy jedno kolo nadměrně odlehčeno, snižuje se skřížitelnost, využitelný zdvih pérování a tím i průjezdnost, komfort a dosažitelná rychlost jízdy. Proto je použití klasického stabilizátoru na terénním vozidle nevhodné. Další nevýhodou je časté opotřebení kloubů a pružných lůžek díky zdvihům a silám (extrémním zvlášť v terénu). Řešením pro vozy používané na všech druzích povrchů je pro jízdu v terénu vypínatelný nebo stabilizátor se stavitelnou tuhostí (v terénu na minimum), zatímco na zpevněných vozovkách zvýšení tuhosti umožní rychlejší jízdu.\n\nZařízení se skládá z vlastního stabilizátoru, pružného lůžka, kloubů a spojovacích tyček (u některých typů byly součástí příplatkové vybavy, například u Škody Felicia).\n\nStabilizátor se používá u většiny moderních osobních vozidel (např. Ford Mondeo IV, Škoda Octavia II, Peugeot 306, atd.).\n"}
{"id": "700231", "url": "https://cs.wikipedia.org/wiki?curid=700231", "title": "Jambi (město)", "text": "Jambi (město)\n\nJambi je město ležící na ostrově Sumatra v Indonésii a hlavní město stejnojmenné provincie. V roce 2005 zde žilo 446 872 obyvatel, přičemž populace města mezi lety 2000 a 2005 vzrostla o téměř 70 000.\n\nOkolo 60 % ekonomicky aktivních obyvatel pracuje ve službách a obchodu a téměř 90 % obyvatel vyznává islám.\n\nAsi 26 km od města se nachází ruiny města Muaro Jambi, které bývalo důležitým sídlem království Šrívidžaja. Městem protéká řeka Hari.\n"}
{"id": "700233", "url": "https://cs.wikipedia.org/wiki?curid=700233", "title": "Maria Montessoriová (film)", "text": "Maria Montessoriová (film)\n\nMaria Montessoriová je dvoudílný volně inspirovaný italský životopisný film režiséra Gianluca Maria Tavarelli z roku 2006 o životě Marie Montessori, italské lékařky a pedagožky.\n\n"}
{"id": "700235", "url": "https://cs.wikipedia.org/wiki?curid=700235", "title": "Granada CF", "text": "Granada CF\n\nGranada Club de Fútbol je španělský fotbalový klub sídlící v Granadě v autonomní oblasti Andalusie. Založen byl roku 1931. Klub působil v nejvyšší španělské soutěži Primera División do sezóny 2016/2017 po které sestoupil do nižší soutěže. Domácí zápasy hraje na stadionu \"Estadio Nuevo Los Cármenes\".\n\nGranada byla po Sevilla FC a Betisu Sevilla třetím klubem z Andalusie, který nastoupil v La Lize (v sezoně 1941/42).\n\n\"Granada Club de Fútbol\" byla založena 14. dubna 1931, původně pod názvem \"Recreativo de Granada\". Prvním prezidentem klubu byl Julio López Fernández. První zápas odehrál klub proti Deportivo Jaén v roce 1931 a zvítězil v něm 2-1. O dest let později zažil svou první sezonu Primera División. To bylo v sezoně 1941/42. Dosud odehrál klub v této soutěži 17 sezon. Největších úspěchů dosáhl v sedmdesátých letech, kdy dvakrát skončil na šestém místě soutěže (1971/72, 1973/74). Klub doposavad nezískal žádnou národní trofej. Jedinými menšími úspěchy je celkem 9 vítězství v nižších soutěžích ve španělském soutěžním systému.\n\nPo založení klubu hrál své domácí zápasy na stadionu \"Campo de Las Tablas\", ale rychle se stal nevyhovujícím, tak bylo nutno postavit stadion nový. Byl postaven roku 1934 a dostal název \"Estadio Los Cármenes\". V roce 1995 pak proběhla rekonstrukce, která zvýšila kapacitu na dnešních 16.200 a udělala ze stadionu multifunkční stánek. Změnil se i název když do něj bylo přidáno slovo Nuevo (nový). Celý název stadion tak zní \"Estadio Nuevo Los Cármenes\". Na tomto stadionu odehrála 7 zápasů i španělská reprezentace, přičemž ten sedmý se odehrál 25. dubna 2011 a Španělsko v něm porazilo reprezentaci České republiky.\n\n\n\"Aktuální k 31. lednu 2011.\"\n"}
{"id": "700236", "url": "https://cs.wikipedia.org/wiki?curid=700236", "title": "Dobroslavice (zámek)", "text": "Dobroslavice (zámek)\n\nZámek Dobroslavice stával v obci Dobroslavice.\n\nNa místě zámku původně stávala tvrz, o které první zmínka pochází z roku 1517. Roku 1577 byla přestavěna na renesanční dvoupatrový zámek. Od roku 1424 vlastnili panství Falklové z Čochendorfu, kterým patřil do 16. století. Za jejich vlády zde byla postavena tvrz, první zmínky o ní jsou z roku 1517, kdy ji Dětoch z Čochendorfu se vsí a dvorem a dvěma vesnicemi Plesnou a Pustkovcem postoupil Jindřichovi z Děhylova. Tato tvrz byla přestavěna na renezanční zámek v roce 1577 Albertem z Vrbna. Součástí zámku byl rozsáhlý statek, mlýn, rybník (Dobroslavický) a hájenka. Dále zde byl panský dvůr s ovčínem, s pivovarem a lihovarem. V roce 1638 postihl obec a dvůr velký požár. Následujícími majiteli byli Tvorkovští z Vrbna, Bruntálští z Vrbna a rod Gianninni z Itálie. V roce 1860 panství získali hrabata Wilczkové, kteří jej vlastnili až do zániku v roce 1945. V dubnu 1945 byly zámek i obec během Ostravské operace téměř zničeny. Zatímco obec obnovena byla, u zámku se to nestalo. V letech 1945 až 1946 se v nepoškozených místnostech vyučovalo. Později byl zámek rozebrán na stavební materiál, který byl využit při obnově obce.\n\nK zámku patřil rozsáhlý zámecký park, který byl založen za panování Josefa Czaderského v letech 1813– 1819. Jihovýchodně od zámku vznikal park v anglickém stylu a navazoval na starou zahradu (sad). Součástí parku byl altán, dva zděné letohrádky a stáje pro koně. Nad Děhylovským potokem byl postaven kamenný most, byla postavena kaple. Park byl obehnán kamennou zdí. Po 2. světové válce byla část parku rozparcelována a určena k výstavbě nových rodinných domů.\n\nK zámku patřilo i zahradnictví, které se v obci provozuje dodnes.\n\nV parku se nacházejí:\n\n"}
{"id": "700237", "url": "https://cs.wikipedia.org/wiki?curid=700237", "title": "Východní železniční trať (Izrael)", "text": "Východní železniční trať (Izrael)\n\nVýchodní železniční trať ( , \"ha-mesila ha-mizrachit\") je zčásti zrušená železniční trať v Izraeli, která vede severojižním směrem podél východního okraje pobřežní nížiny mezi městy Chadera a Lod. Není jako celek v provozu, zčásti ji využívá nákladní přeprava a jen v omezeném úseku osobní vlaky.\n\nV roce 1915 za první světové války tehdejší turecká správa Palestiny dokončila narychlo budovanou a vojenskými účely motivovanou železniční trať, která probíhala z města Afula, přes Tulkarm, Lod až do města Beerševa (u Lodu v kratším úseku využili Turci již koncem 19. století dobudovanou železniční trať Tel Aviv – Jeruzalém). V úseku Tulkarm-Lod tím byl položen základ pozdější východní trati. Když se pak po roce 1918 Palestina stala britským mandátem, byla tato provizorní vojenská trať zčásti převzata a upravena na běžné užívání, nákladní i osobní. Nebyl ale zachován úsek mezi Afulou a Tulkarmem na severním konci tratě, která byla na severu nově zaústěna do města Chadera (v trase boční tratě založené rovněž z vojenských důvodů Turky) a protažena do Haify. Od roku 1919 tak začali Britové provozovat pravidelnou vlakovou dopravu na trase Haifa-Lod-Egypt. Na jih od Lodu ovšem došlo k zásadní změně, protože vlakové spojení na jih země bylo vedeno novou trasou, blíže pobřeží a mimo Beerševu (dnes zhruba železniční trať Tel Aviv – Aškelon).\n\nTehdy neexistovala nynější pobřežní železniční trať z Chadery do Tel Avivu přes město Netanja a východní trať tak byla jediným železničním spojením severu a jihu mandátní Palestiny s vysokou frekvenci osobní i nákladní přepravy. Odtud také Britové postavili krátkou boční trať do města Petach Tikva (na východním okraji aglomerace Tel Avivu).\n\nJedinou severojižní tratí zůstala i po vzniku státu Izrael v roce 1948. V důsledku první arabsko-izraelské války v letech 1948-1949 se přitom velká část vnitrozemí Palestiny (dnešní Západní břeh Jordánu) ocitla pod suverenitou Jordánska a východní železniční trať vedla v dlouhém úseku doslova na hraniční čáře mezi Izraelem a jordánským územím. V krátkém úseku u města Tulkarm dokonce byla zabrána Jordánskem. Proběhla zde proto narychlo výstavba nového úseku vedeného po izraelské straně zelené linie a roku 1950 zde byl obnoven osobní provoz jako stále jediné spojení Haify a Tel Avivu. Ze strategického a vojenského hlediska ovšem nebyla trasa železnice výhodná a tak zároveň začalo budování pobřežní železniční trati z Chadery do Tel Avivu přes Netanji. Tento nový tah byl zprovozněn roku 1954, čímž význam východní tratě prudce poklesl. Zůstala pak v provozu do roku 1969, kdy zde byla doprava ukončena. Severní úsek mezi Chaderou (železniční stanice Chadera mizrach) a městem Kfar Saba byl zcela opuštěn a kolejový svršek zde již není kontinuálně dochován (kolejový svršek využívaný aspoň jako manipulační trať sahá ze severu jen na most přes tok Nachal Chadera. Jižní úsek mezi Kfar Sabou a Lodem byl zachován pro nákladní dopravu.\n\nV roce 2000 bylo zprovozněno vlakové spojení z Tel Avivu a železniční stanice Bnej Brak do železniční stanice Roš ha-Ajin darom, částečně v trase výše uvedené boční spojky postavené Brity z východní trati na východní okraj telavivské aglomerace. Koncová stanice tohoto staronového spoje byla situována na trase východní tratě, která tak v délce několik set metrů získala opět pravidelnou osobní vlakovou přepravu. V roce 2003 pak místo ní vyrostla nová železniční stanice Roš ha-Ajin cafon severně odtud a pojížděný úsek se prodloužil na cca 1 kilometr. Podstatnější změnou bylo další prodloužení zdejšího osobního provozu spojené s výstavbou nové trati v letech 2003-2006. Ta byla vedena do center měst Kfar Saba a Hod ha-Šaron a v delším úseku využila existující těleso východní trati, aby se z něj pak opět odklonila. Úsek východní trati s pravidelnou přepravou cestujících se tak protáhl na cca 5 kilometrů. Je ovšem začleněn do železniční trati Tel Aviv – Ra'anana. \n\nV březnu 2010 schválila izraelská vláda první fázi souboru dopravních investic, které zahrnovaly výstavbu a rozšíření mnoha železničních úseků. V rámci této iniciativy Ministr dopravy Izraele Jisra'el Kac uvedl, že budou zahájeny přípravné a projekční práce na oživení opuštěné tratě mezi železniční stanicí Chadera mizrach do Kfar Saby, kde se předpokládalo zdvoukolejnění a vytvoření zvláštního kolejového tělesa jen pro nákladní přepravu mezi Lodem a městem Roš ha-Ajin. Přestavěná trať měla sledovat trasu dálnice číslo 6, která v této oblasti byla dobudována počátkem 21. století.\n\n"}
{"id": "700240", "url": "https://cs.wikipedia.org/wiki?curid=700240", "title": "Paola Cortellesiová", "text": "Paola Cortellesiová\n\nPaola Cortellesiová (* 24. listopadu 1973, Řím, Itálie) je italská herečka, zpěvačka, dabérka a moderátorka. Hrála asi ve 20 filmech, v několika divadelních představeních, televizních a rozhlasových pořadech.\n\n\n"}
{"id": "700241", "url": "https://cs.wikipedia.org/wiki?curid=700241", "title": "Sleepwalking", "text": "Sleepwalking\n\nSleepwalking je deváté studiové album britské melodicky rockové skupiny Magnum, vydané v roce 1992. Album produkoval Tony Clarkin.\n\n"}
{"id": "700245", "url": "https://cs.wikipedia.org/wiki?curid=700245", "title": "Mika Myllylä", "text": "Mika Myllylä\n\nMika Myllylä (12. září 1969 Haapajärvi, Finsko - 5. července 2011 Kokkola, Finsko) byl finský běžec na lyžích, držitel jedné zlaté, jedné stříbrné a čtyř bronzových medailí z olympijských her. Byl také čtyřnásobným mistrem světa a držitelem tří stříbrných a dvou bronzových medailí z tohoto podniku.\nV roce 2001 na mistrovství světa na domácí půdě v Lahti bylo odhaleno, že podobně jako další členové finské reprezentace, mimo jiné hvězdy Jari Isometsä a Harri Kirvesniemi, používal HES - plasmaexpander, který maskuje užití jiných nedovolených látek, zejména erytropoetinu. Myllylä dostal od Mezinárodní lyžařské federace dvouletý trest zákazu závodění. Po jeho vypršení se k aktivnímu lyžování vrátil, avšak bez výraznějšího úspěchu. Kariéru ukončil v roce 2005. Později přiznal, že nedovolené podpůrné látky v devadesátých letech skutečně užíval.\n5. července 2011 nalezla policie jeho tělo v bytě v Kokkole, důvod smrti nebyl uveden.\n\n"}
{"id": "700255", "url": "https://cs.wikipedia.org/wiki?curid=700255", "title": "Adam Czerniaków", "text": "Adam Czerniaków\n\nAdam Czerniaków (30. listopadu 1880, Varšava – 23. července 1942, tamtéž) byl polsko-židovský inženýr a senátor v předválečném Sejmu. 23. července 1942 spáchal ve Varšavském ghettu sebevraždu požitím kyanidové tablety. Stalo se tak pouhý den po začátku masové deportace Židů z Varšavského ghetta do vyhlazovacích táborů.\n\nVystudoval inženýrství a učil ve varšavské židovské komunitě na střední škole. Během let 1927 – 1934 byl varšavským radním a nadto byl roku 1931 zvolen do polského senátu 4. října roku 1939 jen pár dní po obsazení Varšavy nacisty se Czerniaków stal hlavou 24členného Judenratu (židovské rady), jehož úkolem bylo plnění nacistických nařízení v později vzniklém ghettu.\n\nVzhledem k přípravám Němců na masovou deportaci varšavských Židů do nově postaveného vyhlazovacího tábora Treblinka bylo Judenratu uloženo vypracovat seznamy Židů k deportaci.\n22. července 1942 Judenrat obdržel od SS instrukce, které tvrdily, že všichni varšavští Židé budou „přesídleni“ na východ. Výjimkou byli Židé pracující německý válečný průmysl, personál nemocnic, členové Judenratu se svými rodinami a členové policie v ghettu s rodinami. V průběhu dnu se Czerniakówovi podařilo sehnat další výjimky pro hrstku jednotlivců, v to počítaje například kanalizační dělníky, manžele žen pracující v továrnách a některé středoškolské studenty. Avšak přes všechny své prosby nebyl schopen získat výjimky pro sirotky ze sirotčince Janusze Korczaka. Nacistické rozkazy také stanovovaly počet deportovaných na 6000 denně; ti měli být dodáváni Judenratem a shromažďováni židovskou policií. V případě nesplnění rozkazu mělo být okamžitě popraveno přibližně sto zajatců, mezi kterými byli zaměstnanci Judenratu i Czerniakówova vlastní manželka.\nPoté, co si uvědomil skutečnost, že deportace znamená smrt, Czerniaków prosil o ušetření sirotků. Když neuspěl, vrátil se do své kanceláře a spolkl kyanidovou kapsli, kterou u sebe nosil. Své ženě zanechal dopis na rozloučenou, kde uvedl: \na svému spolupracovníku z Judenratu napsal:\nCzerniaków si vedl deník od 6. září 1939 do dne své smrti. Publikován a přeložen do angličtiny byl roku 1979. Adam Czerniaków je pohřben na hřbitově v ulici Okopowa ve Varšavě. Byl ztvárněn Donaldem Sutherlandem ve filmu Vzpoura z roku 2001. Výňatky z jeho deníku jsou použity v novém dokumentárním filmu Nedokončený film.\n\n"}
{"id": "700258", "url": "https://cs.wikipedia.org/wiki?curid=700258", "title": "Železniční trať v Jizre'elském údolí", "text": "Železniční trať v Jizre'elském údolí\n\nŽelezniční trať v Jizre'elském údolí ( רכבת העמק‎, \"ha-Rakevet ha-emek\", doslova \"Údolní trať\", též מסילת העמק, \"Mesilat ha-emek\") je železniční trať v severním Izraeli. Vznikla počátkem 20. století, kdy spojovala Haifu a syrské Dará. V 50. letech 20. století byla zrušena, v roce 2016 byla po rozsáhlých investicích obnovena v úseku mezi Haifou a městem Bejt Še'an.\n\nRoku 1900 zahájil Heinrich August Meissner, německý železniční inženýr, který byl znám jako \"Meissner Paša\", výstavbu Hidžázské železniční trati z Damašku ke svatým místům islámu v dnešní Saúdské Arábii. Během výstavby ho napadlo zřídit z ní boční východozápadní spojovací trať, která by měla tu výhodu, že by umožnila obejít oblast Libanonu, kde v té době rostl vliv Francie. Koncem roku 1902 začal plánovat podrobnou podobu této 160 kilometrů dlouhé spojovací tratě z Haify do syrského Dará. Brzy začaly stavební práce. \n\nTrať byla v převážné délce na území dnešního Izraele postavena do roku 1904 tedy v době osmanské Palestiny. Vedla z Haify východním směrem podél Jizre'elského údolí a navazujícího Charodského údolí do města Bejt Še'an (tehdy převážně arabské město \"Bejsan\"), respektive do lokality \"Džisr al-Madžama\" (dnešní vesnice Gešer), kde se nacházela nejníže položená železniční stanice na světě (173 metrů pod úrovní moře). Do konce roku 1905 byla prodloužena o úsek, jenž sledoval severním směrem údolí řeky Jordán, kterou překročil jižně od Galilejského jezera a pak vedl údolím řeky Jarmuk na území Sýrie k Damašku, kde se napojoval na Hidžázskou železniční trať. 15. října 1905 byla trať slavnostně otevřena. \n\nV roce 1915 za první světové války turecká armáda narychlo postavila provizorní železniční trať, která z této trati odbočovala ve městě Afula k jihu a vedla napříč Palestinou přes města Dženín, Tulkarm, Lod až do Beerševy. Za britského mandátu byla železniční trať v Jizre'elském údolí významnou vnitrostátní i mezistátní dopravní tepnou. Sloužila i rostoucí populaci židovských osadníků, kteří tuto oblast zúrodňovali a zakládali zde vesnice. Koncem 20. let 20. století tu začaly jezdit čtyři motorové lokomotivy.\n\nNa železniční trati se nacházely následující stanice:\n\nDoprava tu byla přerušena během první arabsko-izraelské války v letech 1948–1949. Již předtím během takzvané Noci mostů v roce 1946 byla trať terčem židovského protibritského odboje, který při koordinované akci přerušil železniční spojení mandátní Palestiny s okolními státy a zničil mimo jiné most přes řeku Jarmuk. V omezené míře byla trať v provozu do roku 1952 a pak trvale zanikla.\n\nOd počátku 21. století se uvažovalo o obnově trati. V březnu 2010 oznámil ministr dopravy Izraele plán masivních investic do dopravní infrastruktury. V jeho rámci se uvažovalo o výstavbě trati v této historické trase, která by propojila města Haifa, Afula a Bejt Še'an. Předpokládalo se zahájení prací v roce 2011. V březnu 2011 izraelská vláda vypsala výběrové řízení na první fázi stavby. Celkem měla mít 60 kilometrů a spojovat Haifu, Nešer, Afulu a Bejt Še'an. Projektovaná byla jako dvoukolejná trať se šesti stanicemi a maximální rychlostí 160 km/hod. Další fáze výběrového řízení na tuto trať se plánovala na rok 2012, přičemž dokončení výstavby se odhadovalo na rok 2016. Výhledově se počítalo i s napojením na Jordánsko v prostoru hraničního přechodu Jordán.\n\nNová, respektive staronová, trať byla uvedena do provozu v říjnu roku 2016. První vlak vyjel z Haify v neděli 16. října 2016 ráno. Trvání jízdy mezi oběma koncovými body bylo okolo 50 minut. Již předtím, koncem srpna 2016, projela po trati první souprava v rámci testovacího provozu. Součástí stavby bylo 26 mostů a 3 tunely. Maximální rychlost dosahuje 160 km/hod. Náklady na výstavbu dosáhly jedné miliardy dolarů. Nová trať ale čelila i polemice. Při obsazenosti okolo 6 tisíc pasažérů denně byly masivní finance na její výstavbu označovány ze strany některých kritiků jako neefektivně vynaložené.\n\n\"odbočení z pobřežní železniční trati v Haifě\"\n\nV rámci aktuálního linkového vedení Izraelských drah je trať v Jizre'elském údolí obsluhována spojem, který začíná v stanici Atlit na pobřeží Středozemního moře, jižně od Haify. Vede potom skrz Haifu a následně odbočuje na nově zbudovaný, respektive obnovený, úsek z Haify do Bejt Še'anu.\n\n\n\n"}
{"id": "700260", "url": "https://cs.wikipedia.org/wiki?curid=700260", "title": "Etický kodex fotografů", "text": "Etický kodex fotografů\n\nEtický kodex fotografů vydala organizace National Press Photographers Association (Národní asociace novinářských fotografů NANF).\n\nNANF je profesionální společenství zaměřené na vývoj ve fotožurnalismu, uznávání a respektování veřejných práv, práva na svobodu v hledání pravdy a právo na informování pravdivě a celkově o veřejných událostech a světě, ve kterém žijeme. NANF věří, že žádná zpráva nemůže být kompletní pokud je možné vylepšit nebo vyjasnit význam slov. Věříme, že snímky, pokud jsou použité k zobrazení nových událostí, tak jak se skutečně udály, ilustrují novinky tak jak se staly, nebo pomáhají vysvětlit cokoliv, co je ve veřejném zájmu, a jsou nepostradatelným prostředkem pro udržování přesně informované veřejnosti a že pomáhají všem lidem, mladým i starým, lépe pochopit jakýkoliv předmět veřejného zájmu. NANF uznává a potvrzuje, že fotožurnalisté udržují za všech okolností nejvyšší standard etických zásad při službě pro veřejné blaho.\n\n\n\"Původní překlad „Prohlášení o účelu“ a „Etického kodexu“ je dílem Radka Havlíčka a je volně šiřitelný za podmínky uvedení zdroje.\"\n\n\n"}
{"id": "700267", "url": "https://cs.wikipedia.org/wiki?curid=700267", "title": "Železniční stanice Chejfa mizrach", "text": "Železniční stanice Chejfa mizrach\n\nŽelezniční stanice Chejfa mizrach (: תחנת הרכבת חיפה מזרח, \"Tachanat ha-rakevet Chejfa mizrach\", doslova \"železniční stanice Haifa-východ\") je bývalá železniční stanice na železniční trati v Jizre'elském údolí v dnešním Izraeli.\n\nLeží v severní části Izraele v Haifském zálivu, v nadmořské výšce cca 10 metrů. Je situována do centra města Haifa, do ulice \"Derech Chativat Golan\" poblíž čtvrtě Vádí Salib. Poblíž prochází dálnice číslo 4, ze které se tu odděluje dálnice číslo 22. Poblíž stále vede železniční trať, jde o pobřežní železniční trať, která vede na sever do měst Akko a Naharija.\n\nByla otevřena počátkem 20. století jako jedna z původních stanic na železniční trati v Jizre'elském údolí. Byla výchozí stanicí této dráhy. Původně se jmenovala jen železniční stanice Haifa. Po otevření železniční stanice Chejfa Merkaz ha-Šmona byla přejmenována pro odlišení na železniční stanici Haifa-východ. Po zrušení trati v polovině 20. století byla budova zachována.\n\n"}
{"id": "700269", "url": "https://cs.wikipedia.org/wiki?curid=700269", "title": "Židovská pořádková služba", "text": "Židovská pořádková služba\n\nŽidovská pořádková služba ( ), také známé pod názvem Židovská policie, byly pomocné policejní jednotky podléhající nacistickým rozkazům, vytvořené Judenratem (židovskou radou) v židovských ghettech v době druhé světové války.\n\nČlenové pořádkové služby neměli oficiální uniformy, často nosili pouze identifikační pásku na rukávě a nebylo jim povoleno držet střelné zbraně. Primárně je Němci využívali k zabezpečení deportací ostatních Židů do koncentračních táborů.\n\nDo pořádkové policie byli vybíráni jedinci, kteří měli obvykle malé vazby s komunitami, na které dohlíželi (to platilo zvláště po začátku deportací do koncentračních táborů), a na které tedy bylo spolehnutí, že budou poslouchat německé rozkazy. Prvním velitelem policie ve varšavském ghettu byl Józef Szeryński, polsko-židovský policejní plukovník a konvertita ke křesťanství. Změnil si jméno ze Szenkman na Szeryński a rozvinul se u něj antisemitský postoj. Přežil atentát provedený členem Židovské policie Jisra'elem Kanalem. V ghettech, ve kterých Judenrat odporoval německým rozkazům (jako například v Lucku), byla Židovská policie často používána k ovládnutí Judenratu nebo k jeho nahrazení.\nJedna z největších policejních jednotek byla ve varšavském ghettu, kde Pořádková služba čítala zhruba 2500 mužů. V lodžském ghettu jich bylo kolem 1200 a ve lvovském ghettu 500.\nPolsko-židovský historik a archivář varšavského ghetta Emanuel Ringelblum popsal krutost policie jako \"…občas větší, než Němců, Ukrajinců, či Lotyšů.\"\n\n"}
{"id": "700270", "url": "https://cs.wikipedia.org/wiki?curid=700270", "title": "Seznam památných stromů v okrese Prachatice", "text": "Seznam památných stromů v okrese Prachatice\n\nToto je seznam památných stromů v okrese Prachatice, v němž jsou uvedeny památné stromy na území okresu Prachatice.\n\n"}
{"id": "700279", "url": "https://cs.wikipedia.org/wiki?curid=700279", "title": "Jilm horský", "text": "Jilm horský\n\nJilm horský (\"Ulmus glabra\", syn. \"Ulmus scabra\", \"Ulmus nuda\", \"Ulmus excelsa\", \"Ulmus corylacea\") neboli jilm drsný, je statný až 40 metrů vysoký strom, který roste zejména v roklinových a sutinových lesích.\n\nNa území České republiky kvete v březnu až květnu ještě před rašením listů. Listy jsou střídavé, krátce řapíkaté, obvejčitá, na kraji pilovitá, drsně chlupatá.\nKvěty jsou krátce stopkaté, čtyř- až pětičetné, vyrůstají v květenstvích po 15 – 30.\nPlody jsou nažky se širokým lemem, semeno je umístěné přibližně ve středu.\n\nRoste zejména roklinových a sutinových lesích, preferuje vyšší vzdušnou vlhkost. V současné době je jeho výskyt značně omezen jak ztrátou přirozeného stanoviště, tak rozšířením nebezpečné choroby – grafiózy jilmů.\n\n"}
{"id": "700281", "url": "https://cs.wikipedia.org/wiki?curid=700281", "title": "Národní svatováclavská pouť", "text": "Národní svatováclavská pouť\n\nNárodní svatováclavská pouť je každoroční oslavou mučednické smrti hlavního patrona Českého národa sv. Václava a státního svátku Dne české státnosti konanou 28. září ve Staré Boleslavi.\n\nSv. Václav byl právě ve Staré Boleslavi u dveří kostela sv. Kosmy a Damiána ráno 28. září roku 935 zavražděn svým bratrem Boleslavem I , stojícím na dnešním Svatováclavském náměstí . Na místě vraždy nechal kníže Břetislav I. po roce 1039 postavit trojlodní románskou baziliku, která zde stojí dodnes. Národní pouť se vyvinula roku 2003 z každoroční poutní oslavy konané v Boleslavi z popudu katolické církve reprezentované místní kolegiátní kapitulou, pražským arcibiskupstvím a Českou biskupskou konferencí a městem Brandýs nad Labem-Stará Boleslav. Navázala na staletou tradici, kterou omezil ovšem nikdy nepřerušil komunistický režim.\nPouť se skládá jednak z duchovního programu a liturgické oslavy sv. Václava, jednak z několik dní trvající lidové pouti určené pro širokou veřejnost.\n\nVrcholem každoročních oslavy je koncelebrovaná bohoslužba sloužená na Mariánském náměstí za účasti českých a moravských biskupů, ústavních činitelů a několika tisíc poutníků. Po dobu bohoslužby je vystavena též lebka svatého Václava, v jiné dny spočívající v katedrále sv. Víta, Václava a Vojtěcha na Pražském hradě.\n\nRoku 2009 se národní pouti zúčastnil v rámci své návštěvy České republiky papež Benedikt XVI., který navštívil v doprovodu členů kapituly a místní samosprávy baziliku sv. Václava a následně sloužil poutní bohoslužbu na Proboštské louce pro 50 000 poutníků z celé střední Evropy. Ve svém projevu připomenul i výročí Svatováclavského milénia, které se v tomto místě odehrávalo 28. září 1929.\n\nPřesně na den pět let po návštěvě svatého otce Benedikta XVI. byla v rámci Svatováclavské poutě v neděli 28. září 2014 provedena korunovace Palladia země České třemi korunkami, posvěcenými v Římě Svatým otcem Františkem I.\n\nDevadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav, v pátek 27. září, byla u chrámu sv. Václava odhalena busta papeže Benedikta XVI.\n\n\n"}
{"id": "700284", "url": "https://cs.wikipedia.org/wiki?curid=700284", "title": "Buk v Horní Sněžné", "text": "Buk v Horní Sněžné\n\nBuk v Horní Sněžné je památný strom na Šumavě. Nachází se poblíž žluté turistické stezky z Horní Sněžné do Nových a Jodlových Chalup (na hřebeni vpravo). Má obvod 675 cm a po Buku v Boučí se jedná o druhý nejmohutnější památný buk v Česku - buky na rozdíl do dubů a lip nejsou tak dlouhověké a obvodu přes 5 metrů dosahují výjimečně.\n\n\nZdravotní stav tohoto buku je hodnocen stupněm 4.\n\nV roce 2016 byl strom poškozen přírodními živly a nyní z něj zbývá pouze torzo.\n"}
{"id": "700312", "url": "https://cs.wikipedia.org/wiki?curid=700312", "title": "Vačík rejsčí", "text": "Vačík rejsčí\n\nVačík rejsčí (\"Caenolestes fuliginosus\") žije v Jižní Americe, přesněji v Ekvádoru, Kolumbii a severozápadní Venezuele. Preferuje chladné a vlhké prostředí. Je to drobný vačnatec. Samice nemají vyvinutý vak (objevuje se pouze u mláďat, později zaniká). Mláďata jsou uchycena pevně na strucích bez ochrany vaku.\n\nPotravou jsou malí bezobratlí živočichové a holátka, které loví v podvečer. K lovu používají dlouhé vibrissae (vousy) a dobře vyvinutý sluch. V zažívacím traktu byla objevena i semena, takže nepohrdne ani rostlinnou stravou. V zajetí se chová jen výjimečně.\n\nTělo je 14 cm velké a téměř holý ocas je do 14 cm dlouhý. Váží kolem 40 g. Ocas není chápavý, ale používá ho jako třetí nohu (když sedí vzpřímeně). Srst se skládá z různých textur, což způsobuje nerovnoměrný vzhled (měkká, hustá srst). Zbarvení bývá tmavší nahoře od tmavě hnědé až téměř černé. Malé uši vyčnívají ze srsti a oči jsou velmi malé. Zadní tlapky mají dobře vyvinuté, mají zakřivené drápy na všech prstech.\n\n\n"}
{"id": "700313", "url": "https://cs.wikipedia.org/wiki?curid=700313", "title": "Zápas na Letních olympijských hrách 2008", "text": "Zápas na Letních olympijských hrách 2008\n\nZápas na Letních olympijských hrách 2008 v Pekingu nabídl souboje o osmnáct sad medailí, a to mužů v sedmi váhových kategoriích ve volném stylu a v sedmi v řecko-římském a podruhé v historii se o medaile utkaly také ženy a to ve čtyřech váhových kategoriích ve volném stylu.\n\nDo bojů o medaile zasáhlo 343 zápasníků z 59 zemí:\n\n"}
{"id": "700317", "url": "https://cs.wikipedia.org/wiki?curid=700317", "title": "Kvalifikace na Mistrovství světa ve fotbale 2002 (UEFA) – skupina 3", "text": "Kvalifikace na Mistrovství světa ve fotbale 2002 (UEFA) – skupina 3\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Ze šesti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id=\"NIR v MLT\">\n\n<div id=\"ISL v DEN\">\n\n<div id=\"BUL v Republik CZE\">\n<div id=\"NIR v DEN\">\n\n<div id=\"Republik CZE v ISL\">\n\n<div id=\"BUL v MLT\">\n<div id=\"MLT v Republik CZE\">\n\n<div id=\"DEN v BUL\">\n\n<div id=\"ISL v NIR\">\n<div id=\"NIR v Republik CZE\">\n\n<div id=\"BUL v ISL\">\n\n<div id=\"MLT v DEN\">\n<div id=\"BUL v NIR\">\n\n<div id=\"Republik CZE v DEN\">\n<div id=\"MLT v ISL\">\n<div id=\"NIR v BUL\">\n\n<div id=\"ISL v MLT\">\n\n<div id=\"DEN v Republik CZE\">\n<div id=\"Republik CZE v NIR\">\n\n<div id=\"ISL v BUL\">\n\n<div id=\"DEN v MLT\">\n<div id=\"ISL v Republik CZE\">\n\n<div id=\"DEN v NIR\">\n\n<div id=\"MLT v BUL\">\n<div id=\"Republik CZE v MLT\">\n\n<div id=\"BUL v DEN\">\n\n<div id=\"NIR v ISL\">\n<div id=\"MLT v NIR\">\n\n<div id=\"Republik CZE v BUL\">\n\n<div id=\"DEN v ISL\">\n\n"}
{"id": "700318", "url": "https://cs.wikipedia.org/wiki?curid=700318", "title": "Fairfax County", "text": "Fairfax County\n\nFairfax County je okres amerického státu Virginie založený v roce 1742. Správním střediskem je město Fairfax. Okres je součástí metropolitní oblasti Washingtonu D.C., na severu a jihovýchodě sousedí se státem Maryland. Okres je pojmenovaný podle Thomase Fairfaxe.\n"}
{"id": "700321", "url": "https://cs.wikipedia.org/wiki?curid=700321", "title": "Luskoun velký", "text": "Luskoun velký\n\nLuskoun velký (\"Manis gigantea\") obývá Senegal, západní Keňu, jih Rwandy, Republiku Kongo, Demokratickou republiku Kongo a severozápad Angoly, biotop mokřad kolem napajedel, řídkých lesů a savan. Jeho hmotnost je 25–35 kg, březí je cca 5 měsíců a rodí jedno mládě.\n\nLuskoun velký je největší z luskounů, nemá ušní boltce, tělo je pokryté velkými zakulacenými šupinami. Hrabe si dlouhé podzemní nory, ve kterých přespává a vychovává mládě.\n\nObě pohlaví žijí odděleně, proto se samec na výchově nepodílí. Samice rodí 1 mládě s měkkými šupinami, které teprve druhý den tvrdnou. Vychovává je v noře. Pokud je mládě ohrožené, dokáže se stočit kolem něj a zabalí ho na břiše. V pozdějším věku vozí mládě na zádech. Kvůli velké náročnosti na chov se v zajetí nechová.\n\nPozemní druhy termitů a mravenců.\n"}
{"id": "700323", "url": "https://cs.wikipedia.org/wiki?curid=700323", "title": "Bentonitová rohož", "text": "Bentonitová rohož\n\nBentonitová rohož je geosyntetické jílové těsnění. Jedná se o materiál sendvičové konstrukce, skládající se ze dvou vrstev geotextilie, mezi nimiž je vázána vrstva aktivovaného bentonitu sodného. Vrchní vrstva této geotextilie je ze tkaného polypropylénu s vysokou pevností, spodní vrstva je tvořena mechanicky vysoce odolnou geotextilií. Obě geotextilie jsou spojeny prošitím.\n\nBentonitové rohože se používají na izolace dna skládky, zakrytí skládky, stavby kanálů a vodních nádrží nebo k izolaci ochranných nádrží.\n\n"}
{"id": "700324", "url": "https://cs.wikipedia.org/wiki?curid=700324", "title": "Luskoun dlouhoocasý", "text": "Luskoun dlouhoocasý\n\nLuskoun dlouhoocasý (\"Manis tetradactyla\") pochází ze západní a rovníkové Afriky (Senegal, Gambie, západní Uganda a jihozápadní Angola) s biotopem hustých pralesních porostů.\n\nJeho hmotnost se pohybuje od 1,5 kg do 2,5 kg. Patří mezi nejmenší luskouny – měří kolem 40 cm. Ocas má 2× delší než tělo – s největším počtem obratlů mezi savci – v ocase je cca 47 ocasních obratlů. Dobře šplhá, má slabý zrak, ale skvělý čich. Na hřbetě má 10–15 hnědých širokých šupin s ostrými hroty ve středu hrany. Patří mezi savce s noční aktivitou. Jeho potravou jsou pouze termiti – spotřeba asi 200 g termitů za den.\n\nŽijí samotářsky nebo v párech, samice rodí jen jedno mládě za cca 5 měsíců.\n\n"}
{"id": "700326", "url": "https://cs.wikipedia.org/wiki?curid=700326", "title": "Luskoun krátkoocasý", "text": "Luskoun krátkoocasý\n\nLuskoun krátkoocasý (\"Manis pentadactyla\") je savec z čeledi luskounovití.\n\nVyskytuje se v Bangladéši, Bhútánu, Číně, Hong Kongu, Indii, severní Kambodži, Laosu, Myanmaru, východním Nepálu, Tchaj-wanu, Thajsku a Vietnamu.\n\nVáží kolem 5 kg, má drobné ušní boltce, šupiny se třemi hroty uspořádané na hřbetě do cca 16 řad. Při ohrožení se svine do koule (pasivní ochrana). Detaily o rozmnožování nejsou příliš známé, protože zvířata žijí v hlubokých norách a neexistuje podrobný výzkum.\n\nŽiví se jako všichni luskouni termity a mravenci.\n\nV Číně jsou luskouni nejvíce ohroženi tradiční čínskou medicínou. V roce 2010 jich bylo kvůli nelegálnímu obchodu zabito téměř pět tisíc. Za čtyři kilogramy luskouního masa se platí až 12 000 korun. Situaci zhoršuje skutečnost, že luskouni mívají pouze jedno mládě ročně.\n\nV zajetí se v současné době (2017) chová jen ve čtyřech zoologických zahradách na světě (Zoologischer Garten Leipzig v Německu, Ueno Zoological Gardens v Japonsku, Taipei Zoo na Taiwanu a v Saigon Zoo & Botanical Gardens ve Vietnamu). V chovu je pouze jeden samec (v Ueno Zoological Gardens v Japonsku).\n"}
{"id": "700328", "url": "https://cs.wikipedia.org/wiki?curid=700328", "title": "Accomack County", "text": "Accomack County\n\nAccomack County je okres amerického státu Virginie založený v roce 1671. Správním střediskem je město Accomac. Okres leží na jihu poloostrova Delmarva. Název okresu pochází z indiánského slova Accawmack, což znamená \"na druhé straně\".\n"}
{"id": "700329", "url": "https://cs.wikipedia.org/wiki?curid=700329", "title": "Dundalk", "text": "Dundalk\n\nDundalk ( ) je hlavní město hrabství Louth v Leinsteru v Irsku. Nachází se při ústí řeky Castletown do Dundalcké zátoky v blízkostí hranic se Severním Irskem přibližně stejně daleko od Dublinu i Belfastu. Jméno města se psalo \"Dundalgan\" a souviselo s mýtickým válečníkem Cú Chulainnem. Bylo založeno v roce 1189. Podle zákonem definovaných hranic je největším městem v Irsku. Má 31 073 obyvatel. Včetně předměstí má 56 654 obyvatel.\n"}
{"id": "700330", "url": "https://cs.wikipedia.org/wiki?curid=700330", "title": "Kunovec velký", "text": "Kunovec velký\n\nKunovec velký (\"Dasyurus maculatus\"), známý také jako kunovec tygrovaný, kunovec tygří, kunovec tygrovitý nebo šlakol veliký, je vačnatec žijící v Austrálii v Novém Jižním Walesu, Victorii, Queenslandu a v Tasmánii.\n\nJedná se o relativně velkého vačnatce. Samec dosahuje hmotnosti průměrně 3,5 kg, samice bývá menší a dosahuje hmotnosti v průměru 1,8 kg. Vyznačuje se rezavým zbarvením s nápadnými bílými skvrnami. Má vak, který směřuje dozadu. Je to masožravec, lovící drobné obratlovce – plazy, ptáky i savce, malé druhy klokanů, ale je také mrchožrout.\nV zajetí je chován v Austrálii a ve dvou amerických zoologických zahradách (Columbus a Omaha).\n\nRozlišujeme 2 poddruhy:\n\n4 nejdůležitější důvody poklesu populace jsou tyto:\n\n"}
{"id": "700331", "url": "https://cs.wikipedia.org/wiki?curid=700331", "title": "Chošúdský chanát", "text": "Chošúdský chanát\n\nChošúdský chanát (mongolsky Xoшуудын хаант улс) byla jedna z posledních nomádských říší. Rozkládala se na území provincie Amdo v Tibetu. Chanát existoval od první poloviny 17. století zhruba sto let.\n\nPo pádu mongolské dynastie v r. 1368 začal dlouhodobý střet mezi východními (chalšskými) a západními (ojratskými) Mongoly, který měl za následek postupné vytlačování Ojratů na západ. Ojratské kmeny (Chošúdi, Čorosové, Torguti a Dörvöti) sdružené v kmenový svaz „Čtyři Ojraté“ přimkly k sobě i některé menší kmeny (např. Chojty) a postupně se stávaly dominantní silou oblasti mezi Balchašem a Bajkalem, kde kočovaly.\n\nNa začátku 17. století byli Ojraté vytlačeni až do dnešního východního Kazachstánu a jejich původní rodové struktury se začínaly rozpadat. V té době Torguti sídlili podél severních přítoků Irtyše, Išimu a Tobolu, a byli nejzápadnějším mongolským kmenem. Na druhé straně Chošúdi byli nejvýchodnějším ojratským kmenem, usídleným u jezera Zajsan a podél dolního toku Irtyše. Sousedili s Chalchy, kteří jim nedovolovali obchodovat v čínských pohraničních městech. Mezi výše uvedenými dvěma kmeny byli uzavřeni Čorosové, Dörvöti a Chojtové, společně nazýváni Džungaři, kteří pod vedením Čorosů začali počátkem 17. století přebudovávat svoji moc. Se sjednocováním a upevňováním centrální moci nesouhlasili svobodomyslní Ojraté a část jich roku 1618 migrovala do Ruska k povodí Volhy, odkud jsou známi pod jménem Kalmykové.\n\nRoku 1634 převzal vládu náčelník Erdeni Bátúr a jeho cílem bylo Ojraty ještě více stmelit. Proto vyhlásil r. 1635 Džúngarský chanát. Ovšem převážná část Chošúdů se těmto snahám vzepřela a pod vedením \"nojona\" Törü Bajchua odešla na jih. Během migrace Törü Bajchu vytlačil z oblasti jezera Kukunor zbytky Tümedů, což byli jižní Mongolové usazení zde od dob Čingischána. V bojích o Amdo v r. 1637 porazil Chalchy a postupoval dále na tibetskou planinu, kde se v r. 1639 prohlásil za \"Güš chána\" a založil tak vlastní chanát.\n\nNa žádost Sonama Čöphela, který býval tajemníkem 4. dalajlámy a rozpoznal 5. dalajlámu, vytáhl po přípravě Güš chán v r. 1640 do Tibetu. Nejdříve dobyl Kham a po vítězství u Žikace nad králem Ü-Cangu v r. 1642 dovršil Güš chán sjednocení celého Tibetu. Chošúdové pomohli příznivcům školy Gelugpa k získání rozhodujícího postavení v Tibetu a 5. dalajláma po vítězství prohlásil Güš chána králem Tibetu. Güš zemřel v r. 1655 a zanechal po sobě 10 synů. Svým nástupcem jmenoval Džichšichu Mergena, který přijal titul \"Dajan chán\", a ostatním synům přidělil menší úděly v Amdu u jezera Kukunor. Dajan chán neprojevoval velký zájem o vládu v Tibetu a nakonec jmenoval za sebe regenta.\n\nZa vlády Dajan chána (1655-1668) Chošúdové kočovali převážně v provincii Amdo a i po přilehlých územích ostatních tibetských provincií. Zejména ti, co se usadili, byli tibetizováni. Na rozdíl od okolních zemí zde vládl v uvedeném období mír. To se projevilo v období, kdy vládl Dajanův syn Puncug Radna, který přijal titul \"Dalaj chán\". Tehdy do Chošúdského chanátu začalo migrovat mnoho Ojratů z Džúngarska zmítaného válkami. Tím byl chanát zatažen do války, džúngarský chán Galdan vpadl v r. 1697 do Amda a Chošúdský chanát porazil. Porážka přiměla Dalaj chána odcestovat do Pekingu a tam se osobně poddat čínskému císaři. V r. 1701 nastoupil po smrti Dalaj chána jeho syn \"Dandin Vangdžal\".\n\nLhabzang byl synem Dalaj chána a k moci se dostal tak, že v r. 1703 otrávil svého bratra. V r. 1705 se svolením čínského císaře vtrhl do Tibetu, aby svrhl 6. dalajlámu. Záminkou mu byl dalajlámův skandální život. Lhabzang chán porazil tibetského regenta, dalajlámu zajal a dal deportovat do Číny. Poté 26. června 1706 instaloval Lhabzang chán nového 6. dalajlámu s tvrzením, že teprve nyní jde o pravou reinkarnaci 5. dalajlámy. Vyznavači školy Gelugpa odmítli přijmout tohoto dalajlámu, ovšem původní dalajláma na cestě 15. listopadu zemřel, nebo spíše byl zavražděn. Představitelé školy Gelugpa pozvali na pomoc džúngarského chána Cevana Rabtana a ten v r. 1716 s 6 000 muži vtáhl do Tibetu. V r. 1717 Džúngaři u Lhasy Chošúdy porazili a Lhabzanga zabili.\n\nPo smrti Lhabzanga zamezil císař nástupu nového chána a zavedl v Amdu správu jako v čínských provinciích. Proti tomuto zřízení se Chošúdi v r. 1723 vzbouřili, ale byli poraženi.\n"}
{"id": "700332", "url": "https://cs.wikipedia.org/wiki?curid=700332", "title": "Seznam českých filmových lokací", "text": "Seznam českých filmových lokací\n\nSeznam míst v Česku, kde se natáčely filmy a seriály.\n\n\n\n Modrá krev\n\n\n\n\n\n\n\n\n\n\n\n\n"}
{"id": "700333", "url": "https://cs.wikipedia.org/wiki?curid=700333", "title": "Albemarle County", "text": "Albemarle County\n\nAlbemarle County je okres amerického státu Virginie založený v roce 1744. Správním střediskem je městský okres (nezávislé město) Charlottesville. Okres byl pojmenován na počest Willema van Keppela, druhého hraběte z Albemarle.\n"}
{"id": "700335", "url": "https://cs.wikipedia.org/wiki?curid=700335", "title": "Talarrubias", "text": "Talarrubias\n\nTalarrubias je španělská obec situovaná v provincii Badajoz (autonomní společenství Extremadura).\n\nObec je vzdálena 42 km od města Herrera del Duque, 112 km od Méridy a 172 km od města Badajoz. Patří do okresu La Siberia a soudního okresu Herrera del Duque. Obcí prochází silnice EX-103, BA-136, BA-137 a BA-138.\n\nV roce 1834 se obec stává součástí soudního okresu Herrera del Duque. V roce 1842 čítala obec 689 usedlostí a 2122 obyvatel.\n"}
{"id": "700336", "url": "https://cs.wikipedia.org/wiki?curid=700336", "title": "Klokan Goodfellowův", "text": "Klokan Goodfellowův\n\nKlokan Goodfellowův (\"Dendrolagus goodfellowi\") je stromový klokan, který se vyskytuje v Papui Nové Guineji, s výjimkou hory Torricelli.\n\nVáží 5–9 kg, má huňatou srst i na chodidlech s rezavou barvou a bílou maskou. Anatomie předních a zadních končetin je odlišná od pozemních druhů klokanů. Patří mezi býložravce, živí se epifyty, ovocem, a výhonky stromových rostlin.\n\nPatří ke vzácně chovanému druhu. V zajetí je však snadno ochočitelný – chová se v kontaktních chovech. Vyžaduje prostorné expozice s množstvím větví na šplhání s větším množstvím krmných míst. V České republice se nechová.\n\n"}
{"id": "700339", "url": "https://cs.wikipedia.org/wiki?curid=700339", "title": "Jiří Heblt", "text": "Jiří Heblt\n\nJiří Heblt (* 1961, Litomyšl) je český římskokatolický kněz a od roku 2009 arciděkan v Chrudimi.\n\nDětství prožil ve Sloupnici. Po vystudování stavební fakulty pracoval čtyři roky jako projektant v podniku Silnice Hradec Králové a teprve v roce 1990 začal studovat teologii. V roce 1995 byl vysvěcen na kněze a stal se farním vikářem nejprve ve Vrchlabí (1995-1996) a poté v Hradci Králové (1996-1997). V letech 1997 až 1999 pokračoval ve studiích v Římě, kde získal licenciát teologie.\n\nPo návratu působil v Dolním Újezdě, a to nejprve jako farní vikář, od roku 2001 jako administrátor a od 1. února 2008 jako farář. Od 1. srpna 2009 byl ustanoven arciděkanem v Chrudimi a administrátorem excurrendo farnosti Vejvanovice, od podzimu téhož roku je také okrskovým vikářem chrudimského vikariátu. Dále zastává funkci biskupského delegáta pro trvalé jáhny.\n\n"}
{"id": "700340", "url": "https://cs.wikipedia.org/wiki?curid=700340", "title": "Pyrethrin", "text": "Pyrethrin\n\nPyrethriny jsou dvě přírodní organické sloučeniny se silným insekticidním účinkem. Pyrethrin I a pyrethrin II jsou strukturálně příbuzné estery s cyklopropanovým jádrem, v případě pyrethrinu I s kyselinou (+)-\"trans\"-chryzantémovou. Liší se oxidačním číslem jednoho z atomů uhlíku. Jedná se o viskózní kapaliny, které se oxidací stávají neúčinné. Nejsou perzistentní, podléhají biodegradaci a rozpadají se působením světla nebo kyslíku. Chemická struktura pyrethrinů je základem pro širokou škálu syntetických insekticidů nazývaných pyrethroidy, například bifenthrinu, permethrinu nebo cypermethrinu.\n\nPyrethriny jsou obsaženy například v obalech semen trvalky \"Chrysanthemum cinerariaefolium\" (kopretina starčkolistá), která byla také komerčně pěstována jako zdroj těchto insekticidů. Přestože se extrakty z této rostliny používaly k insekticidním účelům již dříve, chemickou strukturu publikovali Hermann Staudinger a Lavoslav Ružička až v roce 1924. Pyrethriny jsou neurotoxiny působící na nervový systém veškerého hmyzu. Dávky, které nejsou pro hmyz smrtelné, vykazují repelentní účinky. Pyrethriny a pyrethroidy se čím dál více stávají pesticidy první volby, namísto organofosfátů a organochloridů.\n\nVětšina světové produkce pyrethrinů a i kopretiny starčkolisté pochází z Keni (aktuálně 70 %). Zde a ve vysočinách východní Afriky se začala pěstovat koncem 20. let 20. století. Podstatnou část rostlin pěstují drobní zemědělci jako jediný zdroj svých příjmů. Jedná se o velký zdroj příjmů z vývozu Keni a přináší více než 3 500 pracovních míst.\n\nPyrethriny se používají v mnoha variantách insekticidů (včetně zamlžovacích výrobků a výrobků pro použití u domácích zvířat) již více než 100 let. Účinkují na sodíkových kanálech nervových buněk hmyzu, kde způsobují opakované a prodloužené dráždění nervů, hmyz pak umírá udušením. Často se přidává piperonylbutoxid, synergista, který zvyšuje účinnost tím, že brání hmyzu pyrethriny eliminovat. Kromě insekticidního použití lze pyrethriny použít i jako repelenty. Pozorování v potravinářských podnicích ukazuje, že mouchy nejsou okamžitě zabíjeny, nýbrž se často nacházejí na okenním parapetu nebo u dveří. To napovídá, že při nižší dávce se hmyz snaží před smrtí opustit oblast. Pyrethrin a synergisté podléhají rychlé biodegradaci a rozkladu působením slunečního světla a vzduchu, což zajišťuje, že v ošetřené oblasti nebudou zůstávat velké koncentrace insekticidů.\n\nAmerické ministerstvo zemědělství tvrdí, že synergizované pyrethrum „je pravděpodobně nejbezpečnějším insekticidem pro použití na potravinářských rostlinách“ a že „jsou tyto směsi schváleny pro použití u potravin“. Pyrethriny snadno podléhají hydrolýze a jsou degradovány žaludečními kyselinami savců, proto jejich toxicita při požití domácími zvířaty je velmi nízká. Jsou však nebezpečné pro ryby. Toxicita je obvykle spjata s aplikací mnohem větší dávky, než je uvedeno v návodu. Zvlášť důležité je dodržení návodu při aplikaci těchto látek na lidi a zvířata. Intoxikace se projevuje širokou škálou příznaků, zvláště u domácích zvířat - patří mezi ně slinění, otupělost, svalový třes, zvracení, křeče, případně smrt. \n\nMezi příznaky otravy u lidí patří ztížené dýchání, kýchání, ucpaný nos, bolest hlavy, nauzea, špatná koordinace pohybů, třes, křeče, zčervenání obličeje a jeho otok, pocity pálení a svědění. Permethrin a jiné pyrethroidy jsou syntetické obdoby pyrethrinu, které mají větší potenciál toxicity. Poslední informace ohledně toxicity piperonylbutoxidu tvrdí, že může přinášet významné riziko v případě, že se dostane do vzduchu a zde ho vdechuje těhotná žena ve třetím trimestru těhotenství. Tehdy může vést ke zpomalení mentálního vývoje dítěte. Studie z roku 2011 zjistila významnou asociaci mezi PBO (měřeném v osobním vzduchu během třetího trimestru těhotenství) a zpožděním duševního vývoje ve 36 měsících věku. Děti vystavené vyšším koncentracím (≥4,34 ng/m) měly o 3,9 bodu nižší skóre (Mental Developmental Index) než ty, které byly vystaveny nižším expozicím. Vedoucí vědeckého týmu tvrdí, že „tento pokles inteligence je podobný, jako je pozorován u expozice olovu. I když asi neovlivňuje celkové duševní schopnosti člověka, může mít význam z hlediska vzdělávání a může měnit složení skupiny dětí, které vyžadují služby časné intervence.“\n\n\n"}
{"id": "700342", "url": "https://cs.wikipedia.org/wiki?curid=700342", "title": "Semolina", "text": "Semolina\n\nSemolina neboli semolinová mouka je pšeničná krupice umletá z tvrdé neboli tvrdozrnné pšenice (\"Triticum durum\"). Používá se zejména na výrobu kvalitních těstovin nebo pro přípravu semolinových (pšeničných) kuskusů, bulgurů a chalv. Vyšší kvalitu (těstoviny se nerozvářejí, mají vyšší nutriční hodnotu a nižší glykemický index) zajišťuje větší množství lepku; semolinové produkty jsou tedy (stejně jako produkty ze špaldy) nevhodné pro bezlepkovou dietu.\n\n"}
{"id": "700343", "url": "https://cs.wikipedia.org/wiki?curid=700343", "title": "Bujabéza", "text": "Bujabéza\n\nBujabéza je folková skupina z Olomouce. První veřejné vystoupení skupiny proběhlo 23. 1. 2009 v olomouckém Jazz-Tibet klubu.\n\nNa festivalu Zahrada v roce 2011 vyhrála Krtka. V únoru 2014 byla kapela hostem pořadu \"Cvrlikání\" TV Noe. \n\n\n\n"}
{"id": "700344", "url": "https://cs.wikipedia.org/wiki?curid=700344", "title": "Discovery Channel", "text": "Discovery Channel\n\nDiscovery Channel (v minulosti The Discovery Channel) je původně americký satelitní a kabelový televizní kanál, který založil John Hendricks a distribuuje mezinárodní společnost Discovery Communications. V současnosti je ve vlastnictví Davida Zaslava. Poprvé bylo vysílání spuštěno roku 1985. V současnosti je kanál vysílaný celosvětově v 155 zemích a 33 jazycích.\n\nProgramově se kanál zaměřuje na dokumentární programy, hlavně populární vědu, technologie a dějiny podobně jako National Geographic Channel a History Channel. Ve Spojených státech je program hlavního kanálu Discovery zaměřený zejména na autentická témata jako např. teoretické vyšetřování (\"MythBusters\", \"Unsolved History\" a \"Best Evidence\"), automobily, zaměstnání (\"Dirty Jobs\" a \"Deadliest Catch\") a ostatní dokumenty zaměřené na rodinné a věkově mladší publikum.\n"}
{"id": "700345", "url": "https://cs.wikipedia.org/wiki?curid=700345", "title": "Státní znak Litvy", "text": "Státní znak Litvy\n\nStátní znak Litvy je tvořen červeným štítem s rytířem Vytisem na (heraldicky) vpravo cválajícím koni, držícím ve vztyčené pravé ruce meč. Na levém rameni má modrý štít se zlatým, dvojitým křížem. Rytíř, kůň a meč s pochvou jsou stříbrné, sedlo, pokrývka, udidlo a postroj jsou modré, jílec, ostruhy, podkovy a kování postroje a pochvy jsou zlaté.\n\nRoku 1240 se sjednotily první státy (vznikající již od 10. století) na území dnešní Litvy do Litevského velkoknížectví. V letech 1386–1569 měla Litva personální unii s Polskem (tzv. Krewská unie). Již v prvních zmínkách o litevských praporech, pocházejících z bitvy u Grunwaldu (1410), kde litevsko-polsko-ruská vojska porazila Řád německých rytířů, je zmiňováno vyobrazení (na červených praporech) legendárního rytíře Vytise s taseným mečem, sedícím na koni.\n\nPo uzavření lublinské unie (1569) se Litevské velkovévodství stalo až do roku 1795 de facto provincií Polska. Užívaly se však symboly s rytířem Vytisem sedícím na bílém koni s hnědým udidlem. Ve vztyčené pravé paži držel meč, v levé modrý, zlatě lemovaný štít se zlatým patriarším křížem. Roku 1795 byla Litva připojena k Rusku jako Litevská gubernie.\n\nZa I. světové války byla země v letech 1915–1918 okupována Německem. Po bolševické revoluci v Rusku roku 1917 byla 18. února 1918 vyhlášena nezávislá Litevská republika. 19. dubna byl kromě vlajky schválen Litevskou Radou i státní znak. Ten vycházel ze znaku Litevského velkoknížectví: byl opět tvořen červeným štítem s rytířem Vytisem na koni. Barva štítu v jeho ruce však byla změněna na červenou. Již v prosinci 1918 obsadila Litvu sovětská vojska a 27. února 1919 byla vyhlášena Litevsko-běloruská sovětská socialistická republika. V dubnu 1919 obsadila polská armáda Vilnius a Střední Litva se stala součástí Polska. V srpnu 1919 byla obnovena nezávislost Litvy a navrátily se symboly z roku 1918.\n\nPo podepsání sovětsko-litevské smlouvy o vzájemné pomoci (v říjnu 1939) byly v zemi rozmístěny posádky Rudé armády. Ta začala 14. května 1940 obsazovat celou Litvu. 21. července byla Lidovým sněmem vyhlášena \"Litevská socialistická republika\" a 3. srpna byla začleněna do Sovětského svazu pod názvem Litevská sovětská socialistická republika. Od 25. srpna 1940 byl užíván nový státní znak, tvořený zkříženými zlatými srpem a kladivem v paprscích zlatého slunce. Výjev byl obklopen věncem ze zelených dubových ratolestí a zlatých obilných klasů, převázaný v dolní části červenou stuhou s bílými hesly Proletáři všech zemí, spojte se! v litevštině (heraldicky vpravo - VISŲ ŠALIŲ PROLETARAI, VIENYKITĖS!) a ruštině (vlevo - ПРОЛЕТАРИИ ВСЕХ СТРАН, СОЕДИНЯЙТЕСЬ!). V dolní části stuhy byla písmena LTSR (zkratka názvu republiky v litevštině - Lietuvos Tarybų Socialistinė Respublika). V horní části znaku byla červená, zlatě lemovaná, pěticípá hvězda plnějšího tvaru. Tento znak se užíval, kromě nacistické okupace v letech 1941–1944, až do rozpadu Sovětského svazu v roce 1990.\n\nV 80. letech 20. století se při uvolňování režimu začaly na různých akcích nejprve znovu objevovat žluto-zeleno-červené vlajky z roku 1918. Tlak veřejnosti přiměl prezidium Nejvyššího sovětu Litevské SSR vydat 7. října 1988 vydat usnesení o státní, národní a oblastní symbolice. Dosud zakázané žluto-zeleno-červené vlajky mohly být užívány během mládežnických, sportovních a společenských akcí a při lidových slavnostech. Při ostatních událostech ale stále platila pravidla o užívání vlajky Litevské SSR. Znak však zůstal zachován. 11. března 1990 byla vyhlášena nezávislost Litvy na SSSR a usnesením Nejvyšší rady Litevské republiky byla obnovena platnost historické státní vlajky. 20. března 1990 bylo rozhodnuto usnesením Nejvyšší rady Litevské republiky o státním znaku. Tím se stal pouze nepatrně barevně upravený znak z roku 1925. Již 4. září 1991 byl stejným orgánem přijat nový znak, vycházející ze znaku Litevského velkovévodství. Znak tak patří mezi nejstarší znaky v Evropě.\n\nLitva je od roku 1994 členěna na 10 krajů ().\n\nDruhá litevská státní (historická) vlajka s červeným listem a rytířem Vytisem je stále vyvěšena na třech místech (Královský palác ve Vilniusu, hrad Trakai a Muzeum války Vytautase Velikého v Kaunasu) a na vybraných místech v určité dny.\n\nTéměř shodné vyobrazení Litevského znaku je tzv. Pahoňa, v současnosti neoficiální znak Běloruska, užívány pouze protilukašenkovskou opozicí, který však byl v letech 1991–1995 oficiálním běloruským znakem.\n\nDo 1. ledna 2015, než bylo přijato Euro, byl na mincích litevské měny litase zobrazován litevský znak.\n\n\n\n"}
{"id": "700346", "url": "https://cs.wikipedia.org/wiki?curid=700346", "title": "Combat Flight Simulator 3: Battle for Europe", "text": "Combat Flight Simulator 3: Battle for Europe\n\nCombat Flight Simulator 3: Battle for Europe (CFS3) je pokračování série leteckých simulátorů od Microsoft Game Studios, vydané v roce 2002.\n\nHra je více méně silně aktualizovanou verzi prvního dílu (Combat Flight Simulator WWII Europe Series) nabízející hráči výrazně širší škálu možností. Hra obsahuje režim dynamické kampaně začínající v březnu 1943, ve kterém hráč může hrát za USAAF, RAF nebo Luftwaffe. Na základě svých úspěchů na západní frontě, která se ve hře rozkládá od nejsevernější Anglie, až po východní Berlín může hráč změnit délku a dokonce i výsledek války. Vyhnutím se leteckým chybám Luftwaffe a zaměřováním se na klíčové cíle v britských výrobních centrech je dokonce možné, aby Němci donutili spojence k vrácení se zpět do Londýna, a vynutili si jejich kapitulaci. Je také možné, aby spojenci přistáli na pevnosti Evropa ještě před 6. 6. 1944 (Den D).\n\nNovinkou v CFS3 bylo přidání středních bombardérů. K dispozici jsou: Martin B-26 Marauder - US Air Force, North American B-25 Mitchell – Royal Air Force, Junkers Ju 88 - Luftwaffe. Kromě nich se ve hře nachází následující letouny:\n\n\n"}
{"id": "700347", "url": "https://cs.wikipedia.org/wiki?curid=700347", "title": "Ruslana Koršunovová", "text": "Ruslana Koršunovová\n\nRuslana Sergejevna Koršunovová ( ; 2. července 1987 Alma-Ata – 28. června 2008 New York) byla kazašská modelka ruského původu. Poté, co si vybudovala dobrou pozici v módním průmyslu prací pro časopisy jako \"Vogue\" a návrhářky jako Vera Wang či Nina Ricci, se těšila dlouhodobě mezinárodní pozornosti. Její záhadná smrt po pádu z balkonu jejího pokoje v bytě naManhattanu 28. června 2008 byla označena za sebevraždu.\n\nRuslana Koršunovová se narodila ve městě Alma-Ata v Kazašské SSR a byla ruského původu. Její otec Sergej Koršunov zemřel v roce 1992, když jí bylo 5 let. Její matka Valentina, rozená Kutenkova, a bratr Ruslan žijí v Kazachstánu. Ruslana mluvila plynně rusky, anglicky a německy.\n\nByla objevena v roce 2003, když časopis All Asia zveřejnil příběh o místním německém jazykovém klubu ve městě Almaty (dříve Alma-Ata), který navštěvovala. Její fotografie, které článek obsahoval, vzbudily pozornost Debbie Jones z agentury Models 1 Agency a zahájila s touto tehdy patnáctiletou dívkou spolupráci. Korshunové se přezdívalo pro její dlouhé kaštanové vlasy Ruská Rapunzel. Byla reprezentována modelingovými agenturami IMG Models (New York, Paříž, Londýn a Milán), Beatrice International Models, Traffic Models (Barcelona), Marilyn Models a iCasting Moscow, což byla agentura její matky. Britský Vogue ji hodnotil slovy „a face to be excited about“ (tj. „tvář, která nadchne“ či „tvář, ze které budete nadšeni“). Pracovala také pro francouzský časopis Elle a polskou a ruskou verzi Vogue. Objevovala se také na inzerátech pro Blugirl by Blumarine, Clarins, Ghost, Girbaud, Kenzo Accessories, Marithé & François, Max Studio, Moschino, Old England, Pantene Always Smooth, Paula Smithe, a dámské prádlo Very Wang.\n\nDne 28. června 2008 kolem 14:30 Koršunovová zemřela po pádu z balkónu z devátého patra svého bytu na 130 Water Street ve Financial District na Manhattanu. Policie uvedla, že na místě nebyly nalezeny žádné stopy násilí a že její smrt byla patrně sebevražda, ačkoliv nebyl nalezen žádný dopis na rozloučenou. Existují spekulace, že její smrt byla ve skutečnosti vražda spáchaná okruhem osob, které nutí modelky k prostituci pro bohaté klienty. Jeden z jejích kamarádů vypověděl, že se právě vrátila z modelingového vystoupení v Paříži a že se zdála být na vrcholu slávy. Nebyl zde tedy žádný zjevný důvod, proč by měla spáchat sebevraždu. Své 21. narozeniny plánovala oslavit ve středu v Pensylvánii. Její bývalý přítel Artem Perčenok opustil její byt několik hodin před její sebevraždou. Dívali se na film Duch. „Cítím, že se přišla rozloučit,“ řekl. „Byla dobrý člověk,“ dodal v rozhovoru pro New York Post. Koršunovová se nicméně jevila v některých svých vyjádřeních na sociálních sítích naštvaná a se zlomeným srdcem. Nejpatrnější to bylo ze zprávy v březnu 2008: „Jsem tak ztracená. Najdu někdy sebe sama?“ V originále jako: “I'm so lost. Will I ever find myself?”\n\nJejí kamarádi řekli, že měla před smrtí bolesti břicha. Policie v jejím bytě nalezla lahvičky od léků pouze na předpis s etiketami v ruštině. Experti nezjistili pod jejími nehty žádné biologické pozůstatky z kůže někoho jiného. Její matka Valentina Kutěnkovová však nevěří, že její dcera spáchala sebevraždu: „Před rokem mi o svých problémech řekla. Chtěla v módním průmyslu skončit. Momentálně u ní bylo ale vše v pořádku. Kdyby měla problémy v práci, řekla by mi to.“\n\nMuhammad Naqib, který pracoval jako domovník v budově, kde měla byt, vypověděl: „Byl jsem šokován, když jsem ji spatřil na chodníku. Byla na ulici, drobná a ve zuboženém stavu v kaluži krve, obklopená davem. Její ruce a krk byly polámané.“ Hned pojal podezření: „Další den mi došlo, co bylo špatně. Byly to její vlasy! Byly mnohem kratší, než když jsem ji viděl minulou noc, šťastnou a plnou života. Zdá se, že byly ustřiženy narychlo, protože konce nebyly stejně dlouhé.“ „Vše, čeho se mi dostalo, bylo zdvořilé poděkování, ale nikdo mě nepožádal o interview,“ řekl patolog Sergey, který pracoval na jejím posmrtném nalíčení v moskevské márnici. „Vlasy by mohly vypadat z důvodu silného nárazu, ale nemohly by se kvůli tomu zkrátit. Když jsem připravoval její tělo na pohřeb, všiml jsem si, že byly ve velmi chatrné kondici. Dokonce jsem nabídl příbuzným, že seženu paruku, ale odmítli to. Konce byly nepravidelné, jako kdyby je někdo ustřihl nůžkami.“ Vzhledem ke svědectví mnoha svědků nebyly v den její smrti v její budově ani na Water Street pozorováni žádní cizinci nebo podezřelé osoby. Zadní východ na dvůr monitoruje domovník a nikdo by jím nemohl projít, aniž by nebyl zpozorován z recepce. Její matka Valentina stále doufá, že dostane od americké policie odpovědi. 7. července 2008 byla Korshunova pohřbena na hřbitově Chovanskoje v Moskvě. Matka sdělila pro ruské noviny Komsomolskaja pravda, že ruské hlavní město bylo jedno z oblíbených měst její dcery a že by si přála, aby byla její milovaná Moskva místem jejího posledního odpočinku.\n\nBritský televizní producent a režisér Peter Pomerantsev přišel s teorií, že sebevražda Korshunové souvisí s její náklonností k Roze Mira, kontroverzní moskevské organizaci, která sama sebe popisuje jako „trénink pro rozvoj osobnosti.“ Během pátrání zjistil, že tři měsíce navštěvovala sezení u této organizace. Tato sezení, která povzbuzují účastníky, aby se podělili o své nejhorší zkušenosti a vyvolávali v sobě potlačované vzpomínky, jsou vytvořena po vzoru organizace Lifespring, jejíž kontroverzní metody byly předmětem mnoha soudních pří, protože způsobovaly mentální poškození. Korshunova se účastnila sezení společně se svou kamarádkou, ukrajinskou modelkou jménem Anastasia Drozdova, která spáchala sebevraždu v roce 2009 za podobných okolností. Kamarádi těchto dvou žen pozorovali změnu v jejich chování poté, co strávily několik měsíců s Rozou Mira. Koršunovová se stala agresivní, zatímco Drozdova zažívala záchvěvy násilnických nálad a stala se z ní samotářka. Obě ztratily na váze. Po třech měsících tréninku se Korshunova vrátila do New Yorku, aby se poohlédla po práci. A tehdy právě napsala, že se cítí ztracená a že pochybuje, zda někdy ještě najde sebe sama. Rick Ross, hlava Cult Education Forum, k tomu dodává, že organizace jako Roza Mira fungují jako drogy. Jejich stoupenci zažívají nějaké mezní zážitky a vždy se vracejí pro další. Vážný problém nastává, když organizaci opustí. Tréninky se staly jejich životem a odchodem se vrátí k prázdnotě. Citlivé jedince to zlomí. Několik měsíců poté, co Korshunova opustila Rozu Mira, byla nalezena mrtvá.\n\n"}
{"id": "700350", "url": "https://cs.wikipedia.org/wiki?curid=700350", "title": "Canon EOS 650", "text": "Canon EOS 650\n\nCanon EOS 650 je kinofilmová jednooká zrcadlovka. Na trh byla uvedena v 1. března 1987 u příležitosti 50. výročí společnosti Canon\na vyráběla se až do února 1989.\nJednalo se o první přístroj série EOS, který podporoval objektivy s autofokusem. Systém EOS vyvinul nový systém bajonetu EF, který pro komunikaci mezi objektivem a fotoaparátem používal elektrické signály.\n\n"}
{"id": "700353", "url": "https://cs.wikipedia.org/wiki?curid=700353", "title": "Jozef Gutkaiss", "text": "Jozef Gutkaiss\n\nJozef Gutkaiss (březen 1834 Linz, Rakousko - po 1913 USA, New Jersey) byl slovenský fotograf narozený v Rakousku.\n\nPůsobil jako fotograf v Banské Bystrici (od začátku 80. let 19. století do přelomu 20. století). Věnoval se motivům každodenního života a dokumentaci pohronských průmyslových podniků nebo krojovaným postavám ze středního Slovenska. Známý je jeho Týdenní trh v Banské Bystrici.\n\n"}
{"id": "700354", "url": "https://cs.wikipedia.org/wiki?curid=700354", "title": "Štefan Komorný", "text": "Štefan Komorný\n\nMgr. Štefan Komorný, ArtD. (* 1962, Gbely) je slovenský kameraman a fotograf.\n\nStředoškolské vzdělání získal na Střední průmyslové škole filmové v Čimelicích, okres Písek. Roku 1988 ukončil vysokoškolské studium na Katedře kamery Filmové a televizní fakulty AMU v Praze. \n\nPracoval v trikovém oddělení Filmového studia Barrandov v Praze a po návratu na Slovensko pracoval do roku 2004 v trikovém oddělení České filmové tvorby (později Studie Koliba, a.s.) v Bratislavě jako trikový kameraman a vedoucí trikového oddělení. Od roku 1995 je zároveň odborným asistentem Ateliéru kameramanské tvorby a fotografie na Vysoké škole múzických umění v Bratislavě a pedagogem předmětu \"Filmová a televizní technika\" na Akademii umění v Banské Bystrici.\n\nVýznamnou oblastí jeho činnosti je práce v procesu obnovy a záchrany archivního kinematografického fondu Slovenského filmového ústavu v Bratislavě. Jako kameraman je autorem trikových sekvencí a záběrů mnoha celovečerních a dokumentárních filmů (z posledního období např. cenou \"Igric 2009\" oceněný dokumentární film \"Moderní architektura na Slovensku\" - režie Ladislav Kaboš) a také reklamních snímků. V oblasti fotografické tvorby se prezentoval autorskými a společnými fotografickými výstavami, např. v rámci \"Měsíce fotografie\" v Bratislavě. \n\nRoku 2010 jako spoluautor vydal s doc. ThDr. Jozefem Haľkem publikaci \"DÓM Katedrála sv. Martina v Bratislave\".\n"}
{"id": "700355", "url": "https://cs.wikipedia.org/wiki?curid=700355", "title": "Andreas Feininger", "text": "Andreas Feininger\n\nAndreas Feininger (27. prosinec 1906, Paříž – 18. únor 1999, New York) byl americký fotograf německého původu.\n\nByl nejstarším synem malíře Lyonela Feiningera. Vyučil se truhlářem na Bauhausu, kde jeho otec působil jako pedagog. Pak studoval architekturu na školách ve Výmaru a v Zerbstu. Studium absolvoval s nejlepším prospěchem. Pracoval jako architekt v Hamburku. Pak nastoupil do ateliéru Le Corbusiera v Paříži. V roce 1933 nedostal ve Francii další pracovní povolení a přestěhoval se do Švédska, kde se také oženil . Nejprve pracoval jako architekt, od roku 1936 se ale věnoval fotografii.\n\nV roce 1939 odešel do Spojených států amerických. V letech 1940–1941 pracoval jako fotožurnalista pro agenturu Black Star, v letech 1941–1942 jako fotograf vládní agentury U.S. Office of War Information (OWI). V roce 1943 se stal fotografem magazínu Life, kde působil až do roku 1962. Pak působil jako svobodný fotograf. V osmdesátých letech přestal fotografovat a věnoval se uspořádání svého díla. V roce 1999 zemřel v New Yorku.\n\nFotografii se začal zabývat již během studií. Nejprve se věnoval různým speciálním technikám (fotogram, solarizace, basreliéf apod.). Během pobytu ve Švédsku opustil architekturu, kterou vystudoval a začal se živit jako fotograf architektury. Dále se věnoval makrofotografii různých přírodnin.\n\nPo odchodu do USA působil nejprve jako fotožurnalista. Vytvořil mimo jiné řadu fotografií z válečné výroby pro OWI. Jeho vrcholným obdobím je pak doba, kdy působil v magazínu Life. Mezi jeho nejznámější cykly patří fotografie newyorských mrakodrapů a běžného života na ulicích i v předměstských slumech. Pro fotografie architektury používal s oblibou objektivy velmi dlouhých ohnisek. Pro tento účel si vyráběl vlastní fotoaparáty.\n\nByl rovněž skvělým portrétistou. Patrně nejznámějším jeho dílem tohoto žánru je portrét fotografa Dennise Stocka.\n\nV roce 1955 se zúčastnil výstavy \"Lidská rodina\" (Family of Man), kterou v roce 1955 zorganizoval Edward Steichen.\n\nDále je autorem celé řady fotografických učebnic, z nichž tři vyšly i v Československu a ovlivnily řadu fotografů, kteří vyrůstali v sedmdesátých letech 20. století.\n\n\n\n"}
{"id": "700356", "url": "https://cs.wikipedia.org/wiki?curid=700356", "title": "Yvonne Vavrová", "text": "Yvonne Vavrová\n\nMgArt. Yvonne Vavrová je slovenská režisérka, scenáristka, kameramanka, fotografka a grafička.\n\nMgArt. Yvonne Vávrová je absolventkou filmové a televizní fakulty AMU v Praze obor hraná filmová a televizní režie. Je režisérkou a scenáristkou více než 70. autorských dokumentárních filmů, z nichž nejznámější jsou Prosperita Made In JAPAN, Variace, Na konci je život.\n\nV roce 1994 byla oceněna PRIX ITALIA v italském Tori za režii absurdního dramatu \"Ionesco Kráľ umiera\". V roce 2002 v americkém Chicagu získala první cenu v kategorii dětský program za povídku \"Natalka\". Dokumentární film o postavení žen na Slovensku \"Po meči a po přeslici\" byl oceněn první cenou Centra nezávislé žurnalistiky a Světovou bankou v roce 2002. Její filmy se úspěšně promítají na Slovensku, v Čechách i v zahraničí (Japonsko, Kanada) a byly oceněny několika cenami (Cena Českého literárního fondu, Prix Jeunesse ve francouzském Cannes a mnohé další.)\n\nRežisérka se vyznačuje vztahem k filozofickým tématům jak v hrané tak v dokumentární tvorbě. (Např. dokumenty \"Televize, která zabíjí, Král je nahý, Služebníci obrazů, Strach, Popcornová kultura, Žila jsem na ulici, Tabu a média \"nebo hrané filmy \"Král umírá, Prsteny pro dámu, Mário, Zapískej!\" a další) . V Nitranském Divadle Andreje Bagara režijně nastudovala hru Per Olov Enquista \"Obrázkari\" o slavné švédské spisovatelce Selmě Lagerlöfové. Hra byla nominována do širšího výběru nominovaných her za Objev sezóny a za herecké výkony v hlavních rolích na festivalu Divadelní Nitra. Hru \"Obrázkari\" uvedlo pražské Divadlo Bez zábradlí na festivalu slovenských divadel i za přítomnosti autora P. O. Enquista.\n\nAbsolvovala:\n\n\n\n\n\n\n\nVytvořila více než 70 dokumentů\n\n\n\n\n\n"}
{"id": "700357", "url": "https://cs.wikipedia.org/wiki?curid=700357", "title": "Chladítko", "text": "Chladítko\n\nChladítko je druh sklářského náčiní, malá obdoba svaláku. Slouží k uhlazování kuliček mezi nožkou a kalíškem sklářského výrobku. Jedná se o malou vydlabanou dřevěnou krychli osazenou v dřevěném držadle. Chladítko se používá vždy navlhčené ve vodě.\n"}
{"id": "700360", "url": "https://cs.wikipedia.org/wiki?curid=700360", "title": "Pařez", "text": "Pařez\n\nPařez je zbylá část kmene stromu, která zůstává po pokácení stromu zakořeněna v zemi. Na pařezu je možné pozorovat (soustředné) kruhy, tzv. letokruhy, dle kterých lze určit stáří stromu či pomocí pokročilejších metod dendrochronologie i další parametry.\n\nOdstranění pařezu je fyzicky náročná práce, zejména pokud se pařez nachází na místě nedostupném pro těžkou mechanizaci, kdy je potřeba jej za pomoci ručního nářadí (krumpáč, sekera, klín, pajsr aj.) obsekat a uvolnit od zbytků kořenů. Následně je pařez vytržen pomocí silného lanového nebo řetězového zvedáku (hupcuk) uvázaného např. k dalšímu silnému stromu. U pařezu vyskytujícího se naopak na volně dostupném místě je možné zvolit např. metodu odbagrování či odfrézování.\n\n\n\n"}
{"id": "700361", "url": "https://cs.wikipedia.org/wiki?curid=700361", "title": "Alleghany County (Virginie)", "text": "Alleghany County (Virginie)\n\nAlleghany County je okres amerického státu Virginie založený v roce 1822. Správním střediskem je městský okres (nezávislé město) Covington. Okres je pojmenovaný podle pohoří Allegheny Mountains, které je součástí Appalačského pohoří.\n"}
{"id": "700362", "url": "https://cs.wikipedia.org/wiki?curid=700362", "title": "Kockelscheuer", "text": "Kockelscheuer\n\nKockelscheuer ( ) je malé město v komuně Roeser na jihu Lucemburska. V roce 2001 mělo 261 obyvatel. \n\nNa severu města se nachází víceúčelová hala Kockelscheuer Sport Centre, kde každoročně v říjnovém termínu probíhá profesionální tenisový turnaj žen Luxembourg Open v rámci WTA Tour. Nachází se zde také hala pro lední hokej Patinoire de Kockelscheuer, kde se hrála divize III Mistrovství světa v ledním hokeji v letech 2008, 2010 a 2014.\n"}
{"id": "700364", "url": "https://cs.wikipedia.org/wiki?curid=700364", "title": "Roque", "text": "Roque\n\nRoque je americká varianta kroketu hraná na tvrdém hladkém povrchu. Populární byl zejména v první čtvrtině 20. století, kdy se dokonce v 1904 objevil mezi oficiálními sporty na Letních olympijských hrách.\n\n"}
{"id": "700365", "url": "https://cs.wikipedia.org/wiki?curid=700365", "title": "Na dvoře je kůň, šéfe!", "text": "Na dvoře je kůň, šéfe!\n\nNa dvoře je kůň, šéfe! je československá televizní komedie z roku 1989 režírovaná Hynkem Bočanem. Film je 4. dílem ze série pěti volně navazujících komedií s podvodníky Pepanem, Járou a Marcelou. Celá série vyšla na DVD pod souborným názvem Šéfové.\n\nPodvodníci Pepan, Jára a Marcela shánějí koně, s pomocí kterého by na zámku mohli vozit děti. Shodou okolností je v Praze Holanďan, který také shání koně. Holanďanovi jeho známý domluví schůzku s obchodníkem s koňmi. Protože Holanďan a obchodník s koňmi se neznají, je domluveno poznávací znamení ve formě odznaku s koněm na klopě.\n\nKdyž Holanďan dorazí na místo setkání v motorestu, odznak ztratí. Na stejné místo dorazí Pepan s Járou a Marcelou. Jára najde odznak s koněm a připne si ho na klopu. Holanďan si tak myslí, že Jára je obchodníkem s koňmi a Holanďan s ním domluví, že mu za sehnání koně zaplatí deset tisíc dolarů.\n\nV restauraci motorestu si obchodník s koňmi všimne Járy s odznakem na klopě, který se ale zdrží jenom chvíli, takže obchodník domluví dodání koně s Pepanem. Domluvena je koupě dvou koňů.\n\nDo Prahy přilétají dva Španělé a setkávají se s Holanďanem. Jeden z nich přiváží v opasku diamanty. Druhý z nich, veterinář, tyto diamanty uloží do ustříhnutého prstu gumové rukavice.\n\nPři převozu koně do stáje se na dálnici porouchá auto. Protože schůzka domluvená s Holanďanem se blíží, podvodníci se rozhodnou koně na místo setkání dovést pěšky. K vedení se nabídne Jára, jenomže kůň mu uteče. Protože Jára jde po dálnici, zastaví ho příslušníci VB o odvezou ho do Prahy. Na místo schůzky tak dorazí auto s druhým koněm. Kůň je zaveden do stáje, pod záminkou prohlídky je nechán kůň s veterinářem o samotě. Veterinář do útrob koně vloží balíček s diamanty. Po nějaké době se ve vesnici, kde je kůň ustájen, objeví mladík, který vede druhého koně. Pepan mladíka přesvědčí, že kůň je jeho, a mladík ho odvede do stáje ke druhému koni. V noci se objeví Jára a koně vymění, protože na toho, který mu utekl, má vztek. Holanďan se zvěrolékařem si tak odvezou špatného koně. Po nějaké době kůň, který nebyl odvežen, zahyne a Jára Pepanovi ukazuje, co měl kůň u huby. Hostinský Lojzík se na věc podívá a usoudí, že je to žlučníkový kámen, který se utrhl a kůň ho vyzvrátil. Diamanty jsou následně Pepanem zahozeny do řeky.\n\nPo převozu falešného koně do Francie veterinář s hrůzou zjistí, že diamanty v něm nejsou. Šéfovi gangu vysvětlují, že neví, jak se to mohlo stát. Při jejich odjezdu jim vybuchne auto. Holanďan dostává šanci, neboť jako jediný ví, kdo mohl koně vyměnit. Vrací se proto do Prahy.\n\nPepana osloví Barbara ohledně pomoci s připravovanou akcí. Jde o to, že namaskovaný Pepan má dělat řidiče při převozu peněz k výplatám z banky do podniku. Pepan doprovodí pokladní do banky, při odchodu z banky se jí nabídne, že jí kufřík s penězi vezme. Před bankou hodí kufřík do auta a pokladní ujede. Na parkovišti už ho čeká Jára, který ho odveze na jiné místo, kde Pepan přestoupí do auta k Barbaře. Protože se akce zdá úspěšná, Barbara navrhne, aby si dali v autě panáka. Po několika metrech je ale zastaví příslušník VB a nechá Barbau dýchnout. Po zjištění, že požila alkohol, nechá Pepana vystoupit s tím, že auto bude odtaženo.\n\nPo návratu k Pepanovi domů, když je celá parta pohromadě, navštíví je kapitán Manďák s okradenou pokladní. Ta Pepana nepozná a trvá na tom, že to není on. Po chvilce do Pepanova bytu vtrhne gangster z Francie s Holanďanem. Díky plnovousu Holanďana a jeho stejnému oblečení ho pokladní označí jako toho, kdo jí okradl. Pepan a jeho parta tak vyváznou.\n\nMezitím Barbara dorazí do svého sídla a vyjde najevo, že příslušník VB, který je zastavil, je Barbařin komplic. Barbaře se tak opět povedlo Pepana vypéct.\n\nPepan, Jára a Marcela se rozhodnou na nějaký čas odjet z Prahy. Cestou potkají dědu s povozem a dají se s ním do řeči, že by o koně měli zájem.\n\n"}
{"id": "700370", "url": "https://cs.wikipedia.org/wiki?curid=700370", "title": "Amelia County", "text": "Amelia County\n\nAmelia County je okres amerického státu Virginie založený v roce 1735. Správním střediskem je Amelia. Okres je pojmenovaný podle Amélie Žofie, druhé dcery panovníka Jiřího II.\n"}
{"id": "700371", "url": "https://cs.wikipedia.org/wiki?curid=700371", "title": "Amherst County", "text": "Amherst County\n\nAmherst County je okres amerického státu Virginie založený v roce 1761. Správním střediskem je město Amherst. Okres je pojmenovaný podle britského polního maršála Jefferyho Amhersta.\n"}
{"id": "700376", "url": "https://cs.wikipedia.org/wiki?curid=700376", "title": "Vilbel", "text": "Vilbel\n\nVilbel je zřícenina hradu v německém městě Bad Vilbel v okrese Wetterau severně od Frankfurtu.\n\nMísto Vilbel je poprvé zmiňováno v roce 774. Ve 12. až 13. století zde byl na Niddě vybudován vodní hrad.\nV roce 1399, kdy byl jeho majitelem loupeživý Bechtram V. z Vilbelu, ho Ulrich V. z Hanau a Filip z Falkensteinu dobyli a zničili; Bechtram byl popraven. V roce 1420 byl hrad obnoven. V roce 1503 připadl pánům z Eppsteinu. V letech 1590 až 1803 byl sídlem mohučských úředníků a v průběhu staletí byl rekonstruován a opevňován. Roku 1796 byl poničen francouzskými vojsky pod vedením generála Klébera a od té doby je ruinou.\n\nPoté, co získalo do vlastnictví stavbu město Bad Vilbel, bylo zde zřízeno vlastivědné muzeum. Z této doby pochází i vodní příkop, který byl v roce 2006 naplněn vodou. To však způsobilo poškození zdiva a byla nutná sanace. Ověřily se tak předpoklady, že příkopy zůstávaly ve středověku suché a byly zaplavovány jen v případě hrozícího nebezpečí.\n\n\n"}
{"id": "700377", "url": "https://cs.wikipedia.org/wiki?curid=700377", "title": "Appomattox County", "text": "Appomattox County\n\nAppomattox County je okres amerického státu Virginie založený v roce 1845. Správním střediskem je město Appomattox. Okres je pojmenovaný podle řeky Appomattox.\n"}
{"id": "700379", "url": "https://cs.wikipedia.org/wiki?curid=700379", "title": "Mosesovo jezero", "text": "Mosesovo jezero\n\nMosesovo jezero (\"Moses Lake\") je jezero a vodní nádrž na potoce Crab Creek v americkém státě Washington. Jelikož Crab Creek je přítokem řeky Columbie, patří jezero do jejího povodí.\n\nPřestože se jedná o původně přírodní mělké jezero, bylo ve dvacátém století přehrazeno za účelem zavlažování. Pak se stalo částí zavlažovacího projektu Columbia Basin Project, který je řízen federálně. Mosesovo jezero získává vodu jak z Crab Creeku, tak z přilehlých zemědělských pozemků. Dříve voda z jezera také odtékala Crab Creekem, ale nyní se v cestě nachází vodní nádrž Potholes, která vznikla přehrazením Crab Creeku O'Sullivanovou přehradou.\n\nJezero má poměrně složitý tvar, s několika rameny, kterým se říká \"horns\" (\"rohy\"), mezi něž patří Lewisův nebo Parkerův roh. V jezeře se nachází také pár ostrovů, například Hřbetový ostrov, Močálový ostrov, Gaileyho ostrov nebo Kozí ostrov.\n\nJezero nese své jméno po Indiánském náčelníkovi Mosesovi, který patřil do kmene Sinkjusů na konci devatenáctého století. Do druhé poloviny dvacátého století se ale jmenovalo Neppelovo. Město Moses Lake, které na jeho břehu leží, je pojmenováno po jezeře.\n"}
{"id": "700383", "url": "https://cs.wikipedia.org/wiki?curid=700383", "title": "It's Too Late to Stop Now", "text": "It's Too Late to Stop Now\n\nIt's Too Late to Stop Now je koncertní album irského rockového zpěváka Van Morrisona, nahrané v roce 1973 a vydané o rok později u Warner Bros. Records. Album produkoval Ted Templeman.\n\nVšechny skladby napsal Van Morrison, pokud není uvedeno jinak.\n"}
{"id": "700385", "url": "https://cs.wikipedia.org/wiki?curid=700385", "title": "Alleghany County", "text": "Alleghany County\n\nAlleghany County je název dvou okresů ve Spojených státech amerických:\n\n"}
{"id": "700386", "url": "https://cs.wikipedia.org/wiki?curid=700386", "title": "Thien Duong", "text": "Thien Duong\n\nThien Duong je jeskyně ve Vietnamu, v národním parku Phong Nha-Ke Bang v provincii Quang Binh. Jeskyně se nachází 50 km severně od hlavního města provincie Dong Hoi a 450 km jižně od Hanoje. \n\nJeskyně byla objevena místním obyvatelem a v roce 2008 prozkoumána britskou expediční skupinou. Členové britské expedice ji pojmenovali \"Paradise\", tj. \"Ráj\" (\"Thien Duong\") a označili ji za největší a nejkrásnější jeskyni v národním parku Phong Nha-Ke Bang. O několik měsíců později však titíž členové Britské speleologické společnosti objevili na území národního parku Phong Nha-Ke Bang ještě větší podzemní prostory - jeskyni Son Doong.\n\nNěkteré prostory dosahují 30 metrů šíře, 150 metrů délky a až 80 metrů na výšku. Tomu odpovídají i rozměry některých krasových útvarů - nacházejí se zde stalagmity až 60 metrů vysoké. Vnitřní teplota v jeskyni se pohybuje kolem 20 - 21°C, tj. o 10 - 15 °C méně, než je teplota venkovního prostředí.\n"}
{"id": "700389", "url": "https://cs.wikipedia.org/wiki?curid=700389", "title": "Selské povstání (1680)", "text": "Selské povstání (1680)\n\nSelské povstání z roku 1680, také označované jako selské rebelie, hnutí poddaných nebo nevolnické povstání, je souborný název pro řadu lidových povstání, která byla vedená roku 1680 (v menší míře ale i předešlých letech) za účelem stanovení míry robotního zatížení.\n\nSamotné povstání bylo vyvrcholením situace, která nastala po třicetileté válce. Došlo k celkovému navýšení robotní povinnosti na 3 a více dnů v týdnu (před válkou bylo vyžadováno jen několik dnů ročně) a omezena osobní svoboda. Celé období (1620-1740) bývá označováno jako tzv. \"druhé nevolnictví\". Toto označení ale není výstižné, na území Českých zemí totiž žádné \"první nevolnictví\" neexistovalo (pouze v západoevropských zemích).\n\nVrchnost zavedla odvod dávek z dědictví, řemesel, jarmarků, převozů a odvody naturálií. V polovině 17. století došlo k inventarizaci poddanské půdy pro vymezení výše daní a odvodů. To samozřejmě vedlo k reakci ze strany poddaných, jako bylo odmítání roboty, útěky, soudy a dožadování se starých (předválečných) práv.\n\nRoku 1680 sedláci připravili petici adresovanou císaři Leopoldovi. Ten ale reagoval vydáním patentu rušícího veškeré selské výsady udělené před rokem 1618 a zákazem dalších petic. Císařova reakce vedla ke vzbouření 160 českých panství. Primárním ohniskem se staly severní a západní Čechy, ostatní centra byla spíš lokálního charakteru. Rebelie byly tvrdě potlačeny za použití vojenské síly, iniciovaly ale snahu uzákonit rozsah robot, který může vrchnost po poddaných vyžadovat (robotní patenty se dále vyvíjely až do poloviny 18. století).\n\nRobotní patent stanovil robotní povinnosti na maximálně 3 dny v týdnu a zrušil nedělní a sváteční roboty. Výjimku císař povolil pro nenadálé a nebezpečné situace, které nestrpí odkladu (senoseče, žně, protržené rybníky a podobně). Tuto pomoc ale mělo panstvo poddaným kompenzovat odměnou. Přestože bylo nařízení 3 dnů překračováno, stanovilo hranici mezi zákonnou normou a bezprávím.\n\n"}
{"id": "700391", "url": "https://cs.wikipedia.org/wiki?curid=700391", "title": "Latrun", "text": "Latrun\n\nLatrun (: לטרון, : اللطرون, \"al-Latrún\") je vyvýšená lokalita ležící ve výběžku (latrunský výběžek) Západního břehu Jordánu. Je situována na pahorky nad Ajalonským údolím a pohledově kontroluje i přilehlou část pobřežní planiny v Izraeli.\n\nJde o lokalitu s historickou kontinuitou osídlení. V biblických dobách stávaly nedaleko odtud Emauzy, místo častých biblických událostí i bitev. Na vlastním Latrunu pobývali ve středověku křižáci, koncem 19. století tu vyrostl klášter Latrun patřící řádu trapistů situovaný na vyvýšené poloze poblíž hlavních cest, které se okolo Latrunu sbíhají a pak stoupají do Judských hor k Jeruzalému do soutěsky Ša'ar ha-Gaj (arabsky \"Báb al-Vád\"). Jméno lokality je odvozeno od francouzského \"Le Toron des Chevaliers\" (: \"Rytířský hrad\"), podle jiného výkladu byla ve středověku nazývána \"domus boni latronis\" (: \"Dům dobrého zloděje\"), podle postavy kajícího se zloděje ukřižovaného spolu s Ježíšem.\n\nVýznamným strategickým bodem se Latrun stal za mandátní Palestiny. Vyrostla tu policejní základna, jedna z takzvaných Tegartových pevností. Poblíž se zároveň nacházela přečerpávací stanice pro vodovod, který vedl z dnešního Roš ha-Ajin do Jeruzaléma. Britové na Latrunu provozovali věznici. V roce 1943 z ní tunelem prokopaným v zemi uprchlo 20 vězňů patřících k židovské militantní organizaci Lechi. V roce 1946 zde Britové uvěznili velké množství židovských politiků v rámci razie nazvané Černá sobota.\nBěhem první arabsko-izraelské války v roce 1948 byl Latrun místem opakovaných střetů izraelských a arabských sil (takzvané bitvy o Latrun). Izraelci neuspěli a na základě dohod o příměří z roku 1949 zůstal Latrun pod arabskou kontrolou. Byl tedy zahrnut do Jordánskem ovládnutého Západního břehu Jordánu a tvořil výrazný výběžek do izraelského území, přičemž jej lemovalo široké nárazníkové pásmo oddělující obě strany. Neúspěch u Latrunu a jeho anexe Jordánskem znamenala pro Izrael v následujících letech mimo jiné nutnost trvale řešit jinou, jižnější, trasou dopravní spojení z Jeruzaléma do Tel Avivu.\n\nBěhem šestidenní války v roce 1967 ovšem Izraelci Latrun bez větších komplikací dobyli. Následně byly z latrunského výběžku vysídleny tři arabské vesnice (Bajt Nuba, Imvas a Yalu) a napříč jeho územím byla později vedena dálnice číslo 1. Území tak bylo fakticky anektováno k Izraeli. Tento trend posílila i Izraelská bezpečnostní bariéra postavená počátkem 21. století, která Latrun a okolí situovala na izraelskou stranu této bariéry.\n\n"}
{"id": "700396", "url": "https://cs.wikipedia.org/wiki?curid=700396", "title": "Y Not", "text": "Y Not\n\nY Not je patnácté sólové studiové album anglického rockového bubeníka Ringo Starra, známého především jako dřívějšího člena skupiny The Beatles. Album vyšlo v roce 2010 a produkovali ho Ringo Starr a Bruce Sugar.\n\n"}
{"id": "700397", "url": "https://cs.wikipedia.org/wiki?curid=700397", "title": "Zemský okres Wetterau", "text": "Zemský okres Wetterau\n\nOkres Wetterau ( ) se nachází v německé spolkové zemi Hesensko. Hlavním městem okresu je Friedberg.\nOkres Wetterau sousedí s okresy Gießen, Vogelsberg, Main-Kinzig, Hochtaunus, Lahn-Dill a městem Frankfurt. Na území okresu se nachází mnoho minerálních a termálních pramenů.\n\nOkres vznikl 1. srpna 1972 na území okresů Friedberg a Büdingen.\n"}
{"id": "700398", "url": "https://cs.wikipedia.org/wiki?curid=700398", "title": "Karol Moravčík", "text": "Karol Moravčík\n\nKarol Moravčík (* 16. srpna 1952, Žilina) je slovenský římskokatolický kněz, teolog a publicista. Od roku 1990 působí jako farář v Bratislavě-Devínské Nové Vsi.\n\nV 70. letech 20. století studoval teologii v Bratislavě, kde byl také 8. červen 1975 vysvěcený na kněze. V 90. letech 20. století při práci faráře studoval na Katolické teologické fakultě Vídeňské univerzity. Odborně se věnuje zejména fundamentální teologii. Od roku 1999 je předsedou Teologického fóra, sdružení zájemců o teologii a filosofii v duchu druhého vatikánského koncilu a v kontextu současné vědy a kultury. Spolupracuje s redakcí časopisu Listy pro dialog mezi teologií, filosofií a politikou, publikuje ve více periodikách jako třeba v týdeníku Zrno.\n\n"}
{"id": "700400", "url": "https://cs.wikipedia.org/wiki?curid=700400", "title": "Ladislav Dérer", "text": "Ladislav Dérer\n\nAkademik Ladislav Dérer (11. prosince 1897, Bratislava – 28. března 1960, Bratislava) byl slovenský lékař (internista a klinický fyziolog), univerzitní profesor a spoluzakladatel Československé akademie věd.\n\nMedicínu studoval v Praze a absolvoval roku 1924 Bratislavě (MUDr.) jako žák profesora M. Netouška. V roce 1930 docent, 1937 mimořádný profesor, 1945 profesor, 1953 akademik SAV, 1954 akademik ČSAV. Jeden z prvních profesorů Slováků na Lékařské fakultě UK v Bratislavě. Je po něm pojmenovaná Univerzitní nemocnice na Kramárech v Bratislavě.\n\nSvoji poslední vědeckou práci (\"Neoplasma\", 1960), vydanou už posmrtně, psal vědomě v závodu se smrtí - svěřil se s tím svému žákovi docentu A. Winklerovi. K shrnutí svých výsledků o cirkaseptánech (6-7denních rytmech) přidal úvahu o možném vlivu z kosmu. Připustil možnost jejich odrazu v Mojžíšových zákonech, avšak jako exaktní vědec nepokládal tuto hypotézu za dokázanou.\n\nVedoucí postavení v pokračování v díle akademika Dérera má profesor Miroslav Mikulecký. Hlavní a nejcitovanější Dérerova posmrtně vydaná práce v \"Neoplasma\" 1960, kde akademik uvažoval o možném kosmickém původu 6-7denních rytmů, ale nedokázal ho, byla citována ve Web of Knowledge-All Databases 22krát, z toho 8krát Franzem Halbergem a 10krát M. Mikuleckým.\n\n"}
{"id": "700406", "url": "https://cs.wikipedia.org/wiki?curid=700406", "title": "Želva žlutočelá", "text": "Želva žlutočelá\n\nŽelva žlutočelá či želva vietnamská (\"Cuora galbinifrons\") je druhem rodu Cuora a patří mezi želvy sladkovodní. Tento druh byl objeven roku 1939 francouzským zoologem Reném Léonem Bourretim. Trvalo ale téměř 40 let do prvního exempláře, který byl dovezen do Evropy a Spojených států.\n\nKrunýř má dlouhý asi 19 cm. Karapax má klenutý s červenooranžovou kresbou. Kresby na krunýři může mít různé. Je velmi plachá. Aktivní je při a po setmění.\n\nPatří mezi kriticky ohrožené druhy, kvůli malé oblasti jejího rozšíření.\n\nJe převážně masožravá, ale nepohrdne ani rostlinnou stravou. Živí se malými obratlovci a bezobratlými živočichy, ale i ovocem a zeleninou. Loví po setmění. Rostoucí mláďata potřebují dostatek všech esenciálních látek.\n\nKlade 1 až 3 vejce velká kolem 7mm. Zahrabává vejce do důlku v zemi, často do písku. Vejce snáší od začátku března do května. Inkubační doba trvá asi 90 dní od snůšky, poté se líhnou mláďata, která jsou masožravá. Při chovu v zajetí je k líhnutí vajíček třeba vhodný inkubátor a substrát pro inkubaci vajec. Snesená vajíčka se zahrabou v inkubátoru do substrátu ze 2/3.\n\nObývá především Čínu v jižní provincii Kuang-si, severní Vietnam, Laos a ostrov Chaj-nan. Žije ve sladkých vodách, mělkých tůních, zatopených polích a loukách, potocích s břehy s hustým rostlinným porostem bohatým na vodní hmyz a drobné rybky, především ve vlhkých, listnatých a smíšených lesích v horských oblastech. Většinu času přebývá na souši.\n\nSeverní a střední druhy želvy vietnamské se kříží v přírodě s želvou hranatou (\"Pyxidea mouhotii\" nebo \"Cuora mouhotii\"), vytváří se tak nový druh želv \"Cuora serrata\".\n\nV rámci Evropy je tento druh chován v deseti veřejných zařízeních. V rámci Česka jej chová pouze Zoo Praha.\n\nDo Zoo Praha přišli první zástupci tohoto druhu (resp. podruhu C. g. galbinifrons) v roce 1991. Aktuálně dlouhodobě vlastní dvě samice s plánem o doplnění samcem a možnost rozmnožení.\n\n"}
{"id": "700410", "url": "https://cs.wikipedia.org/wiki?curid=700410", "title": "Talavera la Real", "text": "Talavera la Real\n\nTalavera la Real je španělská obec situovaná v provincii Badajoz (autonomní společenství Extremadura).\n\nObec je vzdálena 20 km od města Badajoz, 50 km od Méridy a 390 km od Madridu. Patří do okresu Tierra de Badajoz a soudního okresu Badajoz. Obcí prochází dálnice A-6.\n\nV roce 1834 se obec stává součástí soudního okresu Badajoz. V roce 1842 čítala obec 616 usedlostí a 2 239 obyvatel.\n"}
{"id": "700411", "url": "https://cs.wikipedia.org/wiki?curid=700411", "title": "Abrahámovce (okres Bardejov)", "text": "Abrahámovce (okres Bardejov)\n\nAbrahámovce jsou obec ve slovenském okrese Bardejov. Žije zde  obyvatel. Nachází se zde římskokatolický kostel svaté Anny z 2. poloviny 18. století.\n\nPrvní písemné zmínky o obci pochází z roku 1427. Obec v té době patřila zemanům z Raslavic. Koncem 16. století byly Abrahámovce středně velkou vesnicí s výlučně poddanským obyvatelstvem. Převážná většina z nich se zaměřovala na zemědělství. Zemědělský ráz si obec zachovala i po 2. světové válce. Všechna půda v té době patřila soukromníkům, až do roku 1957, kdy došlo ke kolektivizaci.\n\n"}
{"id": "700412", "url": "https://cs.wikipedia.org/wiki?curid=700412", "title": "Kanton Le Château-d'Oléron", "text": "Kanton Le Château-d'Oléron\n\nKanton Le Château-d’Oléron je francouzský kanton v departementu Charente-Maritime v regionu Poitou-Charentes. Jeho střediskem je město Le Château-d'Oléron. Skládá se ze čtyř obcí. Je jedním ze dvou kantonů ostrova Oléron.\n\n"}
{"id": "700413", "url": "https://cs.wikipedia.org/wiki?curid=700413", "title": "Tráva (rozcestník)", "text": "Tráva (rozcestník)\n\nTráva může být:\n\n"}
{"id": "700416", "url": "https://cs.wikipedia.org/wiki?curid=700416", "title": "Jan Rybář (kněz)", "text": "Jan Rybář (kněz)\n\nJan Rybář SJ (* 16. července 1931, Brno) je český římskokatolický kněz a člen jezuitského řádu. Za svůj příkladný život v oblasti rozvoje a obnovy demokracie byl oceněn několika pamětními medailemi. Jako první získal medaili Václava Bendy od Ústavu pro studium totalitních režimů dne 16. listopadu 2011. Druhou od Královéhradeckého kraje dne 8. 5. 2015.\nZatím poslední, třetí medaili, která se nazývá Stříbrná pamětní medaile Senátu, získal dne 27. 9. 2017.\n\nDětství prožil v přilehlé části Brna. V červnu 1945 se účastnil duchovních cvičení na Velehradě a poté 1. září 1945 zahájil studium na tamějším nově otevíraném klášterním gymnáziu. Zde se potkal s řadou osobností, které ho vedly na této vytyčené cestě, například pozdějšího kardinála Tomáše Špidlíka. V té době již byl rozhodnut pro kněžskou dráhu. V roce 1949 vstoupil do řádu Tovaryšstva Ježíšova.\n\nKdyž komunisté 13. dubna 1950 uzavřeli kláštery, byl společně s dalšími studenty internován, nejprve do Bohosudova a poté byli převeleni na stavbu přehrady v Klíčavě. V tomto pracovním táboře setrvali až do 9. května 1951. Po propuštění z internace v roce 1951 na konci noviciátu složil společně s dalšími sedmi studenty v Brně v kapli šedých sester sliby. Sliby přijímal páter Karel Šupa z pověření provinciála, protože Provinciál Šilhan byl již delší dobu ve vězení. Vzhledem k politické situaci musely tyto sliby proběhnout tajně. V roce 1952 narukoval na vojnu a byl zařazen k PTP. Po návratu do civilu v roce 1954 pracoval ve strojírenských firmách a ve stavebnictví. Současně tajně studoval u různých profesorů. V roce 1960 byl znovu zatčen a internován. Poslední dva roky vězení strávil ve Valdicích u Jičína, kde měl možnost svá studia dokončit. Společně s ním zde bylo zavřeno osm biskupů a dvacet sedm profesorů. Těžký život ve vězení byl však naplněn setkáními se spoustou zajímavých lidí. Zde ho také spoluvězeň královéhradecký biskup Karel Otčenášek 17. února 1962 tajně vysvětil na kněze.\n\nV dobách politického uvolnění v roce 1968 si Jan rozšířil svá studia na univerzitě v Innsbrucku. Primice se dočkal až za sedm let po svém vysvěcení v roce 1969 ve své domovské farnosti v Bílovicích nad Svitavou.\n\nDne 1. prosince 1969 nastoupil na svou první farnost do Trutnova Poříčí. Zde sloužil jako kněz 17 let. Kněžkou službu vykonával také pro přilehlé farnosti. Avšak kvůli jeho minulosti ho StB neustále sledovala. Tento stav vydržel až do pádu komunistického režimu v tehdejším Československu.\nPo roce 1990 se stal děkanem ve farnosti v Rychnově nad Kněžnou, působil zde také jako kaplan hraběte Kolowrata. Od roku 1996 začal psát fejetony, které pravidelně zveřejňuje Rychnovský zpravodaj (v současnosti i web Simeon.cz). Tyto texty již také vyšly několikráte knižně pod názvem „Musíš výš“ či „Kam jdeme“ a to vždy v rozšířeném vydání o aktuální fejetony. Naposledy v roce 2016.\n\nV roce 2004 Jan Rybář odešel do důchodu do Trutnova. Zde působí jako výpomocný duchovní v Horním Starém Městě u Trutnova. V současnosti také dává lidem exercicie a přednáší na různá témata.\n\nTento jezuita v době svého působení v Rychnově nad Kněžnou psal do místního časopisu fejetony (od roku 1996), poprvé se v knižním vydání objevily v roce 2004 pod názvem „Musíš výš“. V roce 2007 tento spis vyšel znovu, ale byl obohacen o fejetony, které Jan Rybář sepsal mezi lety 2004 a 2007.\n\nDruhá Rybářova kniha „Kam jdeme“ vyšla v roce 2012. V první části publikace se čtenáři dovídají, jak se mají vyjadřovat o Bohu před dětmi (otec Rybář odpovídá na otázky matky pěti synů). Zbytek vyplňují fejetony napsané v letech 1996-2011.\n\nDne 18. 6. 2016 proběhla v rámci Diecézního setkání seniorů a jejich přátel v Hradci Králové autogramiáda dalšího (rozšířeného) vydání publikace \"Musíš výš\". Obsahuje fejetony z let 1996–2015.\n\nZa svůj příkladný život a zásluhy o rozvoj demokracie získal Jan Rybář tři medaile:\n\nČeská televize natočila s P. Janem Rybářem dokument z cyklu \"Neznámí hrdinové\" o jeho strastiplném životě za dob vládny komunismu. Snímek byl vysílán pod názvem \"Čtyřicet let pod dohledem\"\n\n\n"}
{"id": "700417", "url": "https://cs.wikipedia.org/wiki?curid=700417", "title": "Cestovní pojištění", "text": "Cestovní pojištění\n\nCestovní pojištění je neživotní pojištění, uzavírané mezi pojištěným (klientem) a jím vybranou pojišťovnou před cestou (ve většině případů) do zahraničí. Účelem tohoto pojištění je úhrada léčebných výloh v případě náhlého onemocnění nebo úrazu.\n\nPrimární účel cestovního pojištění je úhrada léčebných výloh v případě náhlého onemocnění nebo úrazu v zahraničí. K pojištění ale pojišťovny také nabízejí:\n\n\nNedílnou součástí cestovního pojištění je asistenční služba, která klientovi poradí, na jaké lékařské zařízení se v případě úrazu obrátit, a pomůže mu s komunikací v cizím jazyce. Číslo na ni klient najde na kartičce, kterou dostane k cestovnímu pojištění.\n\nVe smlouvě mezi pojistitelem (pojišťovnou) a pojištěným (klientem) si oba určí tzv. limit pojistného plnění. Přesáhnou-li náklady na léčbu tento limit, pojištěný zbytek nákladů spojených s léčbou hradí sám. Čím vyšší je dohodnutý limit plnění, tím dražší je pojistné. Obsahem smlouvy jsou také rozsah služeb a výluky z pojistných událostí.\n\nSmlouvu může zájemce uzavřít na pobočce pojišťovny nebo online přes internet. K online sjednání mohou sloužit také zprostředkovatelé, kterými jsou zpravidla agregátoři nabídek vybraných pojistitelů. K uzavření smlouvy o cestovním pojištění jsou zpravidla potřeba osobní údaje pojištěných osob (zejména rodné číslo), dále pak datum odjezdu a příjezdu, cílová destinace či itinerář cesty.\n\nVětšinou je pro uzavření cestovního pojištění nutné, aby se pojištěná osoba nacházela na území ČR. Některé cestovní pojišťovny umožňují pojištění i ze zahraničí, v některých případech však běží několikadenní lhůta, než začne pojištění platit.\n\nDůležitým parametrem při výběru cestovního pojištění by neměla být cena pojištění. Ta je ostatně závislá zejména na sjednaném pojistném plnění, jeho limitech, zvolených připojištěních a délce pobytu. To podstatné jsou právě limity pojistné plnění a rozsah připojištění.\n\nI tak je možné ušetřit, a nepřipravit se důležité vlastnosti pojištění. Zdarma nabízejí cestovní pojištění nejčastěji banky k vybraným finančním produktům, např. k finančním kartám (kreditní, debetní). Ani u tohoto produktu by však klient neměl opominout zkontrolovat pojistné limity a rozsah pojištění, popřípadě i možnosti připojištění.\n\nCestovní pojištění zdarma také nabízí některé společnosti k povinnému ručení či cestovní kanceláře ke svým zájezdům.\n\nCenově výhodnější nabídku může klient získat také při sjednání pojištění online přes internet. Běžná sleva na online sjednané cestovní pojištění je 5 – 50 %. Cenovou výhodnost může skýtat i sjednání pojištění přes specializované internetové portály, které nabízí velké srovnávače cestovního pojištění. Tam si klient rychle najde přesně to, co potřebuje, a zároveň za cenu výhodnější než u samotné pojišťovny. Tyto portály mají totiž s pojišťovnami sjednané často mnohem výhodnější podmínky, než na které dosáhne obyčejný klient.\n\nŠetřit se ale rozhodně nevyplácí, když klient plánuje na dovolené náročnější a rizikovější turistiku, popřípadě se chce věnovat rizikovým sportům.\n\nOdborníci se shodují, že při nastavení pojistných limitů je vhodné u léčebných výloh nastavit limit kolem 4 000 000 Kč až 5 000 000 Kč, u odpovědnosti zhruba 2 000 000 Kč. Nutno ale podotknout, že limity pojištění výrazně ovlivňuje účel cesty.\n\nPři sjednání cestovního pojištění je dobré brát zřetel na možné výluky. Ty jsou uvedené ve smlouvě, a pokud nastanou, pojišťovna není povinna hradit vzniklé náklady na léčbu. K těmto výlukám patří zpravidla zranění po požití alkoholu, drog nebo jiných omamných látek.\n\nK výlukám ale velmi často náleží také náklady spojené s chronickými nemocemi, které pacient prodělal rok před uzavřením pojistky. Patří sem také náklady související s rizikovým těhotenstvím, porodem nebo s komplikacemi po určitém týdnu. Cestovní pojištění taktéž obvykle neřeší poškození majetku nebo ublížení na zdraví, což je zejména v zimě na lyžích na pořádku dne. To hradí pojištění odpovědnosti pro případ poškození majetku nebo ublížení na zdraví.\n\nCestovní pojištění pak také neplatí v rizikových zemích, tj. například v takových, kde hrozí epidemie nebo teroristické útoky. Seznam těchto zemí se vyskytuje na oficiální stránce ministerstva zahraničních věcí.\n\nV rámci Evropské unie pokrývá část služeb cestovního pojištění Evropský průkaz zdravotního pojištění, známý též jako EHIC (European Health Insurance Card). Konkrétně jde o zdravotní služby, které však podléhají podmínkám dané země, a pojištěnci proto mohou např. doplácet spoluúčast na ošetření nebo si sami hradit doplatek za léky. V případě cestovního pojištění jsou tyto služby naopak většinou hrazeny pojišťovnou.\n"}
{"id": "700418", "url": "https://cs.wikipedia.org/wiki?curid=700418", "title": "Tzatziki", "text": "Tzatziki\n\nTzatziki či tsatsiki jsou předkrm původem z Řecka, někdy se také používají jako omáčka (především do souvlaki nebo gyrosu). Připravují se z řeckého jogurtu (podobný zakysané smetaně), okurky, kopru (dle oblasti), česneku, olivového oleje, pepře a soli, někdy se také přidává citronová šťáva, petržel, či máta. Zatímco v Řecku a Turecku se tzatziki většinou podávají jako příloha, jinde se spíše servírují s chlebem jako samostatné jídlo.\n\nTzaziki je řecké slovo, ovšem původem z turečtiny, konkrétně ze slova cacık. Cacık je označení pro turecké jídlo podobné tzatziki, taktéž vyráběné z jogurtu, ovšem s mnohem řidší konzistencí.\n\nTzatziki se obvykle připravují smícháním na jemno nastrouhané a do misky vymačkané okurky s řeckým jogurtem. Tato směs se dochutí zbylými přísadami, promíchá se a nechá se vychladnout (tzatziki se nejčastěji podávají vychlazené).\n"}
{"id": "700419", "url": "https://cs.wikipedia.org/wiki?curid=700419", "title": "Kasaba", "text": "Kasaba\n\nJako kasaba se v Osmanské říši označovalo menší město. Jde o výraz z tureckého jazyka, který přešel později do řady toponym v oblastech, které Turci dobyli a spravovali. Nalézt jej tak je možné od Bosny a Hercegoviny až po Arabský poloostrov. Původně se jednalo o sídla víceméně alespoň nějak opevněná.\n\nS tímto termínem se lze setkat i u řady autorů srbské a bosenské literatury, kteří jej často - spolu s dalšími výrazy tureckého původu - používají u svých historických románů a povídek.\n"}
{"id": "700423", "url": "https://cs.wikipedia.org/wiki?curid=700423", "title": "Univerzitní město v Caracasu", "text": "Univerzitní město v Caracasu\n\nUniverzitní město v Caracasu ( \"Ciudad Universitaria de Caracas\") je kampus jedné z největších univerzit v celé Venezuele - Universidad Central de Venezuela. Rozkládá se na ploše přes 2 km² v caracaské městské čtvrti Parroquia San Pedro. V roce 2000 bylo zapsáno na seznam světového dědictví UNESCO.\n\nCelý stavební komplex je mistrovským dílem architekta Carlose Raúla Villanuevy. Byl vystavěn v období 1940-1960 a nese architektonické prvky Bauhausu a moderní architektury. Kromě hlavního architekta na projektu pracovalo několik přizvaných mezinárodních umělců. Jedná se o jedinečné propojení městského plánování, umění a architektury z poloviny 20. století.\n"}
{"id": "700424", "url": "https://cs.wikipedia.org/wiki?curid=700424", "title": "Hezké vstávání", "text": "Hezké vstávání\n\nHezké vstávání (orig. \"Morning Glory\") je americký komediálně-dramatický film z roku 2010 režiséra Rogera Michella v hlavních rolích s Rachel McAdams, Harrisonem Fordem a Diane Keaton.\n\nCtižádostivá producentka zpráv Becky Fullerová byla právě propuštěna z práce v pořadu \"Dobré ráno, New Jersey\". Po odeslání mnoha životopisů do různých redakcí se jí ozvou z celostátní ranní show \"DayBreak\", která má problémy, protože soupeří s ranní show na NBC \"Dnešek\".\n\nBecky je najata ředitelem stanice Jerrym Barnesem a hned první den propustí jednoho z moderátorů Paula McVee, což ostatní zaměstnanci \"DayBreaku\" přivítají. Becky ale teď potřebuje nového kolegu pro Colleen Peckovou a najde televizního novinářského veterána Mikea Pomeroye. Ten má smlouvu se stanicí IBS, kde se \"DayBreak\" vysílá, ale neobjevuje se na obrazovce. Mike Beckyinu nabídku neochotně přijme kvůli klauzuli ve smlouvě, že musí přijmout po půl roce, kdy nebyl na obrazovce, práci jinak přijde o svůj plat.\n\nBecky začne chodit s Adamem Bennettem, dalším producentem na IBS. Mike chce dělat jen vážné zpravodajské příběhy a odmítá například na obrazovce vařit. Smlouva mu dovoluje odmítat úkoly, o kterých si myslí, že ho nejsou hodny.\n\nNa obrazovce jde vidět napětí mezi Colleen a Mikem. Když začnou klesat ratingy pořadu, Becky se dozví, že pokud se ratingy nezlepší, show skončí. Becky se podaří zvýšit sledovanost pořadu, když přinutí reportéra Ernieho v přímém přenosu podstupovat adrenalinové sporty. Stejně tak Colleen je ochotna dělat v pořadu různé věci jako líbat žábu. To vše jen, aby se zvýšila sledovanost pořadu.\n\nAdam nevidí způsob, jak by s Becky mohli chodit vzhledem k tomu, že je závislá na své práci. Mike Becky prozradí, že na tom byl kdysi stejně a skončil tak, že kromě práce nemá žádný život.\n\nBěhem schůzky tvůrců pořadu Mike projeví ke všeobecnému překvapení ochotu vytvořit reportáž z festivalu o kyselém zelí. Becky se tam vydá s ním, ale Mike se místo toho vydá k letnímu sídlu guvernéra. Tam se Mike guvernéra zeptá na obvinění z vydírání a nakonec je guvernér v přímém přenosu \"DayBreaku\" zatčen policií, což zvýší rating pořadu.\n\nDíky nárůstu obliby \"DayBreaku\" dostane Becky nabídku práce z \"Dnešku\". Během přijímacího pohovoru běží v místnosti \"DayBreak\". V přestávkách mezi vstupy Colleen řekne Mikeovi o Beckyině pohovoru a obviní jej, že jeho přístup Becky vyhnal pryč. Mike odejde do kuchyně a v přímém přenosu začne vařit. Becky na pohovoru sleduje, jak Mike divákům vysvětluje jak připravit dobrou frittatu. Becky běží zpět do IBS a zůstává producentkou \"DayBreaku\".\n\nV roli sebe sama se ve filmu objevili také 50 Cent, Lloyd Banks a Tony Yayo. Jako cameo se ve snímku mihli Chris Matthews, Morley Safer, Bob Schieffer a Elaine Kaufman. Díky \"Hezkému vstávání\" se poprvé vedle sebe na plátně objevili Harrison Ford a Diane Keaton, což Ford komentoval slovy: \"Pracovali jsme ve stejném oboru, ale v různých odvětvích toho oboru. Ona byla v intelektuálním odvětví, já v odvětví běhání, skákání a padání, a tak jsme nikdy neměli šanci pracovat společně. Ale nakonec bylo opravdovým potěšením dostat tuhle příležitost.\"\n\nPremisa filmu se částečně inspirovala hrou \"The Sunshine Boys\" Neila Simona, při čemž Fordova role je podobná Clarkovi, Keatonové role je podobné Lewisové a role McAdamsové se podobá Clarkovu synovci Benovi.\n\nScenáristka Aline Brosh McKenna a producent J. J. Abrams \"snili o tom, že budou mít ve filmu Harrisona Forda\" od prvních chvil práce na scénáři. Krátce poté, co Ford přijal roli Mike Pomeroye, převzal Roger Michell otěže režiséra.\n\n\"Hezké vstávání\" sklidilo smíšené reakce kritiky. Server Rotten Tomatoes dává filmu na základě 164 hodnocení kritiků skóre 54%. Server Metacritic hodnotí film 57 body ze 100 na základě 38 recenzí. Uživatelé ČSFD snímek hodnotí průměrně 66%.\n\nBěhem úvodního víkendu snímek utržil 12 milionů USD, což bylo považováno za špatný výsledek vzhledem k tomu, že ve filmu účinkují dvě velké hvězdy (Keaton a Ford). Tisk film hodnotil jako další propadák Harrisona Forda, který neměl celou dekádu kromě \"Indiana Jonese a království křišťálové lebky\" filmový hit. Film nakonec utržil 31 milionů USD v domácích a 27 milionů USD v zahraničních kinech.\n\n"}
{"id": "700426", "url": "https://cs.wikipedia.org/wiki?curid=700426", "title": "Morning Glory", "text": "Morning Glory\n\nMorning Glory může znamenat:\n\n"}
{"id": "700427", "url": "https://cs.wikipedia.org/wiki?curid=700427", "title": "Poklona", "text": "Poklona\n\nPoklona je místo s vyhlídkou na hranicích okresů Ústí nad Orlicí a Chrudim nad obcemi Střemošice a Bílý Kůň. Místo se nachází v těsné blízkosti přírodní rezervace Střemošická stráň. Na místě se nachází trojboký barokní sloup Nejsvětější Trojice z první poloviny 18. století. Sloup podle pověsti nechali postavit novomanželé jako poděkování Bohu. Během jejich svatby se splašili koně a táhli vůz se svatebčany směrem ke stráni. Těsně před hranou stráně se ale zastavili a nestrhli vůz ze srázu.\n"}
{"id": "700428", "url": "https://cs.wikipedia.org/wiki?curid=700428", "title": "Petnická jeskyně", "text": "Petnická jeskyně\n\nPetnická jeskyně (srbsky v cyrilici Петнићка пећина, v latince Petnićka pećina) se nachází v Petnici, asi 7 km jihovýchodně od Valjeva, v Srbsku.\n\nJeskyni tvoří okolo šesti set metrů chodeb, které lze rozdělit na dva celky: horní a dolní. Horní je sice rozsáhlejší, v dolním je však monumentální \"vstup\" do jeskyně - veliký skalní převis a také vyvěračka říčky Banja. V horní části jeskyně lze nalézt velikou prostoru s dvěma \"otvory\" ve skále, kterými do jeskyně přichází částečně světlo.\n\nArcheologické výzkumy, které v jeskyni proběhly v roce 1969, odhalily přítomnost lidí z doby před šesti tisíci lety, stejně jako části výzbroje vojáků římské armády.\n"}
{"id": "700429", "url": "https://cs.wikipedia.org/wiki?curid=700429", "title": "Transformers 3", "text": "Transformers 3\n\nTransformers 3 (v anglickém originále Transformers: Dark of the Moon) je americký akční sci-fi film z roku 2011. Navazuje na předchozí filmy \"Transformers\" a \"\".\n\nV originále nese třetí díl Transformers podtitul „Temná strana Měsíce“. Právě tady v roce 1969 posádka první americké měsíční expedice Apollo 11 objevila mimozemské vesmírné plavidlo a moudře si to nechala pro sebe, respektive pro tajné služby. Podle Autobotů, kteří už dvakrát dokázali ochránit pozemšťany před ničivou invazí jejich zlých konkurentů Deceptikonů, to ale byla zásadní chyba. Chyba, která by mohla zničit celou naši civilizaci, pokud nám Autoboti znovu nepomohou. Kromě starých známých plecháčů v čele s Optimem Primem a Bumblebeem se na scénu vrací jejich největší lidský spojenec Sam (Shia LaBeouf), životem a bitvami s roboty otřískaný mladý muž, který chce ze všeho nejvíc konečně začít žít normální život. Bohužel už ne po boku jeho přítelkyně Mikaely (Megan Fox), která byla představiteli Paramountu vyškrtnuta ze scénáře. Sama Witwickyho naštěstí scenárista Ehren Kruger dlouho zahálet nenechá, když mu do cesty přihraje velepohlednou Carly (modelka Rosie Huntington-Whiteley). Ta se naneštěstí stane příčinou Samova dalšího angažmá v nekonečném souboji mezi Autoboty a Deceptikony, k nimž se přidá bývalý vůdce Autobotů: \"Sentinel Prime\". Deceptikoni se totiž rozhodli odříznout od světa celé Chicago, z důvodu, že je to nejvhodnější místo pro přivolání jejich domovské planety \"Cybetronu\" a využití celého lidstva pro její opravu. Do Chicaga je unesena i Carly, Samova přítelkyně, a tak se Sam chtě nechtě musí do tohoto města vydat, aby se ji pokusil zachránit. A jen tak \"bokem\" i celou lidskou rasu.\n\n\n\n\n\n\n"}
{"id": "700431", "url": "https://cs.wikipedia.org/wiki?curid=700431", "title": "Drums Between the Bells", "text": "Drums Between the Bells\n\nDrums Between the Bells je studiové album britského hudebníka Briana Eno ve spolupráci s básníkem Rickem Hollandem. Album vyšlo 4. července 2011 u vydavatelství Warp Records.\n\nAutorem veškeré hudby je Brian Eno, texty napsal Rick Holland.\n"}
{"id": "700437", "url": "https://cs.wikipedia.org/wiki?curid=700437", "title": "Hráči (film, 1998)", "text": "Hráči (film, 1998)\n\nHráči (\"Rounders\") je film z roku 1998, který se odehrává v undergroundovém prostředí nelegálních pokerových her o velké peníze. Do něj přicházejí dva mladí pokeroví hráči, kteří se hrou snaží vydělat dost peněz, aby mohli splatit svůj vysoký dluh. Film režíroval John Dahl a hlavní role zahráli Matt Damon a Edward Norton.\n\nDěj filmu se odehrává v New Yorku. Mladý, ale zkušený pokerový hráč Mike McDermott (Matt Damon) jednoho večera prohraje veškeré úspory (30 000 $) v jediné hře proti ruskému mafiánovi, Teddymu „KGB“ (John Malkovich). Mike se po tomto incidentu rozhodne, že s kartami skončí a zaměří se na studium.\n\nDlouho se mu toto předsevzetí daří splnit, všechno se však změní s tím, když je z vězení propuštěn jeho dlouholetý kamarád, Lester „Červ“ Murphy (Edward Norton). Červ je také pokerový hráč a navíc má dluhy z minulosti, proto hned po propuštění začne vyhledávat velké pokerové akce. Mike poruší svoje předsevzetí a začne hrát s ním. Díky častému hraní začne mít problémy nejen se školou, ale i se svou přítelkyní Jo (Gretchen Mol).\n\nTermín splacení Červových dluhů se ale blíží a proto se spolu s Mikem vydají pokusit se vydělat peníze jak jinak, než pokerem. Během několika dnů navštíví mnoho různých pokerových her. Jsou už blízko k vydělání potřebných peněz (15 000 $), ale poté je v jedné hře Červ přistižen při podvodu, oba hráči jsou ze hry vyhozeni a jejich peníze jsou nadobro pryč.\n\nČerv uteče z města, Mike však prchat nehodlá. Dozví se, že Červův dluh je splatný Teddymu KGB, který ho před mnoha měsíci obral v pokeru o celoživotní úspory. Půjčí si peníze od svého učitele na vysoké škole, profesora Petrovskeho a jde hrát poker do nelegálního klubu, který Teddy KGB vlastní. Vyzve samotného Teddyho ke hře v Texas hold 'emu, a ten výzvu přijme.\n\nMikovi se nakonec podaří Teddyho porazit. Vydělá si dost peněz, aby mu na místě splatil Červův dluh a později i dluh u svého profesora, a navíc mu zbude 30 000 $, které v tom samém klubu před měsíci prohrál. V samotném závěru filmu ukončí své studium, rozloučí se s Jo a odjede do Las Vegas hrát hlavní turnaj na World Series of Poker.\n\nPokračování filmu \"Hráči\" je plánováno. Film s názvem \"Rounders 2\" (Hráči 2) je předběžně naplánován na rok 2014.\n"}
{"id": "700441", "url": "https://cs.wikipedia.org/wiki?curid=700441", "title": "Sava centar", "text": "Sava centar\n\nSava centar, v srbské cyrilici Сава центар, je kongresové centrum, které se nachází v novém Bělehradě, na břehu řeky Sávy. \n\nZbudováno bylo kvůli blížícímu se zasedání Mezinárodního měnového fondu, pro které potřeboval Bělehrad odpovídající zázemí. Stavební práce trvaly několik let, komplex otevřel sám prezident země Josip Broz Tito. Centrum sloužilo jako místo pro sjezdy SKJ (například je známé posledním setkáním jugoslávských komunistů), či Hnutí nezúčastněných zemí; po rozpadu Jugoslávie se zde konaly i sjezdy socialistické strany Srbska, v jejímž čele stál Slobodan Milošević. V současné době se zde konají události spojené s celou řadou organizací, jakými jsou například Světová banka, či UNESCO.\n"}
{"id": "700445", "url": "https://cs.wikipedia.org/wiki?curid=700445", "title": "Olešnice (přítok Úpy)", "text": "Olešnice (přítok Úpy)\n\nOlešnice je potok na severovýchodě Čech, levostranný přítok řeky Úpy, který odvodňuje okolí města Červený Kostelec v okrese Náchod.\n\n\nOlešnice pramení v Horním Kostelci na svazích Jestřebích hor. Protéká západním okrajem města Červený Kostelec, kde přiímá zleva Červený potok. Nad Řešetovou Lhotou přibírá zleva Špinku, která odvádí vody z rybníků Čermák, Brodský a Špinka. Vlévá se zleva do Úpy u Vilémova mostu ve Zlíči.\n\n"}
{"id": "700448", "url": "https://cs.wikipedia.org/wiki?curid=700448", "title": "Mistrovství světa ve fotbale 1950 (soupisky)", "text": "Mistrovství světa ve fotbale 1950 (soupisky)\n\nSoupisky na Mistrovství světa ve fotbale 1950, které se hrálo v Brazílii:\n\nHlavní trenér: Flávio Costa\nHlavní trenér: Franco Andreoli\nHlavní trenér: Milorad Arsenijević\nHlavní trenér: Octavio Vial\nHlavní trenér: Guillermo Eizaguirre\nHlavní trenér: Walter Winterbottom\nHlavní trenér: Arturo Bucciardi\nHlavní trenér: William Jeffrey\nHlavní trenér: George Raynor\nHlavní trenér: Ferruccio Novo\nHlavní trenér: Manuel Fleitas Solich\nHlavní trenér: Juan López\nHlavní trenér: Mario Pretto\n"}
{"id": "700451", "url": "https://cs.wikipedia.org/wiki?curid=700451", "title": "Kanton Saint-Pierre-d'Oléron", "text": "Kanton Saint-Pierre-d'Oléron\n\nKanton Le Château-d’Oléron je francouzský kanton v departementu Charente-Maritime v regionu Poitou-Charentes. Jeho střediskem je obec Saint-Pierre-d’Oléron. Skládá se ze čtyř obcí. Je jedním ze dvou kantonů ostrova Oléron.\n\n"}
{"id": "700456", "url": "https://cs.wikipedia.org/wiki?curid=700456", "title": "Grand Prix Kanady 1994", "text": "Grand Prix Kanady 1994\n\nGrand Prix Kanady 1994 ( XXXII. Grand Prix Air Canada), šestý závod 45. ročníku mistrovství světa jezdců Formule 1 a 36. ročníku poháru konstruktérů, historicky již 554. grand prix, se uskutečnila na okruhu Circuit Gilles Villeneuve.\n\n"}
{"id": "700461", "url": "https://cs.wikipedia.org/wiki?curid=700461", "title": "Grand Prix Španělska 1994", "text": "Grand Prix Španělska 1994\n\nGrand Prix Španělska 1994 (XXXVI Gran Premio de España Telefónica), 5. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 553. grand prix, se již tradičně odehrála na okruhu v Barceloně.\n\n"}
{"id": "700466", "url": "https://cs.wikipedia.org/wiki?curid=700466", "title": "Prince William County", "text": "Prince William County\n\nPrince William County je okres amerického státu Virginie založený v roce 1731. Správním střediskem je městský okres (nezávislé město) Manassas. Okres je pojmenovaný podle Viléma Augusta, vévody Cumberland.\n"}
{"id": "700467", "url": "https://cs.wikipedia.org/wiki?curid=700467", "title": "Dave Eggers", "text": "Dave Eggers\n\nDave Eggers (* 12. března 1970 Boston, Massachusetts) je americký spisovatel a lidskoprávní aktivista.\n\nNa základní školu chodil v Chicagu, jeho spolužákem byl herec Vince Vaughn. Nedokončil studia žurnalistiky, živil se jako reklamní grafik a komiksový kreslíř.\n\nJe zakladatelem nezávislého nakladatelství McSweeney's a nadace 826 Valencia, podporující výuku tvůrčího psaní mezi chudinskou mládeží. Jeho manželkou je spisovatelka Vandela Vida, mají dvě děti a bydlí v San Francisku. Angažoval se ve prospěch liberální politiky: kritizoval politiku George W. Bushe, podporoval súdánské utečence, žádal více peněz pro státní školy. V roce 2008 obdržel cenu konference TED pro lidi přinášející plány na zlepšení světa.\n\nPíše pro časopis ESPN články o sportu, hlavně o fotbale. Spolu s mladším bratrem Cristophem napsal knihu nonsensové poezie pro děti \"Zvířata v oceáně, především chobotnice\". \n\nJe autorem scénáře k filmové komedii Všude dobře, proč být doma. \n\nJeho nejznámějším dílem je \"Srdceryvné dílo ohromujícího génia\" (\"A Heartbreaking Work of Staggering Genius\", 2000), autobiografické rodinné drama kombinované se satirickým pohledem na americkou společnost devadesátých let. Vypravěčem je mladý intelektuál, který se po předčasné smrti rodičů musí starat o nezletilého bratra. Odstěhuje se s ním do San Franciska, kde pracuje pro malý undergroundový časopis. Se smyslem pro sebeironii popisuje své milostné nezdary a každodenní trapasy, hádky mezi sourozenci, marnou snahu stát se televizní hvězdou, atmosféru posthipíckého Friska i vliv popkultury na myšlení dnešních lidí. Tragikomická próza využívá postmoderních postupů, jako je mísení fikce se skutečností nebo využívání neliterárních útvarů: např. úřední formuláře, reklamní texty nebo vědecké protokoly.\n\nKniha se stala bestsellerem, časopis Time ji označil za nejlepší román roku 2000. Eggers byl označen za mluvčího Generace X pro svou reflexi mediálního světa a nesentimentální zobrazení osobní tragédie. \n\nNick Hornby napsal podle \"Srdceryvného díla ohromujícího génia\" filmový scénář, ale dosud nebyl realizován.\n\nRomán \"Hologram pro krále\" zavádí čtenáře do Saúdské Arábie, kde se místní král Abdalláh chystá vybudovat KAEC, King Abdullah Economic City. Postarší Američan Alan Clay, ústřední postava románu, přijíždí do země coby zástupce americké IT společnosti Reliant, aby králi Abdalláhovi pro jeho chystanou pouštní metropoli nabídl revoluční telekomunikační systém. Čekání na důležitou obchodní schůzku, na které závisí celý život zchudlého amerického obchodníka, se však protahuje, a tak má Alan mezi pouštními dunami a v klimatizovaném hotelovém pokoji čas přemýšlet nad tím, co se všechno v jeho životě pokazilo.\n\nRomán dle Pavla Mandyse zachycuje „rozčarování z vývoje globální ekonomiky“ a svou frustrující výchozí situací, tedy nekonečným čekáním na příchod krále, „připomíná Beckettovo \"Čekání na Godota\" či možná ještě více Kafkův \"Zámek\"“. Podle Jakuba Ehrenbergera nabízí \"Hologram\" „hloubkovou sondu do nitra vyčpělého amerického padesátníka, který kdysi dopomohl ke vzniku globálního trhu a nyní s tímto novým světem nedokáže držet krok“. Kromě toho si recenzent všímá i literární příbuznosti Alana Claye s Willym Lomanem, tragickým hrdinou \"Smrti obchodního cestujícího\" Arthura Millera.\n\n\n\n\nRozhovory\n\nRecenze\n\nDalší články\n"}
{"id": "700468", "url": "https://cs.wikipedia.org/wiki?curid=700468", "title": "Grand Prix Pacifiku 1994", "text": "Grand Prix Pacifiku 1994\n\nGrand Prix Pacifiku 1994 (I Pacific Grand Prix), byl 2. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 550. grand prix, se odehrála na okruhu Okayama International Circuit.\n\n"}
{"id": "700469", "url": "https://cs.wikipedia.org/wiki?curid=700469", "title": "Jan Rybář", "text": "Jan Rybář\n\nJméno a příjmení Jan Rybář nosí tyto osobnosti:\n\n"}
{"id": "700472", "url": "https://cs.wikipedia.org/wiki?curid=700472", "title": "Beulas", "text": "Beulas\n\nBeulas SAU je španělský výrobce autobusů. Společnost vyrábí dálkové autobusy na různých podvozcích. Autobusy Beulas se prodávají po celé Evropě.\n\n\nKaroserie dálkových autobusů Beulas jsou stavěné na podvozcích těchto výrobců:\n\n\n"}
{"id": "700476", "url": "https://cs.wikipedia.org/wiki?curid=700476", "title": "Grand Prix Brazílie 1994", "text": "Grand Prix Brazílie 1994\n\nGrand Prix Brazílie 1994 (XXIII Grande Pręmio do Brasil), 1. závod 45. ročníku mistrovství světa jezdců Formule 1 a 36. ročníku poháru konstruktérů, historicky již 549. grand prix, se již tradičně odehrála na okruhu Interlagos.\n\n"}
{"id": "700477", "url": "https://cs.wikipedia.org/wiki?curid=700477", "title": "Augusta County", "text": "Augusta County\n\nAugusta County je okres amerického státu Virginie založený v roce 1738. Správním střediskem je městský okres (nezávislé město) Staunton. Okres je pojmenovaný podle Augusty Sasko-Gothajské.\n"}
{"id": "700478", "url": "https://cs.wikipedia.org/wiki?curid=700478", "title": "Příběh Audrey Hepburnové", "text": "Příběh Audrey Hepburnové\n\nPříběh Audrey Hepburnové (org. \"The Audrey Hepburn Story\") je americký životopisný televizní film režiséra Stevena Robmana z roku 2000 o proslulé herečce Audrey Hepburnové. Hlavní roli zde ztvárnila americká herečka, zpěvačka a režisérka Jennifer Love Hewittová, která byla i koproducentkou tohoto snímku.\n\nDěj celého filmu je pojat jakožto volné vzpomínkové pásmo odehrávající se během natáčení snímku \"Snídaně u Tiffanyho\".\n\nDěj začíná v raném dětství v době kdy s rodinou žil i její otec Joseph Ruston, Audrey mnoho let vzpomínala především na jejich společnou návštěvu lunaparku s dětským kolotočem, kdy s ní její otec tančil držíc jí v ve svém náručí. Následuje bolestný odchod jejího otce od rodiny. Dále jsou zde vyobrazeny události před 2. světovou válkou, kdy Audrey pobývala na dívčí škole v Anglii (celý život měla po svém otci britské státní občanství), zde také zahájila svá první studia tance. Neplánovaný návrat letecky do Nizozemska k matce Elle těsně před vypuknutím 2. světové války, kdy se na londýnském letišti po letech opět setkala se svým otcem Josephem Rustonem, který byl během jejího odletu (coby britský fašista) zatčen a posléze internován. Následuje velmi těžké období nacistické okupace Nizozemska, kdy Audrey pobývala v rodovém sídle svého dědečka v Arnhemu (její nedobré zážitky z nepříliš povedené spojenecké operace Market Garden zde byly zcela vynechány - část této operace probíhala přímo na pozemcích jejich rodiny van Heemstra), včetně zapojení její rodiny do nizozemského protifašistického odboje. Následuje scéna z vysvobození Holandska Spojenci, její poválečný pobyt v Londýně a studium baletu (zcela vynechány zde byly poválečné události v Nizozemsku). Odchod z baletní školy a účinkování v londýnských kabaretech (zcela vynechána byla její práce modelky), natáčení prvních malých filmových rolí v nevýznamných britských filmech, kde se náhodně seznámila s bohatým velkopodnikatelem lordem Jamesem Hansonem. Účinkování v britsko-francouzské filmové komedii \"Monte Carlo Baby\" z roku 1952, při kterém se Audrey náhodně seznámila s francouzskou spisovatelkou Colette, která zrovna v Monte Carlu v době natáčení filmu pobývala. Colette Audrey nabídla účinkování v divadelní hře \"Gigi\" na Broadwayi v New Yorku, šlo o hru, jenž byla vytvořena podle úspěšného Colettina stejnojmenného románu. V době, kdy se Audrey v Londýně ucházela o tuto divadelní roli přišla další nabídka od režiséra hollywoodského filmu studia Paramount Pictures \"Prázdniny v Římě\" Billy Wildera. Následuje ukázka z kamerových zkoušek k tomuto filmu, které byly natáčeny v roce 1951 režisérem Thoroldem Dickinsonem v Londýně.\n\nDruhý díl začíná jejím příchodem do newyorského Fultonova divadla na Broadwayi. Následují problémy, které se odehrávaly během divadelních zkoušek (Audrey nebyla studovaná herečka a divadelní práci se učila na poslední chvíli), úspěšná premiéra hry, večírek po premiéře, rozchod s lordem Jamesem Hansonem. Scény z natáčení filmu \"Prázdniny v Římě\" s Gregory Peckem, který ji poté seznámil se svým dobrým přítelem režisérem a hercem Melem Ferrerem. Návštěva Audrey v Paříži u módního návrháře a kostýmního výtvarníka Huberta de Givenchy, který ji poprvé navrhoval šaty do filmu \"Sabrina\". Následuje ukázka z natáčení filmu \"Sabrina\", kde se seznámila a prožila milostný románek s kolegou a přítelem Williamem Holdenem. Dále pak sblížení s hercem a režisérem Melem Ferrerem a jejich svatba, účinkování ve hře \"Ondine\" na Broadwayi včetně vyhlášení nominace a následně i zisku Oscara za film \"Prázdniny v Římě\" (vynechán je ale zisk ceny Tony za Ondinu a natáčení několika dalších filmů, o nichž zde padne pouze krátká slovní zmínka). Následuje ukázka z natáčení filmu \"Příběh jeptišky\", který se částečně odehrává v Africe v někdejším Belgickém Kongu. Zde se také poprvé osobně setkala s bývalou řádovou sestrou Gabriellou van der Mal, kterou v tomto filmu ona sama hrála. Poté pak utrpěla těžký úraz páteře během natáčení filmového westernu \"Co se nepromíjí\" v Mexiku, kdy těhotná spadla z arabského koně, po níž následoval jeden z jejích potratů. Během hospitalizace v nemocnici je jí doručen jeden z dopisů od jejího otce Josepha Rustona, předešlé otcovy listy jí matka Ella úmyslně zatajovala. Audrey se za svým otcem poté vydá na osobní návštěvu do Irska, kde otec po 2. světové válce trvale žil. Následuje narození prvního syna Seana H. Ferrera a jeho křest ve Švýcarsku.\n\nCelý snímek pak končí natáčením závěrečné scény z filmu \"Snídaně u Tiffanyho\" (zde se vyskytuje i slovní zmínka o přípravě k natáčení filmu \"My Fair Lady\"), z tohoto filmu zde pak v závěru zazní i známá filmová píseň \"Moon River\".\n\n"}
{"id": "700483", "url": "https://cs.wikipedia.org/wiki?curid=700483", "title": "Tatra 141", "text": "Tatra 141\n\nTatra 141 je nákladní automobil z produkce automobilky Tatra, který byl určen pro tahání těžkých přívěsů. Technicky vychází z Tatry 111, se kterou má shodnou většinu dílů. Liší se větší, osmimístnou kabinou, menším rozvorem náprav i celkovou délkou vozidla. T 141 se od roku 1959 (zpočátku asambláží sad z Kopřivnice) vyráběla v závodě v Bánovcích nad Bebravou ve verzi schopné tahat 100tunový přívěs a verzi T141B na tahání 50tunových nákladů.\n\n\n\n\n"}
{"id": "700484", "url": "https://cs.wikipedia.org/wiki?curid=700484", "title": "Bron-Y-Aur Stomp", "text": "Bron-Y-Aur Stomp\n\n„Bron-Y-Aur Stomp“ je devátá a zároveň předposlední skladba z třetího studiového alba anglické hard rockové skupiny Led Zeppelin \"Led Zeppelin III\" z roku 1970. Skladbu napsali kytarista Jimmy Page, zpěvák Robert Plant a baskytarista John Paul Jones. Skladbu předělalo mnoho interpretů, mezi které patří i Coheed and Cambria nebo Carbon Leaf.\n\n"}
{"id": "700485", "url": "https://cs.wikipedia.org/wiki?curid=700485", "title": "Albrecht Chanovský z Dlouhé Vsi", "text": "Albrecht Chanovský z Dlouhé Vsi\n\nAlbrecht Chanovský z Dlouhé Vsi, někdy též Albert Chanovský či Vojtěch Chanovský (1581 Svéradice u Horažďovic – 16. května 1643 Klatovy) byl český katolický kněz a jezuitský misionář. \n\nNarodil se v roce 1581 jako syn rytíře Jana Chanovského z Dlouhé Vsi a jeho manželky Kateřiny, rozené Valovské z Úsuší. Studoval na jezuitských kolejích v Praze u sv. Klimenta a v Českém Krumlově. V roce 1601 přes odpor rodičů vstoupil do jezuitského řádu. \n\nOd roku 1622 až do své smrti (1643) působil jako misionář v Kolíně, Táboře, Prácheňsku a Plzeňsku. Trvale se usídlil v Klatovech, kde dosáhl zřízení jezuitské koleje a výstavby kostela. V něm byl také po své smrti pohřben.\n\n\n"}
{"id": "700486", "url": "https://cs.wikipedia.org/wiki?curid=700486", "title": "Wild One", "text": "Wild One\n\nWild One je jedenácté studiové album kanadské rockové skupiny The Guess Who, vydané v roce 1972.\n"}
{"id": "700490", "url": "https://cs.wikipedia.org/wiki?curid=700490", "title": "Power in the Music", "text": "Power in the Music\n\nPower in the Music je šestnácté studiové album kanadské rockové skupiny The Guess Who, vydané v červenci roku 1975. Album produkoval Jack Richardson a vyšlo u RCA Records.\n\n"}
{"id": "700491", "url": "https://cs.wikipedia.org/wiki?curid=700491", "title": "Grand Prix Austrálie 1993", "text": "Grand Prix Austrálie 1993\n\nGrand Prix Austrálie 1993 (LVI. Transurban Australian Grand Prix), 16. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 548. grand prix, se odehrála na okruhu Adeliade.\n\n"}
{"id": "700492", "url": "https://cs.wikipedia.org/wiki?curid=700492", "title": "Rockin'", "text": "Rockin'\n\nRockin' je desáté studiové album kanadské rockové skupiny The Guess Who, vydané v únoru roku 1972 u RCA Records. Album produkoval Jack Richardson.\n\n"}
{"id": "700494", "url": "https://cs.wikipedia.org/wiki?curid=700494", "title": "Egyptské námořnictvo", "text": "Egyptské námořnictvo\n\nEgyptské námořnictvo je námořní složkou ozbrojených sil Egypta. Mezi jeho hlavní úkoly patří pobřežní obrana, ochrana Suezského průplavu a podpora operací pozemních sil. V regionu se řadí mezi větší námořnictva. Tvoří ho celkem 38 500 osob. Hlavní síly námořnictva v roce 2010 tvořilo 9 fregat, 2 korvety, 23 raketových člunů, 18 hlídkové čluny, 20 výsadkových lodí a 4 ponorky. Používá přitom směs západních, ruských a čínských plavidel. Součástí námořnictva je i cca 80 menších člunů egyptské pobřežní stráže.\n\nHlavní základny námořnictva ve Středozemním moři jsou Alexandrie, Port Said a Mersa Matruh. V Rudém moři jsou to Port Tawfiq, Al Ghardaqah a Bur Safajah. Nejvíce sil je obvykle soustředěno v Alexandrii, kde je rovněž umístěno velitelství námořnictva.\n\n\n\n\n\n\n\n\n\n\n\n\n\n"}
{"id": "700495", "url": "https://cs.wikipedia.org/wiki?curid=700495", "title": "Mályinka", "text": "Mályinka\n\nMályinka je obec na severovýchodě Maďarska v župě Borsod-Abaúj-Zemplén.\n\nRozkládá se na ploše 24,21 km² a v roce 2009 zde žilo 484 obyvatel.\n"}
{"id": "700497", "url": "https://cs.wikipedia.org/wiki?curid=700497", "title": "Share the Land", "text": "Share the Land\n\nShare the Land je osmé studiové album kanadské rockové skupiny The Guess Who, vydané v roce 1970 u RCA Records. Jedná se o první album po odchodu Randyho Bachmana ze skupiny. Album produkoval Jack Richardson.\n\n"}
{"id": "700498", "url": "https://cs.wikipedia.org/wiki?curid=700498", "title": "DICE", "text": "DICE\n\nEA Digital Illusions CE AB, zkráceně DICE, (dříve Digital Illusions HB a Digital Illusions CE AB) je švédská firma zabývající se vývojem videoher. Jejím výhradním vlastníkem je Electronic Arts. DICE je známá díky \"Mirror's Edge\" a především díky sérii \"Battlefield\".\n\nDigital Illusions Creative Entertainment bylo založeno roku 1992. Ze začátku se firma zaměřovala na vývoj menších her. Přelom přišel roku 2002, kdy vydala první díl slavné série \"Battlefield\", \"Battlefield 1942\".\n\nRoku 2004 oznámila firma Electronic Arts svůj úmysl koupit DICE. Roku 2005 již byla EA majoritním vlastníkem a kompletní převod byl dokončen následující rok. Digital Illusions Creative Entertainment bylo přejmenováno na EA Digital Illusions Creative Entertainment AB.\n"}
{"id": "700502", "url": "https://cs.wikipedia.org/wiki?curid=700502", "title": "CA Osasuna", "text": "CA Osasuna\n\nClub Atlético Osasuna, známý také jako Osasuna Pamplona, je španělský fotbalový klub sídlící ve městě Pamplona, v provincii Navarra. Založen byl roku 1920. Své domácí zápasy hraje na stadionu Estadio Reyno de Navarra. Klub hrál nejvyšší španělskou ligovou soutěž Primera División, ale po sezóně 2016/2017 opět sestoupil do nižší soutěže. Slovo \"Osasuna\" má v baskičtině význam – zdraví. Za tento klub nastupoval i český reprezentant Jaroslav Plašil\n\nKlub byl založen roku 1920. V sezoně 1931/32 vyhrál nižší soutěž Tercera División a o tři roky později po vítězství v Segunda División prvně postoupil do La ligy. Tam však vydržel pouhou jednu sezónu a na dlouhých osmnáct let sestoupil zpět do nižších soutěží. Stabilizace a usazení mezi španělskou elitou nastalo až v roce 1980, od kterého odehrála Osasuna celkem 26 sezon ze 32 v Primera División. Nejlepším umístěním klubu je 2× čtvrté místo z let 1991 a 2006.\n\nV roce 2005 dokráčela Osasuna až do finále španělského poháru Copa del Rey. V něm padla až po prodloužení a výsledku 1-2 s andalůzským soupeřem Real Betis Sevilla. To je dosud největší úspěch Osasuny na domácí fotbalové scéně. Klub se i čtyřikrát podíval do Evropských soutěží, když ve všech případech nastupoval v Poháru UEFA. Naposledy to bylo v sezoně 2006/07, kdy klub po výtečné cestě turnajem došel až do semifinále. Tam vypadl s pozdějším vítězem soutěže – španělským Sevilla FC.\n\nV ročníku 2013/14 sestoupil do Segunda División.\n\n\"Informace o aktuální soupisce naleznete i na www.osasuna.es.\"\n\n\"K roku 2014:\n\n"}
{"id": "700503", "url": "https://cs.wikipedia.org/wiki?curid=700503", "title": "King Kong 360 3D", "text": "King Kong 360 3D\n\nKing Kong 360 3D je unikátní atrakce s největší 3D projekcí na světě o rozměrech 57x12 metrů. Je součástí prohlídkové trasy \"Studio Tour\" v areálu parku Universal Studios Hollywood.\n\nNejdřív se vjíždí do deštného pralesa a napravo i nalevo jsou dinosauři a pak jeden dinosaurus běží na levé straně. Poté žere dinosaurus na levé straně mládě a na pravé straně King Kong hází dinosaurem o vlak a dopadá přes vlak na pravou stranu. Pak King Kong přeskakuje z pravé strany na levou a rozdává si to se zbylými dinasoury a pak dinosaurus na levé straně tahá úplně stejný vlak, jakým se jede, který je obsazen virtuálními lidmi, a shodí je do propasti a dinosaurus, který je tahal, padá také. Pak King Kong na pravé straně hlasitě zařve, skočí do propasti na levé straně a pak chytne celý vlak a tím promítání končí.\n\nCelá projekce trvá asi tři minuty.\n\n"}
{"id": "700505", "url": "https://cs.wikipedia.org/wiki?curid=700505", "title": "Chris Moneymaker", "text": "Chris Moneymaker\n\nChristopher Bryan Moneymaker (* 21. listopadu 1975 Atlanta, Georgie) je americký pokerový hráč, známý především díky vítězství v Main eventu na World Series of Poker 2003. Toto vítězství zapříčinilo rozvoj pokeru známý jako Moneymakerův efekt, protože Chris Moneymaker vyhrál tento největší pokerový turnaj v poli profesionálů a známých pokerových jmen jako naprostý amatér poté, co se kvalifikoval na online herně PokerStars.\n\nChris Moneymaker vystudoval účetnictví na University of Tennessee. Po získání magisterského titulu pracoval jako účetní.\n\nJako amatérský pokerový hráč se přihlásil do online kvalifikace na Main event World Series of Poker, která probíhala za 39 $ na herně PokerStars. Přes ní se probojoval až do hlavního turnaje, který byl jeho prvním živým turnajem v životě. Moneymaker však neměl ani peníze na letenky a ubytování ve Vegas, a tak se rozhodl půjčit si peníze od otce a svého kamaráda. Oběma za půjčení peněz slíbil část případné výhry z turnaje, což se nakonec ukázalo jako mnohem větší částka, než jakou si kdokoliv z nich představoval.\n\nV turnaji se mu podařilo pokořit všech 838 soupeřů a odnesl si tak částku činící 2,5 milionu dolarů. V heads-upu porazil profesionála Sama Farhu, když Moneymakerovo 5♦ 4♠ porazilo Farhovo J♥ 10♦ na boardu J♠ 5♠ 4♣ 8♦ 5♥. Po vítězství v tomto turnaji skončil s prací účetního.\n\nK jeho dalším pokerovým úspěchům patří druhé místo na World Poker Tour 2004 Shooting Stars turnaji, kde vyhrál 200 000 $, či šesté místo na World Championship of Online Poker 2005 $10,300 No limit Hold'em turnaji, ze kterého si odnesl přes 139 000 $.\n\nV dubnu 2010 jeho pokerové výdělky překonaly hranici 3 000 000 dolarů. Z toho největší část (konkrétně 2 532 041 $) samozřejmě pochází z WSOP.\n\nV roce 2016 byl Moneymaker po splnění věkové podmínky 40 let poprvé nominován do Pokerové síně slávy (Poker Hall of Fame). Panel složený z 25 žijících členů Poker Hall of Fame a 20 pokerových novinářů si ale mezi desítkou nominovaných zvolil jiná dvě jména (Todda Brunsona a Carlose Mortensena.\n\nPo svém vítězství ve WSOP 2003 se stal členem profesionálního pokerového týmu Team PokerStars, což je tým pod záštitou PokerStars, který sdružuje a sponrozuje profesionální pokerové hráče.\n\nChris Moneymaker také vydal svou autobiografickou knihu. Ta vyšla v březnu 2005 pod názvem Moneymaker: How an Amateur Poker Player Turned $40 into $2.5 Million at the World Series of Poker.\n\nV roce 2005 založil vlastní firmu, MoneyMaker Gaming. Firma se zabývá výrobou pokerových sad, žetonů a různých pokerových doplňků.\n"}
{"id": "700508", "url": "https://cs.wikipedia.org/wiki?curid=700508", "title": "The Definitive Alice Cooper", "text": "The Definitive Alice Cooper\n\nThe Definitive Alice Cooper je kompilační album amerického hard rockového zpěváka Alice Coopera, nahrané v období jeho druhého alba (1970) až do roku 1989. Album bylo vydané v roce 2001 u Rhino Records.\n"}
{"id": "700513", "url": "https://cs.wikipedia.org/wiki?curid=700513", "title": "Lock On: Modern Air Combat", "text": "Lock On: Modern Air Combat\n\nLock On: Modern Air Combat, též LOMAC, známý v Rusku jako Lock On, je moderní bojová simulace letu vyvinutá Eagle Dynamics a publikována Ubisoftem v Evropě a 1C Company v Rusku, je široce považovaný za jeden z nejvíce realistických simulátorů ve své třídě, je považován tvůrci za průzkumný simulátor. Obsahuje 8 hratelných letadel a více než 40 nehratelných/AI-ovládaných letadel. Hra se většinou točí kolem bojů vzduch-vzduch a vzduch-země. Hra realisticky modeluje všechny aspekty vzletu a přistání, AWACS (také známý jako AEW & C), přistání na letadlových lodích (pro Su-33), a tankování ve vzduchu. Přes 180.000 budov, 50 miliónů stromů, 21 měst, 1700 obcí, 500 mostů, 18 letišť a 8 námořních základen jsou přítomny ve virtuálním světě, za Černým mořem. 8 hratelných letadel MiG-29A, MiG-29C, Su-27, Su-33, Su-25, MiG-29g (německá MiG-29 varianta s palubním počítačem), F-15C a A-10A, pouze Su-25 a A-10 jsou určeny pro přímou leteckou podporu letadla, zbytek jsou vzdušné převahy, nebo multi-rolový bojovníci s omezenou nebo žádnou schopností vzduch-země. Vzhledem k malému počtu letadel hráč může létat jako pilot pouze ze Spojených států, Ukrajiny, Ruské federace, Gruzie, Izraele nebo Německa.\n\nFlexibilní editor misí je součástí hry a umožňuje uživatelům vytvořit široké spektrum úkolů, nebo dokonce celé kampaně, která se rovná kvalitě těch, které byli představeny se hrou. Mnoho fanoušky vytvořených balíčků misí a kampaní také bylo vydáno.\n\nKromě patche v1.02 pro maloobchodní hru vývojáři Eagle Dynamics, vydali neoficiální add-on s názvem Lock On: Flaming Cliffs, určený z části k nápravě mnoha nedostatků v původní hře. Součástí add-onu je také další hratelné letadlo Su-25T a několik nových misí. Některé změny a vylepšení do modelu raket jsou rovněž zahrnuty, stejně jako pokročilý letový model (AFM) pro Su-25T. Flaming Cliffs patch byl vydán, opravující drobné chyby v kódu a přináší hru do své finální, aktuální verze: 1.12b.\n\nLockOn: Flaming Cliffs 2 je další vývoj LockOn: Flaming Cliffs. Všechna hráčem řízená letadla byla převedena do virtuálního prostředí vytvořené pro sérii Digital Combat Simulator. Mezi vylepšení patří:\n\nV listopadu 2009 Eagle Dynamics oznámila, že placený upgrade (14,99 USD) s názvem Flaming Cliffs 2.0 byl naplánován pro vydání na počátku roku 2010. Flaming Cliffs 2.0 (ruská verze), byla vydána dne 25. března 2010 ($ 29,99). Anglická verze byla vydána krátce poté.\n\n"}
{"id": "700516", "url": "https://cs.wikipedia.org/wiki?curid=700516", "title": "Hundred Year Hall", "text": "Hundred Year Hall\n\nHundred Year Hall je koncertní dvojalbum americké rockové skupiny Grateful Dead, vydané v roce 1995. Album skupina nahrála 26. dubna 1972 ve Frankfurtu v západním Německu. Jedná se o první album vydané po smrti frontmana skupiny, Jerry Garcia totiž zemřel 9. srpna 1995.\n\n"}
{"id": "700517", "url": "https://cs.wikipedia.org/wiki?curid=700517", "title": "Texas Theatre", "text": "Texas Theatre\n\nTexas Theatre je kino a zároveň historická památka nacházející se v texaském městě Dallas, konkrétně ve čtvrti Oak Cliff. Bylo dokončeno roku 1931 a ve své době se stalo největším kinem v celém městě. Texas Theatre patřil k řetězci kin vlastněných Howardem Hughesem a jako první v Dallasu bylo vybaveno v tehdejší době nepříliš často vídanou klimatizací a velmi pohodlnými sedadly.\n\nToto kino se stalo velmi známým díky tomu, že zde byl dne 22. listopadu 1963 po krátké bitce s policisty zatčen Lee Harvey Oswald, hlavní podezřelý ze spáchání atentátu na 35. prezidenta Spojených států Johna F. Kennedyho. Texas Theatre poté fungoval nepřetržitě až do roku 1989, kdy došlo k jeho uzavření. Následujícího roku jej však zakoupilo občanské sdružení Texas Theatre Historical Society (zkr. TTHS) a obnovilo jeho provoz. Roku 1990 se zde natáčely i některé scény pro film JFK od režiséra Olivera Stonea, který pojednává právě o atentátu na Johna Fitzgeralda Kennedyho a očima neworleanského státního návladního Jima Garrisona se snaží poskytnout vysvětlení „kdo a proč?“ tento čin spáchal. V roce 1992 se sdružení TTHS dostalo do finančních potíží, nebylo již nadále schopno provoz kina financovat a roku 1995 téměř kompletně vyhořelo.\n\nPo několika letech chátrání se podařilo sehnat potřebné peníze a roku 2002 byla provedena celková rekonstrukce kina. Kino je od té doby opět v plném provozu pravidelně jsou zde promítány filmy a konají se zde též různé kulturní akce.\n\n"}
{"id": "700518", "url": "https://cs.wikipedia.org/wiki?curid=700518", "title": "Ron Hextall", "text": "Ron Hextall\n\nRonald Jeffrey Hextall (* 3. května 1964 Brandon, Manitoba, Kanada) je bývalý kanadský profesionální brankář severoamerické NHL, v níž odehrál celkem 13 sezón za kluby Philadelphia Flyers, Quebec Nordiques a New York Islanders. Stal se několikanásobným držitelem klubových rekordů a stal se členem síně slávy hokejového klubu Philadelphia Flyers. V jeho barvách získal i Vezinovu trofej, konkrétně v sezóně 1986–1987, v níž svému týmu dopomohl až k účasti ve finálových bojích o Stanley Cup. I navzdory tomu, že Flyers nakonec ve finále podlehli v sedmizápasové bitvě týmu Edmonton Oilers, získal Hextall Conn Smythe Trophy pro nejužitečnějšího hráče playoff, čímž se zařadil mezi pouhých pět hráčů NHL, kteří získali tuto trofej po prohraném finále Stanley Cupu.\n\nHextall byl také prvním brankářem v historii, který v zápase vstřelil gól (do prázdné branky při odvolání brankáře soupeře – power play), stalo se tak v sezóně 1987–1988 v zápase proti týmu Boston Bruins. Byl rovněž znám jako jeden z nejagresivnějších brankářů své doby. Třikrát ve své kariéře dostal stop na šest a více zápasů, přičemž v každé z prvních třech odehraných sezón obdržel více než sto trestných minut, čímž vytvořil v této statistice nový brankářský rekord NHL. Kvůli četným zraněním došlo u Hextalla k velkému poklesu výkonu a mezi sezónami 1992–1993 až 1994–1995 byl několikrát odprodán, nejprve týmu Quebec Nordiques dále pak New York Islanders, poté se ovšem vrátil zpět do Philadelphia Flyers. Po svém návratu se mu podařilo znovu získat ztracenou formu, přičemž v následujících pěti sezónách jeho průměr obdržených branek na zápas nikdy nepřevýšil hodnotu 3,00.\n\nKanadu reprezentoval na Kanadském poháru 1987 a na MS 1992.\n\nRon Hextall ukončil dráhu profesionálního hokejisty v sezóně 1998–1999 a v současnosti působí jako viceprezident klubu Los Angeles Kings a dále jako hlavní manažer klubu Manchester Monarchs (AHL).\n\n"}
{"id": "700519", "url": "https://cs.wikipedia.org/wiki?curid=700519", "title": "Kanton Marennes", "text": "Kanton Marennes\n\nKanton Marennes je francouzský kanton v departementu Charente-Maritime v regionu Poitou-Charentes. Jeho střediskem je město Marennes. Skládá se ze 7 obcí.\n\n"}
{"id": "700521", "url": "https://cs.wikipedia.org/wiki?curid=700521", "title": "Bromid rtuťnatý", "text": "Bromid rtuťnatý\n\nBromid rtuťnatý (HgBr) je anorganická sloučenina, patří mezi halogenidy. Stejně jako chlorid rtuťnatý je vysoce toxický.\n\nTato bílá pevná látka se používá v laboratořích jako činidlo (viz reakce).\nBromid rtuťnatý je používán jako činidlo v Koenigs–Knorrově reakci.\nTaké se používá pro test na přítomnost arsenu.\n\nArsen je nejprve převeden na arsan slučováním s vodíkem. Arsan pak reaguje s bromidem rtuťnatým:\n\nAsH + 3 HgBr → As(HgBr) + 3 HBr.\n\nPokud je arsen přítomen, bílý HgBr změní barvu na žlutou, černou nebo hnědou.\n\nBromid rtuťnatý prudce reaguje s elementárním indiem při vysoké teplotě.\n\n"}
{"id": "700522", "url": "https://cs.wikipedia.org/wiki?curid=700522", "title": "Desuetudo", "text": "Desuetudo\n\nDesuetudo (latinsky, česky „odvyknutí“, „vyjití z užívání“) označuje v teorii práva stav, kdy právní norma není dlouhodobě využívána a přestane být díky tomu platná. Tudíž nejenže už nikoho nezavazuje, ale z právního hlediska zcela zaniká. Takto ovšem zanikají pouze právní normy obsažené v právních předpisech, normativních smlouvách, precedentech či právních obyčejích, pojmově vyloučeno je to u rozhodnutí, které obecné právní normy neobsahují. Existence desuetudo je ale sporná, někteří právní teoretici takovou možnost zániku právní normy zcela popírají, jiní ji víceméně uznávají a hledají podmínky, za kterých by mohla objektivně fungovat.\n\nPodobným institutem, byť z hlediska existence právní úpravy měkčím, je obsolence, kdy již právní ustanovení v důsledku změny okolností či odpadnutí předmětu právní úpravy nelze aplikovat. Je tedy stále platné, nicméně není už účinné.\n\nPodle Pavla Holländera, který odkazuje na stanovisko Oty Weinbergera, je desuetudo součástí obsolence a derogace jeho prostřednictvím je možná jen tehdy, jestliže je aplikujícímu orgánu dána výslovná kompetence nepovažovat právní předpisy neodpovídající aktuálnímu stavu za platné a jestliže je obsoletnost součástí derogujícího obyčejového práva. Potom se na základě tohoto obyčeje ne-aplikace a obecně panujícího přesvědčení, že dosud formálně platné pravidlo již není po právu, vytvoří právní norma, která jej zruší. Jako příklad uvádí např. nález Ústavního soudu sp.zn. Pl. ÚS 14/1994, který řešil platnost dekretu prezidenta republiky č. 108/1945 Sb. a ve kterém dospěl k závěru, že „již splnil svůj účel a po dobu více než čtyř desetiletí již nezakládá právní vztahy“, takže nelze zkoumat jeho rozpor s ústavním pořádkem, protože „takový postup by postrádal jakoukoli právní funkci“.\n\nJiří Malenovský v oboru mezinárodního práva veřejného soudí, že právní normy se nejen často nepozorovaně rodí (právní obyčeje), ale i nepozorovaně mizí tím, že se jich subjekty práva nedrží. „Desuetudo se tak představuje jako jakási „černá díra“ mezinárodněprávní reality. Reálně existuje, avšak nikdo neví, jak vypadá“. Je to jakási „antihmota“, která ruší závaznost dosud platných norem. Pokud by šlo jen o vyjití z užívání, mohla by být definována jako tacitní dohoda o zániku práva, takže by měla smluvní povahu. Takové pojetí však lze zpochybnit díky tomu, že zánik normy je pozvolný a především živelný. Proto podle něj není desuetudo smluvní povahy, ale povahy obyčejové, je jakýmsi „obyčejem obráceným naruby“. Na podporu tohoto názoru tvrdí, že desuetudo má svůj materiální prvek, spočívající v opakovaném, jednotném, nepřetržitém, rozšířeném, reprezentativním a dostatečně dlouhodobém neuplatňování určité právní normy v situacích, kdy by uplatňována být měla \"()\", a subjektivní prvek, což je přesvědčení subjektů práva o dovolenosti neuplatňování daného práva \"()\". Tím je způsoben platný zánik právního pravidla, podle jeho názoru ve sféře mezinárodněprávní nejen obyčejového, ale i smluvního, jestliže je v daném konkrétním případě prokázána schopnost narušení zásady \"\" (smlouvy se mají dodržovat). K tomu může dojít tehdy, pokud jedna ze stran nedodrží mezinárodní smlouvu, ostatní strany to tolerují a tento případ se dlouhodobě opakuje, až je pocit závaznosti dané smlouvy oslaben natolik, že desuetudo převáží.\n\nJako faktický právní obyčej desuetudo chápe také Radim Polčák. Ať už jde o normy práva mezinárodního nebo vnitrostátního, pokud jsou fakticky neužívány, zastarají nebo se vyčerpají, přestávají podle jeho názoru platit. Nejde ale o klasický právní obyčej, jde spíše o faktické zapomnění právního pravidla. V každém případě je však navíc nutné uznání desuetudinis státní mocí, tedy jen tehdy, pokud státní orgány odmítnou danou právní normu aplikovat. V úvahu připadají nejvíce právní řády těch zemí, které prošly procesy náhlých právních změn, jako je např. český právní řád, do kterého bylo přebráno vícero „plevelných“ rakouských či federálních právních předpisů. Na rozdíl od Holländera je u něj obsolence zvláštním typem desuetudinis, což vyplývá i z římskoprávní zásady \"\" (sejde-li ze smyslu zákona, sejde ze zákona jako takového).\n\nPolčákovo konstatování, že velmi rezervovaně se k desuetudo staví především právní pozitivisté, protože nechtějí státním orgánům přiznat pravomoc libovolně se rozhodnout neaplikovat formálně platná právní pravidla, potvrzuje Viktor Knapp. Ten zastává jednoznačný názor, že „právo trvá“. Právní norma podle něj nezaniká samovolně, dlouhodobým neužíváním, odpadnutím společenského důvodu, pro který byla přijata a už vůbec ne tím, že by se vytvořila společenská praxe od ní odchylná. Z požadavku právní jistoty vyvozuje, že právní předpis může být zrušen jen formálně, a to zrušením jiným právním předpisem, zánikem státu, který jej vydal, nebyl-li převzat jiným, a uplynutím času pouze tehdy, pokud byla doba jeho účinnosti takto při jeho přijetí stanovena. Toto pojetí může potvrzovat jiná právní zásada: \"\" (někdy zákony odpočívají, nikdy však neumírají).\n\nDesuetudo v této právní kultuře označuje doktrínu, která způsobuje, že zákony, podobné právní předpisy nebo právní zásady přestávají být účinnými a stávají se nevymahatelnými, a to díky dlouhodobému nevykonávání nebo uplynutí času. Právo tedy není úplně zrušeno, ale stane se spíše obsoletním, zastaralým. Pokud jsou do ústavy a Listiny základních práv (jako je tomu v Kanadě od roku 1982) nebo do zákonů a od zákonů odvozených právních předpisů (stejně jako v Austrálii od roku 1990) vkládána ustanovení o skončení platnosti, je to považováno za zákonnou kodifikaci této doktríny v rámci common law. Nicméně v dosahu anglického práva nemá desuetudo díky převažujícímu významu soudních precedentů a díky postupným změnám či zrušení původně středověkých zákonů skoro žádný význam.\n\nCo se týče amerického práva, zásadně se nevztahuje na porušení Ústavy USA, což potvrdil americký Nejvyšší soud roku 1970 v případu Walz vs. Daňová komise města New York, kdy rozhodl, že: \"Je samozřejmá pravda, že nikdo nezíská propůjčené nebo chráněné právo jeho dlouhodobým užíváním v rozporu s Ústavou, a to i když se tento časový úsek týká celé naší národní existence nebo ji dokonce předchází.\" Může však mít svůj význam jako obhajoba v trestním stíhání. Např. Nejvyšší odvolací soud státu Západní Virginie v případu Výbor pro právní etiku vs. Printz roku 1992 konstatoval, že trestní zákony mohou být podle doktríny desuetudo neplatné, pokud:\n"}
{"id": "700523", "url": "https://cs.wikipedia.org/wiki?curid=700523", "title": "World Series of Poker", "text": "World Series of Poker\n\nWorld Series of Poker (WSOP, česky \"Světová pokerová série\") je každoroční série pokerových turnajů, která se koná v Las Vegas. Její historie sahá až do roku 1970.\n\nPočet turnajů v sérii se postupem let měnil, v roce 2011 se hrálo 58 jednotlivých událostí (eventů), v roce 2017 už 74. Přestože je napříč sérií obsažena většina známých pokerových variant, více než polovina z celkového počtu turnajů poslední doby jsou různé formy texas holdemových turnajů. Vstupné se pohybuje od 500 $ (výroční No Limit Hold'em turnaj pouze pro zaměstnance kasín) až po 50.000 $ (The Poker Player's Championship). Výherce každého z turnajů obdrží mimo finanční výhry i náramek World Series of Poker, který je známkou pokerové prestiže.\n\nHlavním bodem každé WSOP je $10.000 no-limit hold 'em „Main Event“ (neboli hlavní událost). Již roku 1991 dosáhla výhra za první místo v tomto turnaji hranice jednoho milionu dolarů, v roce 2010 to bylo již bezmála devět milionů. Tento turnaj je všeobecně brán jako mistrovství světa v pokeru a jeho vítěz je tedy považován za neoficiálního mistra světa. V roce 2017 se tímto neoficiálním světovým šampionem stal 25letý Američan Scott Blumstein, který za vítězství mezi 7.221 účastníky turnaje získal odměnu ve výši $8.150.000.\n\nOd roku 2007 je také pravidelně pořádáno World Series of Poker Europe (WSOPE), které se koná v Evropě. Zachovává stejný formát, jako lasvegaské WSOP, včetně náramků pro vítěze. V roce 2017 se WSOPE vůbec poprvé konala v České republice, v termínu od 19. října do 10. listopadu ji hostilo rozvadovské kasino King's. V jedenácti náramkových turnajích se hrálo dohromady o €25.442.796, ve třech z těchto turnajů se podařilo zvítězit českým hráčům.\n\n\n\n"}
{"id": "700524", "url": "https://cs.wikipedia.org/wiki?curid=700524", "title": "Kiršinas", "text": "Kiršinas\n\nKiršinas je řeka ve střední Litvě, protéká okresy Radviliškis a Panevėžys. Je to pravý přítok řeky Nevėžis. Je 46,6 km dlouhá. Pramení 1,5 km na jih od Kubiliūnů v okrese Radviliškis. Teče zpočátku směrem severním, při průtoku Baisogalou a Baisogalským rybníkem se stáčí na východ a severovýchod, u Sidabrava se stáčí opět na východ až východojihovýchod. Před Sidabravem protéká rybníkem Vileikių tvenkinys a za ním rybníkem Sidabravo tvenkinys. Dolní tok protéká ChKO \"Krekenavský regionální park\". Do Nevėžisu se vlévá 1 km na východ od vsi Povilauskai, 115 km od jeho soutoku s Němenem jako jeho pravý přítok. Průměrný spád je 156cm/km, průměrný průtok za soutokem s řekou Palonas je 0,62 m³/s, řeka Šuoja dodává dvojnásobné množství vody, než bylo do soutoku. Břehy jsou místy vysoké a srázné. Šířka koryta do soutoku se Šuojou průměrně kolem 5 m, po soutoku se rozšiřuje až do 6 - 8 m. Peřeje jsou poměrně řídké, významnější je pod mostem silničky č. 3007 Naujamiestis - Krekenava nedaleko ústí. \n\n\n<nowiki>*</nowiki> Stejné číslo kódu hydrologického pořadí je technická chyba v textu zákona č. 594 o klasifikátoru litevských řek\n\nKubiliūnai, Dvareliai, Biliūnai, Dauderiai, Baisogala, Pakiršinys, Pakiršinėlis, Treiniai, Moniūnai, Vileikiai, Sidabravas, Asteikiai, Rėčkai, Pakiršiniai, Naujasodė, Birželės, Paliesė, Drąseikiai, Mickiemė, Balbokėliai.\n\n<nowiki>**</nowiki> Zde se v 19. století při cestě šestispřežným dostavníkem z Vadaktů do Baisogaly zranil žemaitský biskup Motiejus Valančius: při přejíždění se dřevěný most prolomil a dostavník spadl do Kiršina. Valančius se silně pomlátil, z hlavy mu tekla krev a lékař jej v Baisogale prohlédl a pustil mu žilou.\n"}
{"id": "700525", "url": "https://cs.wikipedia.org/wiki?curid=700525", "title": "Demultiplexer (multimédia)", "text": "Demultiplexer (multimédia)\n\nDemultiplexer, demuxer nebo splitter je software (obvykle součást nebo zásuvný modul multimediálního frameworku), který dokáže z multimediálního kontejneru (např. ve formátu AVI nebo Matroska) extrahovat jednotlivé datové toky (video stopu, zvukové stopy, titulky). Jednotlivé datové toky jsou dále dekódovány pomocí odpovídajících dekodérů. Propojení zdroje dat (soubor, síťový stream) s demultiplexerem a jeho výstupů s vhodnými dekodéry je úkolem právě multimediálního frameworku. Opakem demultiplexeru je multiplexer neboli muxer, který dokáže prokládat jednotlivé elementární toky do určitého kontejneru.\n\nPříkladem demultiplexeru může být \"AVI Splitter\" frameworku DirectShow, který je schopen demultiplexovat jednotlivé elementární toky z kontejneru ve formátu AVI, nebo knihovna \"libavformat\" (součást balíku FFmpeg), která obsahuje demultiplexery pro prakticky všechny významné formáty kontejnerů (např. AVI, Matroska, MP4/QuickTime, Ogg, apod.)\n\nNeschopnost přehrávače otevřít a přehrát určitý multimediální kontejner (např. soubory s příponou .mkv) může být způsobena chybějícím demultiplexerem.\n\n"}
{"id": "700528", "url": "https://cs.wikipedia.org/wiki?curid=700528", "title": "Manáma (Spojené arabské emiráty)", "text": "Manáma (Spojené arabské emiráty)\n\nManáma () je oáza ve Spojených arabských emirátech s severovýchodní části Arabského poloostrova. Je součástí Adžmánu. Tvoří exklávu vzdálenou přes 60 km východně od samotného Adžmánu a vklíněnou mezi území emirátů Fudžajra a Šardžá. Díky poloze na návětrné straně hor má poměrně vlhké klima umožňující zemědělství.\n\nOd roku 1966 vydávala poštovní známky, přičemž zprvu se jednalo nejprve přetisky \"Manama\" na známkách Adžmánu a později vlastní známky s označením \"Manama, Dependency of Ajman\". Někteří odborníci je však neuznávali, protože jejich použití ke skutečnému frankování dopisů bylo velmi pochybné (viz nepoštovní známky). Jiní odborníci je naopak do katalogů zařadili. Vzhledem k malému množství obyvatel, jejich negramotnosti a nízkému stupni používání poštovních služeb je obtížné prokázat možnost poštovního použití těchto známek. Nicméně se tyto emise staly mezi sběrateli velmi populární, protože přinášely fotografické reprodukce zvířat, sportovců či dopravních prostředků v neobvyklých tvarech a rozměrech. Celkové množství vydaných známek je obtížné zjistit, jedno z udávaných čísel je 838.\n\n"}
{"id": "700532", "url": "https://cs.wikipedia.org/wiki?curid=700532", "title": "Summer North American Tour", "text": "Summer North American Tour\n\nSummer North American Tour bylo koncertní turné americké blues rockové skupiny ZZ Top, konané od 22. června do 11. listopadu roku 2004. Při turné skupina propagovala album \"Mescalero\" z předchozího roku. Skupina při tomto turné odehrála celkem 49 koncertů.\n\n"}
{"id": "700534", "url": "https://cs.wikipedia.org/wiki?curid=700534", "title": "Grand Prix Japonska 1993", "text": "Grand Prix Japonska 1993\n\nGrand Prix Japonska 1993 (XIX Fuji Television Japanese Grand Prix), byl 15. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 547. grand prix, se již tradičně odehrála na okruhu v Suzuce.\n\n"}
{"id": "700535", "url": "https://cs.wikipedia.org/wiki?curid=700535", "title": "Bitva u Panského Boru", "text": "Bitva u Panského Boru\n\nBitva u Panského Boru (též bitva u Horažďovic) se odehrála 12. října 1420 na návrší u románského kostelíku sv. Máří Magdalény v dnešním Malém Boru u Horažďovic. Husitské sbory pod velením táborského hejtmana Jana Žižky z Trocnova zde porazily spojená vojska Rožmberků, jihočeských a západočeských šlechticů a zahraničních oddílů z houfu krále Zikmunda Lucemburského. Porážka zmařila plány českých pánů na ovládnutí jihočeského prostoru, naopak husitům vítězství uvolnilo ruce pro pokračování ofenzivní války, zejména proti zboží Oldřicha II. z Rožmberka.\n\nPo rozpadu vojsk první křížové výpravy opustilo 22. srpna 1420 táborské vojsko Prahu a zamířilo zpět ke své mocenské základně. Větší část táboritů se vrátila na Hradiště, menší, v čele s Janem Žižkou, se přemístila do Písku. Ve zdejším středisku husitství jednooký hejtman začal shromažďovat síly pro podzimní ofenzivu, která byla namířena proti nepřátelům kalicha na území jižních a západních Čech, zejména proti Oldřichovi II. z Rožmberka, který ve druhé polovině června konvertoval zpět ke katolické víře. Pozornost husitů si však tento sedmnáctiletý šlechtic vysloužil nejen změnou náboženského postoje, ale i nedávným útokem proti Táboru a represemi proti ohniskům husitství a kališnickým kněžím. Prvním cílem Žižkova vojska se i proto stalo královské město Vodňany, toho času v moci Rožmberků, kterého se mu podařilo zmocnit v prvních dnech měsíce září. Posléze se spojil s oddíly kališnického šlechtice Oldřicha Vaváka z Hradce, se kterým zahájil bojové operace v prostoru v jihovýchodní části jižních Čech. Společně dobyli Lomnici a Bystřici, kde jim padly do rukou žena a dcera českobudějovického hejtmana Lipolta Krajíře z Krajku. Poté Žižka patrně obdržel zprávy, že se k němu blíží vojsko shromážděné na území plzeňského landfrýdu a obrátil se zpět na Písecko. Cestou dobyl Trhové Sviny a obsadil Horažďovice. Odtud zamířil k tvrzi v Panskému Boru, kterou počátkem října oblehl a přes úpornou snahu obránců opanoval a vypálil. Vzápětí se však dozvěděl o silném vojsku, jež se shromažďovalo nedaleko Horažďovic a upozorněno na Žižkovu aktivitu mířilo k hořící tvrzi. O početním stavu tohoto vojska neexistují přesné záznamy, nicméně je známo, že bylo složeno z oddílů Oldřicha z Rožmberka, plzeňského landfrýdu a jihočeských katolických feudálů pod velením Bohuslava ze Švamberka a Jindřicha z Plavna. Dále k nim příslušeli vojáci probošta chotěšovského a rakouští žoldnéři spolu s Uhry a Němci v čele s Lipoltem Krajířem z Krajku, které na pomoc svým katolickým poddaným vyslal král Zikmund. Sotva Žižku hlídky informovaly o blížícím se nebezpečí, rozkázal přemístit se na nedaleké návrší, kde stál ohrazený románský kostelík z 12. století. Zde nechal své vojáky semknout vozovou hradbu a vyčkal příchodu nepřátel.\n\nO událostech z 12. října 1420 informuje několik písemných pramenů, které poskytují poměrně shodný obraz celého střetnutí, jež bylo klasickou ukázkou použití vozové hradby v konfrontaci s opakovanými nájezdy těžké jízdy. Je patrné, že husité byli ve značné početní nevýhodě, přesto takticky dobře zvolené místo k defenzivě, s využitím hřbitovní zdi jako dalšího obranného prvku, jim umožnilo vytrvat v poli a zvítězit. \"Husitská kronika\" literáta a přímého účastníka husitských válek Vavřince z Březové k bitvě poznamenává: Dále o střetnutí informuje jeden z rukopisů \"Starých letopisů českých\", avšak letopisec, jenž zápis pořídil, střetnutí omylem zařadil do roku 1421 a sloučil tak dvě různá Žižkova tažení totožnou krajinou. O úspěchu jednookého táborského hejtmana se zmiňuje i autor jeho kratičkého životopisu, který své dílko s názvem \"Kronika velmi pěkná o Janu Žižkovi\" dokončil patrně v polovině 15. století. Jediná věta, v níž konstatuje, že \"Žižka dobyl Bor, a když nepřátelům způsobil velkou škodu, pokračoval v tažení\", je u něj chronologicky zařazena až po bitvě pod Vyšehradem (1. listopadu). Zprávy o ztrátách na životech a účasti německého a uherského kontingentu pochází z pera dvorního životopisce a kronikáře krále Zikmunda Eberharda Windeckeho, jenž se na podzim roku 1420 nacházel nedaleko bojiště v Českých Budějovicích. Jeho bilance ztrát vyčísluje na osm set mrtvých Němců a Uhrů a stejně tak i husitů.\n\nPo dosaženém triumfu Žižka pravděpodobně nepřítele nepronásledoval a zůstal na bojišti, aby se postaral o své zraněné a pohřbil mrtvé. Přestože proti němu západočeská a jihočeská šlechta postavila nejsilnější vojsko jakého byla schopna, zůstával nadále hlavní vojenskou silou v oblasti. Nicméně vítězství oslabilo řady husitských následovníků a jeho první cesta proto vedla zpět do Písku, kde byl své síly nucen reorganizovat.\n\n\n"}
{"id": "700538", "url": "https://cs.wikipedia.org/wiki?curid=700538", "title": "Hats Off to (Roy) Harper", "text": "Hats Off to (Roy) Harper\n\n„Hats Off to (Roy) Harper“ je poslední skladba z třetího studiového alba anglické hard rockové skupiny Led Zeppelin \"Led Zeppelin III\" z roku 1970.\n\n"}
{"id": "700540", "url": "https://cs.wikipedia.org/wiki?curid=700540", "title": "Steinkjer", "text": "Steinkjer\n\nSteinkjer je správní město kraje Trøndelag v Norsku.\n\nVes Steinkjer byla původně částí obce Stod, v roce 1857 byla prohlášena městem, následovně 23. ledna 1858 se vyčlenila ze Stodu. Město postupně rostlo a 1. ledna 1964 byly k Steinkjeru připojeny obce Beitstad, Egge, Kvam, Ogndal, Sparbu a Stod.\n\nMěsto přečkalo dvě velké katastrofy v moderní historii. Nejprve v roce 1900 stihl Steinkjer požár, celá jižní část města lehla popelem. Podruhé bylo město zničeno leteckými nálety 20. a 21. dubna 1940. Nálet zničil mnoho historických budov nevyčíslitelné hodnoty, například steinkjerský kostel.\n\nV okolí města se nacházejí skalní rytiny, kamenné mohyly a kamenné lodě.\n\n"}
{"id": "700541", "url": "https://cs.wikipedia.org/wiki?curid=700541", "title": "Republic F-84F Thunderstreak", "text": "Republic F-84F Thunderstreak\n\nRepublic F-84F Thunderstreak byl americký proudový stíhací bombardovací letoun se šípovým křídlem. Základem konstrukce byl původní F-84 Thunderjet s přímým křídlem, ale varianta F-84F představovala takřka kompletně nový letoun. Verze pro fotografický průzkum nesla označení RF-84F Thunderflash.\n\nV roce 1949 firma Republic vytvořila verzi letounu F-84 se šípovým křídlem, jako pokus zvýšit jeho výkony na úroveň konkurenčního F-86 Sabre. Poslední sériový kus F-84E dostal šípové ocasní plochy, nové křídlo se šípem náběžné hrany 38,5° a záporným vzepětím 3,5° a motorem Allison J35-A-25 o tahu 23,58 kN. Prototyp byl původně značen XF-96A. První vzlet se uskutečnil 3. června 1950, stroj pilotoval Otto P. Haas. Ačkoli letoun dosáhl rychlosti 1 115 km/h, zlepšení výkonů oproti standardním F-84 bylo považováno za nedostatečné. I navzdory tomu byla od července 1950 objednána sériová výroba pod označením F-84F Thunderstreak. Označení F-84 zůstalo zachováno, když letoun byl považován za nízkonákladové vylepšení starších F-84 s přímým křídlem. Výrobce měl na sériové lince používat 55% původních výrobních přípravků a nástrojů. \n\nMezitím se objevila možnost podstatně zlepšit výkony letounu hlavně ve velkých výškách. K dispozici byl v té době špičkový proudový motor Armstrong Siddeley Sapphire britského původu, licenčně vyráběný ve Spojených státech jako Wright J65. Aby se rozměrnější pohonná jednotka vešla do velmi štíhlého trupu, byl jeho průřez vertikálně „natažen“, což změnilo původně kruhový tvar vstupního otvoru na oválný. Zpoždění ve výrobě F-84F a stále rostoucí potřeba stíhacích bombardérů na korejském válčišti přiměly USAF objednat velký počet F-84G s přímým křídlem jako prozatímní řešení. \n\nSériová výroba F-84F se rychle dostala do potíží. Ačkoli se původně očekávalo, že na lince bude možné využít 55% výrobních přípravků, nakonec se jich použilo jenom 15%. Dalším problémem byly nosníky a žebra křídla F-84F, tvářené za studena lisováním. Vyrobit je v celých Spojených státech dokázaly pouhé tři lisy, přičemž prioritu ve výrobě měly části křídel bombardérů Boeing B-47 Stratojet. Motor YJ65-W-1 byl považován za zastaralý a zlepšená verze J65-W-3 přišla až v roce 1954. Když konečně 22. listopadu 1952 vzlétl první sériový F-84F, podstatně se lišil od prototypů. Nový byl kabinový kryt, otevíraný vyklápěním nahoru a vzad, namísto původních krytů odsouvaných dozadu v kolejničkách. Aerodynamické brzdy se přesunuly z dolní části trupu na boky. Stroj nebyl stále ještě považován za vyzrálý pro službu u jednotek, hlavně kvůli problémům s ovladatelností a stabilitou. Prvních 275 produkčních kusů, osazených konvenční vodorovnou ocasní plochou rozdělenou na kormidlo a stabilizátor, mělo nedostatečnou obratnost v zatáčkách při vysokých rychlostech a nevhodné vlastnosti ve vývrtce. Počínaje výrobním blokem číslo 25 byl problém vyřešen použitím hydraulicky ovládané plovoucí (jednodílné) vodorovné ocasní plochy. Velký počet letounů také zpětně obdržel spoilery na křídlo pro zlepšení obratnosti ve vysokých rychlostech. Po velkém úsilí byl stroj F-84F prohlášen dne 12. května 1954 za operačně způsobilý. \n\nKompletní program operačních zkoušek F-84F byl ukončen v listopadu 1954. Letoun se při nich ukázal jako výrazně lepší ve srovnání s F-84G nebo staršími verzemi Thunderjetu. I potom na začátku roku 1955 časté závady motorů kompletně uzemnily všechny F-84F. Mimo vysoké závadovosti trpěl motor J65 náchylností k odtržení plamene za letu v hustém dešti nebo sněžení. V důsledku problémů začalo vyřazování letounů ze služby prakticky ihned po jejich prohlášení za operačně způsobilé a proběhlo mezi roky 1954 – 1958. Politické napětí v Německu, které vyvrcholilo roku 1961 stavbou Berlínské zdi, znamenalo reaktivaci flotily F-84F. V roce 1962 byly stroje opět uzemněny kvůli korozi řídících pák. Celkem 1 800 pracovních hodin bylo nutné věnovat každému vyrobenému letounu, aby se stal opět plně operačním. Z aktivní služby v USAF byly letouny vyřazeny v roce 1964. Pokračující problémy s korozí vedly k nutnosti vyřadit roku 1971 letouny i ze služby v americké Národní gardě (ANG). \n\nJeden z velmi mála vzdušných soubojů typu se udál 16. srpna 1962, kdy dvojice tureckých F-84F sestřelila dva irácké bombardéry Iljušin Il-28. Ty překročily tureckou hranici kvůli navigační chybě při náletu na pozice kurdských povstalců. \n\nDruhý prototyp YF-84F byl vyroben se vstupy vzduchu v kořenech křídla. Toto řešení nebylo použito u stíhacích bombardérů, kvůli určité ztrátě tahu motoru. Uvolnění přídě ale dalo možnost využít vzniklý prostor pro kamery a jejich objektivy a bylo využito u průzkumné verze RF-84F Thunderflash. První YRF-84F byl dokončen v únoru 1952. Letoun pozbyl výzbroj čtyř velkorážových kulometů a namísto nich mohl nést až patnáct kamer. Zlepšení představoval elektronický systém, který nastavoval kamery automaticky vzhledem ke světelným podmínkám, rychlosti, a výšce letu. Periskop umožňoval pilotovi lepší výhled na fotografovaný objekt, pomocí magnetofonu mohl komentovat své záběry. Také průzkumný Thunderflash trpěl stejnými zpožděními a problémy jako standardní F-84F, což odsunulo zahájení operační služby až na březen 1954. Z aktivní služby byl stroj vyřazen roku 1957, reaktivován v roce 1961 a konečně vyřazen od Národní gardy v roce 1972.\n\nNěkolik upravených RF-84F Thunderflash bylo použito během projektu FICON.\n\nThunderstreak trpěl týmiž problémy s akcelerací při startu jako Thunderjety s přímým křídlem, a to navzdory podstatně výkonnějšímu motoru. Ve skutečnosti bylo asi 3,1 kN (Nebo 10% tahu.) motoru J65 ztraceno kvůli montáži s výstupní tryskou skloněnou výrazně směrem dolů. Za horkých dnů bylo pro rozjezd nezbytných až 2 285 metrů kvalitní betonové dráhy. Vzlet probíhal typicky při rychlosti 300 km/h. Stejně jako Thunderjet, i Thunderstreak exceloval za letu cestovní rychlostí a zachovával si dobré vlastnosti v rámci celé své letové obálky. Také se u něj projevovalo prudké vykývnutí přídě vzhůru po dosažení kritického Machova čísla, s rizikem odtržení křídla. Navíc, F-84F bylo takřka nemožné vyvést z vývrtky a pod výškou 3 000 metrů zbývala pilotovi jako jediné řešení katapultáž. \n\nJako odkaz na slavného následovníka Republic F-105 Thunderchief, byl Thunderstreak někdy přezdívaný Thud's Mother (Thudova matka). Starším F-84 s přímým křídlem se často přezdívalo „Hog“ (Svišť.), což F-84F přineslo přezdívku \"Super Hog,\" a F-105 byl známý jako \"Ultra Hog.\"\n\nOd poloviny 60. let byl F-84F ve stavech USAF nahrazován typem F-100 Super Sabre a průzkumný RF-84F stroji RF-101 Voodoo a oba starší typy postupně přecházely k Národní gardě. Od ní byl poslední F-84F vyřazen v roce 1971, RF-84F roku 1972. Tři RF-84F řeckého letectva byly v roce 1991 vyřazeny ze služby jako vůbec poslední operační F-84.\n\nRichard Bach, autor bestselleru \"Jonathan Livingston Seagull\", byl pilotem F-84F v Národní gardě, aktivovaným pro službu v Evropě. Ve své první knize \"Stranger to the Ground\" detailně popsal svůj let v Thunderstreaku z Anglie do Francie za noci a špatného počasí.\n\nDne 22. října 1959 odstartovaly dva letouny F-84F pilotované Rolfem Hofmannem a Helmuthem Krausem z letiště v Memmingenu. Díky navigačním nejasnostem a nepříznivým povětrnostním podmínkám se ocitli nad územím Československa. Oba letouny narazily do hory Dyleň. Piloti se zachránili katapultováním. Byli zajati československou pohraniční stráží a po výsleších byli vráceni začátkem prosince na přechodu Rozvadov do Spolkové republiky Německo. Trosky obou letounů jsou ve sbírkách Leteckého muzea ve Kbelích a leteckého muzea ve Zruči u Plzně.\n\nPondělí 12. října 1959. Z italské základny 6. křídla italských leteckých sil (6. Stormo Aeronautica Militare) v Ghedi startuje v 10:50 dvojice stíhacích bombardérů Thunderstreak F-84 F. V kokpitech jsou usazeni podporučík Ernesto De Majo a poručík Ugo Zenoglio, pod jehož vedením bude cvičný let probíhat. Chybou a následnou chybou navigace se podporučík De Majo odpojí od svého vedoucího a po ztrátě orientace a pohybu nad NSR si to namíří ve 12:03 h SEČ k narušení čs. vzdušného prostoru s letounem F-84 F ,trupové číslo 6-37, italské státní příslušnosti. Narušitel letěl v rozpětí výšek 7 až 10 000 metrů rychlostí 750 km/h po trati: 40 km jihozápadně Norimberk 1148 h – Tinchenreut – 5 km jižně Cheb – narušení státní hranice 12:03 h – Eibenstock – Chomutov – Litoměřice – 10 km západně Vrchlabí – Pardubice – Hradec Králové, kde přistál v 12:35 h. Nad naším územím ho doprovázelo několik typů MiGů, které si ho předávaly a donutily ho k přistání. Pilot dlouze vyslechnut, letadlo v hangáru dlouze prohlídnuto, rozebráno a snad poté na hranicích předáno.\n\nZdroj: https://www.idnes.cz/technet/vojenstvi/zabloudily-italsky-stihac-de-majo.A191015_134240_vojenstvi_mla?\n\n\n\n\n\n\n"}
{"id": "700542", "url": "https://cs.wikipedia.org/wiki?curid=700542", "title": "The Poker Player's Championship", "text": "The Poker Player's Championship\n\nThe Poker Player's Championship je jeden z turnajů WSOP, zavedený do série v roce 2010. Vstupné do turnaje činí 50.000 $, což z něj dělá nejdražší turnaj na WSOP. The Poker Player's Championship nahradil $50.000 H.O.R.S.E. turnaj, přičemž má i odlišnou strukturu. Zatímco v H.O.R.S.E. pokerových hrách se střídá 5 variant pokeru, v tomto turnaji jich je osm (tzv. \"eight-game\"):\n\n\nNa finálovém stole už se hry nestřídají a hraje se pouze Texas holdem bez limitu.\n\nHistoricky prvním výhercem tohoto turnaje v roce 2010 byl Michael Mizrachi.\n"}
{"id": "700544", "url": "https://cs.wikipedia.org/wiki?curid=700544", "title": "Žofie Dorotea Hannoverská", "text": "Žofie Dorotea Hannoverská\n\nŽofie Dorotea Hannoverská (16. března 1687, Hannover – 28. června 1757, Berlín, Prusko) byla rodem britská princezna a sňatkem pruská královna.\n\nŽofie Dorotea se narodila 16. března 1687 jako mladší ze dvou dětí z nešťastného manželství svých rodičů, budoucího britského krále Jiřího Ludvíka Brunšvicko-Lüneburského a Žofie Dorotey z Celle. Po jejich rozvodu v roce 1694 byli Žofie a její starší bratr Jiří August (budoucí britský král JIří II.) odtrženi od své matky, se kterou se již nikdy nesetkali. Děti vyrůstaly v péči jejich babičky z otcovy strany, hannoverské kurfiřtky Žofie Hannoverské. Když bylo Žofii Dorotee třináct let, přibyl na hannoverský dvůr i další vnuk Žofiin, pruský kurprinc Fridrich Vilém. Přes jeho divokou povahu spolu všichni dobře vycházeli, jakkoli Fridrich Vilém často byl ztlučen; své sestřenici projevoval náklonnost, i když on jí byl lhostejný.\n\n28. listopadu roku 1706 se Žofie za tohoto svého bratrance, pruského kurprince a následníka pruského trůnu Fridricha Viléma provdala; sňatek byl dohodnut především s přispěním babičky obou snoubenců, Žofie Hannoverské. Fridrich Vilém po smrti svého otce, vévody Fridricha (25. února roku 1713), usedl na pruský trůn jako král Fridrich Vilém I.\n\nV manželství spolu žili dva zcela rozdílní lidé: intelektuální Žofie Dorotea, milující hudbu, zajímající se o umění, literaturu a módu, a spartánsky založený princ, jehož největší vášní byla armáda a správa země, která se pod jeho panováním stal vysoce prosperujícím státem. Na politické záležitosti Žofie Dorotea vliv neměla. Manželství královského páru bylo velmi disharmonické, plné střetů především pro rozdílný přístup k dětem; přes tyto rozdíly pečovala Žofie Dorotea oddaně o manžela v jeho nemocech.\n\nZ manželství vzešlo čtrnáct potomků, sedm synů a sedm dcer, čtyři z nich však zemřeli v útlém věku:\n\nOd roku 1712 žila Žofie Dorotea na zámku Monbijou. Zde se často setkávala se svým synem Fridrichem, jenž ji velmi miloval a ctil a na něhož měla velký vliv; mohl využívat zdejší knihovnu a zabývat se věcmi, které byly jeho otci proti mysli. Žofie Dorotea velmi trpěla tyranským přístupem manžela k synovi, který se jí po povahové stránce velmi podobal; dramatický vztah otce a syna vyústil ve Fridrichův útěk. Žofie Dorota o plánovaném útěku korunního prince věděla a dostávala od něj dopisy, když byl po nezdařené akci uvězněn v pevnosti Küstrin.\n\nSilný vztah Fridricha k matce se projevil i po jeho nástupu na trůn v roce 1740, kdy Žofie Dorotea nebyla zvána královnou-vdovou, ale dostala titul \"královna matka\" a byla nadále první dámou na pruském dvoře před Fridrichovou manželkou Alžbětou Kristinou.\n\nŽofie Dorotea zemřela 28. června 1757 na svém zámku Monbijou. Pochována byla v hohenzollernské hrobce berlínské katedrály.\n\n"}
{"id": "700545", "url": "https://cs.wikipedia.org/wiki?curid=700545", "title": "Moneymakerův efekt", "text": "Moneymakerův efekt\n\nMoneymakerův efekt (\"The Moneymaker effect\") je název pro náhlé zvýšení zájmu veřejnosti o poker poté, co Chris Moneymaker vyhrál turnaj World Series of Poker 2003 Main event.\n\nAmeričan Chris Moneymaker, té doby 27letý účetní z Tennessee, byl amatérským pokerovým hráčem a vstupenku na turnaj se vstupným 10 000 $ vyhrál přes online kvalifikaci za 39 $ na herně PokerStars. V jeho prvním živém turnaji dokázal překonat všech 838 soupeřů a odnesl si výhru činící 2,5 milionu dolarů.\n\nTato obrovská výhra pokerového amatéra na hráčském poli, které obsahovalo mnoho profesionálů a hvězdných pokerových jmen, zapříčinila obrovský rozmach pokeru. Amatérští sváteční hráči, inspirovaní Moneymakerovým úspěchem, si začali myslet, že i oni můžou vyhrát velký turnaj. To se projevilo především v online pokeru, kdy si mnozí mladí hráči řekli, že v online hernách můžou „doma u počítače vydělat víc peněz, než kdyby chodili do práce.“ Právě tomuto účinku na mysl amatérských hráčů, kteří začali hrát poker ve velkém s myšlenkou, že mohou vyhrát spoustu peněz, se říká Moneymakerův efekt. Samotnému období rozmachu pokeru mezi roky 2003 a 2006 se říká \"poker boom\".\n\nStoupla také popularita samotné WSOP, které o rok později hrálo 2576 lidí, tedy o 1738 hráčů více, než v roce 2003.\n"}
{"id": "700548", "url": "https://cs.wikipedia.org/wiki?curid=700548", "title": "Svařování svazkem elektronů", "text": "Svařování svazkem elektronů\n\nSvařování svazkem elektronů nebo elektronové svařování nebo svařování elektronovým paprskem je tavný způsob spojování součástí, při kterém je zdrojem energie potřebné k roztavení spojovaných dílů v místě jejich styku kinetická energie elektronů, která se v místě dopadu na pevnou látku přeměňuje v teplo. Aplikace elektronové optiky dává možnost soustředit tímto způsobem vysoký výkon do malého objemu látky. To přináší řadu možností jiným způsobem ohřevu (s výjimkou laseru) nedosažitelných.\n\nZdrojem energie potřebné pro zahřátí materiálu je kinetické energie elektronů urychlených silným elektrickým polem. Po dopadu na povrch pevné látky tyto elektrony pronikají do jisté (malé) hloubky, ve které předají nepružnými srážkami svoji kinetickou energii částicím látky, což se projeví zvýšením teploty v zasaženém objemu.\n\nZaostřením svazku magnetickou čočkou můžeme dosáhnout plošné hustoty výkonu v místě dopadu svazku v řádu 10 až 10 W/mm.\n\nVolné elektrony potřebné pro vytvoření svazku se získávají termoemisí, nejčastěji z wolframového přímo žhaveného drátku nebo pásku. Část emitovaných elektronů se urychluje silným elektrickým polem vytvořeným zdrojem vysokého napětí mezi izolovaným záporným emitorem (katodou) a uzemněnou anodou. Mezi tyto dvě elektrody je umístěna třetí elektroda (obvykle nazývaná Wehneltův válec) se záporným napětím vůči katodě. Její elektrické pole ovlivňuje množství (proud) a dráhy elektronů, které mohou být hlavním elektrickým polem urychleny, tj. využity pro tvorbu svazku.\n\nTvar urychlovacího elektrického pole, daný tvarem řídící elektrody, má na dráhy elektronů „fokusační“ účinek, tj. obrací je směrem k ose. Nejužší je svazek v místě, které nazýváme „křižiště“. Toto místo s největší plošnou hustotou výkonu leží v blízkosti anody, kde svazek nemůže být využit pro technologické aplikace. a proto jej necháváme procházet středovým otvorem v anodě do prostoru bez elektrického pole. Zde má tvar mírně rozbíhavého kuželu, takže plošná hustota výkonu v jeho průřezu klesá na hodnoty pro technologické aplikace nepostačující. Proto je nutné jej „zaostřit“, což se dosáhne magnetickým polem válcové cívky buzené elektrickým proudem. Axiální poloha nejužšího průřezu svazku (ohniska) se dá měnit podle potřeby v širokých mezích změnou budicího proudu.\n\nPro dosažení optimálních účinků elektronového svazku je potřebné jeho přesné seřízení podle optické osy zaostřovací čočky. Toho se dosáhne magnetickým polem kolmým k ose, vytvořeným dvěma k sobě kolmými páry cívek před vstupem svazku do magnetického pole fokusační cívky.\n\nShora zmíněné hlavní prvky potřebné k vytvoření a řízení elektronového svazku jsou konstrukčně včleněny do válcové kovové konstrukce zajišťující neměnnost jejich vzájemné polohy a možnost vyčerpání pracovního prostoru na vysoké vakuum (tlak řádu 10 mbaru), které je nezbytné v prostoru, kde jsou elektrony urychlovány vysokým napětím. Zdroj elektronů, katoda, a řídicí elektroda jsou elektricky izolovány a spojeny se záporným pólem zdroje vysokého napětí. Anoda je spojena s uzemněným kladným pólem zdroje V.N. Konstrukce trysky musí také zaručit dostatečné odstínění rentgenového záření, které vzniká při změně rychlosti elektronů, tedy hlavně v místě dopadu elektronů na povrch předmětu.\n\nNapětí pro urychlení elektronů se volí v mezích 30 až 200 kV, podle požadavků na účinky svazku. Nejčastěji je to buď 60 nebo 120 kV. Výkon svazku je dán součinem urychlovacího napětí a proudu svazku. Vhodnou volbou těchto parametrů a konstrukce trysky lze dosáhnout libovolného požadovaného výkonu.\n\nSchopnost elektronového svazku pronikat za jistých podmínek značnou rychlostí (řádu desítek cm/s) do značné hloubky, třeba i desítek cm) je vlastnost, která jej nejvíce odlišuje od klasických metod svařování a přináší cenné výhody a možnosti. Tato schopnost je (zdánlivě paradoxně) umožněna mj. tím, že jednotlivé elektrony proniknou jen do velmi male vzdálenosti od povrchu, na níž předají srážkami všechnu svoji kinetickou energii částicím pevné látky v podobě tepla. Tato vzdálenost je přímo úměrná čtverci napětí, kterým byly elektrony urychleny, a nepřímo úměrná hustotě látky. Výpočty i pokusy ukazují, že tato vzdálenost je řádu setin milimetru i při vysokých hodnotách urychlovacího napětí.\n\nPřivádíme-li svazkem elektronů „zaostřeným“ do velmi malého průřezu, třeba 1 mm čtvereční, výkon několika kw, pak zahřívá vrstvičku tenkou jen setiny milimetru, tedy nepatrné množství látky. Prakticky se dosahuje plošné hustoty výkonu v řádu 10 až 10 W/mm, a v tenké vrstvě do které elektrony proniknou pak objemové hustoty výkonu 10 až 10 W/mm. Důsledkem toho je extrémně rychlý růst teploty v místě dopadu elektronů (v řádu 10 až 10 K/s), proto se za dobu 10 až 10 sekundy každý materiál převede z pevného skupenství až do stavu silně ionizovaného plynu (plazma). Co se děje dál, závisí na fyzikálních vlastnostech zahřáté látky a na okolních podmínkách.\n\nPraxe ukazuje, že výsledek působení elektronového svazku, tj. tvar a rozměry oblasti elektronovým svazkem ovlivněné (přetavené), závisí především na jeho parametrech, tj. na výkonu a jeho plošné hustotě (zaostření), ale ovšem také na době jeho působení na vlastnostech materiálu a v některých případech i na geometrii (tvaru a rozměrech) součástí v místě spoje a jeho okolí.\n\nVýkon elektronového svazku je součinem proudu a urychlovacího napětí, tedy parametr snadno měřitelný a nastavitelný. Výsledný účinek svazku, tj. rozsah oblasti svazkem ovlivněné, je jeho výkonu přímo úměrný. Plošná hustota výkonu v místě působení svazku je parametrem, na kterém hlavně závisí rychlost vnikání svazku do materiálu, Bohužel právě tento parametr je nejobtížněji zjistitelný a reprodukovatelný.\n\nDoba působení svazku při svařování je dána vzájemnou rychlostí polohy svazku a povrchu svařovaných součástí. Většinou je poloha svazku stálá a pohybuje se pouze svařovaný předmět.\n\nPři svařování se uplatní vlastnosti tepelné a metalurgické s tím, že touto metodou jsou svařitelné všechny materiály, u kterých je ověřena tavná svařitelnost. Navíc jsou však svařitelné konstrukční materiály, u nichž tavné svařování klasickými metodami není možné (plamen, el. oblouk, MIG-MAG, TIG/WIG). To platí především pro kalitelné oceli vč. nerezavějících, niklové a kobaltové slitiny, slitiny z lehkých kovů (Al, Mg, Si) vč. slitin s vysokou afinitou ke kyslíku např. titan a jeho slitiny. Rovněž je možné vytvářet heterogenní spoje různých materiálů, a to jak různých druhů ocelí tak i ocelí se slitinami. Za dodržení specifických, technologických podmínek (parametry svařování) jsou všechny tyto materiály a jejich kombinace úspěšně svařitelné. Nesvařitelné jsou porézní materiály, olovnaté a zinkové bronzy a některé niklové slitiny s vysokým podílem vytvrzujících fází (Al, Ti).\n\nTvar a rozměry nabývají na důležitosti zvláště při svařování součástí s malými rozměry (tenkostěnných). Takové se obvykle neobejdou bez speciálních pomůcek.\n\nTechnologické aplikace elektronového svazku, který může být vytvořen s libovolným výkonem, jsou velice široké. Velmi jemný svazek v elektronovém litografu vytváří submikroskopické struktury (mikroobráběním), svazek s výkonem řádu megawattů slouží k výrobě nejčistších materiálů. Nejširší uplatnění však nachází v oblasti středních výkonů (do 100 kW) pro svařování. Podle svého výkonu může svařovat součástky miniaturních rozměrů, ale také uskutečňovat svary hluboké až 30 cm. Rozšiřuje \"svařitelnost\" i na mnohé materiály, které jinými metodami svařovat nelze (titan, molybden, wolfram, zirkon aj.). Svary elektronovým svazkem mají obecně lepší vlastnosti než svary jinými metodami.\n\nOd doby kdy byl zveřejněn první popis elektronové svářečky (koncem padesátých let) se svařování elektronovým svazkem šířilo velice rychle ve všech průmyslově vyspělých zemích. Československo se k nim připojilo začátkem šedesátých let výrobou elektronových svářeček ve Výskumném ústavu zváračském v Bratislavě a vývojem v Ústavu přístrojové techniky ČSAV v Brně. V zahraničí se výroby svářeček ujaly četné firmy, hlavně v „kolébce“ této technologie – Německu, ale také v USA, v Japonsku, ve Velké Británii, v Sovětském svazu a ve Francii. Protože se svařování svazkem uplatňuje v nejrůznějších oblastech průmyslové výroby i výzkumu jsou požadavky kladené na tato zařízení po všech stránkách velice rozmanité. Nejvíce se liší tvary a rozměry pracovního prostoru, většinou v podobě vakuové komory. Ta může mít objem třeba jen litrů, nebo také stovek krychlových metrů.\n\nPrůmyslový výrobce elektronových svářeček v ČR není. Zájemci o tuto technologii buď musejí vynaložit značné finanční prostředky na dovoz svářečky ze zahraničí, nebo získat potřebné zařízení svépomocí. Takových akcí proběhlo od roku 1969 několik.\n\nV 70.-80. letech 20. století bylo ze zahraničí dovezeno asi 10 elektronových svářeček s výkonem do 15 kW, které se uplatnily v československé strojírenské výrobě. Především se jednalo o svařování součástí leteckých motorů (Walter/Motorlet Praha - Sciaky a Techmeta/Bodycote, Mora Moravia Mar. Údolí - Leybold/PTR, ZVL Pov. Bystrica - Leybold/PTR), jaderného strojírenství (Škoda JS Bolevec - Leybold/PTR), parních a plynových turbin (PBS Velká Bíteš - Steigerwald/pro-beam), čerpací techniky (Sigma Opava - Leybold/PTR), přístrojové techniky (Mikrotechna Modřany - Wentgate) atp.\n\n\n"}
{"id": "700553", "url": "https://cs.wikipedia.org/wiki?curid=700553", "title": "Tomáš Sagher", "text": "Tomáš Sagher\n\nTomáš Sagher (* 13. prosince 1968) je český divadelní herec.\n\nStudoval brněnskou JAMU, kterou v roce 1990 úspěšně dokončil. Poté působil jednu sezónu v Státním divadle Brno. Od 1. května 2001 má stálé angažmá v Městském divadle Brno.\n\n\n"}
{"id": "700554", "url": "https://cs.wikipedia.org/wiki?curid=700554", "title": "Viktor Skála", "text": "Viktor Skála\n\nViktor Skála (* 3. března 1968, Brno) je český divadelní herec.\n\nVystudoval brněnskou JAMU a poté nastoupil do angažmá Městského divadla Brno.\n\nTV pořady\n"}
{"id": "700556", "url": "https://cs.wikipedia.org/wiki?curid=700556", "title": "Vojtěch Blahuta", "text": "Vojtěch Blahuta\n\nVojtěch Blahuta (* 5. leden 1986, Frýdek-Místek) je český divadelní herec.\n\nVe Frýdku-Místku se poprvé seznámil s ochotnickým divadlem, v němž jeho matka Šárka Blahutová zastávala post první herečky. Byl tak velmi ovlivněn divadlem, že rozhodl se připravovat na přijímací zkoušky na Janáčkovu konzervatoř v Ostravě. Během čtvrtého ročníku již hostoval spolu se svými kolegy v muzikálu \"Šakalí léta\" v Národním divadle moravskoslezském. Poté zde získal angažmá a strávil zde dvě sezóny. Poté přijal nabídku na angažmá do činoherního souboru Městského divadla Brno.\n\nV roce 2013 účinkoval v oceňovaném virálním videoklipu \"Miluji tě, mé VUT!\" brněnského vysokého učení.\n\n\n"}
{"id": "700557", "url": "https://cs.wikipedia.org/wiki?curid=700557", "title": "Karel Škarka", "text": "Karel Škarka\n\nKarel Škarka (* 11. červenec 1977 Brno) je český divadelní herec.\n\nVystudoval skladbu a zpěv na konzervatoři v Brně a poté operní zpěv na JAMU. Od roku 1997 působí v Městském divadle Brno. Karel Škarka je ženatý a se svou ženou Hanou Škarkovou má dceru Sofii.\n\n\n"}
{"id": "700559", "url": "https://cs.wikipedia.org/wiki?curid=700559", "title": "Útok na stanoviště COP Salar", "text": "Útok na stanoviště COP Salar\n\nÚtok na stanoviště COP Salar, na bojové stanoviště u vesnice Salar (Combat Outpost, anglicky COP), byl proveden 6. července 2011. Byl při něm zraněn 1 český voják, příslušník OMLT (\"Operational Mentor and Liaison Team\"). Okamžitě mu byla poskytnuta první pomoc a byl převezen do vojenské nemocnice na základně KAIA v Kábulu, kde působí český chirurgický tým. Odtud byl převezen do České republiky, kam dorazil 7. července. Zde 9. října na následky zranění zemřel.\n\nV důsledku útoku česká armáda dočasně stáhla příslušníky OMLT z předsunutých stanovišť (včetně COP Salar) do základny COP Carwile, hlavní základnu v oblasti.\n\n"}
{"id": "700563", "url": "https://cs.wikipedia.org/wiki?curid=700563", "title": "Without a Net", "text": "Without a Net\n\nWithout a Net je koncertní album americké rockové skupiny Grateful Dead, vydané v roce 1990. Album bylo nahrané při několika koncertech od října 1989 do dubna 1990. Album vyšlo u Arista Records.\n\n"}
{"id": "700569", "url": "https://cs.wikipedia.org/wiki?curid=700569", "title": "Turistická mapa", "text": "Turistická mapa\n\nTuristická mapa je druh kartografické mapy povrchu, která má velice velké měřítko umožňující zakreslit velké množství detailů vyskytující se v krajině. Vzhledem ke své podrobnosti je vhodná pro pěší turisty, z čehož je odvozen i její název. Měřítko turistických map většinou dosahuje 1:50 000 (tedy 1 cm na mapě odpovídá 0,5 km), naproti tomu například cyklomapy mají měřítko obvykle menší (např. 1:100 000) a zobrazují tak větší území s menší podrobností. \n\nTuristické mapy jsou zpravidla nakresleny i s vrstevnicemi, což umožňuje určovat nadmořskou výšku a převýšení, které je potřeba překonat.\n\n"}
{"id": "700570", "url": "https://cs.wikipedia.org/wiki?curid=700570", "title": "RKWard", "text": "RKWard\n\nRKWard je svobodné rozhraní pro statistický a programovací jazyk R. Vyvíjeno je pro prostředí KDE, ale lze ho používat i v dalších prostředích, existuje také port pro Windows.\n\nProstředí obsahuje nástroje jako konzole pro spouštění příkazů jazyka R, editor skriptů nebo průzkumník objektů. Z nabídek lze vyvolat dialogy pro analýzu dat, statistické testy a tvorbu grafů. Výstupy je možno exportovat.\n"}
{"id": "700571", "url": "https://cs.wikipedia.org/wiki?curid=700571", "title": "IFOR", "text": "IFOR\n\nIFOR, zkratka z anglického slova The Implementation Force, byla mezinárodní vojenská mise pod vedením NATO v Bosně a Hercegovině trvající od 20. prosince 1995 do 20. prosince 1996 na základě souhlasu Rady bezpečnosti OSN. Politickým rozhodnutím na misi IFOR navázala stabilizační mise SFOR a KFOR, taktéž pod patronací NATO. Kódové označení mise bylo \"Operation Joint Endeavour\" a do operace se zapojilo téměř 60 000 vojáků z řad států NATO i ze států mimo tuto organizaci.\n\nPlánování operace započalo na podzim 1995, načež v druhé fázi proběhl přesun sil IFOR na území bývalé Jugoslávie. Přesun byl ukončen k 20. prosinci 1995. Postupně se jednotky IFOR snažily stabilizovat situaci v nesvářené zemi, kontrolovat dřívější nepřátelské armády. V závěrečné fázi došlo ke stažení částí jednotek IFOR zpět a přípravě navazující mise SFOR o síle 30 000 mužů a KFOR.\n\nOperací v Bosně a Hercegovině pod patronací IFOR se zúčastnili i příslušníci Armády České republiky, konkrétně 6. mechanizovaný prapor 12. února 1996 začleněný pod 2. kanadskou mnohonárodní brigádu v rámci britské mnohonárodnostní divize. Česká účast v misi se pohybovala v síle okolo 850 osob, z čehož 800 osob patřilo k 6. mechanizovanému praporu, zbytek připadal na velitelské struktury.\n\n\n"}
{"id": "700572", "url": "https://cs.wikipedia.org/wiki?curid=700572", "title": "Jasenice (přírodní památka)", "text": "Jasenice (přírodní památka)\n\nJasenice je přírodní památka ev. č. 1519 na východním okraji obce Jasenice v okrese Vsetín. Oblast spravuje Agentura ochrany přírody a krajiny ČR. Důvodem ochrany je opuštěný z části zatopený vytěžený vápencový lom, který je paleontologické naleziště. Lom je oplocený a pro veřejnost (kromě ohlášených návštěv) nepřístupný.\n\nÚzemí je významnou paleontologickou lokalitou světového významu, na které se vyskytuje řada zástupců fauny od korálů, mlžů, plžů a hydrozoií. Lokalita je významná i pro současnou ochranu přírody, z chráněných druhů se zde vyskytuje například rak říční.\n\n"}
{"id": "700594", "url": "https://cs.wikipedia.org/wiki?curid=700594", "title": "Built to Last (album, Grateful Dead)", "text": "Built to Last (album, Grateful Dead)\n\nBuilt to Last je třinácté studiové album americké rockové skupiny Grateful Dead, vydané v roce 1989 u Arista Records. Jedná se o poslední studiové album této skupiny, skupina se rozpadla v roce 1995, kdy zemřel frontman Jerry Garcia.\n\n"}
{"id": "700595", "url": "https://cs.wikipedia.org/wiki?curid=700595", "title": "Arma Christi", "text": "Arma Christi\n\nArma Christi (česky \"Zbraně Kristovy\") nebo Nástroje Kristova Umučení jsou posvátné křesťanské předměty, které se bezprostředně vztahují k pašijím Ježíše Krista, jeho mučení a smrti ukřižování. Jsou hojně používány v křesťanském umění.\n\nJejich vyobrazení, poprvé se vyskytující v 9. století (tzv. Utrechtský žaltář z r. 830), pochází z kanonických nebo apokryfních evangelií. Jedná se nejčastěji asi o třicet různých předmětů, jejichž pořadí či kombinace nejsou přesně vymezeny. Arma Christi se vyskytují i v heraldice jako heraldická znamení.\n\nZatčení a soud:\n\nMučení a cesta na Golgotu\n\nUkřižování\n\n\n\n"}
{"id": "700596", "url": "https://cs.wikipedia.org/wiki?curid=700596", "title": "Djamel Abdoun", "text": "Djamel Abdoun\n\nDjamel Abdoun (* 14. února 1986, Montreuil, Francie) je francouzsko-alžírský fotbalista. V současnosti hraje za řecký klub Panathinaikos FC. Od roku 2003 prošel kluby v Ajacciu, Manchesteru, Sedanu, FC Nantes a řecké Kavale. Od roku 2009 je v národním výběru Alžírska, za které hrál i na Mistrovství světa ve fotbale 2010 v Jihoafrické republice.\n\n"}
{"id": "700603", "url": "https://cs.wikipedia.org/wiki?curid=700603", "title": "Edmund Schebek", "text": "Edmund Schebek\n\nJur. Dr. Edmund Schebek (23. října 1819 Petrov nad Desnou – 11. února 1895 Praha) byl právník, historik a tajemník Hospodářské a živnostenské komory v Praze.\n\nEdmund Schebek byl roku 1846 promován doktorém práva na Právnické fakultě olomoucké univerzity. Roku 1848 poprvé veřejně zvolen jako zástupce Moravy ve Svatováclavském výboru (později Národní výbor). Byl také účastníkem Slovanského sjezdu v Praze (1848). Od roku 1851 působil u Hospodářské a živnostenské komory v Praze, v letech 1856–1884 byl pak jejím tajemníkem. Byl členem kuratoria Uměleckoprůmyslového muzea v Praze a korespondujícím členem Rakouského muzea pro umění a průmysl a korespondujícím členem Společnosti pro podporu německé vědy, umění a literatury v Čechách. \n\nRytíř řádu Františka Josefa, čestný důstojník francouzské akademie.\nSchebkovo dílo se soustředí především na historii českého průmyslu, sklářství a výrobu pracovních nástrojů. Zabýval se rovněž barokními malíři.\n\n\n\n"}
{"id": "700604", "url": "https://cs.wikipedia.org/wiki?curid=700604", "title": "Go to Nassau", "text": "Go to Nassau\n\nGo to Nassau je koncertní dvojalbum americké rockové skupiny Grateful Dead, vydané 22. října roku 2002 u Arista Records. Album bylo nahrané ve dnech 15. - 16. května roku 1980 v Uniondale, ve státě New York.\n\n\n"}
{"id": "700607", "url": "https://cs.wikipedia.org/wiki?curid=700607", "title": "Ubuntu One", "text": "Ubuntu One\n\nUbuntu One byla cloudová služba, která poskytovala možnost ukládání a synchronizace souborů a také několik dalších služeb. Služba byla provozována firmou Canonical primárně pro operační systém Ubuntu, byla však k dispozici i pro několik dalších platforem. Poskytování služby bylo definitivně ukončeno k 31.7.2014. Dále je Ubuntu One používáno pouze k jednotnému přihlašování k webovým službám společnosti Canonical.\n\nKromě systému Ubuntu byla služba k dispozici pro dalších platformy. Jednou z nich byla Microsoft Windows od verze Windows XP. K dalším podporovaným platformám patřil systém Mac OS X, Android a iPhone.\n\nZákladní nabízenou službou byla možnost ukládání souborů do internetového úložiště a možnost následné automatické synchronizace těchto souborů mezi více různými zařízeními, podobně jako u úložiště Dropbox. Služba byla dostupná pro počítače se systémem Ubuntu a Windows a také pro telefony se systémem Android. Uživatelé měli zpočátku k dispozici zdarma 2 GB úložného prostoru. 28. července 2011 byla kapacita zdarma dostupného úložiště pro nové i stávající uživatele navýšena na 5 GB. Další prostor mohl být zakoupen ve formě 20gigabytových balíčků nazývaných „20-pack“. Jeden balíček stál před ukončením provozu 2,99 USD měsíčně a každý uživatel si jich mohl zakoupit libovolné množství.\n\nS mobilními telefony iPhone a telefony se systémem Android souvisela placená služba streamování hudby do telefonu připojeného k internetu. Služba byla k dispozici za cenu 3,99 USD za měsíc. Prvních třicet dní používání služby bylo zdarma.\n\nK \"Ubuntu One\" patřil také obchod s hudbou nazývaný \"Ubuntu One Music Store\". Tato služba byla poskytována prostřednictvím obchodu 7digital. V obchodě byla prodávána hudba ve formátu MP3 neobsahující žádnou formu ochrany DRM. Obchod byl v systému realizován jako plugin do hudebního přehrávače. Plugin byl k dispozici pro přehrávač Rhythmbox, původní výchozí přehrávač v Ubuntu, a Banshee používané jako výchozí v novějších verzích Ubuntu. Hudbu bylo možné zaplatit přes internet kartou nebo přes platební systém PayPal. Po zaplacení se vybrané skladby zkopírovaly do datového úložiště \"Ubuntu One\" daného uživatele, odkud se stáhnou do zařízení, z něhož byl nákup proveden.\n\nK dalším službám patří synchronizace poznámek aplikace Tomboy, kontaktů aplikace Evolution a záložek prohlížeče Firefox.\n\n"}
{"id": "700612", "url": "https://cs.wikipedia.org/wiki?curid=700612", "title": "Fessenheim", "text": "Fessenheim\n\nFessenheim je francouzská obec v departmentu Haut-Rhin v regionu Grand Est. Leží asi 23 kilometrů severovýchodně od města Mylhúzy. V obci žije obyvatel.\n\nNedaleko obce jsou v provozu dvě elektrárny – jaderná a vodní. Jaderná elektrárna Fessenheim je nejstarší dosud pracující jadernou elektrárnou ve Francii, již od roku 1977. Zároveň je to jediná elektrárna v Alsasku. Vzhledem k blízkosti především švýcarských hranic je v poslední době předmětem sporů, ovšem přesto bylo rozhodnuto o pokračování provozu. Během svého provozu již elektrárna vyprodukovala více než 320 tisíc GWh elektrické energie. Elektrárna disponuje dvěma reaktory o výkonu 890 MW. Jedná se o typ REP (réacteurs nucléaires à eau pressurisée) tedy tlakovodní reaktor, ekvivalent temelínských VVER. Vyrobeny byly specializovanou francouzskou firmou Framatom, dnes součástí energetického gigantu Areva. Díky blízkosti Velkého alsaského kanálu, který má dostatečný průtok, nepotřebuje elektrárna chladicí věže.\n\n\n"}
{"id": "700613", "url": "https://cs.wikipedia.org/wiki?curid=700613", "title": "Abrahámovce (okres Kežmarok)", "text": "Abrahámovce (okres Kežmarok)\n\nAbrahámovce se nacházejí ve slovenském okrese Kežmarok. První zmínka o obci pochází z roku 1286. Obec byla jednou z tzv. kopijníckých dedín.\n\nV obci se nalézá římskokatolický kostel sv. Šimona a Júdu z 14. století.\n\nObec je převážně zaměřena na zemědělství, ale mnoho lidí zde dojíždí také za malebnou přírodou a velkou četností cyklistických a turistických stezek. V minulosti se zde lidé věnovali hospodářství, povoznictví a pletení košíků.\n\nRozvoj obce ovlivňuje blízkost k městu Poprad. V blízkosti obce se nalézá nová dálnice D1.\n\n"}
{"id": "700616", "url": "https://cs.wikipedia.org/wiki?curid=700616", "title": "Good Morning Good Morning", "text": "Good Morning Good Morning\n\n„Good Morning Good Morning“ je dvanáctá skladba z osmého studiového alba anglické rockové skupiny The Beatles \"Sgt. Pepper's Lonely Hearts Club Band\", vydaného v roce 1967. Skladbu napsala dvojice John Lennon / Paul McCartney. Podle Johna Lennona měl při skládání písní pro album \"Sgt. Pepper\" puštěnou televizi, a když zrovna nehrál, uslyšel v reklamě na Kukuřičné lupínky nápěv „Good morning, good morning, good morning!“ a napadlo ho zakomponovat do nově vzniklé písně. Později se však za tuto skladbu velice styděl a veřejně ji zavrhl.\n\n"}
{"id": "700618", "url": "https://cs.wikipedia.org/wiki?curid=700618", "title": "Abramová", "text": "Abramová\n\nAbramová je obec na Slovensku v okrese Turčianske Teplice. Žije zde necelých 200 obyvatel.\n\nPrvní písemná zmínka o obci pochází z roku 1400. V obci se také nalézá kostel svatého Kosmy a Damiána z roku 1375 v raně gotickém stylu, který byl v 17. století přestavěn.\n\nOkolo roku 1900 měla tato malá obec mezi 70–100 obyvateli, v 80. letech 20. století pouze 29 obyvatel a na konci roku 2007 celkem 148 obyvatel.\n\nObec leží na úpatí Malé Fatry v jihozápadní části Turčianské kotliny v nadmořské výšce 478 metrů a její katastr pokrývá 12,636 km.\n\n\n"}
{"id": "700630", "url": "https://cs.wikipedia.org/wiki?curid=700630", "title": "Čtyři lvi", "text": "Čtyři lvi\n\nČtyři lvi (v anglickém originále Four Lions) je britská filmová černá komedie z roku 2010 režiséra Chrise Morrise. Film satirizuje džihád, sleduje skupinu džihádistických islamistických teroristů pocházejících z Sheffieldu.\n\nSkupina mladých muslimů z Sheffieldu se radikalizovala a chce se stát sebevražednými atentátníky. Jde o Omara, vůdce skupiny, který silně kritizuje západní společnost, hloupého Waje, Barryho, bělocha, který konvertoval k islámu, a naivního Faisala, jenž se snaží vycvičit vrány tak, aby mohly být použity jako atentátníci. Zatímco Omar a Waj odjedou do teroristického výcvikového tábora v Pákistánu, Barry rekrutuje pátého člena Hassana. Ten si je ale svým novým posláním nejistý. Ačkoli návštěva výcvikového tábora skončí nehodou, při které Omar omylem vystřelí raketu a zabije několik dalších džihádistů, když zničí jejich tábor, své nové zkušenosti využije k posílení své autority v Británii.\n\nSkupina si začne pořizovat materiál k výrobě improvizovaných výbušnin, ale hádá se o tom, co bude jejich cílem. Barry navrhuje, aby zaútočili na mešitu, což má radikalizovat umírněné muslimy, ale Omar si myslí, že je to špatný nápad. Poté, co Hassan ohrozí jejich utajení, když do jejich úkrytu přivede sousedku, musí tým přesunout svůj materiál jinam. Faisal se omylem odpálí, když zakopne na poli, což vyústí v hádku mezi zbylými čtyřmi muži. Na čas se rozdělí. Nakonec se ale dají znovu dohromady a Omar rozhodne, že zaútočí na Londýnský maraton.\n\nAby zamaskovali výbušniny, oblečou se do různých kostýmů - Omar za medovou cereálii, Waj za muže jedoucího na pštrosu, Barry za želvího ninje a Hassan za klauna obráceného vzhůru nohama. Připraví se na odpálení se. Waj začne mít pochyby o jejich úmyslu, ale Omar ho přesvědčí, aby pokračoval. Hassan ztratí nervy a pokusí se vzdát policii, ale Barry odpálí jeho bombu pomocí mobilního telefonu, čímž ho zabije. Úřady se pak zaměří na zbylé tři útočníky. Muži se rozdělí. Po hádce s Barrym si Omar uvědomí, že svého přítele Waje přinutil k něčemu, co ve skutečnosti nechce udělat a rozhodne se ho zastavit. Omar se telefonem Wajovi dovolá, ale vyruší ho Barry a sní jeho SIM kartu. Barry se jí ale začne dusit. Náhodný kolemjdoucí se ho snaží zachránit Heimlichovým manévrem, čímž odpálí Barryho bombu.\n\nWaj je obklíčen policií a rozhodne si vzít jako rukojmí obchod s kebaby. Omar si půjčí telefon a snaží se znovu přesvědčit Waje, aby se vzdal. Jejich hovor je ale přerušen policií, která zastřelí místo Waje jeho rukojmího, protože ho považuje za útočníka. Waj potom odpálí svou bombu. Rozrušený Omar pak vejde do blízké lékárny a odpálí tam poslední bombu. Později vyjde najevo, že byl zatčen Omarův bratr a je držen v zajetí policií, protože je považován za teroristu, přestože je nevinný a mírumilovný. Policie se zbavila odpovědnosti za zastřelení nevinného během maratonu. Vyjde také najevo, že Omar a Waj při svém pobytu v Pákistánu omylem zabili samotného Usámu bin Ládina.\n\nChris Morris strávil přípravou projektu tři roky. Mluvil s experty na terorismus, policií, tajnými službami, imámy i s obyčejnými muslimy. Scénář napsal v roce 2007. Projekt byl původně kvůli přílišné kontroverznosti odmítnut BBC i Channel 4. Morris pak v hromadném e-mailu nazvaném \"Funding Mentalism\" vyzval fanoušky k příspěvku mezi 25 a 100 librami na výrobu filmu a na oplátku se budou moci objevit v komparzu. Financování bylo zajištěno v říjnu 2008 společnostmi Film 4 Productions a Warp Films. Natáčení začalo v Sheffieldu v květnu 2009.\n\nMorris film popsal jako frašku, která odhaluje stránku terorismu ve stylu \"Dad's Army\". Během natáčení režisér poslal scénář filmu bývalému vězni z Guantanáma Moazzamu Beggovi. Begg řekl, že ve scénáři nenašel nic, co by mohlo urazit britské muslimy. Když byl film hotový, Begg ho zhlédl a řekl, že se mu líbil.\n\n\"Čtyři lvi\" sklidili převážně pozitivní reakce kritiky. Server Rotten Tomatoes dává filmu na základě 122 hodnocení kritiků skóre 80%. Server Metacritic hodnotí film 68 body ze 100 na základě 28 recenzí. Uživatelé ČSFD snímek hodnotí průměrně 74%.\n\n"}
{"id": "700638", "url": "https://cs.wikipedia.org/wiki?curid=700638", "title": "Blažovce", "text": "Blažovce\n\nBlažovce jsou obec na Slovensku v okrese Turčianske Teplice.\n"}
{"id": "700645", "url": "https://cs.wikipedia.org/wiki?curid=700645", "title": "Budiš", "text": "Budiš\n\nBudiš je obec na Slovensku v okrese Turčianske Teplice.\nPrvní písemná zmínka o obci pochází z roku 1573\nObec se nachází v nadmořské výšce 478 metrů a rozkládá se na 10,27 km. K 31. prosinci roku 2017 zde žilo 201 obyvatel.\n\n"}
{"id": "700651", "url": "https://cs.wikipedia.org/wiki?curid=700651", "title": "Jaroslav Poncar", "text": "Jaroslav Poncar\n\nProf. Dr. Rer. Nat. Jaroslav Poncar (nar. 1945, Praha) je český fotograf, který působil od roku 1973 jako vysokoškolský pedagog v Německu. Je znám především díky svým panoramatickým fotografiím z Tibetu, Himálají, Indie, Kambodže, Barmy, Německa, Francie a Čech.\n\nV letech 1962-1966 studoval fakultu technické a jaderné fyziky na ČVUT. Následovalo studium teoretické fyziky na Technické universitě v Cáchách (Rheinisch-Westfälische Technische Hochschule Aachen), které zakončil v roce 1971 doktorátem (titul Dr. rer. nat.). Od roku 1974 do roku 2004 byl profesorem fyziky a speciální optiky na Universitě aplikovaných věd v Kolíně nad Rýnem (Fachhochschule Köln). V důsledku změn na FH Köln přednášel v letech 2004 až 2010 optiku pro studenty oboru aplikovaná optika a elektronika na fakulte informatiky a elektrotechniky. V roce 2010 odešel do důchodu.\n\nPo dokončení doktorandského studia v Cáchách pracoval jako fotograf pro agenturu dpa (Deutsche Presse-Agentur) v Arábii a v Africe. V letech 1977-1987 byl autorem televizních dokumentárních filmů z Jemenu, Pákistánu, Indie, Tibetu a Mali, které vytvořil spolu s kameramanem a producentem Wolfgangem Kohlem.\n\nZajišťoval fotografickou dokumentaci řady dlouhodobých dokumentačních projektů:\n\nV roce 1976 si s sebou do Ladakhu vzal starý ruský panoramatický fotoaparát FT-2 a od té doby se soustavně věnuje panoramatické fotografii.\n\n\n\n"}
{"id": "700652", "url": "https://cs.wikipedia.org/wiki?curid=700652", "title": "Bodorová", "text": "Bodorová\n\nBodorová je obec na Slovensku v okrese Turčianské Teplice.\nPrvní písemná zmínka o obci pochází z roku 1265.\nObec se nachází v nadmořské výšce 464 metrů a spravuje území o velikost 5,115 km. K 31. prosinci roku 2017 měla obec 232 obyvatel.\n"}
{"id": "700653", "url": "https://cs.wikipedia.org/wiki?curid=700653", "title": "Tycho-2", "text": "Tycho-2\n\nTycho-2 je hvězdný katalog více než 2,5 milionu nejjasnějších hvězd.\n\nAstrometrické odkazy obsahují pozice, vlastní pohyb a dvoubarevná fotometrická data pro 2.539.913 nejjasnějších hvězd Mléčné dráhy, ze kterých je zhruba 5000 viditelných pouhým okem. Pro dvojhvězdy jsou zahrnuty komponenty se vzdáleností min. 0,8 arcsekundy. Katalog je z 99% kompletní pro hvězdy do magnitudy V~11.0 a z 90% kompletní pro V~11.5.\n\nÚdaje pro pozice a magnitudy v katalogu Tycho-2 založeny na pozorováních shromážděných \"\"hvězdným mapovačem\"\" satelitu Hipparcos provozovaného Evropskou kosmickou agenturou (ESA). Jsou to stejná data použitá v katalogu Tycho-1 (ESA SP-1200, 1997). Nicméně katalog Tycho-2 je mnohem rozsáhlejší a více přesný.\n\nPřesnost \"vlastních pohybů\" kolem 2.5 mas/yr je dána porovnáním Astrographic Catalogue (AC 2000) a dalších 143 astrometrických katalogů, založených na pozemních pozorováních, a to vše redukováno do hvězdných koordinát Hipparcos. Zůstal jen soubor zhruba 100 000 hvězd, pro které nemohl být vlastní pohyb odvozen. Pro hvězdy jasnější než Vt=9 je astrometrická chyba 7 miliarcsekund. Celková chyba pro všechny hvězdy je kolem 60 miliarcsekund. Perioda pozorování byla od 1989.85 do 1993.21, přičemž hlavní satelitní pozorovací epocha je 1991.5.\n\nFotometrická přesnost pro hvězdy jasnější než Vt=9 je 0.013 magnitudy; pro všechny hvězdy je 0.10 pak magnitudy.\n\nPro rychlý přístup ke zvoleným hvězdám software WCSTools očísloval každou hvězdu použitím čísla regionu (Guide Star region) (0001-9537) a pětimístného čísla hvězdy v každém regionu, přičemž tato čísla jsou oddělena desetinnou tečkou.\nsty2 zobrazuje hvězdy v Tycho-2 podle čísla nebo hvězdného regionu.\nimty2 zase hvězdy v obrázcích IRAF nebo FITS\n\n\n\n"}
{"id": "700654", "url": "https://cs.wikipedia.org/wiki?curid=700654", "title": "Astronomický katalog", "text": "Astronomický katalog\n\nAstronomický katalog je seznam astronomických objektů, obyčejně rozdělených do kategorií podle typu, morfologie, původu nebo objevu.\n\n"}
{"id": "700656", "url": "https://cs.wikipedia.org/wiki?curid=700656", "title": "Borcová", "text": "Borcová\n\nBorcová je obec na Slovensku v okrese Turčianske Teplice.\nPrvní písemná zmínka o obci pochází z roku 1302.\nObec se nachází v nadmořské výšce 449 metrů a rozkládá se na 2,09 km². Populace v obci k 31. prosinci roku 2017 byla 147 obyvatel.\n"}
{"id": "700657", "url": "https://cs.wikipedia.org/wiki?curid=700657", "title": "Osoyoos (jezero)", "text": "Osoyoos (jezero)\n\nOsoyoos Lake je jezero, které se nachází v americkém státě Washington a v kanadské provincii Britská Kolumbie. Jeho jméno je odvozené zé slova \"suius\", které v jazyce Okanoganů znamená \"zúžení vod\".\n\nNa břehu jezera se nachází města Osoyoos a Oroville. Nadmořská výška jezera se pohybuje mezi 278 a 277 metry nad mořem. Průměrný výtok do řeky Okanogan za posledních dvaašedesát let činil 19 m³/s, zatímco maximum bylo naměřeno v roce 2004 a činilo 38 m³/s. Na pobřeží jezera se také nachází státní park.\n\nJezero a řeka Okanogan, na které leží, patří do mezinárodní dohody o sdílení vody, kterou řídí Mezinárodní komise jako část povodí řeky Columbie. Organizace, které komisi kontrolují, jsou Environment Canada, Ministerstvo vodstva Britské Kolumbie, Ochrana vzduchového prostoru, Sbor techniků armády Spojených států amerických, USGS a několik soukromých poradců.\n"}
{"id": "700658", "url": "https://cs.wikipedia.org/wiki?curid=700658", "title": "Trouble Every Day", "text": "Trouble Every Day\n\nTrouble Every Day je koncertní album české undergroundové skupiny The Plastic People of the Universe. Na albu jsou písně původně od amerických skupin The Velvet Underground, The Fugs a jedna od The Mothers of Invention. Většina skladeb byla nahrána na koncertě v roce 1977. Jedná se o jediné album, na kterém se podílel kanadský zpěvák a kytarista Paul Wilson. Album vyšlo v roce 2002.\n\n"}
{"id": "700659", "url": "https://cs.wikipedia.org/wiki?curid=700659", "title": "1898 ve filmu", "text": "1898 ve filmu\n\n\n\n\n"}
{"id": "700660", "url": "https://cs.wikipedia.org/wiki?curid=700660", "title": "Jiří Bartek", "text": "Jiří Bartek\n\nJiří Bártek (* 24. října 1953) je vedoucí laboratoře Cell Cycle and Cancer ve výzkumném ústavu Kræftens Bekæmpelse (Danish Cancer Society) v Kodani. Bývá označován za jediného českého reálného adepta na zisk Nobelovy ceny za fyziologii a lékařství.\n\nVěnuje se především výzkumu regulačních mechanismů dělení nádorových buněk a mechanismů vedoucích ke vzniku nádorů. Je autorem téměř 400 původních vědeckých prací a článků a jedním z nejvíce citovaných vědců českého původu v oblasti biologických a medicínských věd, v roce 2006 činila hodnota jeho Hirschova indexu 71. V září 2017 činila hodnota jeho Hirschova indexu 112 a celkový počet citací (bez autocitací) přesahoval 45000.\n\nJiří Bártek je držitelem ceny Dánské asociace pro výzkum nádorů (1998), ceny Alfreda Benzonse (2002), ceny Novo Nordisk (2003), medaile G. J. Mendela za biologické vědy (2003). V roce 2010 získal Cena Neuron za přínos světové vědě v oboru medicína. V roce 2002 se stal čestným profesorem Univerzity v Kodani a Univerzity v Aarhusu.\n\nČlen kolegia recenzentů časopisu Oncogene.\n\n"}
{"id": "700661", "url": "https://cs.wikipedia.org/wiki?curid=700661", "title": "Okres Grodzisk Wielkopolski", "text": "Okres Grodzisk Wielkopolski\n\nOkres Grodzisk Wielkopolski (polsky \"Powiat grodziski\") je okres v Polsku ve Velkopolském vojvodství. Rozlohu má 643,72 km² a v roce 2005 zde žilo 50 048 obyvatel. Sídlem správy okresu je město Grodzisk Wielkopolski.\n\nMěstsko-vesnické:\n\n\nVesnické:\n\n"}
{"id": "700662", "url": "https://cs.wikipedia.org/wiki?curid=700662", "title": "Adalbert Theodor Michel", "text": "Adalbert Theodor Michel\n\nProf. Jur. Dr. Adalbert Theodor Michel ( , 15. dubna 1821 Praha – 30. srpna 1877 Axenfels, Švýcarsko) byl právník, profesor práva a rektor olomoucké univerzity a štýrskohradecké univerzity.\n\nMichel byl roku 1844 promován doktorem práva na univerzitě v Praze. Po promoci krátce působil na univerzitách v Praze a Vídni. Od roku 1847 přednášel na Univerzitě v Krakově, v roce 1849 pak v Praze. V roce 1850 se stal profesorem na Právnické fakultě olomoucké univerzity. V roce 1854 se stal rektorem olomoucké univerzity. Po uzavření olomoucké právnické fakulty vyučoval soukromé a železniční právo na univerzitách v Innsbrucku (1858) a od roku 1860 v Štýrském Hradci, kde se také stal rektorem v roce 1867 a děkanem právnické fakulty v roce 1876.\n\nV roce 1870 se Michel stal členem městské rady Štýrského Hradce a také zemského sněmu. V něm postupně nabýval na vlivu, a to zejména jakožto člen různých výborů, především zemského výboru, který ho pověřil posuzováním návrhů zákonů a zemských kulturních událostí.\n\n"}
{"id": "700664", "url": "https://cs.wikipedia.org/wiki?curid=700664", "title": "Paul Berger", "text": "Paul Berger\n\nPaul Berger (žijící na přelomu století) byl francouzský portrétní fotograf aktivní od počátku 20. století do dvacátých let 20. století. Knihovna Bibliothèque nationale de France uvolnila ve Francii snímky tohoto umělce jako public domain.\n"}
{"id": "700666", "url": "https://cs.wikipedia.org/wiki?curid=700666", "title": "Pcháč", "text": "Pcháč\n\nPcháč (\"Cirsium\") je rod rostlin z čeledi hvězdnicovité, v níž je řazen do podčeledě bodlákové (\"Carduoideae\"). Jsou to dvouleté nebo vytrvalé, ostnité byliny. Riod zahrnuje asi 451 druhů a je rozšířen především v mírném pásu severní polokoule s přesahy do tropů. V České republice roste 13 druhů.\n\nDomovinou pcháče je Evropa a netropické oblasti Asie, odkud byl zavlečen do Severní Ameriky, severní Afriky, Austrálie i na Nový Zéland.\n\nJsou to rostliny s rozličnými nároky na biotop, vyskytují se v močálech, na loukách a stepích, v písečných dunách i na okrajích pouští.\n\nTyto byliny s ostny jsou dvouleté nebo vytrvalé. Vzpřímené lodyhy jsou většinou jednoduché, jen málo větvené, vyrůstají z pevného kůlovitého kořene dosahujícího do hloubky i přes 3 m. Listy jsou na lodyhách uspořádány střídavě, bývají přisedlé či řapíkaté, celistvé nebo peřenosečné až peřenoklané. U mnoha druhů přízemní listy vytvářejí růžici. Z kořenů některých druhů vyrůstají podzemní oddenky, z kterých rostou další lodyhy, takže pcháč vytváří celé kolonie (pcháč oset). Jiné druhy se rozmnožují pouze semeny (pcháč obecný).\n\nKvětní úbory vyrůstají na koncích větví chocholíku nebo chocholičnaté laty jednotlivě nebo ve strboulu. Zákrov bývá válcovitý, vejcovitý nebo kulovitý. Zákrovní listeny bývají kopinaté, špičaté nebo zakončeny ostnem, uspořádány jsou ve více řadách. Květní lůžko je ploché nebo vypouklé, hustě štětinaté, je v něm 25 až 200 květů. Trubkovité květy jsou oboupohlavné a samičí, výjimečně se vyskytují i květy samčí. Koruna je nachová, růžová, zelenobílá až krémově bílá. Její pětilaločná korunní trubka je bělavá i narůžovělá, v horní části se zvonkovitě rozšiřuje. Kalich se přeměňuje v chmýr. Tyčinky mají krátce chlupaté nebo hladké nitky a fialové, nachové nebo bělavé prašníky s tenkými přívěsky. Pestík má fialovou nebo bělavou čnělku nesoucí dvouramennou bliznu s krátkými čárkovitými rameny. Většina pcháčů je samosprašná, jejich květy jsou často navštěvovány včelami, motýly, mouchami i brouky.\n\nPlodem jsou vřetenovité až podlouhle obvejčité, většinou hladké nažky. Bývají čtyřhranné nebo dvoukýlné, na vrcholu uťaté a s krátkým zobánkem. Chmýr je víceřadý, pérovitý, na bázi srostlý v kroužek, opadavý.\n\nNěkteré druhy mohou být snadno zaměnitelné za bodlák (\"Carduus\"). Hlavní vizuální rozdíl mezi těmito rody spočívá v jejich chmýru. U pcháče je chmýří nažek složeno z chlupů pérovitých, kdežto u bodláku z jednoduchých, nepérovitých, pouze zoubkovaně drsných chlupů.\n\nPcháče jsou někdy problémem v obdělávané půdě, kdy se při orání roznášejí úlomky oddenků vytrvalých druhů pcháčů po celém poli, a také v trvalých travních porostech, loukách a pastvinách, kde není prováděno pravidelné a důkladné sečení a dvouleté druhy se rozšiřují po okolí semeny. Ovce a kozy mladé výhonky spásají, dospělých si již nevšímají. Píce s pcháčem, čerstvá i usušená, může při zkrmování zapříčinit dobytku poranění zažívacího ústrojí.\n\nV mnoha oblastech jsou velkým problémem na travnatých sportovištích, dostihových drahách i golfových hřištích. Tam se likvidují selektivními herbicidy, které jsou nejúčinnější na nově vzešlé rostliny.\n\nRozlišuje se celosvětově asi 200 až 300 druhů, velký problém při určování jednotlivých taxonů dělá snadné samovolné křížení mezi jednotlivými druhy, z nichž vzešlí potomci jsou schopni se dále množit. V České republice roste těchto 13 druhů:\n\nNěkteré druhy pcháče rostoucí v ČR se vyskytují jen v malém množství a v úzce omezeném areálu, navíc mnohdy jejich početní stavy dále klesají. Podle \"Černého a červeného seznamu cévnatých rostlin ČR\" jsou zařazeny mezi druhy:\n\n\n \n"}
{"id": "700668", "url": "https://cs.wikipedia.org/wiki?curid=700668", "title": "Brieštie", "text": "Brieštie\n\nBrieštie je obec na Slovensku v okrese Turčianske Teplice.\nPrvní písemná zmínka o obci pochází z roku 1392. V roku 1954 byla k obci připojena obec Hadviga.\nObec se nachází v nadmořské výšce 561 metrů a rozkládá se na 11,17 km. Na konci roku 2017 měla obec 132 obyvatel.\nObec má dlouholetou tradici v zemědělství.\n"}
{"id": "700669", "url": "https://cs.wikipedia.org/wiki?curid=700669", "title": "Daman stepní", "text": "Daman stepní\n\nDaman stepní\" (Heterohyrax brucei)\" je malý savec z řádu damani, který žije v Africe (Etiopie, Egypt, Somálsko, Jižní Afrika po\n\nAngolu). Výskyt od nížin po horská pásma do výšky 3 800 m n. m.\n\nMenšího vzrůstu, váží od 1,3 do 4,5 kg. Vývojově a způsobem života tvoří přechodnou linii mezi skalními a stromovými damany, s výraznou noční aktivitou. Má nevýraznou hřbetní pachovou žlázu a masivní dolní čelistí. Živí se výhradně listů akácií a výhonků.\nDamani jsou vzdálení příbuzní slonů. Mají mozek jako slon, žaludek jako kůň a kostru jako nosorožec.\nDamani se dožívají v průměru 25 let.\n\nŽije ve skupinách až do 30 jedinců, někdy i společně se skalními damany. Březí je 305 dnů a rodí 1–3, obvykle 2 mláďata.\n\nV současnosti je v Česku chován v Zoo Plzeň a Zoo Praha. Na Slovensku pak od roku 2017 v Zoo Bojnice (odchovy ze Zoo Antverpy). V celé Evropě byl v dubnu 2018 k vidění jen v 18 zoo, z toho 12 v Německu, a tak patří k nejvzácněji chovaným savcům.\n\nDruh byl chován již v letech 1976–1988. Do sedmdesátých let 20. století se také datuje český prvoodchov. Současný chov se datuje od roku 2016, kdy přišli jeden samec a dvě samice ze zoo v německém Bernburgu. V roce 2017 se podařilo odchovat dvě mláďata. Na počátku roku 2018 tak bylo chováno pět jedinců. V průběhu roku 2018 bylo odchováno jedno mládě (samec). Na konci roku 2018 byli v Zoo Praha chováni dva jedinci (samec a samice). V prosinci 2019 se narodila dvě mláďata.\n\nDaman stepní je k vidění v pavilonu Afrika zblízka v horní části zoo.\n\n"}
{"id": "700673", "url": "https://cs.wikipedia.org/wiki?curid=700673", "title": "Dubové (okres Turčianske Teplice)", "text": "Dubové (okres Turčianske Teplice)\n\nDubové je obec na Slovensku v okrese Turčianske Teplice.\nPrvní písemná zmínka pochází z roku 1262, kdy se tehdy ještě jmenovala Doboa podle okolních dubových lesů. V obci trvale žili jen poddaní, šlechta se zde nikdy natrvalo neusadila. V roce 1715 v obci bylo 33 domácností, v roce 1828 už 96 a žilo zde 498 obyvatel. Podmínky pro život v okolí vesnice byly velmi náročné, kdy obec byla dlouhé roky odříznuta od světa. Obci postihly také požáry a povodně - nejhorší povodně byly v roce 1984. V roce 1923 vypukl v obci požár, který zničil 86 domů.\nV minulosti byla obec známá chovem dobytka, těžbou dřeva, působil zde stolařským a hrnčířský cech. Mezi lety 1916-1922 fungovala mezi obcí a vesnicí Diviaky úzkorozchodná železniční trať. Od roku 1793 v obci působil pivovar.\nNachází se pod severovýchodními svahy pohoří Žiar, na levém břehu řeky Turiec a 5 kilometrů od města Turčianske Teplice. Polovina území obce úplně odlesněná.\n\n"}
{"id": "700674", "url": "https://cs.wikipedia.org/wiki?curid=700674", "title": "Karel Mašek", "text": "Karel Mašek\n\nKarel Mašek (29. prosince 1867 Praha-Malá Strana – 13. září 1922 Praha-Hradčany) byl český básník, spisovatel, dramatik, novinář a překladatel. Psal fejetony do \"Národních listů\", publikoval satirické básně a romány, tvořil a překládal divadelní hry, zejména pro děti. Byl známý jako jemný lyrik s humorem a vtipem, jeho dílo prostupuje melancholie. Používal i pseudonym Fa Presto.\n\nPracoval jako magistrátní rada pražského prezidia. Podílel se na sokolském životě — přispíval do spolkového zpravodaje, účastnil se tradičních šibřinek.\n\nKvůli chronické nemoci (tuberkulóza) odjel na jaře 1922 na ozdravný pobyt do letoviska Lido u Benátek. Jeho stav se ale po návratu dále zhoršoval. Zemřel ve svém hradčanském bytě v noci na 13. září 1922, na vrcholu tvůrčích sil. Pohřben byl ve Vlastibořicích u svých rodičů.\n\nMašek byl obratný stylista a jemný lyrik se smyslem pro humor. Měl sklon k báchorkovitosti. Celým jeho dílem prostupuje pocit melancholie.\n\nDlouhodobě spolupracoval s deníkem \"Národní listy\" jako fejetonista, za války i jako divadelní referent. Známý byl jeho cyklus fejetonů \"Tak pravil poustevník\" (např. \"Poustevník svět očichává\" z 2. března 1922). Na přelomu století působil jako redaktor \"Volných směrů\", spoluzakládal satirický časopis \"Petrklíče\" a přispíval do reformních tiskovin (\"Radikální listy\", týdeník \"Slovo\").\n\nK jeho dílům patří:\n\nPoezie:\n\nPróza:\n\nDivadelní hry:\n\nPřeklady:\n\n"}
{"id": "700675", "url": "https://cs.wikipedia.org/wiki?curid=700675", "title": "Siréna (film)", "text": "Siréna (film)\n\nSiréna je český film natočený v roce 1947 o délce 85 minut, jeho režisérem byl Karel Steklý. Jedná se o dramatické zpracování stejnojmenného románu Marie Majerové. Příběh pojednává o životě dělnické rodiny v roce 1889, během hornické stávky.\n\nFilm byl prezentován a získal hlavní ocenění Velkou mezinárodní cenu Benátek na tamním filmovém festivalu v roce 1947. Ve filmu se objevili herci, jako je Ladislav Boháč, Marie Vášová, Oleg Reif, Naděžda Gajerová, Josef Bek.\n\n"}
{"id": "700676", "url": "https://cs.wikipedia.org/wiki?curid=700676", "title": "Barbora Mudrová", "text": "Barbora Mudrová\n\nBarbora Mudrová (* 21. září 1990 Praha) je česká herečka. Od dětství tančila a hrála v divadelních souborech, z gymnázia přešla na Pražskou konzervatoř, kde nyní studuje herectví.\n\n\n\n\n"}
{"id": "700678", "url": "https://cs.wikipedia.org/wiki?curid=700678", "title": "Fa Presto", "text": "Fa Presto\n\nFa Presto (z italštiny: fà presto = pracuj rychle) byl pseudonym, který používal italský pozdně-barokní malíř Luca Giordano (1634–1705). Pochází od jeho otce, živícího se kopírováním obrazů, který ho těmito slovy z finančních důvodů nabádal k rychlejší tvorbě.\n\nTentýž pseudonym přijal i český básník, novinář a dramatik Karel Mašek (1867–1922).\n"}
{"id": "700680", "url": "https://cs.wikipedia.org/wiki?curid=700680", "title": "Billy Zane", "text": "Billy Zane\n\nWilliam George „Billy“ Zane, Jr. (* 24. února 1966 Chicago, Illinois) je americký herec a režisér. Herecký talent získala i jeho sestra Lisa Zane (Pohotovost) po svých rodičích. Jeho počátky byly už na střední škole, kde hrával v muzikále. Nějaký čas herectví i studoval, ale po čase ho přerušil. Jeho první film byl Návrat do budoucnosti (1985) režisérem byl Robert Zemeckis. Následoval hororový snímek Critters. A posléze našel uplatnění v seriálu Městečko Twin Peaks.\n\na další...\n\n"}
{"id": "700681", "url": "https://cs.wikipedia.org/wiki?curid=700681", "title": "Cy Twombly", "text": "Cy Twombly\n\nCy Parker, rodným jménem Edwin Parker Twombly, Jr. (25. dubna 1928 Lexington, Virginie – 5. července 2011 Řím, Itálie) byl americký malíř, od roku 1957 žijící v Itálii. Maloval styl podobný graffiti. Své obrazy vystavoval po celém světě. Zemřel na rakovinu.\n"}
{"id": "700683", "url": "https://cs.wikipedia.org/wiki?curid=700683", "title": "Kvalifikace na Mistrovství světa ve fotbale 2002 (UEFA) – skupina 4", "text": "Kvalifikace na Mistrovství světa ve fotbale 2002 (UEFA) – skupina 4\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Ze šesti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id=\"TUR v MDA\">\n\n<div id=\"AZE v SWE\">\n\n<div id=\"SVK v MDA\">\n<div id=\"MDA v AZE\">\n\n<div id=\"SWE v TUR\">\n\n<div id=\"MDA v SVK\">\n<div id=\"AZE v TUR\">\n\n<div id=\"MDA v MDA\">\n\n<div id=\"SVK v SWE\">\n<div id=\"SWE v MDA\">\n\n<div id=\"AZE v MDA\">\n\n<div id=\"TUR v SVK\">\n<div id=\"SVK v AZE\">\n\n<div id=\"MDA v TUR\">\n\n<div id=\"MDA v SWE\">\n<div id=\"SWE v SVK\">\n\n<div id=\"MDA v MDA\">\n\n<div id=\"TUR v AZE\">\n<div id=\"AZE v SVK\">\n\n<div id=\"SWE v MDA\">\n\n<div id=\"TUR v MDA\">\n<div id=\"MDA v AZE\">\n\n<div id=\"SVK v TUR\">\n\n<div id=\"MDA v SWE\">\n<div id=\"AZE v MDA\">\n\n<div id=\"SVK v MDA\">\n\n<div id=\"TUR v SWE\">\n<div id=\"MDA v TUR\">\n\n<div id=\"SWE v AZE\">\n\n<div id=\"MDA v SVK\">\n\n"}
{"id": "700684", "url": "https://cs.wikipedia.org/wiki?curid=700684", "title": "Barret Oliver", "text": "Barret Oliver\n\nBarret Oliver (* 24. srpna 1973 Los Angeles, Kalifornie) je americký herec a fotograf.\n\nV dětství byl hercem, průlom v jeho kariéře bylo obsazení ve fantasy snímku \"Nekonečný příběh\" (1984), kde ztvárnil roli Bastiena. Předtím se objevil v komedii Polib mě na rozloučenou (1982) a ve filmu Knight Rider s Davidem Hasselhoffem. V 80. letech se ukázal ještě ve snímcích jako je Frankenweenie, Zámotek, Daryl a . V roce 1989 se stal členem scientologické církve a přestal hrát.\n\nPo herecké kariéře se začal věnovat fotografii, od roku 2008 vyučuje fotografii na univerzitě v Los Angeles. Kromě fotografické výuky jsou známé jeho práce fotografa a tiskaře, přičemž při vlastní tvorbě používá historické fotografické procesy z devatenáctého století. Jeho fotografická díla se zúčastnila řady výstav a byly použity ve filmu. V roce 2007 vydal knihu \"Historie woodburytypie\" (ISBN 1-887694-28-5) inspirované procesem woodburytypie vynálezce Waltra Bentleyho Woodburyho, prvního úspěšného fotomechanického tiskového procesu. Také Oliver své vlastní práce reprodukuje tiskovou technikou woodburytypie.\n"}
{"id": "700691", "url": "https://cs.wikipedia.org/wiki?curid=700691", "title": "Lewisit", "text": "Lewisit\n\nLewisit (systematický název \"2-chlorethenyldichlorarsan\") je organická sloučenina arsenu odvozená od arsanu. Vyráběla se v USA a Japonsku jako chemická zbraň (zpuchýřující a dráždivá látka). Čistý lewisit je kapalina bez barvy a zápachu, nečistý má však žlutou až hnědou barvu a specifický pach, který byl popisován jako vůně pelargonií.\n\nLewisit se připravuje adicí chloridu arsenitého na acetylen:\nS vodou lewisit (podobně jako jiné chloridy arsenu) hydrolyzuje za vzniku kyseliny chlorovodíkové:\nTato reakce probíhá rychleji v zásaditých roztocích, kdy vzniká jako vedlejší produkt jedovatý (ale netěkavý) arsenitan sodný.\n\nLewisit snadno proniká oděvem i gumou. Při kontaktu s kůží způsobuje okamžitou bolest a svědění s vyrážkou a otokem. Během asi 12 hodin se vytvoří velké, kapalinou naplněné puchýře (podobně jako při expozici yperitu). Vzniká těžké poleptání. Při vstřebání dostatečného množství může dojít k systémové otravě s nekrózou jater a k smrti.\n\nPři vdechování způsobuje pálivou bolest, kýchání, kašel, zvracení, případně plicní edém. Při požití vyvolává silnou bolest, nauzeu, zvracení a poškození tkáně. Vniknutí do oka má za následek bodavou bolest, silné podráždění až zpuchýřování a zjizvení rohovky. Mezi celkové příznaky patří neklid, slabost, snížená teplota a nízký krevní tlak.\n\nLewisit se obvykle vyskytuje ve směsi s lewisitem 2 (bis(2-chlorethenyl)chlorarsan) a lewisitem 3 (tris(2-chlorethenyl)arsan).\n\nV polovině roku 2006 se Japonsko dohodlo s Čínou na likvidaci zásob lewisitu v severovýchodní Číně, které tam zanechala japonská armáda během druhé světové války. Za posledních dvacet let došlo k úmrtím v souvislosti s náhodnou expozicí lewisitu z těchto zásob.\n\nJako protijed byl za druhé světové války britskými biochemiky vyvinut dimerkaprol neboli BAL (British anti-Lewisite). Tato látka je i v současnosti používána k detoxikaci při otravách arsenem, rtutí, zlatem, olovem a jejich jedovatými sloučeninami a dalšími jedovatými kovy a jejich jedovatými sloučeninami.\n"}
{"id": "700695", "url": "https://cs.wikipedia.org/wiki?curid=700695", "title": "Česko na Wimbledonu 2011", "text": "Česko na Wimbledonu 2011\n\nČeští tenisté na Wimbledonu 2011 zaznamenali výhry ve třech soutěžích dospělých z pěti – Petra Kvitová triumfovala v ženské dvouhře, Květa Peschkeová v ženské čtyřhře a Iveta Benešová ve smíšené čtyřhře. \n\nDo hlavní soutěže mužské dvouhry nastoupili tři hráči. Jaroslav Pospíšil a Radek Štěpánek skončili v úvodním kole. Štěpánek proti dvacátému prvnímu nasazenému Fernandu Verdascovi vedl dva nula na sety a ve čtvrtém za stavu 5–4 neproměnil mečbol, aby utkání nakonec prohrál v pěti sadách. Šestý nasazený a obhájce finálové účasti Tomáš Berdych prošel bez ztráty setu do osmifinále, v němž nestačil na turnajovou desítku Mardyho Fishe, čímž na žebříčku ztratil 1 020 bodů a propadl se v následné pondělní klasifikaci o dvě příčky na 9. místo. \n\nZ kvalifikace nepostoupili Lukáš Rosol, Ivo Minář a Dušan Lojda.\n\nV ženské dvouhře vyhrála celý turnaj osmá nasazená Petra Kvitová, která se do semifinále probojovala se ztrátou jediné sady ve čtvrtfinále s Bulharkou a loňskou semifinalistkou Pironkovou. Mezi posledními čtyřmi hráčkami narazila na čtvrtou nasazenou Bělorusku Azarenkovou, kterou zdolala ve třech setech. Ve finálovém utkání pak přehrála pátou nasazenou a wimbledonskou vítězku Rusku Marii Šarapovovu ve dvou setech. Stala se tak teprve třetí šampiónkou v historii narozenou na území České republiky, první od triumfu Jany Novotné v roce 1998. \n\nCelkem do hlavní soutěže nastoupilo jedenáct českých hráček, Lucie Šafářová se jako třicátá první nasazená probojovala do druhého kola, v němž vypadla s krajankou Klárou Zakopalovou. Zuzana Ondráčková prošla z kvalifikace. \n\nDruhého nejlepšího výsledku dosáhla Petra Cetkovská, která prošla do osmifinále po výhře ve druhém kole nad turnajovou třináctkou Agnieszkou Radwańskou a ve třetím nad osmnáctkou a bývalou světovou jedničkou Anou Ivanovićovou. Mezi šestnácti nestačila na pozdější semifinalistku Sabine Lisickou. \n\nV mužské čtyřhře vytvořil František Čermák šestnáctou nasazenou dvojici s Italem Danielem Braccialim. Pár prohrál ve druhém kole. Nejdále se probojoval Lukáš Dlouhý s Francouzem Arnaudem Clémentem, když ve druhém kole přešli přes turnajové trojky indický pár Mahesh Bhupathi a Leander Paes, ve čtvrtfinále však nestačili na finalisty a osmý nasazený pár Robert Lindstedt a Horia Tecău, \n\nV ženské čtyřhře vyhrála celý turnaj Květa Peschkeová se Slovinkou Katarinou Srebotnikovou z pozice čtvrtého nasazeného páru. Pro obě to byl premiérový grandslamový titul, který znamenal v následné pondělní klasifikaci žebříčku WTA ve čtyřhře (4. července), že se poprvé v kariéře staly obě dvě ženskými světovými jedničkami v deblu. \n\nPeschkeová se tak stala čtvrtou tenistkou narozenou na území Česka, která zvítězila v této soutěži. Před ní v All England Clubu vyhrály sedmkrát Martina Navrátilová, čtyřikrát Jana Novotná a třikrát Helena Suková. \n\nVe smíšené čtyřhře triumfovala poprvé na grandslamu Iveta Benešová hrající s Rakušanem Jürgenem Melzerem z pozice turnajových devítek. Ve čtvrtfinále přešli bez boje přes turnajové jedničky Boba Bryana s Liezel Huberovou a ve finále si bez komplikací poradili s nasazenými čtyřkami Bhupathim s Vesninovou.\n\nBenešová se stala šestým českým tenistou, který tuto soutěž ve Wimbledonu vyhrál. Před ní titul získali čtyřikrát Martina Navrátilová, třikrát Helena Suková a její bratr Cyril Suk, z toho dvakrát společně a po jednom triumfu si připsali Jana Novotná a Leoš Friedl.\n\nV chlapecké juniorce byl prvním nasazeným Jiří Veselý, jenž prohrál ve čtvrtfinále s pozdějším finalistou Britem Liamem Broadym. Ve čtyřhře se jako první pár turnaje s Britem Oliverem Goldingem probojovali do finále, v němž podlehli turnajovým dvojkám britsko-chorvatské dvojici George Morgan a Mate Pavić. \n\nV dívčí juniorce byla patnáctou nasazenou Jesika Malečková, jenž nepřešla přes druhé kolo. Nejdále, do třetího dějství postoupila Petra Rohanová. V deblu juniorek se nenasazený pár složený z Češky Barbory Krejčíkové a ruské singlové finalistky Iriny Chromačevové probojoval do semifinále.\n\nVe čtyřhře ženských legend zopakoval pár Lindsay Davenportová a\nMartina Hingisová finálovou výhru z French Open 2011 nad dvojicí Martina Navrátilová a Jana Novotná ve dvou setech. Kromě Davenportové se všechny zbývající hráčky narodily na území bývalého Československa.\n"}
{"id": "700696", "url": "https://cs.wikipedia.org/wiki?curid=700696", "title": "Horná Štubňa", "text": "Horná Štubňa\n\nHorná Štubňa je obec na Slovensku v okrese Turčianske Teplice.\nPrvní písemná zmínka o obci pochází z roku 1390.\n\nObec se nachází v nadmořské výšce 608 metrů, 6 kilometrů od Turčianske Teplice. Rozkládá se na 31,388 km. Na konci roku 2017 žilo v obci 1615 obyvatel.\n\n"}
{"id": "700698", "url": "https://cs.wikipedia.org/wiki?curid=700698", "title": "Zemský okres Berchtesgadener Land", "text": "Zemský okres Berchtesgadener Land\n\nZemský okres Berchtesgadener Land (Berchtesgádensko) je německý zemský okres ležící v Horních Bavorech. Sousedním zemským okresem je: na severu hornobavorský zemský okres Traunstein, jinak se jedná o výběžek Německa do rakouské spolkové země Salcbursko (tzv. \"konec ocasu bavorského lva\"). Zemský okres Berchtesgadener Land se přechodně od 1. července 1972 do 30. dubna 1973 nazýval \"Landkreis Bad Reichenhall\".\n\nÚzemí zemského okresu Berchtesgádensko můžeme rozdělit na tři různé geografické oblasti. Předalpská se nalézá v okolí Laufenu a Freilassingu, alpská u Bad Reichenhallu a vysokoalpská v okolí Berchtesgadenu.\n\nNejvyšší bodem zemského okresu je hora Watzmann (2 713 m n. m.), nejnižší místo je položeno 383 m n. m. v Laufenu, kde se vlévá potok Schinderbach do řeky Salzach.\n\n"}
{"id": "700701", "url": "https://cs.wikipedia.org/wiki?curid=700701", "title": "Emile Hirsch", "text": "Emile Hirsch\n\nEmile Hirsch je herec s rodným jménem Emile Davenport Hirsch. Narodil se 13. března 1985 ve městě Topangyo Canyon ve státě Kalifornie. Narodil se učitelce a výtvarnici Margaret (rozená Davenport) a podnikateli Davidu Hirshovi. Má ještě starší sestru Jenny, následně se jeho rodiče rozvedli.\nS hraním začal v roce 1993 v menších rolích televizních seriálů (Policie New York, Pohotovost, Sabrina, mladá čarodějnice). Ve filmu Mág Houdini se objevil v roce 1998. První celovečerním filmem byl Skandál v katolické škole.\n\n"}
{"id": "700704", "url": "https://cs.wikipedia.org/wiki?curid=700704", "title": "Martin López-Zubero", "text": "Martin López-Zubero\n\nMartín López-Zubero Purcell (* 23. dubna 1969, Jacksonville, Florida) je bývalý plavec, olympijský vítěz a mistr světa. Narodil se v USA, reprezentoval ale Španělsko, má dvojí občanství. Pochází z plavecké rodiny - jeho bratr David López-Zubero vybojoval bronzovou medaili na 100 m motýlek na olympijských hrách 1980, závodně na mezinárodní úrovni plavala i sestra Julie.\n\nStudoval a trénoval na University of Florida a závodil na americkém univerzitním mistrovství, kde získal čtyři tituly. Třikrát reprezentoval Španělsko na olympijských hrách - při premiéře na olympiádě v Soulu 1988 se do finále neprosadil, o tři roky později - v roce 1991 se ale stal mistrem světa na 200 metrů znak a na stejné trati zvítězil i na olympijských hrách 1992 před \"domácími\" diváky v Barceloně. V roce 1994 zvítězil na mistrovství světa na poloviční znakařské trati a na dvoustovce byl druhý. Na své třetí olympiádě - v Atlantě 1996 skončil těsně pod medailovými stupni - na znakařských tratích byl čtvrtý a šestý. Je také pětinásobným mistrem Evropy a v letech 1991 až 1999 držel světový rekord na 200 metrů znak. Po ukončení aktivní kariéry zůstal u plavání jako trenér, žije v USA.\n\n\n\n"}
{"id": "700707", "url": "https://cs.wikipedia.org/wiki?curid=700707", "title": "David López-Zubero", "text": "David López-Zubero\n\nDavid López-Zubero Purcell (* 11. února 1959) je bývalý plavec, olympijský medailista. Narodil se a převážně trénoval v USA, na mezinárodních závodech reprezentoval Španělsko, má obojí občanství. Jeho mladším bratrem je Martin López-Zubero, olympijský vítěz z olympiády v Barcelone 1992.\n\nStudoval a trénoval na University of Florida v Gainesville. Závodil zejména na motýlkářských tratích, ale také v polohových závodech, účastnil se amerického mistrovství NCAA. Reprezentoval Španělsko na třech olympijských hrách, nejlepšího výsledku dosáhl v roce 1980 v Moskvě, kde vybojoval bronzovou medaili na 100 metrů motýlek. Čtyřikrát zvítězil na Středomořských hrách.\n"}
{"id": "700708", "url": "https://cs.wikipedia.org/wiki?curid=700708", "title": "Rozepře o koncepci národního parku Šumava", "text": "Rozepře o koncepci národního parku Šumava\n\nSpory o celkovou koncepci údržby národního parku Šumava prostřednictvím správy národního parku, o zonaci parku i o způsobu řešení jednotlivých technických problémů jsou dlouhodobým politickým i odborným tématem.\n\nNařízení vlády 163/1991 Sb. o národním parku Šumava v § 9 (Péče o les) mimo jiné stanoví:\n\n(1) Cílem všech opatření v lesním hospodářství národního parku je dosažení přirozené skladby porostů zcela odpovídající danému stanovišti.\n\n(3) V lesních hospodářských plánech na území 1. zóny se uplatňují jen pěstební a těžební zásahy dohodnuté s orgánem státní ochrany přírody, které zajišťují udržení nebo obnovu samořídících schopností lesního ekosystému, při omezeném využití technických prostředků. Je zakázáno používat pesticidy, průmyslová hnojiva a skladovat chemické přípravky jakéhokoliv druhu s výjimkou mimořádných okolností a nepředvídaných škod, kdy je nutno učinit potřebná opatření a to po předchozím souhlasu orgánu státní ochrany přírody.\n\n(4) V lesích na území 2. a 3. zóny se hospodaří podle schváleného lesního hospodářského plánu; v zájmu ochrany genofondu se podle potřeby může prodloužit doba obmýtí a délka obnovní doby. Při obnově porostů je nutno zajistit a využívat především přirozenou skladbu dřevin a přirozenou obnovu lesa. Připouští se použití běžné těžební technologie s vyloučením těžkých těžebních strojů.\n\nOdpůrci kácení v roce 2011 argumentovali hodnotou podmáčené horské smrčiny a nelegálností kácení. Odpůrci kácení, kteří aktivně, účastí v místech kácení, protestovali proti zásahům, byli z místa vyvlékáni Policií ČR. Na místě proti protestům aktivistů protestovali příznivci kácení.\n\nKácení na Modravě v roce 2011 skončilo v srpnu, kdy podle nejasných zpráv napadla lýkožrouta kombinace plísní, virů a bakterií, které jedince v tomto prostoru usmrtily.\n\nO vyjmutí 4728 hektarů lesa z Národního parku Šumava požádalo 11. února 2011 ministra životního prostředí město Kašperské Hory, zastoupené starostkou Alenu Balounovou.\n\nEkologické organizace podporují dohodu mezi státem a obcí na směně pozemků mimo park, protože pozemky města, které sahají hluboko do parku, obsahují i cenné slatě.\n\nMěsto Volary v roce 2011 už asi čtyři roky usiluje o vyjmutí pozemků o celkové velikosti asi 800 ha, z nichž část leží v prvních zónách parku.\n\nTzv. Židovský les je les o rozloze 434 ha v oblasti Medvědí hory, který byl před 160 lety vykácen a nebyl již znovu vysázen. Tento les je oběma stranami sporu vydáván za příklad příznivého/nepříznivého samovolného vývoje lesa bez zásahů. Jako příklad, jak se bude bezzásahový les správně vyvíjet uvádí tuto lokalitu Valenta (Valenta, 2005), zatímco Vicena (Vicena, 2011) tento les ukazuje naopak jako odstrašující příklad, jak by se les vyvíjet neměl. Na Vicenovu publikaci vyšla recenze Matějky (Matějka, 2011), ve které jsou Vicenovy závěry silně kritizovány.\nSpráva Národního parku Šumava omezuje vodáky, kteří chtějí splouvat řeku Teplou Vltavu v úseku Soumarský most – most u Pěkné. Podle pravidel musí být v roce 2012 pro splouvání Vltava ve výšce hladiny 50–61 cm, je třeba se předem registrovat a uhradit platbu. Maximální počet registrovaných plavidel denně je nejvýše 100. \nŠéf SPO-Zemanovci, Miloš Zeman zaslal v roce 2010 v rámci volební kampaně médiím otevřený dopis, kterým se obrací na ministra financí Eduarda Janotu kvůli situaci v NP Šumava. „Tak například ministerstvem životního prostředí byly jen od roku 2005 dosud Správě NP Šumava poskytnuty nebývale vysoké přímé finanční dotace v celkové výši více než jedné miliardy korun. Výsledkem využití těchto dotací jsou však bohužel již nenávratně uschlé obrovské lesní plochy o rozloze nejméně 20 procent z celkového množství 55 tisíc hektarů lesa,“ uvádí v dopise Zeman.\n\nBezzásahové zóny, které v současnosti čítají na 135 územních fragmentů, mají být podle nové koncepce po schválení nového zákona sloučeny do 10 až 12 územních celků (prvních zón). Ministr životního prostředí Pavel Drobil a ředitel Národního parku Šumava František Krejčí měl záměr, aby správa v budoucnu vytvořila průnik mezi současným typem péče o lesy a nelesní ekosystémy a zonací NP Šumava. První zóna neměla být podle ředitele Krejčího striktně celá bezzásahová, například by byly udržovány oplocenky, revitalizována rašeliniště či podsazovány lesní dřeviny a třeba i vysazovány nové stromy.\n\nPředstavitelé šumavských obcí nesouhlasí s plánem ochranářů rozšířit plochu nejpřísněji chráněných I. zón. Obce se obávají šíření kůrovce a omezení hospodaření ve svých lesích.\nSpor je především vyvolán nárůstem zájmu investorů v rámci módní vlny zájmu o výstavbu sídel na Šumavě pro nejmajetnější obyvatele ČR a dlouhodobě o výstavbu sjezdovek, sportovišť a zábavních zařízení, spojených s turistickým ruchem. Myšlenku zrušení NP Šumava a rozmach stavební činnosti podporují především zastupitelé Plzeňského kraje a Svaz šumavských obcí. Stavební činnost v NP chce architektonicky sladit Správa NP ve stylu krajinné architektury Šumavy.\n\nPodle sdružení šumavských obcí ředitel NP Stráský měl po svém dosazení do funkce v úmyslu jmenovat novou radu parku s tím, že počet jejích členů sníží z 53 na 45 a zruší její vědeckou sekci. Na březnovém zasedání (2011) Rady Národního parku Šumava – konzultačního a poradního sboru – rezignovalo čtrnáct ze šestnácti přítomných členů její vědecké sekce. Bývalí členové zrušené vědecké sekce NPŠ založili Stínovou vědeckou radu Národního parku Šumava.\n\nDůvody proč v roce 2010 ředitel Správy NP Šumava František Krejčí odstoupil nejsou veřejně známé. J. Stráský po zvolení popsal svůj úkol jako hledání kompromisu „…\"Vědci podle něj na Šumavě najdou místa, ukazující na to, jak mohla vypadat šumavská divočina. Zdůrazňovat prý ale chce také fakt, že na Šumavě je 22 obcí. Obce národního parku mají být podle něj vzorovou infrastrukturou, \"neverbálním učitelem\" toho, jak se lidé v přírodě mají chovat. Prostor dává Šumava podle nového ředitele správy všem.\"“\n\nPlzeňský kraj vyjádřil J. Stráskému plnou podporu. „Vnímám pana Stráského jako velmi schopnou osobu (…), která může navrátit fungování Národního parku Šumava k normálnímu stavu. Zároveň je zárukou nalezení vzájemné důvěry mezi Správou národního parku, obcemi, kraji a veřejností,“ řekl hejtman Plzeňského kraje Milan Chovanec. Hnutí Duha volbu ihned kritizovalo.\n\nSpráva Národního parku Šumava v roce 2011 pod vedením ředitele Jana Stráského hledala cestu, jak turistům umožnit cestu přes hraniční přechod Modrý sloup, přestože s tím kvůli tetřevům nesouhlasí ochránci přírody. Historický hraniční přechod pro pěší Modrý sloup na Šumavě je v roce 2011 turistům nepřístupný kvůli ochraně vzácného pralesního ptáka, tetřeva hlušce.\n15. prosince 2010 Nejvyšší správní soud ČR na podnět soukromého aktivisty rozhodl o zrušení zákazu vstupu do oblastí Smrčina, Trojmezná, Vltavský luh, Horskokvildské slatě, Modravské slatě, Křemelná a Plesná s Poledníkem mimo značené cesty, protože tak razantní omezení nebylo v nařízení Správy NP dostatečně zdůvodněné. Dotčené oblasti nepatří k první zóně národního parku, ale v minulosti byly součástí nepřístupného hraničního pásma ČSSR a dnes zde žije například jediná životaschopná populace tetřeva hlušce v Česku.\n\nKanadsko-česká TVX Bohemia důlní na Šumavě prováděla po roce 1989 průzkum se záměrem těžit zlato po roce 1989 na Kašperskohorsku.\nProti plánovanému záměru firmy TVX vzniklo občanské sdružení \"Šumava nad zlato\". Proti těžbě zlata argumentuje tím, že hospodářství ČR nepotřebuje nutně těžit zlato.\n\n"}
{"id": "700711", "url": "https://cs.wikipedia.org/wiki?curid=700711", "title": "Kvalifikace na Mistrovství světa ve fotbale 2002 (UEFA) – skupina 5", "text": "Kvalifikace na Mistrovství světa ve fotbale 2002 (UEFA) – skupina 5\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Ze šesti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id=\"NOR v ARM\">\n\n<div id=\"BLR v WAL\">\n\n<div id=\"UKR v POL\">\n<div id=\"WAL v NOR\">\n\n<div id=\"ARM v UKR\">\n\n<div id=\"POL v BLR\">\n<div id=\"BLR v ARM\">\n\n<div id=\"NOR v UKR\">\n\n<div id=\"POL v WAL\">\n<div id=\"NOR v POL\">\n\n<div id=\"UKR v BLR\">\n\n<div id=\"ARM v WAL\">\n<div id=\"POL v ARM\">\n\n<div id=\"WAL v UKR\">\n\n<div id=\"BLR v NOR\">\n<div id=\"WAL v POL\">\n\n<div id=\"UKR v NOR\">\n\n<div id=\"ARM v BLR\">\n<div id=\"NOR v BLR\">\n\n<div id=\"UKR v WAL\">\n\n<div id=\"ARM v POL\">\n<div id=\"WAL v ARM\">\n\n<div id=\"POL v NOR\">\n\n<div id=\"BLR v UKR\">\n<div id=\"UKR v ARM\">\n\n<div id=\"NOR v WAL\">\n\n<div id=\"BLR v POL\">\n<div id=\"WAL v BLR\">\n\n<div id=\"POL v UKR\">\n\n<div id=\"ARM v NOR\">\n\n"}
{"id": "700714", "url": "https://cs.wikipedia.org/wiki?curid=700714", "title": "Maarten van der Weijden", "text": "Maarten van der Weijden\n\nMaarten van der Weijden (* 31. března 1981, Alkmaar) je nizozemský plavec, který se specializuje na závody v dálkovém plavání. Je mistrem světa a olympijským vítězem.\n\nKoncem devadesátých let byl nadějným nizozemským talentem, který se účastnil závodů volným stylem od 400 metrů po 5 kilometrů. V roce 2001 však jeho kariéru přerušila leukémie. Po úspěšné léčbě se v roce 2003 vrátil k plavání a více se orientoval na dálkové plavání. Pravidelně se účastní mistrovství světa i Evropy. V roce 2004 přeplaval holandské jezero IJsselmeer v rekordním čase 4:20,58 hod (předchozí rekord překonal o 15 minut) a prémii 50 tisíc euro věnoval na výzkum rakoviny. Peníze na tyto účely se snažil získávat i jinými projekty. Provozoval webové stránky \"\"Maarten van der Weijden zwemt tegen kanker\"\" (\"\"Maarten van der Weijden plave proti rakovině\"\").\nPo výkonnostní stránce se postupně zlepšoval, v letech 2005 až 2007 vyhrál několik závodů Světového poháru a v roce 2007 skončil v celkové klasifikaci druhý. V roce 2008 zvítězil na mistrovství světa v dálkovém plavání v závodě na 25 kilometrů a byl třetí na 5 kilometrů. Vybojoval si tak účast v závodě na 10 km na olympijských hrách 2008 v Pekingu. Tam dokázal zvítězit, když těsně porazil Brita Davida Daviese a Němce Thomase Lurze. V tomto roce byl jmenován nizozemským sportovcem roku. Poté oznámil ukončení profesionální kariéry.\n\n\n"}
{"id": "700718", "url": "https://cs.wikipedia.org/wiki?curid=700718", "title": "Základní škola Mříčná", "text": "Základní škola Mříčná\n\nZákladní škola a Mateřská škola Mříčná je školské zařízení v obci Mříčná na jilemnicku, okres Semily. Jde o trojtřídní školu pro žáky 1. – 5. ročníku, součástí je i školní družina a školní jídelna.\n\nPřed rokem 1730 byla vystavěna první školní budova v obci, dnešní \"čp. 74\" (pod dnešní silnicí na Peřimov). K výuce zde byla uzpůsobena jedna větší místnost, sloužící zároveň jako bydlení pro rodinu učitele. Roku 1774, v souvislosti s reformou Marie Terezie, byla přistavěna jedna místnost - reforma totiž zapověděla využívání vyučovacích místností pro jiné účely. Aby škola zvládla rostoucí počet žáků, byla tato roubenka roku 1797 rozebrána a nahrazena novou zděnou budovou, opět s jednou místností vyučovací a druhou sloužící jako obydlí učitele.\n\nPoté, co vstoupily v platnost zemské zákony omezující počet žáků ve třídách, musela být zřízena druhá učebna - od roku 1872 sídlila v blízkém \"čp. 72\" (na dnešní křižovatce k Jilemnici). Třetí a čtvrtá třída byly zřízeny výnosem zemské školní rady roku 1878, třetí třída byla umístěna do \"čp. 65\" (v horní části obce) a čtvrtá třída nalezla své místo v sále \"hostince Na Kovárně\" (pod čp. 72, zbořeno roku 1982).\n\nVýše uvedený stav byl nepřijatelný a neudržitelný, proto roku 1885 místní školní rada rozhodla o přípravě stavby nové školní budovy. Plány dodal stavitel Pošepný z Jilemnice, stavba započala ještě téhož roku a během dvou let byla dokončena. Náklady dosáhly výše 20 256 zlatých a 45 krejcarů. Budova měla v přízemí jednu učebnu, byt školníka a byt řídícího učitele, v prvním patře tři učebny, ve druhém patře tři malé byty učitelů.\n\nDnešní školní budova byla vysvěcena a slavnostně předána do užívání 28. 9. 1897, na svatého Václava, patrona obce.\n\nAž do roku 1918 se vyučovalo ve všech čtyřech učebnách, poté byl další reformou snížen počet žáků i tříd a do uvolněných prostor se dočasně nastěhoval obecní úřad, místní knihovna a později i kampelička. Ve 30. letech se vážně uvažovalo o výstavbě měšťanské školy pro žáky z Mříčné, Peřimova a Kundratic, v roce 1937 se však o nové škole nerozhodlo a další snahy zhatila jak II. světová válka, tak poválečný odchod téměř poloviny mříčenských obyvatel do opuštěného pohraničí - tím se původně uvažovaný obvod s bezmála 2400 obyvateli zmenšil na cca 1500 osob a úvahy o vlastní střední škole vzaly zasvé.\n\nPo roce 1945 odešla více než třetina obyvatel obce do československého pohraničí osídlit vylidněné oblasti po odsunu sudetských Němců. Protože šlo převážně o mladé rodiny, klesl velmi rychle i počet dětí (pouze 27 žáků k 31. 12. 1945) a v roce 1947 tak byla škola zredukována na dvoutřídku (pouze 19 žáků), v roce 1950 dokonce pouze na jednotřídku pro 23 žáků v pěti ročnících. Ani v následujících letech se tyto počty nijak výrazně nezvyšovaly a pohybovaly se okolo 20-30 žáků, v letech 1954 až 1969 ve dvou třídách, poté znovu jen v jedné.\n\nV roce 1950 konstatuje nově jmenovaný ředitel školy Blahoslav Křížek, že školní budova je naprosto zchátralá a je to „pravděpodobně nejhorší budovu na Liberecku“ (z čehož celkem oprávněně vinil předchozí ředitele i místní občany): silně poškozenou břidlicovou střechou zatékalo do učeben, kvůli strhaným okapům tekla voda po fasádě a omítka včetně štukové výzdoby se trhala, do zadního traktu budovy vzlínala vlhkost z přímo sousedící žumpy a přízemní byt byl kvůli tomu neobyvatelný... Mladý energický ředitel zajistil obratným jednáním na ONV Jilemnice i KNV Liberec úvěr ve výši 100 000 Kčs, aby už v únoru 1951 byla položena nová eternitová střecha, a díky nové půjčce na dalších 100 000 Kčs + výnosu obecní sbírky přes 37 000 Kčs + tisícům hodin brigádnické práce byl v létě téhož roku zrekonstruován vchod a opraveny interiéry, na podzim byly provedeny nové omítky a odizolována část budovy proti vlhkosti ze žumpy.\n\nAž roku 1955 se podařilo v budově vybudovat vodovod a splachovací záchody díky tomu, že ke školní studni bylo připojeno automatické čerpadlo, a roku 1971 byl tento zdroj nahrazen přepojením na obecní vodovod. Stará studna před školou tedy přestala být používána, ruční pumpa postupně ztratila funkčnost a po roce 1995 byla i se studnou zlikvidována. Nový vodovod posléze sloužil bez problémů až do 1. 1. 1979, kdy v důsledku náhlých silných mrazů v nevytápěné budově zamrzl a popraskal – tyto staré trubky však nebyly vysekány, ale byly nahrazeny povrchově vedeným „provizoriem“ zčásti sloužícím dodnes.\n\nV roce 1976 klesl počet žáků na pouhých 13 ve čtyřech ročnících jednotřídky a škole tak vážně hrozilo zrušení. Takové rozhodnutí se však podařilo zvrátit i díky plánovanému zrušení podobně málo obsazené školy ve vedlejším Peřimově, proto ONV Semily naopak rozhodl o nové důkladné rekonstrukci budovy (i když ji pak organizačně komplikovaly časté personální změny) a v letech 1979–80 proběhla výrazná modernizace: kompletní podřezání a odizolování budovy, kompletní nová elektroinstalace, na místě bývalého bytu v přízemí vznikla moderní školní jídelna s kuchyní i místnost pro školní družinu. Po zrušení peřimovské školy byla v roce 1980 většina tamních dětí (včetně ředitelky) převedena do Mříčné, díky tomu se zvýšil počet žáků na 35 a později až na 46, proto mohl být obnoven provoz v režimu dvoutřídky.\nRoku 1982 pokračovala rekonstrukce další etapou, namísto kamen na uhlí se ve všech místnostech objevila samočinná akumulační kamna a většina dožilých dřevěných oken byla vyměněna za moderní výklopná. ONV Semily vzápětí povolil provést nástavbu budovy pro plánovanou mateřskou školu, už na podzim 1983 byla proto nad bočními trakty budovy vztyčena ocelová nosná konstrukce nové střechy, v roce 1984 vyzděny nové obvodové stěny a položena nová měděná střecha, v roce 1985 nanesena nová fasáda s brizolitovou omítkou, k úplnému dokončení přestavby došlo v létě 1988.\n\nNa přelomu 80. a 90. let dokonce v budově hostovala jedna ze tříd jilemnických základních škol, které byly přeplněné.\n\nOd roku 1995 je součástí školy i mateřská škola, která v obci dosud chyběla. Ale už roku 1996 celé škole znovu hrozilo zrušení, protože ZŠ navštěvovalo pouze 12 dětí (zákonný limit byl 13 žáků). Po jednání s Okresním úřadem Semily a složením obecní dotace se provoz podařilo zachovat.\n\nOd 1. 1. 2003 má škola právní subjektivitu \"(IČO: 70698112)\". K 31. 10. 2005 byla zřízena tříčlenná školská rada, která se schází 2× ročně.\n\nDěti pocházejí většinou ze Mříčné, ale dojíždějí i děti z Peřimova a Horní Sytové.\n\nV budově se nacházejí čtyři učebny, obecní knihovna a zázemí pro MŠ včetně samostatné ložnice.\n\nDětský altánek na školní zahradě byl pořízen z finančního daru paní Marie Geislerové-Tomíčkové.\nJedním z nejvýznamnějších učitelů byl Josef Řehoř - duše spolkového a společenského života obce. Za jeho působení ve funkci řídícího učitele měla škola v obci o 1450 obyvatelích dokonce 220 žáků.\n\nV celé ČR je však patrně nejznámější Jan Buchar (1859–1932), znalec Krkonoš a propagátor lyžování a turistiky. Ve Mříčné učil po čtyři roky, poté se stal řídícím učitelem ve Štěpanicích.\n\nVelmi známý je také jeho synovec Jan Buchar (1895-1988), mříčenský učitel a později jilemnický řídící učitel. Poprvé zde působil od 1. 5. 1919 do 1. 9. 1925, poté od 1. 9. 1932 do 28. 2. 1940 – tehdy byl zatčen Gestapem a až do roku 1943 vězněn v různých koncentračních táborech, po propuštění se samozřejmě nemohl k profesi vrátit. Potřetí se na zdejší školu dostal od 1. 9. 1948 jako zatímní ředitel, dne 30. 9. 1950 jej pak KNV Liberec přeložil do trvalé výslužby.\nByl všestranně činný v divadelnictví a společenském životě obce, byl znám i jako výborný znalec a vypravěč krkonošského nářečí, který byl srovnatelný i s Zdeňkem Galuškou - nikdy se však nepodařilo zorganizovat veřejnou nahrávku z jeho vyprávění \"\"poudaček\"\", natož aby podle jeho tří povídkových knížek \"Co se kdy u nás šustlo\" (1977), \"Co se šustlo taky jinde\" (1980) a \"Bylo hůř a lidi nechválili\" (1984) natočila tehdejší normalizační Československá televize jakýkoliv seriál. Čtvrtý sborník \"Starý kantor vzpomíná\" se knižního vydání nedočkal.\n\nPo II. světové válce se stal nejvýraznějším představitelem školství Blahoslav Křížek (1924 – ??), rodák z vedlejších Kundratic. Poprvé nastoupil už 15. 10. 1945 jako pomocný učitel 1. třídy tehdy dvoutřídní školy, poté ještě dva roky vyučoval ve sloučené jednotřídce jako učitel–čekatel. V listopadu 1947 složil zkoušku učitelské způsobilosti s vyznamenáním, ale vzápětí byl přeložen do Poniklé a až po absolvování vojenské služby se do Mříčné vrátil nastálo od 1. 10. 1950 jako učitel a ředitel v jedné osobě. Již krátce po nástupu donutil obec k rekonstrukci silně zchátralé budovy a školu provedl i těžkým obdobím 50. let, kdy počet žáků klesl k pouhým 20-25. Od školního roku 1952/53 se, jako první ředitel v jilemnickém okrese, odhodlal zavést rozšířený rozvrh hodin podle sovětského vzoru. Od školního roku 1953/54 byla škola opět rozšířena na dvoutřídní a Křížek se tak vrátil k výuce 1. + 2. ročníku. V následujících letech se Křížek zasazoval o stálá drobná vylepšování školy, i poté, co byla od školního roku 1968/69 opět zredukována na jednotřídku se čtyřmi ročníky. Kromě přímé pedagogické činnosti byl Křížek aktivní i společensky a politicky, už v roce 1945 se stal aktivním členem Sokola, od roku 1950 byl předsedou místní Osvětové besedy a členem výboru SRPŠ, v letech 1956–76 byl poslancem MNV, roku 1957 byl přijat do KSČ, od roku 1970 působil v místním SPOZ, za normalizace se stal roku 1971 lektorem ideově-politické výchovy učitelů a roku 1974 i lektorem večerní školy MěstV KSČ Jilemnice. Na slavnostním shromáždění v Krajské politické škole Hradec Králové pak Křížek, spolu s dalšími 15 významnými pedagogy, dne 26. 3. 1977 obdržel čestný titul \"Vzorný učitel\" z rukou ministra školství ČSR doc. Milana Vondrušky a v krajském deníku Pochodeň mu byl věnován článek „Člověk mezi lidmi“. Toho roku však své působení ve Mříčné ukončil a byl přeložen do Jilemnice.\n\n"}
{"id": "700719", "url": "https://cs.wikipedia.org/wiki?curid=700719", "title": "Brizolit", "text": "Brizolit\n\nBrizolit, lidově též břízolit nebo březolit, je druh jednovrstvé vápenné omítky. která se nanáší na zdrsněný podklad z jádrové omítky. Používané zejména na vnější fasády budov. Lze se setkat i s názvem \"Minerální škrábaná omítka, ale ten se používá u moderních stavebních hmot a rozhodně se nejedná o břizolit.\" Typický povrch je rovný, hrubý, s malými prohlubněmi o velikosti cca 0,5×0,5 cm a s drobnými lesklými ploškami slídy. Na brizolit se nenanáší žádná další vrstva.\n\nPůvodní brizolit v Česku začala vyrábět v roce 1912 kaolinka a porcelánka v Horní Bříze na Plzeňsku, odkud pochází i uvedený lidový název „břízolit“. V současnosti ho jako suchou maltovou směs dodává např. a.s. Sedlecký kaolin, LB Cemix, s.r.o. nebo s.r.o. Weber.\n\nSměs se již dnes vyrábí průmyslově a dodává již jako hotová pytlovaná. Obsahuje kopaný písek o frakci 0 až 6 mm, hrubě drcenou slídu, vápenný hydrát a obyčejný nebo bílý cement. Nanáší se ručně, a to nahazováním a utažením hladítkem v jedné vrstvě od shora, čerstvé do čerstvého a následným škrábáním (druhý den). V současné době se nepoužívá, pro svou pracnost, nároků na počet sehraných pracovníků (při nahazování 2 pracovníci na každém patře lešení, 2 doprava materiálu a obsluha vrátku/výtahu, 2 míchání a 1 promíchávání karbu) a špatnou opravitelnost. Dobře provedená omítka má dlouhou trvanlivost. Druhá varianta je stříkaný břizolit. Nanáší se dvěma způsoby. a) namáčením rákosového svazku (vlastní výroba) do směsi a následnými údery o krátkou dřevěnou tyč proti fasádě; b) ručním mlýnkem, který má uvnitř gumové hroty, nebo ocelové planžety. Směs se používá o dost řidší, než při nahazování. Vzhledem k tomu, že se povrch dále neupravuje, nedochází k obnažení obsažené slídy a lesklým odrazům.\n\nV Československu byl brizolit populární zejména v období první republiky a následně také v 70. a 80. letech. Tehdy se dostal kromě novostaveb také na mnohé starší budovy, za období první republiky během tzv. purizace nebo modernizace budov, které do té doby byly štukované a bohatě zdobené, ale jejich stav už neodpovídal dobovému vkusu, poničil jej zub času, nebo později lhostejnost majitelů. Tradiční barevnost břízolitu odpovídá barevnosti pojiva a plniva, většinou jsou tedy pískové, šedé nebo bílé odstíny se slídou. Břizolit je možné přibarvit například barvou Fronton (stále se vyrábí) a podle přání investora zvýraznit některé architektonické prvky. Obvykle špalety, šanbrány nebo sokly.\n\n"}
{"id": "700729", "url": "https://cs.wikipedia.org/wiki?curid=700729", "title": "Tom Malchow", "text": "Tom Malchow\n\nThomas Andrew Malchow (* 18. srpna 1976, Saint Paul, Minnesota) je bývalý americký plavec, olympijský vítěz a bývalý světový rekordman.\n\nS plaváním začal jako pětiletý, když jako dítě trpěl asthmatem a prostředí bazénu pro něj bylo vhodnější než ostatní sporty. Později studoval a trénoval na University of Michigan a byl členem amerického United States Swimming Team 'Star'. Specializoval se na styl motýlek, zejména na delší dvousetmetrovou trať. Na ní překonal v roce 2000 světový rekord Denise Pankratova časem 1:55,18. Na stejné trati také vybojoval zlatou olympijskou medaili na hrách v roce 2000, předtím byl na olympiádě 1996 stříbrný.\n\n"}
{"id": "700736", "url": "https://cs.wikipedia.org/wiki?curid=700736", "title": "Háj (okres Turčianske Teplice)", "text": "Háj (okres Turčianske Teplice)\n\nHáj je obec na Slovensku v okrese Turčianske Teplice.\n\nPrvní písemná zmínka o obci pochází z roku 1264. V obci se také nalézá římskokatolickcký gotický kostel svatého Kosmy a Damiána ze začátku 15. století a barokně-klasicistní evagelický kostel z první poloviny 19. století.\n\nObec se nachází v nadmořské výšce 509 metrů, 3 kilometry od města Turčianske Teplice. Na konci roku 2017 žilo v obci 467 obyvatel.\n\n"}
{"id": "700737", "url": "https://cs.wikipedia.org/wiki?curid=700737", "title": "Albertinum", "text": "Albertinum\n\nAlbertinum je novorenesanční budova nacházející se na východním konci Brühlovy terasy ve Starém městě v saských Drážďanech; název je přeneseně užíván i pro sbírku soch a plastik a galerii s názvem Noví mistři, které jsou v budově umístěny.\n\nPůvodní renesanční budovu nechal v letech 1559 - 1563 postavit kurfiřt August jako zbrojnici podle návrhu Caspara Voigt von Wierandta. Roku 1705 nechal August zvaný Silný budovu rozšířit. Po roce 1877 byly zbraně přesunuty do městské části Albertstadt na pravém břehu Labe a zbrojnice ztratila svou funkci.\n\nKe konci 19. století byla budova přestavěna na muzeum. Architektem přestavby se stal Carl Adolf Canzler. Roku 1889 byla přestavba dokončena a budova byla pojmenována Albertinum na počest saského krále Alberta.\n\nBudova byla velmi poničena při bombardování Drážďan roku 1945, dočkala se však brzy opravy. Sbírka soch a plastik se po rekonstrukci budovy vrátila na své původní místo, avšak mnoho děl od Hermanna Prella bylo při bombardování zničeno. Od roku 1959 sem byly pro nedostatek výstavních prostorů umístěny části jiných sbírek, například sbírky porcelánu (\"Porzellansammlung\"), sbírky mincí (\"Münzkabinett\") nebo část sbírky \"Grünes Gewölbe\". Roku 1965 sem byla umístěna galerie \"Noví mistři\". V červnu roku 2004 se výstava mincí (\"Münzkabinett\") a \"Grünes Gewölbe\" vrátily zpět do Rezidenčního zámku (\"Rezidenzschloss\").\n\nBěhem povodní v srpnu 2002 byla budova silně poškozena a podzemní místnosti plné soch a obrazů byly zaplaveny. Zaměstnanci galerie zachraňovali díla na poslední chvíli. Po těchto špatných zkušenostech s podzemním depozitářem byl přijat návrh umístit depozitář do 17 metrové výšky. Přestavba byla finančně velmi náročná. Nemalou částkou přispěli mnozí umělci (např. Gerhard Richter a Georg Baselitz), kteří vydražili celkem 46 svých děl a přispěli 3,4 miliony Euro na přestavbu. Od ledna 2006 do 18. června 2010 bylo Albertinum kvůli stavebním pracím uzavřeno. Z galerie se stala pomyslná archa současného umění. Díky této rekonstrukci je Albertinum nyní jedno z nejmodernějších muzeí Evropy.\n\nSbírka soch a plastik v Albertinu obsahuje díla od první poloviny 19. století do současnosti. Výstava moderního sochařství začíná díly francouzského sochaře Auguste Rodina, považovaného za předchůdce různých stylů, které se objevovaly ve 20. století. Dále jsou zde například díla od Hermanna Glöcknera, Maxe Klingera a Tonyho Cragga.\n\nProhlídkový okruh v galerii Noví mistři je zahájen dílem průkopníka moderny a nejznámějšího německého umělce romantismu, Caspara Davida Friedricha (1774-1840). Po Friedrichovi následují v chronologickém pořadí další romantičtí umělci (Carl Gustav Carus, Johan Christian Dahl, Adrian Ludwig Richter), francouzští a němečtí impresionisté (Claude Monet, Edgar Degas, Max Liebermann, Max Slevogt) a expresionisté (Otto Dix). Dále také umělci Ernst Ludwig Kirchner, Karl Schmidt-Rottluff a představitelé drážďanské secese (Bernhard Kretzschmar, Carl Lohse). Prohlídkový okruh je zakončen díly Gerharda Richtera.\n\nGerhard Richter je významný německý malíř, narozený roku 1932 v Drážďanech. Je autorem například nástěnné malby v Muzeu hygieny v Drážďanech, kterou vytvořil v roce 1958. Jeho archiv vznikl v únoru roku 2006 s jeho podporou a v úzké spolupráci s Atelierem umělců v Kolíně nad Rýnem. Archiv je hlavním zdrojem informací o tomto umělci. Nacházejí se zde všechny knihy, katalogy, noviny, fotografie či videa, která o Gerhardu Richterovi byla publikována. Podstatnou část archivu tvoří nepublikované dokumenty, písemnosti, korespondence a fotografie.\n\n"}
{"id": "700746", "url": "https://cs.wikipedia.org/wiki?curid=700746", "title": "Přehrada náčelníka Josefa", "text": "Přehrada náčelníka Josefa\n\nPřehrada náčelníka Josefa (\"Chief Joseph Dam\") je betonová gravitační přehrada na řece Columbii, která se nachází 2,4 kilometru proti proudu od města Bridgeport v americkém státě Washington. Byla založena pod jménem \"Foster Creek Dam and Powerhouse\" pro výrobu elektřiny a zavlažování \"Zákonem o řekách a přístavech z roku 1946\". Novela zákona z roku 1948 přejmenovala přehradu po náčelníku Josefovi z kmene Nesperků, který strávil své poslední roky ve vyhnanství v Colvillské indiánské rezervaci. Stejně jako nedaleká přehrada Grand Coulee, i tato přehrada kvůli nedostatku rybích přechodů zabraňuje lososům v migraci na horní tok řeky Columbie.\n\nStavba přehrady začala v roce 1949 a byla dokončena v roce 1955. V roce 1958 k ní byl dostavěn generátor. Jedenáct dalších turbín bylo přidáno mezi lety 1973 a 1979, což zvedlo hladinu jezera o tři metry a kapacitu na 2 620 megawatt, čímž se přehrada stala druhým největším hydroelektrickým výrobcem ve Spojených státech.\n\nPřehrada se nachází 877 kilometrů od ústí řeky Columbie do oceánu u oregonského města Astoria. Provozuje ji místní jednotka Sboru techniků armády Spojených států amerických a elektřinu prodává společnost Bonneville Power Administration.\n\nJedná se o přehradu v režimu toku řeky, což znemožňuje vodní nádrži nad přehradou skladovat velké množství vody. Voda tekoucí od přehrady Grand Coulee přes přehradu náčelníka Josefa, musí být předána stejnou rychlostí k Wellsově přehradě. Nachází se zde 27 hlavních generátorů a hydraulická kapacita činí 6 030 m³/s.\n\nPokud se k přehradě dostane více vody, než jaká je její kapacita, otevřou se stavidla, kterými proteče nadbytečná voda. Průměrný roční průtok ale činí 3 058 m³/s a řeka jen zřídkakdy překročí kapacitu přehrady, takže otevření stavidel bývá neobvyklé.\n\nVodní nádrž nad přehradou nese název \"Rufus Woods Lake\" a má délku až 82 kilometrů proti proudu řeky. Vodní nádrž se nachází v Bridgeportském státním parku.\n"}
{"id": "700752", "url": "https://cs.wikipedia.org/wiki?curid=700752", "title": "Grünes Gewölbe", "text": "Grünes Gewölbe\n\nGrünes Gewölbe (česky doslova \"Zelená klenba\", ve smyslu „zelené zaklenuté prostory“; německé slovo znamená jak „klenba“, tak i „klenuté sklepení či místnost“) je historická muzejní sbírka, která byla původně klenotnicí saských kurfiřtů a králů z rodu Wettinů. Jsou zde shromážděny předměty z období renesance až po klasicismus. Jméno Zelená klenba bylo odvozeno od původního malachitového nátěru stěn a stropů v historických prostorách klenotnice. Již od roku 1724 jsou sbírky přístupné veřejnosti.\n\nKlenotnice Grünes Gewölbe je dnes součástí Státních uměleckých sbírek Drážďany a patří k největším v Evropě. Nalézá se v západní části Rezidenčního zámku ve Starém městě v Drážďanech a tvoří jí dvě části – Historická zelená klenba (Historisches Grünes Gewölbe) v přízemí a Nová zelená klenba (Neues Grünes Gewölbe) v prvním patře. Dne 25. listopadu 2019 nad ránem byly ze Zelené klenby zloději ukradeny unikátní šperky, diamanty a drahé kameny. Hodnota odcizených klenotů je díky jejich jedinečnosti a historickému odkazu nevyčíslitelná, ale klenotnická hodnota dosahuje částky jedné miliardy eur.\n\nDnešní prostory klenotnice vznikly výstavbou západního křídla zámku v polovině 16. století. Prostor pro vznikající sbírku byl vyhrazen v přízemí pod kamennou klenbou, kde měly být cenné předměty a dokumenty bezpečně uloženy a ochráněny před případným požárem. Cílem tehdy ještě nebylo zpřístupnění sbírek pro veřejnost.\n\nTeprve saský kurfiřt a polský král August Silný se rozhodl potenciál sbírek využít a nechal proto stavebně upravit 9 místností, kde byla zřízena veřejně přístupná klenotnice (dnešní Historická zelená klenba). Barokní přestavbou byl tehdy pověřen architekt Matthäus Daniel Pöppelmann, jenž projektoval i nedaleký Zwinger.\n\nAž do 20. století zůstala klenotnice v nezměněné podobě. Osudnou se stala noc 13. února 1945, kdy se uskutečnil velký nálet na město, při kterém byly 3 z 9 výstavních prostor zničeny. Sbírky zasaženy nebyly, jelikož byly již několik let předtím uschovány v pevnosti Königstein v Saském Švýcarsku. Na konci 2. světové války byly sbírky převezeny do Sovětského svazu, odkud byly roku 1958 odvezeny zpět do východního Německa.\n\nOd roku 1959 do počátku roku 2004 byly exponáty klenotnice přechodně k vidění v drážďanském Albertinu. Dne 7. září 2004 byla v západním křídle zámku otevřena Nová zelená klenba s 10 místnostmi.\n\nHistorická zelená klenba byla 1. září 2006 kompletně zrekonstruována a znovu otevřena. Rekonstrukce byla provedena na základě dochovaného inventáře z roku 1733 a snahou bylo co nejvíce zachovat původní podobu z doby Augusta Silného. Více než 3000 objektů se tak mohlo vrátit na své původní místo. Rekonstrukce historických prostor stála spolkovou zemi Sasko 13 milionů eur. Celkově investovalo Sasko do Zelené klenby 45 milionů eur.\n\nV roce 2009 byl v Historické zelené klenbě kancléřkou Angelou Merkelovou přijat americký prezident Barack Obama.\n\nV pondělí 25. listopadu 2019 brzy ráno došlo ke vloupání do historické části Grünes Gewölbe. Během několika minut pachatelé ukradli jedenáct úplných a asi tucet kusů drahých diamantových šperků a diamanty z vitríny v klenotnici. Pachatelé uprchli v autě, které později zapálili v podzemním parkovišti v Drážďanech-Mickten. Vyšetřování je založeno na čtyřech pachatelích, kteří byli do vloupání zapojeni. Policie a státní zástupce v Drážďanech nabídli odměnu vedoucí k dopadení pachatele celkem 500 000 eur.\n\nKrátce před pátou hodinou ráno byla v katakombách pod Augustovým mostem záměrně zapálena elektrická skříň, což způsobilo, že selhalo pouliční osvětlení na náměstí Theaterplatz. Pak zloději úhlovou bruskou oddělili osm vzpěr litinové okenní mříže v \"Historickém Grünes Gewölbe\". Dva pachatelé vnikli žebříkem rohovým oknem do \"Sálu s klenoty\". Odtud kráčeli ve tmě s ručními světlomety přes \"Wappenzimmer\" do \"Klenotnické místnosti\". Tam sekerou rozbili vitríny, jak se později ukázalo na videu sledovacích kamer. Z toho ukradli části tří sad z 18. století. \"Růžovou diamantovou\" \"sadu,\" \"soupravu briliantů\" a \"šperky královen\". Pak prostor postříkali suchým hasicím práškem. Faktickou výši škody je obtížné vyčíslit, ale historické škody jsou kvůli jedinečnosti předmětů obrovské.\n\nDva bezpečnostní strážci sledovali zločin na obrazovkách, ale z bezpečnostních důvodů jim nebylo povoleno zasahovat osobně, pouze informovali policii. První policejní vůz byl povolán do budovy ve 4:59 hodin ráno a dorazil o pět minut později, ale do té doby podezřelí uprchli. Policie připravila zátarasy na výjezdech z Drážďan ve snaze zabránit podezřelým k útěku. Podle policie však blízkost muzea k dálnici pravděpodobně pomohla uprchlíkům uniknout. Hledání nebylo omezeno jen na městskou část Drážďany, zapojena byla také policie v Görlitz, v Saské Kamenici a v sousedních státech. Ještě stejný den ráno bylo v podzemním parkovišti na Kötzschenbroder Straße v Drážďanech-Mickten objeveno shořelé Audi A6 Avant, které bylo odhlášeno v roce 2017.\n\nV důsledku událostí vytvořilo policejní ředitelství Drážďany zvláštní komisi nazvanou „Epaulette“. Za stopy, které povedou k vyšetření trestného činu nebo zatčení pachatelů nebo k jejich odhalení, policie po dohodě se státním zástupcem Drážďan stanovila odměnu ve výši 500 000 euro. Existuje obava, že zloději ukradená díla modifikují, aby je prodali na černém trhu. Úředníci muzea zloděje požádali, aby zlaté části netavili, ani jinak artefakty nepoškozovali. Generální ředitel drážďanských státních uměleckých sbírek řekl novinářům, že odcizené šperky nelze na trhu s uměním legálně prodat, protože jsou sběratelům příliš dobře známé.\n\nUkradeno bylo jedenáct předmětů, části dvou dalších a několik knoflíků zdobených diamanty.\n\n\"Ze šperků královen\":\n\n\n\"Z růžové diamantové sady:\"\n\n\nZ \"briliantové sady\":\n\n\nSbírka saských kurfiřtů a králů zahrnuje přes 4 000 uměleckých předmětů. Z důvodů omezené kapacity nebylo ale možné všechny předměty vystavit. Bylo proto přistoupeno k selekci a v Rezidenčním zámku lze vidět ty nejcennější exponáty.\n\nV Nové zelené klenbě je k vidění na 1 100 různých objektů, v Historické zelené klenbě přibližně 3 000. Nová zelená klenba zaujme především svými exponáty, zatímco Historická zelená klenba okouzlí návštěvníka i barokní výzdobou svých prostor.\n\nNová zelená klenba je přístupná kdykoliv. Do Historické zelené klenby se lze dostat jen s lístkem z předprodeje. Každé ráno je ještě dodatečně k dispozici omezené množství volných vstupenek. Počet návštěvníků je tak kvůli ochraně exponátů před vlhkostí a nečistotami regulován.\n\nHistorická zelená klenba (Historisches Grünes Gewölbe) se nalézá v přízemí Rezidenčního zámku a skládá se z devíti výstavních místností a předklenby, takzvané Vorgewölbe. Nalézají se zde vzácná díla šperkařského a zlatnického umění, která nashromáždil August Silný a jeho syn.\n\n\n\nNová zelená klenba (Neues Grünes Gewölbe) se nalézá v prvním patře Rezidenčního zámku a ve srovnání s Historickou zelenou klenbou je muzejní klenotnicí. Nalézá se ve 12 jednoduše zařízených sálech bez dekorací. Ve dvou stech vitrínách je zde k vidění na 1 100 exponátů. Vedle děl dvorního sochaře Baltazara Permosera jsou zde vystavena i díla dvorního zlatníka Johanna Melchiora Dinglingera.\n\n\n"}
{"id": "700753", "url": "https://cs.wikipedia.org/wiki?curid=700753", "title": "SK Slavia Praha 2011/2012", "text": "SK Slavia Praha 2011/2012\n\nTento článek se podrobně zabývá sestavou a zápasy týmu SK Slavia Praha v sezoně 2011 – 2012. V této sezoně SK Slavia Praha neobhajovala žádnou trofej z předchozí sezony 2010/11 ani nenastupovala v Evropských pohárech.\n\nV letní pauze přišlo vyřešení nejpalčivějších finančních problémů včetně majetkového vyrovnání s firmou \"ENIC\". Sportovní stránka však zlepšení nedoznala. V domácím poháru se tým probojoval jen do 3. kola, kde po prohře 0–3 ostudně vypadl s Divizním Převýšovem. Krátce poté přišlo střídání na postu hlavního trenéra – Adama Petrouše nahradil známý \"hecíř\" František Straka, což ,v ohledu na jeho sparťanskou minulost, těžce nesli fanoušci červenobílých. Výsledky se na nějaký čas zlepšily, ale protesty fanoušků sílily. Ještě před Derby s AC Sparta Praha však odstoupil i on a na lavičku Slavie usedl již třetí trenér v sezoně. Byl jím asistent trenéra Straky – Martin Poustka. Ten ve svém zkráceném angažmá, čítajícím 9 zápasů, dovedl Slavii jen k zisku 10 bodů a konečnému 12. místu v lize, což byl nejhorší výsledek během 19 sezon samostatné české ligy a zároveň od sezony 1972/73, kdy skončila na 14. místě. Martin Poustka (tak, jak avizovala dohoda s klubem) na postu trenéra skončil ke konci května 2012.\n\nPředešlou sezonu končila Slavia poněkud rozpačitě. V Gambrinus lize si připsala na své standardy nelichotivé 9. místo, což pro ni znamenalo nejhorší umístění v samostatné České lize a zároveň od sezony 1990/91, kdy skončila taktéž na 9. místě. V domácím poháru, zvaném Ondrášovka Cup, si vedla o mnoho lépe, ale o to horší bylo vyvrcholení jejího působení v soutěži. V úvodním utkání semifinále proti SK Sigma Olomouc totiž, z důvodů protestů fanoušků Slavie, došlo k ukončení utkání během poločasové přestávky (za solidního stavu 1-1) a následným trestům ve formě finanční pokuty a kontumace utkání na 0-3 ve prospěch hostujícího týmu. Toto rozhodnutí velmi ovlivnilo i odvetné utkání, které frustrovaná Slavia prohrála 0-1.\n\nVelký vliv na nevydařenou sezonu měla špatná finanční a majetková situace klubu. Slavia dokonce dlouho balancovala na hraně konkurzu. Ten byl nakonec odvrácen společnými silami firmy \"Natland Group a.s.\" a bývalého ministra dopravy \"Aleše Řebíčka\", kteří odkoupili téměř 100 % akcií klubu a zaplatili většinu dluhů, především zaměstnancům a hráčům Slavie. Tím zároveň získali pro klub licenci zaručující start v nejvyšší soutěži i pro ročník 2011/12. Rozpočet klubu na novou sezonu byl na jednání představenstva stanoven přibližně na 100 milionů korun.\n\nVedení lavičky klubu se znovu ujal trenér Michal Petrouš, který úspěšně dovedl tým k záchraně na ligové scéně. Do začínající sezony však měl ztíženou práci, jelikož klub opustila řada opor z předešlých sezon. Nejcitelnější byla ztráta brankáře Martina Vaniaka, který ukončil kariéru, a kapitána Karola Kisela, který byl na svou žádost uvolněn do klubu FC Sydney, z kterého před rokem přišel. Dalšími, kdo opustili klub byli Jiří Koubský, Benjamin Vomáčka či Jakub Hora, čili další základní kameny sestavy. Všichni tito hráči opustili klub bez finanční náhrady. Jediní, kdo přinesli do klubu svým odchodem finance, byli Ondřej Čelůstka a Milan Černý, za které Slavia inkasovala celkem 70 milionů korun. Jediným nově příchozím, kterého měl trenér k dispozici pro celou letní přípravu byl tak gólman Kamil Čontofalský. To se podepsalo na výsledcích v přípravných zápasech. Slavia jich sehrála celkem 8. Prvních pět zápasů prohrála se skóre 2-10. Zbylé tři skončili remízami se zahraničními soupeři, což lehce zlepšilo špatný dojem z přípravy.\n\nPrvní ligové zápasy nezačaly pro tým příliš dobře. V zahajovacím utkání celého ročníku prohrály na \"domácím\" hřišti (ovšem jako hosté) s Bohemians 1905 0-2. Na první pohled bylo jasné, že tým potřebuje posílit na všech postech. Jako první posily přišly Róbert Cicman a Adam Hloušek, k dispozici na nadcházející utkání mohl být i Kamil Čontofalský, který měl problémy s transferkartou.\n\nPosily se v týmu zaváděli velmi zvolna a tým si nechal utéct start soutěže. Před zářijovou reprezentační pauzou, čili po 5 odehraných kolech, měla Slavia na kontě pouhých 5 bodů a v tabulce jí patřilo nepříliš lichotivé 10. místo. Jediná srpnová ligová výhra přišla ve 3. kole, v zápase proti 1. FK Příbram, kdy Slavia v Synot Tip Aréně zvítězila 3-1.\n\n10. srpna vstoupila Slavia i do druhé soutěže, kterou tuto sezónu hrála. Ve druhém kole Ondrášovka Cupu narazila na divizní celek FK Meteor Praha VIII. Pražský celek s přehledem porazila 6-0 a lehce postoupila do 3. kola. Skutečný šok pro celý český fotbal obstarala Slavia ve 3. kole. Tým cestoval na stadion nováčka v Divizi C, celku Převýšova. Očekáváním byla jasná výhra hostí, ale opak byl pravdou. Slavia podlehla 0-3 a postarala se o zatím největší překvapení fotbalového podzimu na v rámci Česka. Odpovědí na tento výsledek byly vysoké pokuty hráčům i realizačnímu týmu a ultimátum pro trenérský tým. To se týkalo příštího zápasu proti FK Baumit Jablonec, kdy (podle slov vedení) musela Slavia bodovat. Jinak hrozilo odvolání trenéra a přeřazení některých hráčů do B-týmu. Tímto \"propadákem\" skončilo působení klubu v pohárové soutěži. Slavia tak již od 1. září působila pouze v jediné soutěži, kterou byla 1. Gambrinus liga 2011/12.\n\nLigová soutěž kvůli reprezentační pauze pokračovala až 11. září a Slavia tak v září sehrála pouze 3 zápasy. Získala v nich pouhý bod a nevstřelila ani branku. V \"klíčovém\" 6. kole tým nebodoval, dokonce ze hřiště FK Baumit Jablonec odvezl vysokou porážku 0-4. Vedení klubu však neodvolalo trenéra Petrouše a namísto toho došlo, poměrně překvapivě, k odvolání jeho asistentů. Na jednu z uvolněných pozic asistentů byl jmenován i bývalý gólman klubu Martin Vaniak. Navíc Slavia během krátké doby získala tři posily. Martin Latka, Tomáš Frejlach a Jan Blažek hrají na různých postech, čímž se zdálo být, že tým byl dostatečně doplněn. Ani s těmito změnami se však nepodařilo zvítězit v domácím utkání 7. kola proti Dukle Praha. Zápas skončil bezgólovou remízou. V osmém kole pak přišlo na řadu Pražské derby a další porážka, tentokrát 0-3. Ani za této situace nedošlo k změně na postu hlavního trenéra, kde nadále zůstával Michal Petrouš.\n\nMěsíc říjen byl pro další vývoj v klubu klíčovým. Hned na jeho počátku hostila Slavia Sigmu Olomouc a po pěti kolech, kdy vstřelila pouze jediný gól a za tři remízy získala pouhé 3 body, utkání těsným výsledkem 1-0 vyhrála. Velkým překvapením pak bylo následné odvolání trenéra Michala Petroušě, ke kterému došlo při pozápasové tiskové konferenci. Zároveň s tím bylo oznámeno jméno nového trenéra, kterým se stal František Straka, proslulý svou klubovou příslušností k největšímu rivalovi AC Spartě Praha. To vyvolalo nečekaně velkou nevoli v obou fanouškovských táborech pražských \"S\". Největší protest se konal při venkovním zápase s FK Viktorií Žižkov, který tým i přes možnost čtrnáctidenní přípravy prohrál 0-1. K zisku bodů nepomohla ani viditelně zlepšená hra.\n\nPůsobení nového trenéra bylo vidět i v následujícím domácím zápase s SK Dynamo České Budějovice. Domácí soupeře jasně přehráli a dva vstřelené góly stačily k tříbodovému zisku. Stejně tomu bylo i v zápase proti 1. FC Slovácko hraném v Uherském Hradišti. Zde pomohl k vítězství \"bleskový\" 1. poločas, který tým z Edenu ovládl poměrem 3-0, když dva góly vstřelil záložník Petr Janda. Slavia tak zakončila měsíc říjen poprvé s kladnou statistikou, když ve 4 zápasech získala 9 bodů a vstřelila 6 gólů oproti 2 inkasovaným.\n\nVe 13. kole přivítala Slavia na svém stadionu úřadujícího mistra FC Viktorii Plzeň. Slavia nebyla v zápase lepším týmem, přesto zvítězila 2-1 a utla vítěznou sérii svého soupeře. Tři ligová vítězství v řadě zažila Slavia naposledy 8. března 2010. Euforii z vítězné série však ve 14. kole utnul FC Hradec Králové. Slavia sice o poločase vedla 1–0, když krátce před přestávkou proměnil pokutový kop, nařízený za faul na Adama Hlouška, útočník Zbyněk Pospěch, ale během druhé půle o vedení přišla a těžce bránila remízu. To se jí nakonec podařilo, a tak po výsledku 1–1 odvezla ze soupeřova hřiště alespoň bod.\n\nK zápasu 15. kola cestoval do Edenu tradiční rival FC Baník Ostrava, se kterým má Slavia velmi dobrou vzájemnou bilanci. Od roku 2002, během 18 posledních ligových klání, totiž prohrála jen dvakrát, proti čemuž stojí 11 vítězství. Když přičteme ještě aktuální formu ostravského klubu, cítila se Slavia celkem oprávněně favoritem utkání. Oba soupeři však nepředvedli příliš dobrý výkon a utkání skončilo bezbrankovým výsledkem 0–0, což nevyhovovalo ani jednomu z týmů. Výsledek nepomohl ani averzi slávistických fandů vůči osobě trenéra Straky, která tak dál trvá.. Dvě remízy lehce zkazily dojem z dobrého nárůstu kvality hry, ale faktem zůstává pozitivní bilance, která odstartovala nástupem nového trenéra.\n\nPoslední utkání podzimní části se opět odehrálo na domácí půdě klubu, když k již druhému sezónnímu zápasu přicestoval rozjetý FC Slovan Liberec. Druhý tým tabulky prokázal své kvality a uštědřil Slavii porážku 1–3, první domácí v sezoně 2011/12. Poločasové skóre 0–3 nenechalo téměř žádné naděje na bodový zisk, a tak výsledek ve druhé půli pouze korigoval stoper Martin Latka, pro něhož to byl první gól od návratu do klubu.\n\nPrvní část sezony tak nezanechala příliš dobrý dojem. Brzké vypadnutí z poháru a až 10. místo v tabulce Gambrinus ligy zanechaly velký prostor pro možné budoucí zlepšení klubu.\n\nV zimní přestávce opustila klub dlouholetá opora a nejlepší ligový střelec klubu v podzimní části (spolu s Pospěchem), záložník Petr Janda. Stříbrný medailista z Mistrovství světa ve fotbale hráčů do 20 let 2007 odmítl prodloužit smlouvu a stal volným hráčem. V boji o něj byl nejúspěšnější turecký Antalyaspor, hrající Süper Lig. Mezi zájemci měl být dle spekulací i slavný Galatasaray SK. Bohužel pro českého hráče se volba neukázala příliš šťastnou, protože jeho klub obsadil až 15. místo a sestoupil.\n\nI další změny se nesly ve znamení oslabování kádru, ze kterého v přestupovém období odešlo celkem 9 hráčů mezi kterými byl i Adam Hloušek, kterému skončilo hostování z 1. FC Norimberk. Naopak do týmu přišli jako noví Jiří Böhm z Viktorie Žižkov, Milan Škoda z Bohemians 1905 a Matúš Čonka z MFK Košice.\n\nPřípravné zápasy vyvrcholili na herním soustředění ve španělském Las Palmas, kde si slávisté připsali 100% úspěšnost ve formě dvou výher nad domácím UD Las Palmas a UD Vecindario. V jarní polovině sezony nastupovala Slavia už jen v Gambrinus lize. A start do soutěže nebyl příliš šťastný. V 17. kole, na hřišti 1. FK Příbram, uhráli sešívaní bezbrankovou remízu, a když totožný výsledek přišel i v domácím utkání proti FK Teplice, nespokojenost fanoušků s trenérem Františkem Strakou rychle stoupala.\n\nBohužel ani březen žádné znatelné zlepšení nepřinesl. V 18. kole cestovala slavia do Mladé Boleslavi a proti místnímu FK Mladá Boleslav předvedla doposud nejlepší jarní výkon. Poté, co domácí ovládli první poločas v poměru 2-0, nastoupila na hřiště jiná Slavia než v předešlých zápasech. Sebevědomý a bezstarostný výkon znamenal srovnání na 2-2, ale domácí bohužel vstřelili ještě jednu branku, na kterou sešívaní již nedokázali reagovat. Paradoxně tak zlepšený výkon přinesl ještě méně bodů než ten předešlý – mdlý.\n\nA po této prohře došla trpělivost i trenéru Františku Strakovi, který na svou funkci rezignoval. Důvodů měl skutečně mnoho, ať již šlo o zápasovou bilanci, kdy za 10 zápasů nasbíral pouhých 13 bodů (během prvních 4 zápasů získal 9 bodů, poté následovaly jen remízy), při skóre 11:10 nebo o nenávist ze strany fanoušků Slavie, či Sparty. A právě blížící se Pražské derby možná zapříčinilo rychlejší odchod Františka Straky než s jakým se počítalo.\n\nNový trenér byl znám po pár dnech a slavia brala ze svých řad. Celý realizační tým ze Strakova vedení zůstal a post hlavního trenéra se posunul jeho asistent Martin Poustka. Smlouvu dostal do konce sezóny a hráčský kádr pod jeho vedením nedoznal velkých změn. Hra se naopak k lepšímu změnila, ale góly bohužel stále nepřicházely. Následující dva zápasy skončili výsledkem 0-0, ale nutno podotknout, že soupeři nebyli z nejlehčích. FK Baumit Jablonec i FK Dukla Praha patřili v letošní sezoně k tomu lepšímu, co nabízel letošní ročník Gambrinus ligy.\n\n24. března přišlo na řadu Pražské derby a Sparta byla velkým favoritem. A jak známo, favorit v derby nevyhrává, což se ukázalo i tentokrát. Slavia předvedla výborný výkon a ve 14. minutě se dostala do vedení. Z náběhu se trefil stoper Martin Latka a byly šance i na další góly, které bohužel již nepřišly. Naopak v 74. minutě vyrovnal Tomáš Přikryl a určil konečný stav duelu 1-1. Remíza byla více než zasloužená a dodala fanouškům dávno ztracenou naději do dalších zápasů.\n\nV rámci 23. kola cestoval tým Slavie k venkovnímu duelu proti SK Sigma Olomouc. Dlouhá cesta však nepřinesla ani bodový zisk ani pochvalný fotbal. Po prohře 0-1 klesla šance na účast v Evropských pohárech na minimum a bylo téměř jasné, že klub v nich bude i třetí rok v řadě chybět.\n\nPoté naštěstí přišlo spásné domácí vítězství nad FK Viktoria Žižkov (2-0), které alespoň přiblížilo Slavii k záchraně v Gambrinus lize. V 58. minutě si nejprve soupeř vstřelil vlastní gól, což povzbudilo ofenzivu a o 15 minut později se ještě trefil Lukáš Jarolím. Třetí brankou v sezoně se posunul na 1. místo mezi střelci sešívaných, které aktuálně sdílel se Zbyňkem Pospěchem.\n\nOd poloviny měsíce následovala série, kterou žádný fanoušek nevidí rád. Počínaje zápasem s SK Dynamo České Budějovice (0-1), přes domácí duel s 1. FC Slovácko (0-1) a zápas na hřišti úřadujícího mistra Gambrinus ligy FC Viktoria Plzeň (0-3), nedokázala Slavia vstřelit branku. Na gól se už podruhé v sezoně čekalo více než 300 minut, což rozhodně nebývalo v historii sešívaných zvykem.\n\nČekání na gól ukončil až Milan Škoda ve 14. minutě zápasu s FC Hradec Králové. Zimní posila na pozici útočníka, která přišla z Bohemians 1905, se trefila poprvé v novém angažmá a odstartovala kanonádu, kterou fanoušci pamatují z dob, kdy se otevírala Synot Tip Aréna. Během prvního poločasu se trefil ještě Vitalij Trubila a druhou brankou i Škoda. V 53. minutě byla ve prospěch sešívaných odpískán pokutový kop, kterého se po bouřlivém skandování a vybízení fanoušků ujal David Hubáček. Kop provedl úspěšně a vstřelil svůj první gól v dresu SK Slavia Praha během dlouhého sedmiletého angažmá, během kterého nastoupil k více než 200 zápasů. Na konečných 5-0 ještě upravil Zbyněk Pospěch, který se znovu usadil na pozici nejlepšího ligového střelce svého klubu. Vyjma zápasu s regionálním FK Meteor Praha VIII (Pohár České pošty), vstřelila Slavia poprvé více než 3 branky za utkání. Dalším neopomenutelným faktem je to, že touto výhrou si sešívaní zajistili ligovou záchranu, ne jejíž definitivu si museli počkat až do 28. kola.\n\nV posledních dvou duelech tedy sešívaným \"o nic nešlo\", ale vždy jde alespoň o čest. Ta utrpěla vážnou ránu při duelu v Ostravě. Místní FC Baník Ostrava bojující o záchranu měl do hry větší chuť a sešívaní nekladli odpor. Prohra 0-3, díky které se Baník téměř jistě zachránil, byla ještě milosrdná. Hráči i fanoušci týmu Bohemians 1905, který prohra Slavie poslala do II. ligy, tak nemohli klubu, s nímž sdílejí jeden stadion přijít na jméno a částečně ji obvinili, že zápas vypustila. A právě Bohemians 1905 byli posledním sezónním soupeřem Slavie. K vlastní záchraně potřebovali vyhrát obrovským rozdílem, což se nakonec nestalo. Slavia měla utkání ve vlastní režii a v 53. minutě se dostala do vedení. Pátý gól v sezoně vstřelil Zbyněk Pospěch. Bohemians o 7 minut později sice vyrovnali, ale porážku stejně neodvrátili. Krátce před koncem vstřelili Daniel Veselý a Zbyněk Pospěch dva slepené góly a Slavia zvítězila ve Vršovickém derby 3-1.\n\nSezona tedy pro Slavii skončila 12. května, a hodnotit ji směle můžeme jako neúspěch. Nejhorší umístění od sezony 1983/84 bylo doprovozeno brzkým vypadnutím z domácího poháru. Ligová záchrana přišla až po 28. kole a během 30 ligových kol vyšla Slavia 16x brankově naprázdno. Návštěvnost domácích zápasů se oproti sezoně 2009/10 snížila o více než 30 % a klub během této sezony vystřídal 3 hlavní trenéry. Všechna tato fakta měla za příčinu mimo jiné to, že v roli trenéra A-týmu nebude pokračovat Martin Poustka (dle předem dohodnutých podmínek), pověřený vedením klubu po rezignaci Františka Straky.\n\nKrátce po skončení sezony dostal vlastník a prezident klubu Aleš Řebíček na stůl rezignaci Generálního manažera Miroslava Platila, který vedl klub v posledních dvou sezónách. Ve funkci ho krátce poté nahradil Zbyněk Kusý, bývalý generální manažer HC ČSOB Pojišťovna Pardubice, který s tímto týmem 3x zvítězil v Extralize a v roli manažera má mnoho reprezentačních úspěchů. Krátce po svém příchodu přivedl nový GM i staronového kouče Petra Radu, kterého Slavia vykoupila ze smlouvy u FK Teplice za 5 milionů korun. A Slavia už má i první posilu. Do klubu se vrací bývalý kapitán Karol Kisel, který bude vykonávat i post manažera mládeže.\n\nA protože pozitivních zpráv není nikdy dost, oznámili představitelé sestupujícího Bohemians 1905, že maximalizují svou snahu o ukončení pronájmu Synot Tip Arény, což je pozitivní pro fanoušky Slavie i Bohemky.\n\nJeště na konci minulé sezony došlo ve Slavii k pohybu akcií. Společnosti Natland Group se podařilo odkoupit podíl společnosti ENIC, který dosud vlastnil 16 %, ale podle vlastních slov šlo o 98 %. Zároveň s tím ji uhradil více než 100milionový dluh.\n\nJen o několik dní později se dohodli dva největší akcionáři – společnost Natland Group a Aleš Řebíček. Společně založili společnost VISCONTIA a.s., která nyní drží 99,97 % akcií klubu. Poměr akcií v této společnosti byl k 15. červnu takovýto :\n\nK nečekanému zvratu došlo 3. srpna 2011. Bývalý ministr dopravy Aleš Řebíček se dohodl se společností Natland Group na odkoupení jejího většinového podílu ve společnosti VISCONTIA a.s., čímž se stal téměř 100% vlastníkem klubu. Později se stal ještě novým prezidentem klubu a předsedou dozorčí rady jmenoval svého bratra.\nMomentální podíl akcií :\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné. Venkovní dres je taktéž sešitý ze dvou barevně odlišných podélných půlek, přičemž tyto dresy užívá Slavia pro venkovní zápasy od sezony 2010/11. Na jaře 2012, používá Slavia ve venkovních zápasech starší černé venkovní dresy bez loga hlavního sponzora.\n\n (2. zástupce)\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoznámky:   —   = nezveřejněno (dohoda mezi kluby),   †   = odhadovaná cena\n\n\nPoznámky:   —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoznámky:   —   = nezveřejněno (dohoda mezi kluby),   †   = odhadovaná cena\n\n\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 12. května 2012 (ke konci sezony).\n\nPoslední úprava: 10. května 2012.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n‡ Týmu SK Sigma Olomouc bylo odebráno 9 bodů.\nPoslední úprava: konec sezony.\n\nPoslední úprava: konec sezony.\nHřiště: D = Domácí; V = Venkovní. Výsledek: V = Výhra; P = Prohra; R = Win; P = Remíza\n\nJednozápasová kola\n\n"}
{"id": "700754", "url": "https://cs.wikipedia.org/wiki?curid=700754", "title": "Kvalifikace na Mistrovství světa ve fotbale 2002 (UEFA) – skupina 6", "text": "Kvalifikace na Mistrovství světa ve fotbale 2002 (UEFA) – skupina 6\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Z pěti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id=\"LVA v SCO\">\n\n<div id=\"BEL v CRO\">\n<div id=\"SMR v SCO\">\n\n<div id=\"LVA v BEL\">\n<div id=\"CRO v SCO\">\n<div id=\"SMR v LVA\">\n<div id=\"BEL v SMR\">\n<div id=\"SCO v BEL\">\n\n<div id=\"CRO v LVA\">\n<div id=\"SCO v SMR\">\n<div id=\"LVA v SMR\">\n<div id=\"BEL v LVA\">\n\n<div id=\"CRO v SMR\">\n<div id=\"LVA v CRO\">\n\n<div id=\"SMR v BEL\">\n<div id=\"SCO v CRO\">\n<div id=\"SMR v CRO\">\n\n<div id=\"BEL v SCO\">\n<div id=\"SCO v LVA\">\n\n<div id=\"CRO v BEL\">\n\n"}
{"id": "700756", "url": "https://cs.wikipedia.org/wiki?curid=700756", "title": "Latrunský výběžek", "text": "Latrunský výběžek\n\nLatrunský výběžek ( \"Latrun salient\") je strategicky a historicky významná oblast Západního břehu Jordánu vybíhající formou úzkého protáhlého výběžku do teritoria Izraele. Je situován na pahorky nad Ajalonským údolím a pohledově kontroluje i přilehlou část pobřežní planiny\n\nPojmenována je podle lokality Latrun s historickou kontinuitou osídlení (biblické Emauzy, křižácká pevnost, novověký latrunský klášter řádu trapistů). Latrunský výběžek vznikl v důsledku první arabsko-izraelské války v roce 1948, kdy byl Latrun místem opakovaných střetů izraelských a arabských sil (takzvané bitvy o Latrun). Izraelci nebyli v těchto bitvách úspěšní a Latrun zůstal i v rámci dohod o příměří z roku 1949 pod arabskou kontrolou a byl zahrnut do Jordánskem kontrolovaného Západního břehu Jordánu. Přičemž obě strany zde navíc oddělovalo několik kilometrů široké nárazníkové pásmo. V něm docházelo k občasným konfliktům. Vlastní plochu výběžku zaujímaly tři arabské vesnice Bajt Nuba, Imvas a Yalu.\nBěhem šestidenní války v roce 1967 Izraelci výběžek bez větších komplikací dobyli. Následně byly z latrunského výběžku vysídleny tři arabské vesnice. Šlo prakticky o jediný případ, kdy bylo na Západním břehu Jordánu po roce 1967 zničeno arabské osídlení. V ostatních případech byla arabská sídelní síť ponechána a pouze doplňována nově vznikajícími izraelskými osadami.\n\nNapříč územím byla později vedena dálnice číslo 1. Území tak bylo fakticky anektováno k Izraeli. Na uvolněné ploše byl založen přírodní park Kanada a na severovýchodním okraji výběžku byla založena roku 1969 židovská vesnice (izraelská osada) Mevo Choron, která na části výběžku má zemědělsky využívané plochy. Koncem 20. století pak proběhlo i zřízení několika židovských vesnic v nárazníkovém pásmu, které výběžek dříve lemovalo a které je územím s nejasnou mezinárodněprávní příslušností, protože leží na pomezí Izraele v mezinárodně uznávaných hranicích a okupovaného Západního břehu Jordánu. Šlo o vesnice Nof Ajalon (založena roku 1994\n), Makabim (dnes součástí města Modi'in-Makabim-Re'ut), Kfar Rut (založena 1977) a Lapid (vznikla roku 1996). Specifickým případem je vesnice Neve Šalom, která byla založena v jižním úseku nárazníkového pásma jako smíšená, židovsko-arabská vesnice zaměřená na mírové soužití. Urbanizaci oblasti okolo latrunského výběžku podporuje i vznik města Modi'in-Makabim-Re'ut v 90. letech 20. století severozápadně odtud, již zcela na území Izraele, které se velmi rychle vyvíjí v aglomeraci velkoměstského typu. Fyzicky pak anexi výběžku posílila i Izraelská bezpečnostní bariéra postavená počátkem 21. století, která Latrun a okolí situovala na izraelskou stranu této bariéry.\n\nPolitický status lokality ale zůstává nadále předmětem kontroverzí. V květnu 2011 se například německá státní firma Deutsche Bahn stáhla z podílu na výstavbě vysokorychlostní železniční trati Tel Aviv-Jeruzalém, protože trať krátkým úsekem probíhá přes latrunský výběžek.\n\n"}
{"id": "700769", "url": "https://cs.wikipedia.org/wiki?curid=700769", "title": "Locardův princip výměny", "text": "Locardův princip výměny\n\nLocardův princip výměny, známý také jako Locardova teorie, byl postulován forenzním vědcem Edmondem Locardem. Locard byl ředitelem první kriminální laboratoře ve francouzském Lyonu. Locardův princip výměny říká, že \"s kontaktem mezi dvěma body bude probíhat výměna\", protože každý kontakt zanechá stopu.\n\nV podstatě je Locardův princip aplikován na místo činu, ve kterém je pachatel podezřelý ze spáchání trestného činu, přichází do kontaktu s prostředím, takže pachatel přinesl něco ze sebe na místo činu a odnesl si něco na sobě z místa činu. Kamkoliv šlápne, kdekoliv se dotkne, byť pak hned odejde, tyto činy budou sloužit proti němu. Nejen jeho otisky prstů či stopy, ale i jeho vlasy, vlákna z jeho oblečení, sklo které rozbije, předměty které zanechá, škrábance z kterých ukápne krev, i když by ji setřel, DNA stále zůstane. To jsou lidská selhání, která stačí najít, prozkoumat a pochopit je. Samozřejmostí je následná analýza. Takovéto úkony nás vždy dovedou k té správné osobě.\n"}
{"id": "700770", "url": "https://cs.wikipedia.org/wiki?curid=700770", "title": "Heinrich Kulka", "text": "Heinrich Kulka\n\nHeinrich Kulka, také dle vlastní volby Jindřich nebo Henry, (29. března 1900, Litovel – 7. května 1971, Auckland, Nový Zéland) byl moravský architekt, klíčový v hnutí modernismu, a obzvláště ve vývoji středoevropského architektonického stylu Raumplan mezi lety 1919 a 1938. Kulka přenesl tento Loosův přístup k prostorovému plánování a k užití přírodních materiálů na Nový Zéland (1940-1971), kde se stal průkopníkem moderní architektury.\n\nJindřich Kulka se narodil 29. března 1900 do rodiny židovského původu v Litovli. Jeho otec Moritz byl vlastníkem a provozovatelem obchodu s textilem. Henry měl dvě starší sestry. Mladý Henry započal základní studium ve Vídni, kde zůstal a později studoval architekturu na Technické Universitě ve Vídni (\"Technische Universität Wien\"). Bohužel studium ho neinspirovalo a nezískal kvalifikace. Namísto univerzitního studia se rozhodl pokračovat ve svém architektonickém vývoji coby student ideologa a průkopníka moderního stylu Adolfa Loose. V roce 1919 se Henry stal Loosovým asistentem. Během několika let pomáhal vést Loosovu a dále společnou praxi. V roce 1927 již vedl praxi coby plnohodnotný partner. V roce 1927 se Kulka oženil s Hildou Beranovou. Henry a Hilda měli dvě děti, Richarda a Elizabeth (Maru). Mladí manželé vedli bohatý intelektuální život ve Vídni. Po Loosově smrti, Kulka pokračoval v jeho práci ve Vídni.\n\nV roce 1938 nacistická okupace Rakouska donutila Kulku a jeho rodinu k útěku do Československa kde žila rodina Hildy. Před nacismem se mu podařilo uniknout za dramatických okolností do Anglie a odtud po přímluvě Jana Masaryka Arnolda Schoenberga, a Karen Michaelis se mu podařilo získat víza na Nový Zéland, kde se s rodinou sešel.\n\nPo skončení války se vrátil do staré vlasti a žil krátce s rodinou v Hradci Králové. Pak však zavčas rozpoznal nebezpečí nadcházející další totality a natrvalo přesídlil do Aucklandu na Novém Zélandu. V Aucklandu kde získal zaměstnání se společností Fletcher Construction. Zde se stal hlavním architektem. Do šedesátých let Kulka pro Fletcher Construction Company navrhl řadu obchodních i soukromých obytných budov. Během důchodu, od 1960 do jeho smrti v 1971, Kulka úspěšně navrhl i realizoval řadu soukromých staveb.\n\nBěhem let důchodu od 1960 do smrti v roce 1971 Kulka úspěšně navhrl i realizoval řadu soukromých staveb. Kulka zemřel v Aucklandu, ve věku 71 let.\n\nV roce 1919, po krátkém období na Technické univerzitě ve Vídni, Henry Kulka započal studium ve Stavitelské Škole průkopnického architekta Adolfa Loose.\n\nLoos zdůrazňoval, že veškerá architektura má souviset s lidskou činností a vyvíjejí se z ní: tvar následuje funkci. Loos byl proti zbytečné výzdobě v architektuře. Prosazoval použití neporušených přírodních materiálů a respekt vůči odbornému řemeslnému zpracování. Jeho návrhy zahrnovaly specifikace vnitřního ostění kvalitních materiálů, například mramor či dřevo. Jedinečnou vlastností Loosova designu bylo trojrozměrné plánování později Kulkou pojmenované Raumplan. Kulka jej popisoval následujíce “Místnosti jeho domů se nacházejí na různých úrovních, vzájemně souvisejí v harmonickém rozměru, prostor tekoucí do prostoru, tvořící kompaktní celek. Úrovně nejsou vázány na zvláštní podlahu (přízemí, první patro apod.) A nejsou výsledek, který jednoduše rozděluje vysokou místnost na mezipatrové části. Podlahy jsou vzájemně propojené místnosti s otevřenými výhledy, a úrovně spojené schody.“\n\nVzhledem k tomu, že Kulkovi bylo blízké Loosovo myšlení a měl nadání pro trojrozměrné projektování, stal se velice rychle Loosovým asistentem a později partnerem; při tom neustále rozvíjel koncept Raumplanu.\n\nV roce 1922 Kulka pomáhal Loosovi při realizaci prvního krychlového domu ve stylu Raumplan - Ruferova vila v Hietzingu ve Vídni.\n\nMezi rokem 1922 a 1923 Kulka autonomně navrhl kubický Raumplan v menších krychlových rozměrech než Ruferov vila. Kulkův samostatně navržený prototyp se následně stal známým jako \"Cubic\", \"Dice\" nebo \"Würfelhaus\". O deset let později jej Kulka realizoval ve Vídni, na Künnlglbergasse 55.\n\nBěhem období 1923-1927 pracoval Kulka mezi Stuttgartem, Vídní a Paříží. Loos v této době sídlil v Paříži. Kulka spolupracoval s Ernstem Otto Oswaldem na vítězném návrhu soutěže- Stuttgart Tagblatt věže, která byla postavena v roce 1927. V roce 1927 Kulka strávil rok vedením Loosovy kanceláře v Paříži, kde vedl návrhy Villy Moller Raumplan (poté, co se Loos a Kulkův kolega Zlatko Neuman vrátili do Záhřebu), módních butiků Paris Knize a další nerealizované projekty jako je slavná Raumplan vila pro Josephine Baker.\n\nV roce 1928 se Kulka a Loos vrátili do Vídně kde vedli praxi coby plnohodnotní spolupracovníci. Hilda Kulková, rozená Beranová,v tomto období pracovala jako manažerka jejich kanceláře. V posledních letech života se Loosovo zdraví zhoršovalo a byl méně a méně aktivní.\n\nBěhem těchto let byly díla, například Khunerův dům v Semmeringu (Rakousko, postaven 1929), často připisovaná Loosovi, přestože je navrhnutý hlavně Kulkou. Během tohoto období se Kulka také podílel na návrhu Müllerovy vily v Praze a budov vzorového sídliště Werbungsiedlung ve Vídni.\n\nV roce 1930 napsal Kulka knížku o práci Loose; \"Adolf Loos: Práce architekta\", vydanou Anton Schroll Verlag.\n\nPo Loosově smrti v roce 1933 Kulka dále rozvíjel jejich praxi ve společné vídeňské kanceláři a otevřel pobočku v Hradci Králové pro zakázky v Čechách a na Moravě. (Např. v roce 1937 je v tisku označen jako „královéhradecký architekt“.)\n\nV letech 1932-1939 rozvinul Kulka novou typologii krychlových \"Raumplan\" vil a bytů. Kromě funkčnosti byl Kulkův přístup humanistický. Zvažoval pocity lidí, kteří obývali prostor jeho budov, snažil se jim dát pocit harmonie a blahobytu. Mezi tyto stavby patří například Weissmannův dům v Hietzingu ve Vídni, postavený v roce 1932, byt Oskara Semlera v Plzni, dokončený v roce 1934. Dále byl v roce 1934 realizovaný malý horský domek ve Špičáku v Železné Rudě pro Dr. Samuela Teichnera, a Vila Holzner v Hronově u Náchoda.\n\nDobrým příkladem Kulkova přístupu k užití \"Raumplanu\" v této době je Kantorova vila v Jablonci nad Nisou z roku 1934. Tato krychlová stavba byla přizpůsobena požadavkům lékaře, který potřeboval funkční poradenskou místnost uloženou v korpusu pohodlného rodinného domova. Krychlový exteriér budovy je vymalován v jemném štuku se symetrickým průnikem v přední fasádě a funkčním asymetrickým umístěním okenních otvorů po stranách domu. Symetrie fasády je udržována pomocí klasického stěnového projekčního pláště, který zajišťuje vnitřní cirkulaci. Interiér vily je obložen světlým dřevem a mramorem. Dům má větší okna než vily, na kterých Kulka spolupracoval s Loosem. Nechává vniknout více světla a zahrnuje světlejší chromatický výběr obkladových materiálů. Jedná se o uvolněnější a jemnější uplatnění prostorového přechodu; vila Kantor rozvinula raumplanning a představuje změny, které Kulka přenesl do své pozdější práce na Novém Zélandu.\n\nKulka pochopil, že nemůže na Nový Zéland transplantovat svůj evropský způsob projektování. Očividně se přizpůsobil velmi rozdílným podmínkám, které zahrnovaly jiné klima, stavební postupy, materiály a dostatek prostoru. Kompaktní styl budovy, který charakterizoval jeho vertikálně orientované evropské projekty, byl méně potřebný. Zachoval mnoho prvků, které charakterizovaly jeho evropské domy, jako jsou vestavěné posezení kolem krbu, vestavěný nábytek na okraji místností, vyvýšené jídelní plochy, které se otvírají k obytné místnosti, a ploché střechy. Kulka měl mimořádný smysl pro kvalitu a rozpoznal krásu novozélandského dřeva, lemoval své domy jemným dřevěným obložením.\n\nKulka řekl, že \"chtěl, aby interiéry jeho domů vypadaly jako housle zevnitř\". Zpočátku považovala veřejnost jeho styl za excentrický a provokativní, ale po čase ho mladí moderní architekti napodobovali.\n\nOd roku 1940 do roku 1960 byl Kulka hlavním architektem stavební firmy Fletcher, pro kterou navrhl řadu komerčních a veřejných budov i soukromých domů.\n\nJeho návrhy byly romanité: rodinné domy, bungalovy, plážové domy, chalupy v buši, galerijní domy, byty, knihovny, kostely a památky. Ty byly většinou realizovány na Novém Zélandu, v omezeném množství na Samoe, Tonze a Fidži. Kulka důsledně sledoval změny v technologii budov a využíval tyto nové techniky ve svých obchodních návrzích. Odhaduje se, že Kulka navrhl a realizoval přes 100 obchodních struktur po dobu poválečné industrializace Nového Zélandu. Mezi charakteristické rysy Kulkových obchodních struktur patří jednoduché, pevné fasády které se vyhýbají strukturálnímu a dekorativnímu exhibicionismu. Jejich jednoduché exteriéry byly přizpůsobeny poválečné náladě, která upřednostňovala občanskou skromnost a užitečnost. Recepční a stravovací prostory těchto obchodních objektů byly lemovány místním dřevem a kamenem. Kulka představil mnoho inovací ve svých průmyslových designech, včetně přirozeného osvětlení a zavedení zasklených továrních stropů na Nový Zéland. V budově E. Robinson (1959) navrhl Kulka dvojitý okenní systém tak, aby kanceláře v hlubších úsecích této konstrukce mohly těžit z vnitřních skleněných fasád, které umožnily aby přirozené světlo proniknulo do těchto pracovních prostor. Ve vchodu do budovy Fletcher (1941-1942) navrhl Kulka dramatické zahnuté schodiště lemované světlým mramorem a místním žlutým dřevem.\n\nSoukromě Kulka realizoval přes 40 dřevěných domů na celém území Nového Zélandu. Jeho dřevěné domy byly inovativní ve svém prostorovém a materiálovém rozlišení. Halberstamův dům ve Wellingtonu (1945) je vynikajícím příkladem Kulkovy schopnosti navrhnout kompaktní minimalistické byty. Jednopatrový bungalov se nachází na vrcholu malého kopce ve Wellingtonu. Měl skromný rozpočet a komisařům byla předložena řada poválečných stavebních omezení. Navzdory těmto omezením postavil Kulka působivý krychlový bungalov s tmavě mořeným dřevěným exteriérem, a ze světelného a uklidňujícího interiéru, skládaný z jemných medově zbarvených dřevěných panelů a čisté vláknité omítky. V tomto malém rodinném domě je malé piano nobile postavené rafinovaně do salonku. Tento výklenek je oddělen od hlavního těla salonku minimálním gestem knihovny, která je mírně vysunutá do salonku. Malý snížený strop nad nobilem dodává pocitu oddělitelnosti a přilnavosti tohoto pod prostoru. Vestavěné sezení na obou stranách krbu je umístěno s výhledem na severní kopce a přírodní světlo. Komfort, hospodárnost a funkčnost jsou spojeny pro pocit jemné uhlazenosti. Bez ohledu na to, že vila Halberstamu je ve srovnání s jinými Kulkovými domy na Novém Zélandu velice skromná, zůstává příkladem Kulkovy práce prostorově i materiálně.\n\nKulkova plodná stavební kariéra na celém území Nového Zélandu nadále ovlivňuje moderní architekturu na Novém Zélandu.\n\n\n\n\n\n\nKulka napsal řadu odborných textů o architektuře, včetně:\n\n\n\n"}
{"id": "700771", "url": "https://cs.wikipedia.org/wiki?curid=700771", "title": "Kvalifikace na Mistrovství světa ve fotbale 2002 (UEFA) – skupina 7", "text": "Kvalifikace na Mistrovství světa ve fotbale 2002 (UEFA) – skupina 7\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Z pěti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id=\"Bosnia-Herzegovina v ESP\">\n\n<div id=\"ISR v LIE\">\n<div id=\"LIE v AUT\">\n\n<div id=\"ESP v ISR\">\n<div id=\"ISR v Bosnia-Herzegovina\">\n\n<div id=\"AUT v ESP\">\n<div id=\"Bosnia-Herzegovina v AUT\">\n\n<div id=\"ESP v LIE\">\n<div id=\"LIE v Bosnia-Herzegovina\">\n\n<div id=\"AUT v ISR\">\n<div id=\"AUT v LIE\">\n<div id=\"LIE v ISR\">\n\n<div id=\"ESP v Bosnia-Herzegovina\">\n<div id=\"ISR v ESP\">\n<div id=\"Bosnia-Herzegovina v ISR\">\n\n<div id=\"ESP v AUT\">\n<div id=\"AUT v Bosnia-Herzegovina\">\n\n<div id=\"LIE v ESP\">\n<div id=\"Bosnia-Herzegovina v LIE\">\n<div id=\"ISR v AUT\">\n\n"}
{"id": "700772", "url": "https://cs.wikipedia.org/wiki?curid=700772", "title": "Timar", "text": "Timar\n\nTîmâr býval za Osmanského Turecka institut, pomocí nějž se v době mezi 14. a 16. stoletím se materiálně vybavovala část armády. Navazoval na byzantskou pronii.\n\nV dobách a společnostech, kdy již či už byla výkonnost centrálních úřadů slabá a selhávaly i systémy soudní či policejní, bylo \njednodušší místo placení žoldu poskytnout námezdnímu vojákovi oblast, která ho živila. Poplatky a daně, které se platily (špatně) státu a někde cestou do ústředí se jejich významná část nebo i celé poztrácely, se nyní buď všechny nebo významná část ponechávaly timariotovi (držitel tîmâru). Pokud timarioté dodržovali své závazky, pak systém fungoval. Pokud ale poklesla schopnost státu plnění závazků vynucovat, pak bylo zle...\n\nTimarioté byli držitelé půdy, která jim byla dávána přímo sultánem či jeho veliteli se sultánovým pověřením. Byla jim ponechávána podstatná část příjmu z půdy, kterou měl výměnou za vojenskou službu. Rolníci usedlí na této půdě mu byli následně také předáni. Měl nad nimi policejní, ale nikoli soudní pravomoce – potrestáni mohli být pouze, když tak rozhodl soudce. To byl rozdíl od středověkých západoevropských rytířů, kteří navíc své léno dědili. Timarioté měli tato práva pouze osmanským státem propůjčena obvykle na tři roky. Na oplátku byli Timarijové odpovědní za ochranu lidí na své půdě a za rekrutování a cvičení svých vojáků. Původně byl každý timariot automaticky a výhradně sipahí, ale nikoli obráceně: byli i sipahíové – kapikuliští, kteří nebyli timarioté (i když někteří z nich za odměnu tîmâr drželi).\n\nTîmâr byla nejmenší část půdy držená sipahím, poskytující roční výnos okolo 20 000 akçí. Sipahí, který držel tîmâr byl zavázán poskytovat 5 vojáků (jebelijů). Ziamet byl tîmâr, vynášející mezi 20 000 a 100 000 akçí a byl držen sipahíjskými důstojníky – museli poskytovat 20 vojáků. Has byla největší část půdy, dávající přes 100 000 akçí a byla držena pouze nejvyššími příslušníky armády – museli poskytovat mnohem více než 20 vojáků. S těmito vojáky byli povinnování každoroční vojenskou službou – účastí na vojenském tažení. Sultán se tedy nerozhodoval, jestli bude válka, ale kde a s kým. Proto byla v době fungování systému tîmârů a před jejím technickým zaostávánim Osmanská říše tak vytrvalým a tehdy tedy nebezpečným nepřítelem evropským státům. \n\nJebeli znamená ozbrojený či obrněný a tito vazalové měli mít koně a být plně vyzbrojeni jako sipahí sám. Byli většinou syny, bratry či bratranci sipahíje a jejich postavení bylo podobné spíše panošům než mužům ve zbrani.\n\nVojensky úspěšní janičáři se dožadovali odměn ve formě tîmârů a i jinak se jich začínalo nedostávat. Řada jednotlivých tîmârů vynášela více než oněch vyžadovaných 20 000 akçí a dělily se a jednotlivé díly tvořily další tîmâr. \nVýsledkem bylo, že jeden timariot měl svůj tîmâr ve více obcích a jedna obec často měla více než jednoho timariota. \nPolicejní pravomoce se křížily a kontrola přidělování a držba tîmârů byla dosti komplikovaná a s postupující korupcí osmanských úřadů od konce 16. století a také se zvýšenou vahou pěchoty vybavené střelnými zbraněmi (puška byla levnější než kůň) byly tîmâry \npřidělovány často bez původního protiplnění, které také postupně přestalo být kontrolováno.\n"}
{"id": "700776", "url": "https://cs.wikipedia.org/wiki?curid=700776", "title": "Guntram Bohatý", "text": "Guntram Bohatý\n\nGuntram Bohatý (německy Guntram der Reiche, latinsky Guntradamus dives) (* ? – † 973) byl říšský hrabě v oblasti Breisgau a je považován za praotce rodu Habsburků.\n\nGuntram, později zvaný Bohatý, pocházel z Eberhardské větve významného říšského rozrodu Etichonů, který byl pravděpodobně fransko-burgundsko-vizigótského původu a jehož dominium leželo na území dnešního Alsaska a Porýní.\n\nPřes svůj význam a vliv byl Guntram na říšském sjezdu v srpnu 952 v Augsburgu obviněn ze zrady a byla mu na příkaz samotného císaře odňata velká část jeho majetku. Přesto si udržel určitý vliv a majetek, ale vliv srovnatelný s původní pozicí získali až Guntramovi vnuci, z nichž Radbot, hrabě klettgauský založil opatství Muri, které se později stalo místem odpočinku prvních Habsburků a i díky tomuto spojení je Guntram považován za praotce rodu Habsburků. Taktéž je Radbot jedním z možných zakladatelů hradu Habichtsburg, který dal později jméno slavnému rodu Habsburků, ale jeho účast na tomto aktu není jistá a alternativní teorie hovoří o tom, že hrad Habischtsburg založil až Werner I. Habusburský.\n\nHlavním důkazem pro tvrzení, že Guntram Bohatý je předkem rodu Habsburků jsou právě zápisy v opatství Muri, ale i přes tyto záznamy není zcela jisté, zda byl opravdu Guntram předkem rodu Habsburků, ale jeví se jako nejpravděpodobnější a historicky doložený.\n\nO Guntramových potomcích není příliš věrohodných informací, ale předpokládá se, že měl 3 syny – Lancelin (Landold) (*955/960 – † 991), Eberhard a Kancelin, přičemž ale Lancelin a Kancelin jsou někdy pokládáni za jednu a tutéž osobu.\n"}
{"id": "700779", "url": "https://cs.wikipedia.org/wiki?curid=700779", "title": "San Gabriel", "text": "San Gabriel\n\nSan Gabriel je město v Los Angeles County ve státě Kalifornie ve Spojených státech amerických. Je pojmenováno po misii San Gabriel Arcángel. Město postupně rostlo okolo misie a je jedním z původních sídel existujících při vzniku okresu Los Angeles v roce 1852. V roce 1913 byl začleněn jako město.\n\nPodle sčítání lidu z roku 2010 zde žilo 39 718 obyvatel. Město je mixem asijské (především čínské) a hispánské kultury, bělochů je zde pomálu.\n\n\nObyvatelé hispánského nebo latinskoamerického původu, bez ohledu na rasu, tvořili 25,7% populace.\n"}
{"id": "700783", "url": "https://cs.wikipedia.org/wiki?curid=700783", "title": "Zbyněk Hotový", "text": "Zbyněk Hotový\n\nZbyněk Hotový (11. října 1953 - 29. listopadu 2019) byl český fotbalista, útočník, reprezentant Československa.\n\nZa československou reprezentaci odehrál v letech 1981-1983 dvě utkání, dvakrát startoval i v reprezentačním B-mužstvu a jednou v olympijském výběru. V lize odehrál 177 utkání a dal 24 gólů. Za Slavii Praha (1976-1985), kam přišel z TJ Baník Most, odehrál celkem 406 zápasů a vstřelil 90 branek. V Poháru UEFA nstoupil ve 2 utkáních a dal 1 gól.\n\n\n"}
{"id": "700785", "url": "https://cs.wikipedia.org/wiki?curid=700785", "title": "Kvalifikace na Mistrovství světa ve fotbale 2002 (UEFA) – skupina 8", "text": "Kvalifikace na Mistrovství světa ve fotbale 2002 (UEFA) – skupina 8\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Z pěti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id=\"ROU v Lituania\">\n\n<div id=\"HUN v ITA\">\n<div id=\"Lituania v Georgia\">\n\n<div id=\"ITA v ROU\">\n<div id=\"Lituania v HUN\">\n\n<div id=\"ITA v Georgia\">\n<div id=\"HUN v Lituania\">\n\n<div id=\"ROU v ITA\">\n<div id=\"Georgia v ROU\">\n\n<div id=\"ITA v Lituania\">\n<div id=\"ROU v HUN\">\n\n<div id=\"Georgia v ITA\">\n<div id=\"Lituania v ROU\">\n\n<div id=\"HUN v Georgia\">\n<div id=\"Lituania v ITA\">\n\n<div id=\"Georgia v HUN\">\n<div id=\"HUN v ROU\">\n\n<div id=\"Georgia v Lituania\">\n<div id=\"ITA v HUN\">\n\n<div id=\"ROU v Georgia\">\n\n"}
{"id": "700787", "url": "https://cs.wikipedia.org/wiki?curid=700787", "title": "Vojtech Jankovič", "text": "Vojtech Jankovič\n\nVojtech Jankovič (24. září 1928 – 24. února 1993) byl slovenský fotbalista, obránce, reprezentant Československa. Za československou reprezentaci odehrál roku 1957 jedno utkání (zápas Mezinárodního poháru s Rakouskem), 6x startoval v reprezentačním B-mužstvu. V lize odehrál 269 utkání a dal 3 góly. Hrál za Slovenu Žilina (1948-1950, 1954), ATK Praha (1950-1952) a Slovan Bratislava (1955-1964), s nímž získal roku 1955 titul mistra republiky a dvakrát československý pohár (1962, 1963). 7x startoval v evropských pohárech.\n\n\n"}
{"id": "700788", "url": "https://cs.wikipedia.org/wiki?curid=700788", "title": "Jindřich Jindra", "text": "Jindřich Jindra\n\nJindřich Jindra (19. května 1936 Přeštice – 25. listopadu 2001) byl český fotbalista, brankář, reprezentant Československa. Jeho syn Petr Jindra nastoupil za Hradec ve 2 ligových utkáních.\n\nZa československou reprezentaci odehrál v letech 1961–1964 dvě utkání, dvakrát startoval i v reprezentačním B-mužstvu. V československé lize nastoupil ve 143 utkáních. Hrál za Spartak Hradec Králové (1957–1967), s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. S Hradcem postoupil i do čtvrtfinále Poháru mistrů evropských zemí. V Poháru mistrů evropských zemí nastoupil ve 4 utkáních.\n\n\n"}
{"id": "700789", "url": "https://cs.wikipedia.org/wiki?curid=700789", "title": "Vilém I. Míšeňský", "text": "Vilém I. Míšeňský\n\nVilém I. Míšeňský řečený \"Jednooký\" ( \"Wilhelm I., der Einäugige\", 19. prosince 1343, Drážďany – 9. února 1407, Grimma) byl míšeňský markrabě.\n\nByl nejmladším synem míšeňského markraběte Fridricha a Matyldy, dcery císaře Ludvíka Bavora. Osiřel jako šestiletý a jeho poručníkem se stal starší bratr Fridrich. Vilém byl častým hostem na pražském dvoře Karla IV. a 1. března roku 1358 byl zasnouben s císařovou neteří Alžbětou. Výsledkem politicky motivovaného sňatku, ke kterému došlo roku 1366, mělo být zakončení neshod mezi Wettiny a císařem na území Vogtlandu. Vilém měl k císaři blízký vztah, často se vyskytoval v Praze a doprovázel jej roku 1368 na římské jízdě.\n\nK narušení vzájemných vztahů dočasně došlo díky Karlově akviziční politice a rozkol mezi oběma rody měl být narovnán plánovaným sňatkem císařovy dcery a Vilémova synovce. Roku 1378 se Vilém zúčastnil císařova pohřbu. Po smrti bratra Fridricha III. se roku 1382 stal míšeňským markrabětem a od roku 1391 vládl v Braniborsku jménem švagra, moravského markraběte Jošta. 8. září 1393 mu Jošt zastavil za 12 000 florenů města a hrady Treuenbrietzen, Bielitz, Mittelwalde, Trebin i Saarmünde v Braniborsku.\n\nV listopadu roku 1400 zemřela Alžběta a Vilém se roku 1402 v dosud nenaplněné touze po dědici znovu oženil s patnáctiletou Annou Brunšvickou. Zemřel bezdětný v únoru 1407 a byl pohřben v míšeňské katedrále. Společně s první chotí Alžbětou je zobrazen ve \"Spalatinově kronice\" ze 16. století. Dědici Míšeňska se stali synovci Fridrich, Vilém a Fridrich Saský.\n\n"}
{"id": "700794", "url": "https://cs.wikipedia.org/wiki?curid=700794", "title": "Kvalifikace na Mistrovství světa ve fotbale 2002 (UEFA) – skupina 9", "text": "Kvalifikace na Mistrovství světa ve fotbale 2002 (UEFA) – skupina 9\n\nZápasy této kvalifikační skupiny na Mistrovství světa ve fotbale 2002 se konaly v letech 2000 a 2001. Z pěti účastníků si postup na závěrečný turnaj vybojoval vítěz skupiny. Celek na druhém místě hrál baráž.\n\n<div id = \"FIN v ALB\">\n\n<div id = \"GER v GRE\">\n<div id = \"ENG v GER\">\n\n<div id = \"GRE v FIN\">\n<div id = \"ALB v GRE\">\n\n<div id = \"FIN v ENG\">\n<div id = \"ENG v FIN\">\n\n<div id = \"GER v ALB\">\n<div id = \"ALB v ENG\">\n\n<div id = \"GRE v GER\">\n<div id = \"FIN v GER\">\n\n<div id = \"GRE v ALB\">\n<div id = \"ALB v GER\">\n\n<div id = \"GRE v ENG\">\n<div id = \"ALB v FIN\">\n\n<div id = \"GER v ENG\">\n<div id = \"FIN v GRE\">\n\n<div id = \"ENG v ALB\">\n<div id = \"ENG v GRE\">\n\n<div id = \"GER v FIN\">\n\n"}
{"id": "700798", "url": "https://cs.wikipedia.org/wiki?curid=700798", "title": "Zdeněk Kropáček", "text": "Zdeněk Kropáček\n\nZdeněk Kropáček (* 31. března 1939 v Bratislavě) je český horolezec, elektrotechnický inženýr (obor sdělovací technika) v důchodu.\n\nStudoval ČVUT v Praze, roku 1961 získal diplom inženýra elektrotechniky v oboru slaboproudá elektronika. Pracoval v telekomunikacích, před odchodem do důchodu dokonce jako ředitel pro okresy Děčín a Česká Lípa. V roce 1990 zvolen starostou města Děčína. V roce 1995 mu byla udělena Cena ministra životního prostředí České republiky. V roce 1998 se stal nositelem ceny Grahama Bella za zásluhy v oboru telekomunikací.\n\nAktivním horolezcem je od září 1959, jeho prvním dobytým vrcholem se stala pískovcová Baldurova jehla (Jetřichovice). Na pískovci se účastnil 566 prvovýstupů, z toho 122 na předtím neslezené věže. Často se vydával do Vysokých Tater, pozoruhodné jsou jeho traverzy hlavního hřebene bez předchozích vynášek zásob v zimě 1979 (Kopské sedlo – Batizovské sedlo) a v zimě 1980 (Laliové sedlo – Vysoká). V letech 1977, 1985, 1986, 1987, 1988 (2x) a 1989 absolvoval výstupy na Kavkaze. Mezi zajímavé patří výstupy: Ušba, traverz Lalver – Gistola – Tetnuld, Tot Tau. V šedesátých a sedmdesátých letech byl činný ve vrcholových komisích, ale roku 1988 činovnictví v horolezectví zanechal na protest proti novým trendům provádění prvovýstupů s porušováním pravidel pískovcového lezení.\n\nJe to první Čech, který má slezeny všechny vrcholy Labských pískovců (zahrnuté v průvodci Kletterführer Elbsandsteingebirge Böhmische Schweiz – Sportverlag Berlin 1979). Je čestným členem Českého horolezeckého svazu.\n\nByl členem autorského kolektivu horolezeckého průvodce Pískovcové skály v Čechách – Severní Čechy (Olympia 1980) a jeho dodatků.\n\n"}
{"id": "700799", "url": "https://cs.wikipedia.org/wiki?curid=700799", "title": "Finále ženské dvouhry ve Wimbledonu 2011", "text": "Finále ženské dvouhry ve Wimbledonu 2011\n\nFinále ženské dvouhry ve Wimbledonu 2011 se stalo vyvrcholením soutěže dvouhry žen 125. ročníku turnaje, v níž 2. července 2011 Češka Petra Kvitová porazila za osmdesát pět minut Rusku Marii Šarapovovou po setech 6–3, 6–4 a získala premiérový grandslamový titul.\n\nPro Šarapovovu se jednalo o páté finále ve dvouhře grandslamu s předchozí bilancí tři výhry a jedna porážka. Kvitová hrála na této turnajové úrovni premiérový finálový zápas. Po Martině Navrátilové a Janě Novotné se výhrou stala třetí tenistkou narozenou na území České republiky, která triumfovala v ženském wimbledonském singlu.\n\nSoučasně byla také první levorukou vítězkou od roku 1990 a první takovou finalistkou od roku 1994. Obě daná finále tehdy odehrála Martina Navrátilová. V celé historii wimbledonského turnaje se stala teprve čtvrtou levorukou vítězkou a celkově 16. šampiónkou v otevřené éře tenisu.\n\nWimbledon 2011 byl třetí grandslamový tenisový turnaj sezóny, který se konal od pondělí 20. června do neděle 3. července, tradičně na travnatých dvorcích v londýnském All England Lawn Tennis and Croquet Clubu. Hrálo se na trávě typu \"Perennial Ryegrass\" sestřižené do výšky 8 mm.\n\nObhájkyní titulu byla Američanka Serena Williamsová, která od triumfu 2010 téměř celý rok ze zdravotních důvodů nehrála. Přestože před turnajem figurovala na 25. místě, organizátoři ji nasadili jako číslo sedm. Po osmifinálovém vyřazení v nové klasifikaci 4. července opustila první světovou stovku a se ziskem 340 bodů klesla na 175. pozici.\nFinále se odehrálo na centrálním dvorci se zatahovací střechou a kapacitou 15 000 diváků, což z něj k roku 2011 činilo čtvrtý největší tenisový dvorec na světě.\n\nV královské lóži byli přítomni významní hosté, vedle wimbledonských vítězů včetně Jana Kodeše, Martiny Navrátilové, Billie Jean Kingové, Jany Novotné, Amélie Mauresmové, Martiny Hingisové či Lindsay Davenportové, také bývalá americká ministryně zahraničních věcí Condoleezza Riceová, herečka Anne Hathaway společně se svým přítelem hercem Adamem Shulmanem, prezident Českého tenisového svazu Ivo Kaderka. Přítomen byl i šéf a spolumajitel mateřského klubu Kvitové TK Agrofert Prostějov Miroslav Černošek, který je i jejím manažerem, stejně tak rodinní příslušníci – otec Jiří Kvita, matka Pavla Kvitová i oba její bratři Jiří Kvita a Libor Kvita.\n\nZápasu také přihlížel přítel a snoubenec Marie Šarapovové slovinský basketbalista Saša Vujačič a český velvyslanec ve Spojeném království Michael Žantovský.\n\nObě finalistky shodně zaznamenaly turnajový rekord aktuálního ročníku ve statistice nejvíce proměněných brejkbolů s 33 takto zahranými míči. Před tímto zápasem na sebe narazily pouze v únoru 2010, kdy na tvrdém povrchu v semifinále turnaje v Memphisu pátá nasazená a světová šedesát šestka Kvitová podlehla po setech 4–6, 3–6 turnajové jedničce a šestnácté tenistce světa Šarapovové.\n\nDvacetičtyřletá Maria Šarapovová (nar. 1987), bývalá světová jednička a wimbledonská vítězka z roku 2004, když tehdy ve finále zdolala Serenu Williamsovou 6–1, 6–4, byla za Zvonarevovou aktuálně druhou nejvýše postavenou ruskou hráčkou na žebříčku WTA ve dvouhře, kde figurovala na 6. místě se ziskem 5 021 bodů. V následném pondělním vydání žebříčku WTA ze 4. července se po finále posunula na 5. příčku se 6 141 body.\n\nV předchozí části sezóny 2011 triumfovala na jednom turnaji v Římě.\n\nDo turnaje nastupovala jako pátá nasazená hráčka. V zápasech před finále neztratila ani jeden set. Nejvíce gamů proti ní uhrála ve druhém kole Britka Laura Robsonová, která ztratila první sadu až v tiebreaku poměrem 4:7, druhou pak v poměru 3–6.\n\nDvacetijednaletá Petra Kvitová (nar. 1990) v předchozí části sezóny 2011 vyhrála tři turnaje na okruhu WTA v Brisbane, Paříži a Madridu.\n\nZ pozice nejlepší české tenistky na žebříčku WTA pro dvouhru nastupovala do grandslamu z 8. místa se ziskem 4 337 bodů. Organizátoři soutěže posunuli na sedmou pozici obhájkyni titulu Serenu Williamsovou, která ovšem na žebříčku před Wimbledonem figurovala až na 25. místě.\n\nPo turnajovém vítězství si Kvitová připsala 2 000 bodů, ale ve skutečnosti se jednalo o zisk 1 100 bodů, protože obhajovala své wimbledonské maximum – semifinálovou účast z roku 2010, za níž obdržela 900 bodů. V pondělí 4. července v aktualizované klasifikaci žebříčku WTA postoupila na 7. příčku s 5 437 body.\n\nNa cestě do finále ztratila dva sety vždy ve druhém dějství utkání, ve čtvrtfinále s loňskou semifinalistkou Bulharkou Cvetanou Pironkovovou a v semifinále se čtvrtou nasazenou Běloruskou Viktorií Azarenkovou. Rozhodující sady obou těchto zápasů vyhrála poměrem 6–2.\n\nTrenérský tým tvořili kouč David Kotyza a kondiční trenér Jozef Ivanko.\n\nHlavní rozhodčí utkání byla Britka Alison Langová. Na průběhu zápasu se také podíleli čároví rozhodčí a sběrači míčků. Závěrečný rozhovor na kurtu s oběma aktérkami vedla bývalá anglická tenistka Sue Barkerová, dnes moderátorka sportovního vysílání televize BBC.\n\nUtkání se uskutečnilo v sobotu 2. července 2011 na centrálním dvorci od 14:00 hodin Britského letního času (13:00 UTC; 15:00 hod SELČ).\n\nLos vyhrála Šarapovová a do úvodu utkání zvolila příjem. Kvitová zahájila zápas v 15:10 hodin a při prvním podání Rusce nabídla brejkbol, který soupeřka proměnila. V následné hře také Češka docílila prvních dvou bejkbolů a za stavu 15:40 první z nich využila, čímž dosáhla rebreaku a vyrovnala poměr gamů na 1–1. Za stavu 3–2 servírující pátá nasazená hráčka podruhé ztratila hru, když nezachránila brejkbol za poměru 30:40 a rozdíl dvou her 2–4 do konce setu již nedokázala zvrátit.\n\nPrvní sada tak skončila za čtyřicet minut výsledkem 6–3 pro Kvitovou.\n\nV úvodu druhé sady ztratila Šarapovová opět podání a poté co Češka vyhrála ze shody servis, dostala se do vedení 2–0 na gamy. Následně i osmá nasazená tenistka neudržela vedení a Ruska po proměněném brejkbolu vyrovnala na 2–2. Druhé dějství pokračovalo dalšími třemi hrami v řadě, v nichž si obě soupeřky vzaly podání. V poslední z nich za stavu 3–4 Šarapovová popáté v zápase neudržela servis a Kvitová po druhém proměněném brejkbolu odskočila na rozdíl dvou gamů v poměru 5–3. Wimbledonská šampiónka z roku 2004 již nedokázala reagovat a Češka set zakončila esem (poslední čistá hra), které znamenalo nejen poslední míček celého turnaje žen, ale i zisk prvního granslamového titulu.\n\nDruhý set tak Kvitová vyhrála 6–4 za čtyřicet pět minut a celý zápas za hodinu a dvacet pět minut 6–3, 6–4.\n\nPo skončení zápasu přišel na centrální dvorec prezident All England Clubu princ Edward, vévoda z Kentu, aby finalistkám předal ceny. Nejdříve byla oceněna poražená hráčka Šarapovová stříbrným tácem a do rukou Kvitové pak vévoda vložil stříbrnou mísu Venus Rosewater s vyobrazenými mytologickými výjevy, určenou pro vítězku dvouhry ve Wimbledonu. Následovaly rozhovory s oběma aktérkami a tradiční kolo s trofejemi po dvorci.\n\nKvitová na otázku, jestli toto utkání považuje za nejlepší ve svém životě odpověděla: \"„Myslím, že ano.“\" Dále sdělila: \"„Je to neuvěřitelné tady stát a vidět takové hvězdy jako Jana Novotná nebo Martina Navrátilová. Soustředila jsem se na každý míček a to bylo důležité.“\"\n\nZa titul získala Petra Kvitová prémii 1 100 000 liber (30,2 miliónů korun) a zároveň se posunula do čela finančního žebříčku tenistek v sezóně 2011 s výdělkem 3 189 334 dolarů (více než 53 miliónů korun), finalistka Maria Šarapovová si za turnaj připsala 550 000 liber a celkově jí ve finančním žebříčku žen roku 2011 patřilo páté místo se získanými 2 286 125 dolary.\n\nFinálový zápas v Česku vysílaly živě televizní stanice TV Nova a Nova Sport.\n\nV reakci na finále vyjádřili blahopřání vítězce a finalistce osobnosti společenského a sportovního života.\n\nV pátek 8. července Kvitová obdržela z rozhodnutí městského zastupitelstva čestné občanství Fulneku, města ve kterém vyrostla a k roku 2011 žila. Stala se tak po Janu Amosu Komenském druhou osobou s tímto čestným titulem.\n\nPrezident České republiky Václav Klaus pozval vítězku ve čtvrtek 7. července na osobní návštěvu na Pražský hrad a ve veřejné gratulaci uvedl:\nPředseda vlády České republiky Petr Nečas napsal:\nBezprostřední gratulace zaslali například olympijští vítězové Jaromír Jágr a Roman Šebrle.\nDevítinásobná wimbledonská vítězka ve dvouhře Martina Navrátilová uvedla:\nDalší přítomná wimbledonská šampiónka Amélie Mauresmová dodala:\nPrezident tenisového svazu Ivo Kaderka, který sledoval finále z tribuny, po vítězství Češky prohlásil:\nRuský tisk označil Kvitovou za „železnou lady“. Kommersant ocenil její hru a dodal, že\" „hrála jako svého druhu zrcadlo či odraz Šarapovové. … Až se chvílemi zdálo, že se do ní převtělil Nadal ve svém nejsilnějším vydání, ve kterém dožene i zdánlivě ztracené míče.“\"\n\nSovětský sport komentář uzavřel úvahou: \"„Lidé budou určitě chodit na Mášu i v pětašedesáti, stejně jako nyní chodí na koncerty Lizy Minnelliové – a budou si tehdy pamatovat, kdo bývala Kvitová?“\"\n\n\n\n"}
{"id": "700808", "url": "https://cs.wikipedia.org/wiki?curid=700808", "title": "Vojtěch Kastl", "text": "Vojtěch Kastl\n\nVojtěch Kastl (8. března 1908, Most - 3. ledna 1968) je bývalý český fotbalista, útočník, reprezentant Československa.\n\nV lize odehrál 136 utkání a dal 67 gólů. Hrál za SK Prostějov (1935-1938, 1941-1943) a Baťu Zlín (1938-1941). Jednou startoval ve Středoevropském poháru.\n\nZa československou reprezentaci odehrál roku 1936 jedno utkání (přátelský zápas s Itálií). \n\n"}
{"id": "700815", "url": "https://cs.wikipedia.org/wiki?curid=700815", "title": "Bohuslav Švarc", "text": "Bohuslav Švarc\n\nBohuslav Švarc (6. prosince 1921, Habří - 18. prosince 2011, České Budějovice) byl český odborník na pěstění lesů a bývalý ředitel Lesního závodu Nové Hrady (1956-1982). Za dlouhodobý ekologický způsob hospodaření obdržel v roce 1995 Cenu ministra životního prostředí a od VÚLHM roku 2001 bronzovou medaili za přínos pro vědu a lesnický pěstební výzkum.\n\nNarodil se v lesnické rodině, jeho otec byl lesním hajným u Města České Budějovice. Po čtyřleté lesnické praxi v lesích Města České Budějovice absolvoval Vyšší lesnickou školu v Písku (1941-1945). Po maturitě v roce 1945 nastoupil u bývalého schwarzenberského velkostatku v Hluboké nad Vltavou. Po převzetí jím vedené lesní správy Arnoštov Vojenskými lesy využil nabídky Ústavu pro pěstování lesů v Opočně (od 1. srpna 1951 asistentem lesního rady Huga Koniase), kde vedl pěstební kurzy, řešil úkoly výchovy, přeměn a převodu lesních porostů a melioraci degradovaných lesních půd. Pod odborným vedením Huga Koniase zakládal řadu poloprovozních pokusných ploch zaměřených na realizaci maloplošného podrostního způsobu hospodaření ve významných lesních oblastech v celém bývalém Československu. V té době studoval dálkově na Lesnické fakultě Vysoké školy zemědělské v Praze.\n\nRoku 1954 nastoupil do funkce vedoucího provozu na SLH Nové Hrady, kde se později stal ředitelem lesního závodu. Působil zde až do odchodu do důchodu. V lesích Novohradska prosazoval maloplošný podrostní způsob hospodaření spojený s přeměnou druhové skladby monokultur na porosty smíšené diferencovaným způsobem podle lesních typů. Tento přírodě blízký a ekologicky přijatelný způsob hospodaření přispěl za 28 roků hospodaření na jednom místě ke zvýšení podílu přirozené obnovy na 60 %, zvýšení přírůstu z prosvětlení, zkvalitnění dřevní zásoby a zvýšení odolnosti lesních porostů proti abiotickým a biotickým škodlivým činitelům.\n\nByl aktivní též v ochraně přírody. Byl spoluzakladatelem a dlouholetým předsedou základní organizace Českého svazu ochránců přírody Nové Hrady, iniciátorem ochranářského programu na záchranu jilmů ohrožených grafiózou. Byl neúnavným propagátorem spolupráce mezi lesníky a ochránci přírody, čemuž šel celý život příkladem.\n\n"}
{"id": "700818", "url": "https://cs.wikipedia.org/wiki?curid=700818", "title": "Třída Orca", "text": "Třída Orca\n\nTřída Orca je třída hlídkových a cvičných lodí kanadského královského námořnictva. Všechny osm postavených plavidel je stále v aktivní službě (2011).\n\nStavba šesti lodí, s opcí na další dvě, byla objednána v roce 2004. V následujícím roce byl dokončen projekt a zahájena stavba. Nakonec byla využita i opce. Třída se tak skládá z celkem 8 jednotek, pojmenovaných \"Orca\", \"Raven\", \"Caribou\", \"Renard\", \"Wolf\", \"Grizzly\", \"Cougar\" a \"Moose\". Do služby byly zařazeny v letech 2006–2008. Postavila je loděnice Victoria Shipyards.\n\nTrup lodí je z oceli. Na můstku jsou cvičná stanoviště vybavená moderními komunikačními prostředky, simulující obsluhu plavidel hlavních kategorií. Posádku tvoří čtyři námořníci a 16 kadetů. Lodě nenesou výzbroj, ale v případě potřeby mohou mít na přídi jeden 12,7mm kulomet. Pohonný systém tvoří dva diesely Caterpillar 3516. Nejvyšší rychlost je více než 20 uzlů.\n\n"}
{"id": "700819", "url": "https://cs.wikipedia.org/wiki?curid=700819", "title": "Ivančiná", "text": "Ivančiná\n\nIvančiná je obec na Slovensku v okrese Turčianske Teplice.\nPrvní písemná zmínka o městě pochází z roku 1248. V obci se také nalézá římskokatolický gotický kostel svatého Jana Křtitele ze začátku 14. století a neoklasicistní evagelický kostel ze začátku 20. století.\nObec se nachází v nadmořské výšce 455 a rozkládá se na 3,543 km. Na konci roku 2015 měla obec 86 obyvatel.\n"}
{"id": "700820", "url": "https://cs.wikipedia.org/wiki?curid=700820", "title": "Jiří Klement", "text": "Jiří Klement\n\nJiří Klement (1. března 1948 ve Zbýšově – 16. prosince 2015) byl český fotbalista, odchovanec TJ Baník Zbýšov, útočník, reprezentant Československa.\n\nZa československou reprezentaci odehrál v letech 1972–1974 čtyři utkání, 5× startoval v juniorských výběrech. V československé lize nastoupil ve 177 utkáních a dal 72 gólů. V seniorském fotbale začínal už jako sedmnáctiletý. V jihomoravské 1. A třídě (1964/65: 1 gól, 1965/66: 11 gólů, 1966/67: 25 gólů) a Oblastním přeboru (1967/68: 13 gólů) dal za Baník Zbýšov (1965–1968) rovných 50 branek. Nejvyšší soutěž hrál za Baník Ostrava (1968–1975) a Spartu Praha (1976–1977, na jaře 1976 zde hrál i 2. ligu). Přestože za ni odehrál jen podzim 1975, stal se s Ostravou v sezoně 1975/76 mistrem ligy. Zároveň na jaře 1976 postoupil se Spartou zpět do 1. ligy. Roku 1973 vyhrál s Ostravou československý pohár. V Poháru vítězů pohárů nastoupil v 6 utkáních a dal 3 góly a v Poháru UEFA nastoupil v 5 utkáních a dal 2 góly.\n\n\n"}
{"id": "700823", "url": "https://cs.wikipedia.org/wiki?curid=700823", "title": "Filosofický časopis", "text": "Filosofický časopis\n\nFilosofický časopis je odborné periodikum, které vydává šestkrát ročně Filosofický ústav Akademie věd ČR. Časopis vychází od roku 1953 a je tedy nejstarším dosud vycházejícím českým časopisem věnovaným čistě filosofii.\n\n\"Filosofický časopis\" je vědecká revue, která publikuje příspěvky týkající se jak systematické filosofie, tak dějin filosofie. Často vychází specializované číslo věnované jednomu autorovi nebo úžeji vymezenému problému. Kromě studií časopis uveřejňuje také překlady, informace, recenze a zprávy. Publikuje zde většina předních českých filosofů a také někteří vědci z příbuzných oborů. Od roku 1990 je recenzovaným odborným periodikem a je uváděn v mezinárodních citačních indexech (Web of Science, Scopus, ERIH, ISI, Ulrich’s).\n\nPo dlouhá léta (od rozpadu komunistického režimu v Československu do 2011 r.) byl šéfredaktorem \"Filosofického časopisu\" Petr Horák. V letech 2011-2014 byl šéfredaktorem Mgr. Petr Dvořák, Ph.D.\n\n"}
{"id": "700824", "url": "https://cs.wikipedia.org/wiki?curid=700824", "title": "Miloš Klimek", "text": "Miloš Klimek\n\nMiloš Klimek (20. května 1924 – 5. listopadu 1982) byl slovenský fotbalista, útočník, reprezentant Československa.\n\nV lize odehrál 81 utkání a dal 31 gól. Hrál na postu levé spojky za Jednotu Košice (1945-1948, 1949-1950) a ATK Praha (1948). Byl to rychlý hráč a střelec.\n\nZa československou reprezentaci odehrál v letech 1946-1949 pět utkání a dal 2 branky. 3x startoval v reprezentačním B-mužstvu.\n\n\n"}
{"id": "700830", "url": "https://cs.wikipedia.org/wiki?curid=700830", "title": "Pavel Klouček", "text": "Pavel Klouček\n\nPavel Klouček (* 17. června 1955) je bývalý český fotbalista, útočník, reprezentant Československa.\n\nV československé lize hrál za Bohemians Praha a SU Teplice. V lize nastoupil ve 129 utkáních a dal 33 gólů. Za československou reprezentaci odehrál roku 1978 jedno utkání (přátelský zápas s NDR), 5x startoval v olympijském výběru (2 góly) a 5x za reprezentaci do 21 let. Jednou startoval v Poháru UEFA.\n\nSezóna 2011/2012 - SK Zeleneč (Středočeská I.A třída, sk.B)\n\n\n"}
{"id": "700833", "url": "https://cs.wikipedia.org/wiki?curid=700833", "title": "Jasenovo", "text": "Jasenovo\n\nJasenovo je obec na Slovensku v okrese Turčianske Teplice.\nPrvní písemná zmínka pochází z roku 1392.\nObec se nachází v nadmořské výšce 520 metrů a rozkládá se na ploše 8,333 km. Na konci roku 2017 v obci žilo 133 obyvatel.\n"}
{"id": "700834", "url": "https://cs.wikipedia.org/wiki?curid=700834", "title": "Vilém z Anjou", "text": "Vilém z Anjou\n\nVilém z Anjou ( \"Guillaume d'Anjou\" nebo \"Guillaume FitzEmperesse\", 22. července 1136 Argentan - 30. ledna 1163/1164 Rouen) byl třetím synem vévody Geoffroye z Anjou a Matyldy, dcery anglického krále Jindřicha Beauclerca. Celý svůj krátký život byl věrným straníkem svého staršího bratra Jindřicha, jeho jménem chtěl dobýt Irsko.\n\nRoku 1156 se po Jindřichově boku zúčastnil obléhání hradu Chinon, kde se ukrýval jejich odbojný bratr Geoffroy a v následujících letech získal od Jindřicha četné statky v Anglii. Jindřich plánoval Viléma oženit s Isabelou z Warenne, dědičkou hrabství Surrey. Plán ztroskotal na nesouhlasu canteburského arcibiskupa Tomáše Becketa, který odmítl podpořit žádost o dispenz. Zklamaný Vilém odjel na návštěvu matky do Rouenu, kde v lednu zemřel a byl pohřben v místní katedrále. \n\nKrál Jindřich vinil z bratrovy smrti Tomáše Becketa, což mohlo přispět k vyostření jejich vzájemného sporu. Vzpurný arcibiskup byl roku 1170 zavražděn. Jedním z aktivních účastníků Becketovy vraždy byl i Richard le Breton, bývalý Vilémův společník. Svou spoluúčast na vraždě ospravedlňoval mimo jiné pomstou za Viléma. Isabela z Varenne se roku 1164 provdala za Vilémova nevlastního bratra Hamelina, levobočka vévody Geoffroye.\n"}
{"id": "700835", "url": "https://cs.wikipedia.org/wiki?curid=700835", "title": "2011 v Izraeli", "text": "2011 v Izraeli\n\n\n\nNejvýznamnější události se vztahem k izraelsko-palestinskému konfliktu v roce 2011 byly:\n\nNejvýznamnější palestinské ozbrojené útoky vykonané proti izraelským cílům v roce 2011 byli následující:\n\n\n\nNejvýznamnější izraelské protiteroristické operace vykonané proti Palestincům v roce 2011 byly následující:\n\n\n\n"}
{"id": "700837", "url": "https://cs.wikipedia.org/wiki?curid=700837", "title": "Mistrovství světa ve fotbale 1954 (soupisky)", "text": "Mistrovství světa ve fotbale 1954 (soupisky)\n\nSoupisky na Mistrovství světa ve fotbale 1954, které se hrálo ve Švýcarsku:\n\nHlavní trenér: Zezé Moreira\nHlavní trenér: Aleksandar Tirnanić\nHlavní trenér: Pierre Pibarot\nHlavní trenér: Antonio López Herranz\nHlavní trenér: Gusztáv Sebes\nHlavní trenér: Sepp Herberger\nHlavní trenér: Sandro Puppo\nHlavní trenér: Kim Yong-sik\nHlavní trenér: Juan López\nHlavní trenér: Walter Nausch\nHlavní trenér: Karol Borhy\nHlavní trenér: Andy Beattie\n\nHlavní trenér: Walter Winterbottom\nHlavní trenér: Karl Rappan\nHlavní trenér: Lajos Czeizler\nHlavní trenér: Doug Livingstone\n"}
{"id": "700839", "url": "https://cs.wikipedia.org/wiki?curid=700839", "title": "Ša'ar ha-Gaj", "text": "Ša'ar ha-Gaj\n\nŠa'ar ha-Gaj (: שער הגיא‎, : باب الواد‎, Báb al-Vád, doslova \"Brána údolí\") je strategicky významná soutěska ležící v Jeruzalémském koridoru v Izraeli, která byla místem těžkých bojů během první arabsko-izraelské války v roce 1948.\n\nLeží cca 20 kilometrů západně od Jeruzaléma a cca 37 kilometrů jihovýchodně od Tel Avivu v místech, kde pobřežní planina definitivně přechází do sevřených údolí Judských hor. Dlouhodobě šlo o hlavní spojnici pobřeží a Jeruzaléma. Soutěskou vede vádí Nachal Nachšon, které zde zprava přijímá boční údolí Nachal Ilan. I v současnosti je lokalita dopravně využívaná. Podél Ša'ar ha-Gaj vede dálnice číslo 1, na kterou se zde od jihu napojuje dálnice číslo 38 (tato křižovatka se rovněž nazývá Ša'ar ha-Gaj). Jde o zalesněnou kopcovitou krajinu s řídkým vesnických osídlením. Nejblíže jsou vesnice Mesilat Cijon a Bejt Me'ir cca 2 kilometry na jih a jihovýchod odtud. Na severu leží takzvaný latrunský výběžek a v jeho rámci cca 4 kilometry na severozápad odtud i lokalita Latrun, rovněž strategicky významné místo bojů z roku 1948.\n\nJde o historicky významné místo. Už v roce 1869 tu guvernér Jeruzaléma zřídil hostinec (\"chán\"). Těžil z polohy na stále frekventovanější cestě, kudy se mimo jiné ubírali evropští poutníci. Vybíralo se tu mýtné. Cesta byla vydlážděna na počest rakousko-uherského panovníka Františka Josefa I.. Postupně význam místa poněkud upadal, zejména když byla koncem 19. století zprovozněna železniční trať Jaffa-Jeruzalém. Ve 30. letech 20. století za mandátní Palestiny tu vyrostla čerpací stanice pro automobily.\n\nStrategický význam soutěsky se ukázal během první arabsko-izraelské války, kdy se u nedalekého Latrunu odehrávaly takzvané bitvy o Latrun a kdy se okolo Ša'ar ha-Gaj soustřeďovaly arabské útoky na židovské konvoje směřující do obleženého Jeruzaléma. Už 26. prosince 1947 zde při arabském útoku zemřelo sedm Židů, předtím 19. prosince jeden Žid.\n\nBěhem dubna 1948 v rámci Operace Nachšon dokázali Izraelci ovládnout některé arabské vesnice v okolí a na jistý čas zprovoznit Ša'ar ha-Gaj pro židovské konvoje, ale ještě před koncem měsíce bylo arabské obléhání soutěsky obnoveno. Během Operace Makabi (součást bitvy o Latrun) se sice Izraelcům podařilo dobýt arabské vesnice Dejr Adžub a Bajt Machsir ovládající soutěsku, ale k průlomu u Latrunu opět nedošlo, stejně jako při dalších konfrontacích. Kvůli nemožnosti trvale obsadit soutěsku, respektive její zázemí, byli Izraelci nuceni vybudovat o několik kilometrů směrem na jih nové provizorní silniční spojení s Jeruzalémem, takzvaná Barmská cesta. Výsledek války byl v této lokalitě smíšený. Latrun zůstal v arabském držení a v rámci dohod o příměří z roku 1949 se stal součástí Západního břehu Jordánu ovládaného Jordánskem (byť jen jako vojensky nevýhodně hájitelný latrunský výběžek). Vlastní soutěska Ša'ar ha-Gaj byla sice zahrnuta do území Izraele, ale kvůli jordánskému záboru Latrunu nemohla plnit svou dopravní funkci. Izrael tak v letech 1949–1967 musel zvolit jiné silniční spojení pobřeží s Jeruzalémem.\n\nTeprve během šestidenní války v roce 1967 Izraelci dobyli celý Západní břeh Jordánu, zrušili latrunský arabský opěrný bod a soutěskou Ša'ar ha-Gaj vedli v staronové trase dálnici číslo 1, dodnes hlavní silniční spojení dvou největších měst Izraele. Podél ní tu jsou z pietních důvodů dodnes zachovány trosky izraelských vozů, poškozených během bitev v roce 1948. Události z roku 1948 připomíná název vrchu Šluchat Mišlatim na severní straně údolí a Šluchat Šajarot na straně jižní, kde jsou udržována místa původních bojových pozic.\n\n"}
{"id": "700850", "url": "https://cs.wikipedia.org/wiki?curid=700850", "title": "Nachal Kfira", "text": "Nachal Kfira\n\nNachal Kfira (: נחל כפירה) je vádí v Izraeli, v Judských horách v Jeruzalémském koridoru.\n\nZačíná v nadmořské výšce okolo 700 metrů poblíž obce Qatanna na Západním břehu Jordánu a izraelské osady Har Adar. Směřuje pak k západu výrazně zahloubeným údolím se zalesněnými svahy podél severního okraje hory Har Rafid. Zde vádí přetíná Izraelská bezpečnostní bariéra a tok vstupuje na území Izraele. Zde míjí prameny \"Ejn Kfira\" (עין כפירה), poblíž nichž se nacházejí zbytky arabských staveb a židovského starověkého osídlení. Míjí pak ze severu vesnici Nataf, kde na úpatí hory Har Uzrar přijímá zprava vádí Nachal Sumir a pokračuje dál k západu. Jižně od osady Mevo Choron vstupuje opět krátce na Západní břeh Jordánu, konkrétně do latrunského výběžku. Zleva do něj ústí vádí Nachal Jitla. Zde pak vchází do pahorkatiny okolo Ajalonského údolí, kde zleva ústí do toku Nachal Ajalon, v bývalém nárazníkovém pásmu mezi Západním břehem Jordánu a Izraelem.\n\n"}
{"id": "700856", "url": "https://cs.wikipedia.org/wiki?curid=700856", "title": "Nachal Sumir", "text": "Nachal Sumir\n\nNachal Sumir (: נחל סומר) je vádí v Izraeli, v Judských horách v Jeruzalémském koridoru.\n\nZačíná v nadmořské výšce okolo 550 metrů v nárazníkovém pásmu mezi Západním břehem Jordánu a Izraelem, cca 2 kilometry východně od vesnice Nataf. Směřuje pak k západu výrazně zahloubeným údolím se zalesněnými svahy podél jižního okraje hory Har Uzrar. Zde vádí nedaleko severního okraje vesnice Nataf zprava ústí do toku Nachal Kfira.\n\n"}
{"id": "700858", "url": "https://cs.wikipedia.org/wiki?curid=700858", "title": "Třecí svařování promíšením", "text": "Třecí svařování promíšením\n\nPrincip třecího svařování s promíšením resp. třecího svařování promíšením resp. třecího svařování s rotujícím nástrojem (' ve zkratce FSW) byl vynalezen a patentován v roce 1991 institutem TWI v Cambridge. Při svařování je využíván rotační nástroj s cylindrickým ramenem a profilovaným kolíkem (sondou), který se otáčí a pomalu zanořuje do místa spoje. Vzhledem k relativně velkým silám je zapotřebí pevné upnutí spojovaných dílů. Teplo vzniklé třením mezi svařovacím nástrojem a svařencem způsobuje, že materiál svařence může změknout, aniž by dosáhl teplota tavení. Změklý materiál je přenesen na vlečný okraj nástroje a mechanicky překován těsným kontaktem s ramenem nástroje a profilem sondy. Výsledkem třecího svařování s promíšením je nerozebíratelný spoj s nesymetrickými vlastnostmi. Tato skutečnost je dána rotací nástroje v jednom smyslu a má za následek rovněž nesymetrickou podobu vnitřní mikrostruktury spoje. Pro popis vlastností spoje a vnitřní mikrostruktury je proto velice důležité rozlišovat tzv. vzestupnou a sestupnou stranu spoje.\n\nBěhem svařování dochází v okolí nástroje k velmi složitému toku materiálu. Při pohybu nástroje nejprve dochází těsně před jeho náběžnou stranou k předehřevu materiálu. Ten postupně prochází fází počáteční deformace a následně extruzí. Nejsložitější a nejdůležitější fáze poté probíhá těsně za sondou nástroje v tzv. oblasti spojování, po které již následuje chladnutí. \nParametry procesu jako jsou rychlost otáčení nástroje, rychlost posuvu, velikost přítlaku a velikost úhlu náklonu nástroje závisí na konkrétním druhu svařovaného materiálu, typu nástroje, typu a uspořádání spoje.\n\nPrvní pokus o klasifikaci mikrostruktury FSW svarů provedl P. L. Threadgill v Bulletinu TWI v březnu 1997. Tato práce byla založena výhradně na informacích platných pro hliníkové slitiny. Protože jejich chování se v mnoha aspektech odlišuje od jiných kovových materiálů, nedalo se toto schéma všeobecně použít. Po konzultacích s akademiky a odborníky z průmyslu bylo revidováno. Nové schéma rozděluje zónu svaru do následujících oblastí:\n\nOblast dostatečně vzdálená od osy svaru v níž nebyl materiál svařovaných dílů ovlivněn mechanicky ani tepelně. \n\nTento region leží zřetelně blíže ke středu svaru než základní materiál. Základním znakem této oblasti je, že není ovlivněna plastickou deformací, ale pouze zvýšenou teplotou. Tepelný proces v těchto místech modifikuje mikrostrukturu a tím i mechanické vlastnosti svaru.\n\nOblast svaru v níž je materiál ovlivněn působícím teplem a plastickými deformacemi. Svařovací nástroj v této oblasti materiál plasticky deformuje, avšak vlivem nízké rychlosti deformace nedochází k rekrystalizaci.\n\nUprostřed svaru se vyskytuje zcela zrekrystalizovaná oblast, označovaná nejčastěji jako nugget. Ten se často skládá z jakýchsi vrstev, které se na výbrusu jeví jako řada soustředných oválů (tzv. onion rings, tj. cibulový kroužků). U některých slitin však tento rys nemusí být zřetelný. Tvar nuggetu závisí na použitém materiálu a svařovacích parametrech. Jeho průměr je obvykle o trochu větší než průměr sondy a naopak výrazně menší než průměr unášecího ramene nástroje. Mikrostruktura DXZ oblasti je velice jemná. Velikost zrna závisí na materiálu a svařovacím procesu, ale typicky je menší než 1 μm. \n\nVětšina výhod procesu třecího svařování vyplývá z faktu, že nedochází k žádnému makroskopickému tavení spojovaných částí. Proto je možné svařovat i materiály, které jsou klasickými tavnými metodami obtížně svařitelné (např. hliníkové slitiny tříd 2000 a 7000). Do výčtu výhod FSW technologie lze uvést:\n\nTak jako každá technologie i třecí svařování s promíšením má svá omezení vyplývající z jejího principu. Mezi ně patří:\n\n\nMetoda může být použita pro svařování velkého množství materiálů a jejich kombinací. Základní podmínkou je existence optimalizovaného nástroje vyrobeného z materiálu schopného práce při teplotách kování spojovaných částí. V současné době jsou největší zkušenosti především se svařováním hliníku a jeho slitin.\n\nDále jsou uvedeny hliníkové slitiny, jejichž svařitelnost je touto metodou zaručena.\n\n\nVýzkumné práce v zahraničí probíhaly především na tvářených materiálech. Přesto i zkoušky svařování součástí typu odlitek-odlitek, odlitek-tlačený profil ze stejných materiálů i jejich kombinací byly úspěšné, a lze je doporučit. Pokračující úspěšný vývoj v oblasti konstrukce a materiálů FSW nástrojů již nyní umožňuje také úspěšně svařovat:\n\nV současné době je možné z jedné strany na tupo svařovat materiály o tloušťkách 0,8 – 50 mm (laboratorně 0,3 až 75 mm). V případě větších tlouštěk je nutné provést svařování z obou stran spojovaných součástí (lze pak svařit materiál až o tloušťce 150 mm). \n\nMetodou je možné vytvářet nejen klasické tupé a přeplátované spoje, ale rovněž T-svary, lemové a koutové svary. Pro každý z těchto typů je používán specifický optimalizovaný nástroj. Podélné tupé a obvodové přeplátované svary hliníkových slitin byly s úspěchem použity například při výrobě palivových nádrží raket Delta II, III a IV. FSW proces umožňuje vytvářet obvodové, kruhové, nelineární a třírozměrné svary. Vzhledem k tomu, že nedochází k makroskopickému tavení, nemá gravitace výraznější vliv na samotný proces, a tudíž lze svařovat ve všech polohách.\n\nNejlépe zvládnutým uspořádáním FSW svaru je v současné době klasický tupý svar. Během počátečního ponoření nástroje dochází k velkým silám a zvláště u tupého svaru musí být zajištěno dostatečně pevné a tuhé upnutí spojovaných dílců. V opačném případě hrozí jejich oddělení a vznik mezery mezi hranami v inkriminované oblasti budoucího spoje. \n\nJiž na počátku vývoje technologie FSW bylo zjištěno, že geometrie pracovní části nástroje může mít zásadní vliv na výsledné mechanické vlastnosti spoje. V případě přeplátovaných spojů má velký význam šířka svaru a jeho tvar. Tyto dvě charakteristiky jsou zvláště pak důležité z pohledu únavové odolnosti svarového spoje. První zkoušky třecího svařování přeplátovaných spojů probíhaly za pomoci neoptimalizovaných nástrojů určených pro tupé svary. Při svařování docházelo k některým nežádoucím jevům jako například zeslabování horní spojované součásti. Další potíže činily oxidické vrstvy na rozhraní součástí. Proto se v současné době používají speciální nástroje pro přeplátované spoje.\n\nOblast stavby lodí byla jedním z prvních průmyslových odvětví, kde se metoda třecího svařování promíšením začala komerčně využívat, především v následujících aplikacích:\n\nProdukce rozměrných panelů z hliníkových profilů vyrobených extruzí je přímo předurčena pro využití FSW technologie. Absence příčných svarů a velká tuhost těchto panelů přispívá k výraznému zvýšení bezpečnosti pasažérů v případě nehody. V Japonsku došlo v 90. letech k nevídanému rozmachu této metody spojování právě v oblasti výroby železničních souprav. Společnost Hitachi velice rychle pochopila strategický význam této technologie. U jejího projektu nové generace vysokorychlostních souprav A-train je již většina podélných spojů svařena třením. Do dnešní doby bylo firmou Hitachi za pomoci FSW vyrobeno již více jak 200 vozů různých typů příměstských a vysokorychlostních souprav.\n\nEvropští výrobci železničních souprav jsou ve srovnání s japonskou konkurencí v této oblasti poměrně pozadu. Konkrétní aplikace FSW se začínají teprve objevovat, ale podle vyjádření expertů se tato situace v blízké budoucnosti změní a lze očekávat obdobný vývoj jako v Japonsku. S prvními aplikacemi již přišly společnosti Alstom LHB’s a Bombardier Transportation. První vyztužené panely byly použity u souprav typu Pendolinos (225 km/h).\n\nFSW proces je velice nadějnou spojovací technologií rovněž pro oblast leteckých a „space“ konstrukcí. Na základě studie pracovníků Airbus Deutschland byla metoda třecího svařování označena jako vhodná pro svařování potahových panelů trupů civilních letadel. Naměřená data prokázala, že mechanické i technologické vlastnosti svarových spojů se blíží vlastnostem základního materiálu. FSW je často porovnáváno s klasickým nýtováním. Ve srovnání s ním dochází k razantnímu snížení výrobního času při zvýšení užitných vlastností konstrukce. Ta je aerodynamicky čistější a svým chováním připomíná spíše integrální konstrukci vyrobenou z jednoho kusu materiálu.\n\nJednou z prvních aplikací FSW v aerokosmickém průmyslu byla výroba palivových nádrží raket Delta II, III a IV. Na základě dobrých zkušeností bylo později rozhodnuto o zahájení výroby palivových nádrží také pro Space Shuttle (NASA) a nosiče Falcon 1 a Falcon 9 (SpaceX). Pro výrobu těchto nádrží jsou využívány svařovací stroje umístěné v Marshall Space Flight Center v Hunstville.\n\nSpolečnost Boeing v posledních letech vyvinula značné úsilí ve zdokonalování FSW metody pro její využití při stavbě draků letadel. První aplikací byla výroba podvozkových krytů pro stíhací letouny. V současné době probíhají jejich zkoušky v běžném provozu.\nV nejbližší době se počítá také ze zavedením třecího svařování při spojování podlahových nosníků nákladové rampy u letounu C-17 Globemaster III. \n\nV současné době jsou intenzivně ověřovány možnosti technologie FSW pro použití v oblasti automobilového průmyslu. Příkladem toho může být společný projekt Edisonova institutu pro svařování a TWI zaměřený na konstrukční uspořádání lehkých automobilových karosérií s ohledem na použití FSW. Pro použití třecího svařování přicházejí v úvahu následující aplikace:\n\n\n\n\n"}
{"id": "700863", "url": "https://cs.wikipedia.org/wiki?curid=700863", "title": "Nachal Bejt Chanan", "text": "Nachal Bejt Chanan\n\nNachal Bejt Chanan (: נחל בית חנן) je vádí na Západním břehu Jordánu a v Izraeli, nacházející se v Judských horách v Jeruzalémském koridoru.\n\nZačíná v nadmořské výšce okolo 700 metrů poblíž obce Bajt Anan na Západním břehu Jordánu. Směřuje pak k severozápadu výrazně zahloubeným údolím s odlesněnými svahy a postupně se stáčí k jihozápadu. Zde vádí přetíná Izraelská bezpečnostní bariéra a tok vstupuje na území Izraele, respektive bývalého nárazníkového pásma mezi Západním břehem Jordánu a Izraelem. Vede severně od hory Har Uzrar západním směrem, jižně od palestinské obce Bajt Likja. Severně od izraelské osady Mevo Choron vstupuje opět krátce na Západní břeh Jordánu, konkrétně do latrunského výběžku, přičemž jeho pravý břeh sleduje úsek izraelské bezpečnostní bariéry. Zde vchází do pahorkatiny okolo Ajalonského údolí, kde zleva ústí do toku Nachal Ajalon, opět v nárazníkovém pásmu mezi Západním břehem Jordánu a Izraelem.\n\n"}
{"id": "700865", "url": "https://cs.wikipedia.org/wiki?curid=700865", "title": "Nachal Jitla", "text": "Nachal Jitla\n\nNachal Jitla ( נחל יתלה) je vádí v Izraeli, v Judských horách v Jeruzalémském koridoru.\n\nZačíná v nadmořské výšce okolo 700 metrů na severním okraji města Abu Goš. Směřuje pak k západu rychle se zahlubujícím údolím se zalesněnými svahy podél jižního okraje hory Har Haruach. Ze severu míjí vesnice Jad ha-Šmona a Neve Ilan. Potom se stáčí k severu a zprava přijímá vádí Nachal ha-Chamiša. V tomto úseku vede skalnatým kaňonem se zbytky skalních obydlí, patrně pro mnichy. Potom vede severozápadním směrem a prochází bývalým nárazníkovým pásmem mezi Západním břehem Jordánu a Izraelem. Na jižním okraji izraelské osady vstupuje přímo na teritorium Západního břehu Jordánu, konkrétně do latrunského výběžku. Zde po několika desítkách metrů ústí zleva do vádí Nachal Kfira, která jeho vody odvádí dál do Ajalonského údolí, které zde začíná.\n\nPřes údolí Nachal Jitla byla v 2. dekádě 21. století protažena trasa nové vysokorychlostní železniční tratě Tel Aviv – Jeruzalém, s inženýrsky složitým mostem přes Nachal Jitla, jehož trasování vyvolalo četné protesty environmentalistů. Vzhledem k tomu, že Nachal Jitla zde prochází po hranici Západního břehu Jordánu, vyvolala výstavba tratě i některé mezinárodněpolitické kontroverze. Z tohoto důvodu se ze spolupráce na výstavbě nového železničního úseku v květnu 2011 stáhla německá státní firma Deutsche Bahn.\n\n"}
{"id": "700868", "url": "https://cs.wikipedia.org/wiki?curid=700868", "title": "Třída Kedah", "text": "Třída Kedah\n\nTřída Kedah je třída oceánských hlídkových lodí Malajsijského královského námořnictva, patřící svou konstrukcí do německé rodiny válečných lodí typu MEKO, produkovaných loděnicí Blohm + Voss. V této typové řadě je třída \"Kedah\" označena jako MEKO 100 RMN. Lodě jsou určeny především pro průzkum a hlídkování v námořní ekonomické zóně země.\n\nKontrakt na první šestikusovou sérii byl podepsán v roce 2000. První dvě jednotky byly postaveny v Německu a poté vystrojeny v Malajsii. Další čtyři jsou již kompletně malajsijské. Celá šestice lodí byla postavena v letech 2001–2010.\n\nPlavidla mají v konstrukci prvky technologií stealth, snižujících jejich radarový obraz a infračervenou stopu. Konstrukce je modulární. Výzbroj tvoří jeden 76mm kanón OTO Melara v dělové věži na přídi a jeden 30mm kanón OTO Melara/Mauser. Výzbroj ovšem bude postupně doplňována. Na palubě je například vyhrazen prostor pro instalaci sonaru, protiletadlových a protilodních řízených střel. V probíhajícím tendru na protilodní střely spolu nyní soutěží, pro Malajsijské námořnictvo standardní, typ MM.40 Exocet a nové norské střely Naval Strike Missile. Dalším krokem bude výběr protiletadlových střel. Na zádi se nachází přistávací plocha a hangár pro jeden vrtulník AgustaWestland Super Lynx 300 či Sikorsky S-70B Seahawk. Pohonný systém tvoří dva diesely Caterpillar 3616. Nejvyšší ryhclost dosahuje 22 uzlů.\n\n"}
{"id": "700869", "url": "https://cs.wikipedia.org/wiki?curid=700869", "title": "Anna z Landskronu", "text": "Anna z Landskronu\n\nAnna z Landskronu (v německém originále Anna von Landskron, též uváděno zřejmě omylem jako \"Anna von Landsberg\", v češtině zmiňována též jako \"Anna z Lanškrounu\") je první, historicko-romantická opera ve čtyřech jednáních českoněmeckého skladatele Johanna Josefa Aberta na libreto Christiana Gottfrieda Nehrlicha. Poprvé byla uvedena dne 12. prosince 1858 v královském dvorním divadle ve Stuttgartu.\n\nAbsolvent pražské konzervatoře J. J. Abert působil od roku 1853 jako kontrabasista v orchestru divadla ve Stuttgartu, hlavním městě Württemberského království. Brzy se zde prosadil jako skladatel a roku 1858 toto divadle uvedlo jeho první operu v duchu německého romantismu Louise Spohra nebo Heinricha Marschnera. Kritik Národních listů o ní s časovým odstupem napsal, že „překvapila méně individuelní stránkou výrazu, jako neobyčejnou znalostí účinku divadelního a svěžestí koncepce“ a že její autor „[p]řiznal se hned v první této své práci operistické co přívrženec školy eklektické, kteráž těžila z růzností jednotlivých slohů operních, během času v národě vlašském, francouzském a německém se vyvinuvších“.\n\nPodle Jitky Ludvové se děj libreta odehrává v době nejstarších Přemyslovců. Libreto se však ve skutečnosti opírá o historickou novelu Karla Augusta Enseho \"Die Sterner und die Pfitticher\" (1821) (stejnojmenné drama Otto Roquetta bylo uvedeno roku 1856) a jeho děj je položen do roku 1273 do švýcarského města Basileje. Příběh je romantickou smyšlenkou, ač využívá některých skutečných jmen a historických odkazů. Na pozadí sporů mezi různými frakcemi ve městě se odehrává milostný příběh připomínající \"Romea a Julii\", kdy láska mladých hrdinů, syna a dcery vůdců znepřátelených stran, skončí téměř tragicky. Vnitřní nesvornost způsobenou velkým císařským interregnem (1257-1273) zažehná nově zvolený císař Rudolf I. Habsburský. Adaptace této látky na libreto není z dramatického hlediska zcela povedená (např. postava Hildegard přísahá pomstu hlavnímu hrdinovi a pak bez dalšího mizí z děje), obsahuje však řadu hudebně vděčných situací. Císaře Rudolfa zpíval v při premiéře Jan Píšek, který Abertovo stuttgartské angažmá zprostředkoval.\n\nAbertova prvotina byla ve Stuttgartu přijata značně příznivě (podle referenta \"Bohemie\" „se ve Stuttgartu všeobecně prosadil názor, že německá opera může od Aberta mnohé čekat“, průlom na německá jeviště však skladatel zaznamenal až o několik let později svou třetí operou \"Astorga\".\n\n\nMěsto Basilej (roku 1273) žije již dlouho rozerváno půtkou mezi šlechtickou stranou pod praporem Hvězdy (Stern), jejímž náčelníkem je Dietrich z Ramsteinu, a měšťanskou stranou pod praporem Papoucha (Pfittich), jejíž hlavou jsou purkmistr Heinrich Mönch (Münch) z Landskronu a biskup Heinrich hrabě z Neuenburgu.\n(Kolbiště, po konci turnaje) Lid provolává vítězi městského klání (sbor \"Heil dem Sieger, dem Tapfern, dem Starken\"), mladéu Carlu z Ramsteinu. Spolu se skupinou městských děvčat mu předává zlatý řetěz a vavřínový věnec purkmistrova dcera Anna z Landskronu. Anna a Carl k sobě zjevně cítí náklonnost, na což její otec, biskupova neteř Hildegard a hejtman městské stráže Edgar Berg shlížejí s nevolí: Landskrona hněte, že zvítězil syn vůdce šlechtické strany, zatímco Berga a Hildegard mučí žárlivost.\n\n(Proměna – Zahrada u purkmistrova domu) Annina příbuzná Marie nadšeně vypráví o Carlově vítězství, což Anna s potěšením poslouchá (árie \"Wie schön war Carl, der Held\"). Přichází opěvovaný hrdina; Anna se schová v loubí a vyslechne jeho vyznání lásky (Carlova árie \"Hier will ich weilen… Holde Liebe! deine Zauber\"), pak se mu dá poznat a milenci se uchopí za ruce (duet \"Er/Sie ist's – er/sie naht!\"). Z povzdálí to nevraživě pozoruje Edgar Berg a přísahá Carlovi pomstu (árie \"Ja, sie liebt ihn!\").\n\n(Proměna – Místnost v biskupském paláci) Hildegard sedí u stolu a melancholicky přemítá (árie \"Auf ewig für mich verloren!... Klage, o Herz\"). Přichází Edgar Berg a předává jí dopis Carla Anně, který náhodně zachytil. Hildegard vybuchne s pomstychtivou zuřivostí (duet \"Ha! der Falsche!\").\n\n(Proměna – Spolková místnost v domě kupeckého cechu Saferan) V místnosti se shromáždili zástupci všech městských cechů. Starší mistr cechu mečířů Job Huver je vyzývá k odporu proti pyšné straně Hvězdů (zpěv \"Sehr klug, daß Ihr im Alltagskleid\"). Edgar Berg přináší zprávu o tom, že mladí šlechtici přepadli měšťanskou svatbu, zneuctili nevěstu a zabili ženicha,který se ji pokoušel bránit (árie \"Das Maß ist voll. Im Übermut des Siegs\"). Měšťané přísahají pomstu a volají do boje pod heslem „Vítězství Papouchovi“.\n(Hlavní náměstí v Basileji) Strana Papouchů zvítězila v prvním střetu a ženy a děti vítají bojovníky zpět (sbor \"Als Sieger, frei seh'n wir uns wieder\"). Biskup Heinrich varuje Landskrona před přílišnou sebedůvěrou a považuje tento okamžik za vhodný ke smíru, ale podle purkmistra usmíření není možné. Biskup neodepře měšťanské gardě své požehnání (ansámbl a sbor \"Wir streiten nur für unser gutes Recht\").\n\n(Proměna – Annin pokoj) Marie přináší Anně novinu, že jej otec se vrací z bože živ a zdráv jako vítěz. Ta se však ptá jen po Carlovi, o němž Marie nemá zprávy (Annina árie \"Wie es auch sei, nur ihm gehört mein Leben\"). Anna se vítá s vracejícím se otcem. Ten se obává, že by mohl v dalších bojít přijít o život, a proto by rád viděl dceru provdánu, a to za Edgara Berga (árie \"Mein teures Kind!... Des Vaters Rate fest vertrauen\"). Anna se však přiznává, že její srdce patří Carlovi z Ramsteinu. Landskron je zděšen, zavrhuje svou dceru jako zrádkyni a přes její a Mariiny prosby se hodlá Ramsteinům co nejdříve pomstít v boji (tercet \"Ich bin entehrt, verraten und betrogen\"').\n(Tábor Hvězdů před branami Basileje) Vojáci zpívají bojovou píseň (\"Es ruft der Kampf, es schmettert die Trompete\"), ale na Carla působí více zvuk večerní modlitby doléhající z blízkého ženského kláštera (sbor \"Benedicamus Dominum\").Sám bojuje jen se sebezapřením, jeho myšlenky platí míru a Anně (velká scéna \"Ach diese heil'gen Klänge… Ohne dich, geliebte Seele\"). Annin služebník Kurt mu přináší milostný dopis od své paní. Carl jej čte a nedokáže se udržet, prchá tajně z tábora za ní (árie \"Edler Ritter! hindert jeden Kampf… Auf, auf! im Flug zu ihr\").\n\n(Proměna – Zahrada u purkmistrova domu) Je noc, Anna však nemůže spát a strachuje se o Carla; ten však již je v její zahradě a čeká pod balkonem (Annina romance \"Ich wandle durch die Nacht\" a duet \"Erscheine, Lebensstern!\") Než se však milenci stačí dát do hovoru, vnikají do zahrady měšťanští ozbrojenci vedení Bergem, odzbrojují Carla a odvádějí ho do městského vězení.\n(Kobka městského vězení) Carl s odevzdáním vyčkává svou smrt (árie \"Wie träge schleicht die Nacht\"). Přichází Anna, která jej chce s pomocí oddaného žalářníka osvobodit. Jenže Carl odmítá uprchnout bez ní a Annu zase drží ve městě čest a dceřiná poslušnost (duet \"Dich seh' ich, meiner Augen Licht!\"). Dříve, než se Anna rozhodne, přichází stráž a odvádí Carla k soudu. Anna se v nejvyšší nouzi modlí za Carlův život k Panně Marii (árie \"Was soll ich tun?… Maria! blick herab\").\n\n(Proměna – Císařský sál basilejské radnice) Před shromážděnými radními i ostatními měšťany obžalovává Landskron Carla z toho, že zrádně vnikl do města s úmyslem vydat je nepříteli. To Carl popírá, odmítá však prozradit skutečný důvod své přítomnosti, a je proto odsouzen k smrti. Ale ani Annino přiznání, že to ona jej do obleženého města pozvala, nepomůže: naopak ji přísný otec odsuzuje k tomu, aby sdílela Carlův trest.\n\nV té chvíli uvádí Edgar Berg norimberského purkrabího Fridricha, vyslance nové zvoleného císaře, jímž se stal dávný nepřítel města Basileje hrabě Rudolf Habsburský. Podle slov Fridrichových se městu odnímá soudní pravomoc. V honosném průvodu přichází sám císař a nařizuje oběma znepřáteleným stranám okamžitý smír. Purkmistr ihned obrací a žehná sňatku své dcera s Carlem z Ramsteina. Lid provolává slávu císaři: „Ať žije právo a zákon“ (finále: sbor \"Die Herzen hier schlagen dir liebend entgegen\", zpěv císaře \"Mit Freuden, Kinder, sprech' ich's aus\" a ansámbl \"Jauchzet dem Herrscher des Reiches entgegen\").\n\n\nLibreto \"Anny z Landskronu\"\n"}
{"id": "700875", "url": "https://cs.wikipedia.org/wiki?curid=700875", "title": "Nachal ha-Chamiša", "text": "Nachal ha-Chamiša\n\nNachal ha-Chamiša (: נחל החמישה) je vádí v Izraeli, v Judských horách v Jeruzalémském koridoru.\n\nZačíná v nadmořské výšce okolo 700 metrů západně od obce Ma'ale ha-Chamiša. Směřuje pak k západu rychle se zahlubujícím údolím se zalesněnými svahy podél mezi horami Har Haruach a Har Rafid. Z jihu míjí vesnici Nataf. Potom vstupuje do bývalého nárazníkového pásma mezi Izraelem a Západním břehem Jordánu poblíž latrunského výběžku, kde po pár desítkách metrů ústí do vádí Nachal Jitla, která jeho vody odvádí dál do Ajalonského údolí, které začíná nedaleko odtud.\n\n"}
{"id": "700878", "url": "https://cs.wikipedia.org/wiki?curid=700878", "title": "Castletown (ostrov Man)", "text": "Castletown (ostrov Man)\n\nCastletown (v manštině: \"\") je město na ostrově Man, které se zeměpisně nachází uvnitř farnosti Malew, ale administrativně je oddělené. Leží na jihu ostrova a je jeho bývalým hlavním městem. Dominantou Castletownu je dobře zachovaný hrad Rushen.\n\nCastletown, jehož kořeny sahají do roku 1090, je bývalé manské hlavní město a také sídlo Tynwaldu. Pro město jsou typické úzké uličky a rybářské domky. Od jeho počátků až do současnosti vyplouvají z místního přístavu rybářské lodě. Komerční doprava do tohoto přístavu byla ukončena v 70. letech 20. století, ačkoliv finančnictví a průmysl se v této oblasti stále rozšiřují.\n\nPosledním člověkem odsouzeným k smrti na ostrově Man byl 1. srpna 1872 v Castletownu John Kewish. Roku 1874 se House of Keys, tedy nižší větev manského Tynwaldu, přesunul z Castletownu do Douglasu, současného hlavního města Manu. První telefony se v Castletownu objevily roku 1901.\n\nRozloha Castletownu je 2,3 km. Město leží na severozápadním pobřeží Castletownské zátoky. Na protějším břehu se na poloostrově Langness nachází malá vesnice patřící k obci Derbyhaven. Nedaleko Castletownu se nachází také vesnice Ballabeg, Ballasalla, Colby, Port Erin a Port St Mary. Silnice A3 vede přes z Castletownu přes Douglas až do Ramsey a město protíná také silnice A5, spojující Douglas a Port Erin.\n\n\n"}
{"id": "700882", "url": "https://cs.wikipedia.org/wiki?curid=700882", "title": "Jazernica", "text": "Jazernica\n\nJazernica je obec na Slovensku v okrese Turčianske Teplice.\n\nPrvní písemná zmínka o obci pochází z roku 1361.\n\nObec se nalézá v nadmořské výšce 449 metrů a rozkládá se na 2,921 km². Na konci roku 2017 v obci žilo 319 obyvatel.\n\n"}
{"id": "700884", "url": "https://cs.wikipedia.org/wiki?curid=700884", "title": "Nachal Ilan", "text": "Nachal Ilan\n\nNachal Ilan (: נחל אילן) je vádí v Izraeli, v Judských horách v Jeruzalémském koridoru.\n\nZačíná v nadmořské výšce okolo 700 metrů jižně od obce Neve Ilan. Směřuje pak k západu rychle se zahlubujícím údolím se zalesněnými svahy, přičemž míjí ze severu výšinu zvanou Šluchat Mišlatim. Pak vstupuje do bývalého nárazníkového pásma mezi Izraelem a Západním břehem Jordánu poblíž latrunského výběžku, kde zprava ústí do vádí Nachal Nachšon. Zde se nachází lokalita Ša'ar ha-Gaj, která hrála významnou roli v bojích během první arabsko-izraelské války v roce 1948. Končí zde totiž svahy Judských hor a otevírá se přepolí Ajalonského údolí jako součástí pobřežní planiny.\n\n"}
{"id": "700886", "url": "https://cs.wikipedia.org/wiki?curid=700886", "title": "Segunda División", "text": "Segunda División\n\nSegunda División (v překladu Druhá liga) je druhá nejvyšší španělská fotbalová soutěž. Je pořádána pod hlavičkou \"Liga Nacional de Fútbol Profesional (LFP)\" stejně jako nejvyšší soutěž Primera División. První tři týmy postupují do nejvyšší španělské soutěže Primera División. Naopak tři týmy z konce tabulky sestupují do Tercera División. Nižší soutěží je již zmiňovaná Tercera División. Níže pak stojí různé regionální, většinou amatérské soutěže.\n\nSoutěž je tvořena 22 týmy. Tři týmy z nižší soutěže postupují do Segunda División.\n\nSoutěž byla založena jako celonárodní roku 1929, kdy se odehrál první soutěžní ročník. Do sezony 2010/11 bylo odehráno celkem 80 ročníků. Ročníky 1936 - 1939 byly kvůli občanské válce zrušeny.\n\nSystém soutěže se za dobu existence celkem dvakrát změnil. Původně se soutěž hrála systémem konečné tabulky (ligový formát), kdy vítěz, případně další účastníci postupovaly do Primera División. První změna proběhla před sezonou 1949/50. Tato změna proběhla v rámci celého systému španělských fotbalových soutěží. Jejím důsledkem bylo rozdělení soutěže na dvě skupiny - JIH a SEVER.\n\n"}
{"id": "700887", "url": "https://cs.wikipedia.org/wiki?curid=700887", "title": "Kaľamenová", "text": "Kaľamenová\n\nKaľamenová je malá obec na Slovensku v okrese Turčianske Teplice.\nPrvní zmínka o obci pochází z roku 1240.\nObec se nachází v nadmořské výšce 495 metrů, na pravém břehu potoka Jasenica. Na konci roku 2017 v obci žilo 85 obyvatel.\n"}
{"id": "700888", "url": "https://cs.wikipedia.org/wiki?curid=700888", "title": "Rupert Sheldrake", "text": "Rupert Sheldrake\n\nRupert Sheldrake (narozen 28. června 1942) je anglický biochemik a fyziolog rostlin. Je známý návrhem neortodoxního popisu morfogeneze a výzkumy v oblasti parapsychologii. Jeho knihy a studie vycházejí z jím vytvořené teorie morfické rezonance (anglicky \"morphic resonance\") a týkají se témat jako je vývoj a chování živočichů a rostlin, paměti, telepatie, vnímání a poznávání obecně. Mezi jeho publikace patří \"A New Science of Life\" (1981), \"Seven Experiments That Could Change the World\" (1995, česky „Sedm experimentů, které by mohly změnit svět“, Elfa, 2005 ), \"Dogs That Know When Their Owners Are Coming Home\" (1999, česky „Váš pes to ví“, Rybka Publishers, 2003), a \"The Sense of Being Stared At\" (2003).\n\nRupert Sheldrake se narodil v nottinghamském hrabství ve střední Anglii do rodiny metodistů. Otec jakožto amatérský přírodovědec a mikroskopista syna podporoval v jeho zájmu o živou přírodu. Na anglikánské internátní střední škole si Sheldrake posléze vybral zaměření na přírodní vědy. S podporou stipendia studoval dále biochemii na cambridgské Clare College, kde získal univerzitní cenu za botaniku. Po studiu filozofie a dějin přírodních věd na Harvardově univerzitě (na něž získal grantovou podporu spolku Franka Knoxe, určenou studentům z Austrálie, Kanady, Nového Zélandu a Velké Británie) se vrátil do Cambridge, kde získal doktorský titul v oboru biochemie.\n\n"}
{"id": "700892", "url": "https://cs.wikipedia.org/wiki?curid=700892", "title": "Nachal Nachšon", "text": "Nachal Nachšon\n\nNachal Nachšon (: נחל נחשון) je vádí v Izraeli, v Judských horách v Jeruzalémském koridoru a v pobřežní planině.\n\nZačíná v nadmořské výšce víc než 500 metrů severozápadně od obce Šoreš. Směřuje pak k severozápadu rychle se zahlubujícím údolím se zalesněnými svahy, přičemž míjí po levé straně míjí výšinu zvanou Šluchat Šajarot, po pravé Šluchat Mišlatim. Obě upomínají na minulost této soutěsky zvané Ša'ar ha-Gaj, která hrála významnou roli v bojích během první arabsko-izraelské války v roce 1948. Končí zde totiž svahy Judských hor a otevírá se přepolí Ajalonského údolí. Šlo o dopravně strategický významnou oblast, podobně jako nedaleký Latrun, o který se v roce 1948 rovněž bojovalo. Soutěskou nyní vede dálnice číslo 1. Zprava zde vádí přijímá tok Nachal Ilan. Nachal Nachšon se stáčí k západu, nyní již v otevřenějším Ajalonském údolí, a z jihu obchází lokalitu Latrunu, přičemž zde prochází bývalým nárazníkovým pásmem mezi Izraelem a Západním břehem Jordánu okolo takzvaného latrunského výběžku. Zleva přijímá vádí Nachal Derech Burma, ze severu zde míjí vesnici Neve Šalom a z východu Nachšon, kde se stáčí k severu. Rovinatou krajinou pak vede poblíž turistického parku Mini Israel. Na východním okraje vesnice Kfar Bin Nun potom ústí zleva do toku Nachal Ajalon, přičemž soutok je řešen jako umělá sezónní nádrž Ma'agar Ajalon, zadržující dešťové vody.\n\n"}
{"id": "700896", "url": "https://cs.wikipedia.org/wiki?curid=700896", "title": "Nachal Derech Burma", "text": "Nachal Derech Burma\n\nNachal Derech Burma (: נחל דרך בורמה) je vádí v Izraeli, v Judských horách v Jeruzalémském koridoru.\n\nZačíná v nadmořské výšce víc než 500 metrů severně od obce Bejt Me'ir na západních svazích hory Har Arna a přilehlého hřbetu Šluchat Šajarot. Směřuje pak k severozápadu rychle se zahlubujícím údolím se zalesněnými svahy, přičemž míjí ze severu vesnici Mesilat Cijon. Během první arabsko-izraelské války v roce 1948 šlo o strategicky významné místo. Severně odtud totiž leží soutěska zvaná Ša'ar ha-Gaj ležící v místech, kde končí pobřežní planina a začínají svahy Judských hor. Zdejší cesta byla opakovaně blokována okolními Araby, kteří tak dokázali znemožnit zásobování Židů v Jeruzalémě. V arabském držení zůstala i nedaleká výšina Latrun. Proto byla oblast vádí Nachal Derech Burma narychlo využita pro trasování provizorní zásobovací cesty, takzvané Barmské cesty. V současnosti tudy prochází turistická Izraelská stezka. Vádí Nachal Derech Burma pak ústí zprava do toku Nachal Me'ir, který jeho vody odvádí do nedalekého Ajalonského údolí.\n\n"}
{"id": "700899", "url": "https://cs.wikipedia.org/wiki?curid=700899", "title": "Nachal Me'ir", "text": "Nachal Me'ir\n\nNachal Me'ir (: נחל מאיר) je vádí v Izraeli, v Judských horách v Jeruzalémském koridoru.\n\nZačíná v nadmořské výšce víc než 300 metrů mezi vesnicemi Mesilat Cijon a Bejt Me'ir. Přijímá krátká vádí Nachal Cafran (נחל צפרן) a Nachal Šachlat (נחל שחלת). Prochází pak přímo vesnicí Mesilat Cijon a směřuje k severozápadu údolím se zalesněnými svahy. Zprava přijímá vádí Nachal Derech Burma, které je historicky významné, protože tudy v roce 1948 vedla takzvaná Barmská cesta, provizorní spojení mezi pobřežím a Jeruzalémem. Vádí pak vstupuje do volnější krajiny v přepolí Ajalonského údolí, kde jižně od výšiny Latrunu prochází bývalým nárazníkovým pásmem mezi Izraelem a Západním břehem Jordánu okolo takzvaného latrunského výběžku. Zde poblíž tělesa dálnice číslo 1 ústí zleva do vádí Nachal Nachšon.\n\n"}
{"id": "700903", "url": "https://cs.wikipedia.org/wiki?curid=700903", "title": "Nachal Cafran", "text": "Nachal Cafran\n\nNachal Cafran (: נחל צפרן) je krátké vádí v Izraeli, v Judských horách v Jeruzalémském koridoru.\n\nZačíná v zalesněné krajině v nadmořské výšce víc než 300 metrů mezi vesnicemi Mesilat Cijon a Bejt Me'ir. Ústí pak ve vesnici Mesilat Cijon zprava do toku Nachal Me'ir.\n\n"}
{"id": "700905", "url": "https://cs.wikipedia.org/wiki?curid=700905", "title": "Nachal Šachlat", "text": "Nachal Šachlat\n\nNachal Šachlat (: נחל שחלת) je krátké vádí v Izraeli, v Judských horách v Jeruzalémském koridoru.\n\nZačíná v zalesněné krajině v nadmořské výšce víc než 300 metrů mezi vesnicemi Mesilat Cijon a Bejt Me'ir. Ústí pak ve vesnici Mesilat Cijon zleva do toku Nachal Me'ir.\n\n"}
{"id": "700913", "url": "https://cs.wikipedia.org/wiki?curid=700913", "title": "Katedrála svatého Ruperta a Virgila", "text": "Katedrála svatého Ruperta a Virgila\n\nKatedrála svatých Ruperta a Virgila čili Salzburský dóm ( \"Kathedrale der Heiligen Rupert und Virgil\" nebo \"Salzburger Dom\") je katedrála v rakouském Salzburgu, hlavní kostel katolické salzburské arcidiecéze a nejvýznamnější sakrální stavba města. Je zasvěcena sv. Rupertovi Salzburskému a Virgilovi. Architektem byl Ital Santino Solari a nádherná fasáda a mohutná kupole dómu vykazují typické znaky raného baroka.\n\nHistorie jeho vzniku a vývoje je těsně spjata s narůstající mocí duchovních vládců Salzbuska. Na místě dnešní katedrály byl první kostel postaven biskupem Virgilem ve druhé polovině 8. st. Na konci 12. st. byl nahrazen obrovskou románskou stavbou, což byla pětilodní bazilika a měl to být největší románský kostel mimo území Itálie. Bohužel tato stavba byla 11. prosince 1598 z velké části zničena požárem. Arcibiskup Markus Sittikus pověřil svého italského stavitele a architekta Santina Solariho stavbou nového chrámu. Solari sloučil raně barokní styl s prvky staré římské architektury, a tak vznikl první raně barokní chrám na severní straně Alp.\n\nDne 25. září 1628, uprostřed válečné vřavy třicetileté války, byl chrám slavnostně vysvěcen arcibiskupem Paridem Lodronem. Slavnost vysvěcení chrámu byla největší a nejmonumentálnější, jakou kdy Salzburk zažil. V 50. letech 17. st. bylo dokončeno i západní průčelí stavbou nárožních věží. V roce 1944 byla při jednom z náletů na Salzburk, který byl baštou nacismu, zničena kupole chrámu a část oltáře. Po několika letech stavebních prací byl chrám obnoven ve své bývalé kráse a v roce 1959 nově vysvěcen.\n\nSalcburská katedrála je první kostel severně od Alp, který přesně odpovídá italským barokním vzorům. Architekt Solari přijel do Salcburku z Říma, odkud čerpal inspiraci zejména z  kostela Il Gesù (kupole) a baziliky sv. Petra (zaoblené závěry transeptu). Kupole vysoká 72 m spolu s věžemi, které jsou ještě o 7 m vyšší, dotváří charakteristickou siluetu Starého města. \n\n    Střední fasádě západního průčelí dominují tři vstupní arkády, oddělené mohutnými pilastry, před kterými jsou monumentální sochy sv. Petra a Pavla (uprostřed s atributy klíčů a meče) a patronů katedrály i města sv. Ruperta a sv. Virgila (po stranách s atributy sudem soli a modelem chrámu). Brány v arkádách nesou symboly víry, lásky a naděje (zleva). Nad dolní římsou jsou pak menší sochy čtyř evangelistů. Nad horní římsou je štít, ve kterém jsou dva erby. Lev v levém erbu byl erbovním zvířetem hraběte Parise z Lodronu, který byl arcibiskupem v letech 1619-53, kozorožec v pravém erbu je pak symbol předchozího arcibiskupa Marka Sitticha, hraběte z Hohenemsu, který byl ve funkci hlavy arcidiecéze v letech 1612-19. \n\nTři letopočty na mřížích vstupních bran připomínají, že byl chrám ve své historii třikrát vysvěcen, a to v letech 774, 1628 a 1959.\n\nInteriér katedrály pojme až 10.000 lidí. Hlavní loď sama nemá žádná okna a přijímá jen malé množství světla z kaplí a oratoří, které mají několik oken. Hlavním zdrojem světla se tak stává chór a prostor transeptu. Hlavní malířská výzdoba – fresky a oltářní obraz, jsou dílem Donata Mascagniho. V pravém transeptu na prvním oltáři od presbytáře je obraz Karla Škréty. Zde je také vstup do krypty, kde je panteon salcburských biskupů. Je zde i hrobka sv. Virgila z 8. století. Z vybavení katedrály je nejstarší  velká románská bronzová křtitelnice ulitá v roce 1311 mistrem Jindřichem. Spočívá na čtyřech ležících lvech z 12. st. a ukazuje na své spodní straně pod oblouky galerii biskupů. V této křtitelnici byl pokřtěn Wolfgang Amadeus Mozart (jako \"Joannes Chrysostomus Wolfgangus Theophilus\") a najdete ji hned v první kapli nalevo od vchodu. Varhany jsou z roku 1703. Jednou z  nejmladších součástí katedrály je kazatelna na pravé straně hlavní lodě z roku 1959.\n\nWolfgang Amadeus Mozart ve službách salzburských knížat-biskupů Ondřeje Jakuba z Ditrichštejna a později Zikmunda Kryštofa ze Schrattenbachu zkomponoval ve své funkci dvorního chrámového varhaníka několik mší a duchovní skladby určené právě pro tento chrám.\n\n\n"}
{"id": "700915", "url": "https://cs.wikipedia.org/wiki?curid=700915", "title": "Culmbackova přehrada", "text": "Culmbackova přehrada\n\nCulmbackova přehrada (\"Culmback Dam\") je hydroelektrická a zásobovací přehrada na řece Sultan, přítoku řeky Skykomish, v americkém státě Washington. Byla postavena v roce 1965 a je 200 metrů dlouhá a 80 metrů vysoká. Vrchol přehrady se nachází ve výšce 440 metrů nad mořem. Její vodní nádrž, Spadovo jezero, je zásobárnou pitné vody pro 70 až 75 procent okresu Snohomish, a elektrárna po proudu od přehrady má produkci 112 megawatt. Někteří kritici přehradu obviňují z následků na migraci lososů v řece vyčerpáním štěrku a sedimentů, které jsou potřebné na dně řeky. Provozovatel přehrady ale odporuje tím, že přehrada dramaticky snižuje počet povodňových událostí, což ve skutečnosti pomáhá nejen rybám, ale také lidským obcím. Přehrada byla pojmenována po Georgi Culmbackovi, bývalému starostovi města Everett.\n\nSpoluvlastníky přehrady jsou Veřejné služby okresu Snohomish, které ji také provozují, a město Everett. V roce 1965 byla vybudována pouze 61 metrů vysoká struktura, která byla o devatenáct metrů zvýšena až v roce 1984, což čtyřikrát zvedlo rozlohu Spadova jezera. Některá voda z jezera je přepravena potrubím do elektrárny, odkud se některá voda vrací zpět do řeky, některá je odkolněna do Chaplainova jezera, které také slouží jako zásobárna pitné vody.\n\nPovodí řeky Sultan má rozlohu 220 km² a průměrné roční srážky 4 200 mm.\n\nPřed výstavbou přehrady čerpalo město Everett vodu z Wood Creeku, přítoku řeky Snohomish. V roce 1917 ho ale město kvůli rostoucím potřebám papíren a továren vyměnilo za řeku Sultan. V roce 1929 byla na Chaplain Creeku postavena přehrada, která byla v roce 1942 zvýšena.\n\nVýstavba Culmbackovy přehrady se skládala ze dvou fází. První fáze trvala od roku 1960 do roku 1965 a vzpřímila 61 metrů vysokou přehradu, která vytvořila vodní nádrž o asi čtvrtině dnešní rozlohy Spadova jezera, což je 189 hektarů. Tato výstavba byla provedena také kvůli nahrazení menší, necelých sedm metrů vysoké přehrady deset a půl kilometru po proudu od nové přehrady. Druhá fáze byla dokončena v roce 1984, což zvedlo výšku přehrady o devatenáct metrů a kapacitu vodní nádrže na 204 milionů litrů. Ve druhé fázi byla postavena také elektrárna a oboje potrubí, spojující vodní nádrž s elektrárnou i elektrárnu s Chaplainovým jezerem.\n\nPřehrada se nachází v povodí řeky Sultan, které zabírá asi 220 km² západní strany Kaskádového pohoří. Údolí řeky bylo vytvořeno před asi jedním milionem let, při poslední době ledové. Řeka Sultan byla přinucena plout údolím 1,6 kilometru silným laurentinským ledovcem, který ji zabránil proudit svým původním korytem, jenž nyní využívá řeka Pilchuck. Řeka si tedy musela vytvořit novou roklinu, ve které byla v roce 1965 postavena Culmbackova přehrada.\n\nSpadovo jezero je napájeno především severním ramenem řeky Sultan, ale také jižní rameno řeky a Williamson Creek, který se sem dostává od hory Big Four Mountain.\n\nSpadovo jezero je částí zásobovacího systému pitné vody města Everett, kam patří také Chaplainovo jezero, které leží na Chaplain Creeku, přítoku řeky Sultan, a je asi desetkrát menší. Většina proudu řeky Sultan je na přehradě odkloněna do třináct kilometrů dlouhého potrubí, které ji přepraví do 112 megawattové Jacksonovy elektrárny, kde pohání čtyři turbínové generátory. Dva z nich jsou 47,5 megawattové Peltonovy turbíny a zbylé dvě jsou 8,4 megawattové Francisovy turbíny. Voda z Peltonových turbín je navrácena zpět do řeky Sultan, zatímco zbytek je odkolněn do Chaplainova jezera.\n\nZ Chaplainova jezera voda teče potrubím o průměru 1,2 metru do města Everett. Při období vysoké vody se některá voda vrací do řeky Sultan prostřednictvím Chaplain Creeku. Culmbackova přehrada je schopna propustit vodu přes svůj zvonový splav, který má kapacitu 1 800 m³/s, takže zvládne i stoletou vodu, která na řece Sultan činila 1 300 m³/s.\n"}
{"id": "700916", "url": "https://cs.wikipedia.org/wiki?curid=700916", "title": "Rovnostářství", "text": "Rovnostářství\n\nRovnostářství (nebo též egalitářství) je politická ideologie, podle které by se se všemi lidmi mělo zacházet jako se stejně rovnými. Podle zastánců této ideologie by se ke všem jedincům mělo přistupovat stejně, bez ohledu na jejich pohlaví, věk, genderovou identitu, sexuální orientaci, rasu/etnicitu, náboženské vyznání, třídní postavení a další rozdíly. Někdy se termínem \"rovnostář\" označuje člověk, který se snaží odstranit ekonomické a/nebo sociální rozdíly mezi lidmi. Rovnostářství se občas také chápe jako názor, že rovnost je základní politickou hodnotou.\n\n"}
{"id": "700919", "url": "https://cs.wikipedia.org/wiki?curid=700919", "title": "Mistrovství světa ve fotbale 1958 (soupisky)", "text": "Mistrovství světa ve fotbale 1958 (soupisky)\n\nSoupisky na Mistrovství světa ve fotbale 1958, které se hrálo v Švédsku:\n\nHlavní trenér: Sepp Herberger\nHlavní trenér: Peter Doherty\nHlavní trenér: Karel Kolský\nHlavní trenér: Guillermo Stábile\nHlavní trenér: Albert Batteux\nHlavní trenér: Aleksandar Tirnanić\nHlavní trenér: Aurelio González\nHlavní trenér: Dawson Walker\nHlavní trenér: George Raynor\nHlavní trenér: Jimmy Murphy\nHlavní trenér: Lajos Baróti\nHlavní trenér: Antonio López Herranz\nHlavní trenér: Vicente Feola\nHlavní trenér: Gavriil Kačalin\nHlavní trenér: Walter Winterbottom\n\nNěkteré zdroje uvádějí, že Anglie měla jen 20 členů týmů pro turnaj 1958 ve Švédsku, a jejich seznamy nezahrnují Alana Hodgkinsona a Maurice Setterse. Jiné zdroje, včetně úředních záznamů FIFA World Cup, obsahují seznam 22 hráčů a zahrnují Hodgkinsona a Setterse. Je pravděpodobné, že tito dva hráči byli zařazeni na soupisce předložené FIFA, ale necestovali do dějiště turnaje.\nHlavní trenér: Karl Argauer\n"}
{"id": "700920", "url": "https://cs.wikipedia.org/wiki?curid=700920", "title": "Arcidiecéze salcburská", "text": "Arcidiecéze salcburská\n\nArcidiecéze salcburská (latinsky \"Archidioecesis Salisburgensis\") je katolickým metropolitním sídlem v Rakousku, které je současně obsazeno františkánem Franzem Lacknerem.\n\nArcidiecéze v současnosti spravuje kromě města Salzburg, také celou spolkovou zemi Salcbursko a severovýchod Tyrolska. Je metropolitní diecézí pro západ a jih Rakouska. Hlavním chrámem diecéze je katedrála svatého Ruperta a Virgila.\n\nByla založena roku 739 jako biskupství a v roce 798 se stala arcibiskupstvím, čímž je po arcibiskupství kolínském druhou nejstarší dosud existující arcidiecézí v německy mluvícím prostoru. V letech 1328 – 1803 byla i suverénním státem Salcburské knížecí arcibiskupství.\n\nSalzburskému arcibiskupovi náleží titul Primas Germánie.\n\nOkolo roku 690 založil svatý Rupert na troskách římského města \"Iuvavum\" biskupství, roku 696 klášter svatého Petra (Stift Sankt Peter) a roku 714 i ženský klášter benediktinek na Nonnbergu (klášter Nonnberg). V roce 798 bylo biskupství povýšeno na arcibiskupství a stalo se tak církevním centrem Rakouska a části Bavor (tzv. Altbayern).\n\nArcibiskupu Eberhardovi II., důležitému spojenci Štaufů, se v letech 1200 až 1246 podařilo z dosavadních menších hrabství, fojtství a soudních okrsků vybudovat pevné arcibiskupské panství. S uznáním hranic bavorským velkovévodou roku 1275 začíná poslední fáze postupného osamostatnění Salcburska a vymanění se z bavorského vlivu. Roku 1328 bylo v Salcbursku vydáno vlastní zemské zřízení, čímž se země stala samostatným státem v rámci Svaté říše římské. Jako knížectví-arcibiskupství se Salcbursko vyvíjelo jako nárazníkový stát mezi Bavorskem a habsburskými zeměmi.\n\nV roce 1462 a na přelomu let 1525 a 1526 došlo k selským povstáním. Kníže-arcibiskup Leopold Antonín Firmian donutil v letech 1731–1732 k emigraci asi 20 000 protestantů (tzv. salcburští exulanti – \"Salzbuger Exulanten\").\n\nPro hospodářství nebyl v 16. století rozhodující jen obchod se solí, ale i dobývání zlata v Gasteinertalu. Výnosy byly svého času největší v Evropě.\n\nRoku 1803 bylo knížecí arcibiskupství sekularizováno. Jako sekularizované kurfiřtství připadlo Salcbursko Ferdinandu III. Toskánskému a v roce 1805 společně s Berchtesgadenem Rakouskému císařství. Roku 1810 Bavorsku a po Vídeňském kongresu (1816) bez Berchtesgadenu a Rupertiwinkelu opět Rakousku. Samotné arcibiskupství bylo roku 1807 omezeno na území vlastního Salcburska a východu Severního Tyrolska. Až dlouho po zániku Rakouska-Uherska, v roce 1951, arcibiskup Rohracher přestal užívat knížecí titul.\n\n\n"}
{"id": "700922", "url": "https://cs.wikipedia.org/wiki?curid=700922", "title": "Tamurejo", "text": "Tamurejo\n\nTamurejo je španělská obec situovaná v provincii Badajoz (autonomní společenství Extremadura).\n\nObec je vzdálena 38,8 km od města Herrera del Duque, 140 km od Méridy a 203 km od města Badajoz. Patří do okresu La Siberia a soudního okresu Herrera del Duque. Obcí prochází národní silnice N-502.\n\nV roce 1834 se obec stává součástí soudního okresu Herrera del Duque. V roce 1842 čítala obec 90 usedlostí a 306 obyvatel.\n"}
{"id": "700926", "url": "https://cs.wikipedia.org/wiki?curid=700926", "title": "Beri-beri", "text": "Beri-beri\n\nBeri-beri (též beriberi nebo beri beri) je onemocnění nervového systému způsobené nedostatkem thiaminu, tedy vitaminu B. Thiamin je potřeba pro štěpení energetických molekul, například glukózy, a je obsažen též v membránách neuronů. Mezi symptomy beri-beri patří těžká letargie a únava, též různé komplikace postihující kardiovaskulární, nervový, svalový a trávicí systém.\n\nPůvod termínu je nejasný. Jedna z hypotéz vychází z toho, že jde o šingalskou frázi přeložitelnou jako „Nemohu, nemohu“, kdy je pro zdůraznění použita reduplikace. Podle jiné hypotézy pojem pochází z arabského „bhur-bhari“, což znamená „námořnické astma“.\n\nNemoc beri-beri je ve vyspělých zemích vzácná, protože většina potravin je obohacena vitaminy. Kromě situací, kdy je v životním prostředí (např. ve vodě) přítomen arsen, lze z normální, zdravé stravy získat dostatek thiaminu. Beri-beri se zde vyskytuje především u alkoholiků. Nadměrné pití alkoholu vede ke špatné výživě, kromě toho nadbytek alkoholu zhoršuje schopnost těla vstřebávat a ukládat thiamin.\n\nTypickými symptomy je ztráta hmotnosti, emoční poruchy, zhoršené smyslové vnímání (Wernickeova encefalopatie), svalová slabost a bolesti v ramenou, období nesprávné tepové frekvence. Běžně se vyskytují otoky. Může se objevit zvýšená hladina laktátu a pyruvátu v krvi. V pokročilejších případech může dojít k selhání srdce a k smrti.\n\nHlavními typy nemoci beri-beri jsou:\n\nZpůsobuje atrofii a částečnou paralýzu vlivem poškození periferních nervů. Někdy se také označuje jako \"endemická neuritida\". Mezi charakteristické příznaky patří:\n\nPostihuje srdce; někdy končí smrtelně, protože způsobuje kombinaci srdečního selhání a zeslabení stěn vlásečnic, což vede k otoku periferních tkání. Příznaky jsou:\n\nTento typ je častý u dětí v rozvojových zemích. Typickým znakem je tichý pláč bez slz. Bez léčby může skončit smrtelně během 24 hodin.\n\nCílem léčby je poskytnout tělu dostatek chybějícího thiaminu. Ten lze dodat v podobě injekcí nebo ústy. Může být vhodné podávat i další vitaminy.\n\nNásledné krevní testy umožňují zjistit, zda je léčba účinná.\n\nPodává se chlorid thiaminu (\"thiamini hydrochloridum\") v podobě tablet či injekcí. Již během jedné hodiny nastává dramatické zlepšení stavu, za několik hodin se pacient významně zotaví. V urgentních situacích při nedostatku koncentrovaného thiaminu vede k zotavení (i když pomalejšímu) podávání stravy bohaté na thiamin, například celozrnného černého chleba.\n\nBeri-beri vzniká při nedostatku thiaminu (vitaminu B). Ten se vyskytuje přirozeně v nerafinovaných obilninách a v čerstvých potravinách, zejména v celozrnném pečivu, čerstvém masu, luštěninách, zelenině, ovoci, mléku apod. Nemoc beri-beri je častá u lidí, z jejichž výživy jsou uvedené potraviny vyloučeny, například při hladomoru.\n\nMůže se vyskytovat i u lidí, jejichž strava sestává hlavně z loupané bílé rýže, která má velmi nízký obsah thiaminu; na thiamin bohatá slupka byla odstraněna. Objevuje se také u chronických alkoholiků (Wernicke-Korsakovův syndrom). Otrava arsenem mění buněčný metabolismus tak, že blokuje využití thiaminu. To vede k rozvoji symptomů beri-beri, aniž by thiamin ve stravě chyběl. Mechanismus arsenové neuropatie může být podobný jako při deficitu thiaminu (Sexton and Gowdy 1963), protože arsen inhibuje konverzi pyruvátu na acetyl-CoA a tak blokuje Krebsův cyklus.\n\n"}
{"id": "700929", "url": "https://cs.wikipedia.org/wiki?curid=700929", "title": "Fernando Muslera", "text": "Fernando Muslera\n\nNéstor Fernando Muslera Micol (* 16. června 1986, Buenos Aires, Argentina) je uruguayský fotbalový brankář, který hraje v istanbulském klubu Galatasaray SK a v uruguayské fotbalové reprezentaci. Účastník Mistrovství světa 2010 v Jihoafrické republice a Mistrovství světa 2014 v Brazílii.\n\nPostupně hrál za kluby Montevideo Wanderers FC, Nacional Montevideo, SS Lazio, Galatasaray SK.\n\nV A-týmu Uruguaye debutoval v roce 2009.\n\nZúčastnil se Mistrovství světa 2010 v Jihoafrické republice, kde tým Uruguaye obsadil konečné čtvrté místo. Trenér Óscar Tabárez jej nominoval na Mistrovství světa 2014 v Brazílii. V prvním utkání Uruguaye v základní skupině D proti Kostarice inkasoval 3 góly a semifinalista z předchozího světového šampionátu překvapivě prohrál 1:3. Ve druhém zápase proti Anglii měl podíl na výhře 2:1.\n\n"}
{"id": "700931", "url": "https://cs.wikipedia.org/wiki?curid=700931", "title": "Leopold Páleníček", "text": "Leopold Páleníček\n\nLeopold \"Polda\" Páleníček, zasloužilý mistr sportu (* 16. srpna 1941, Uherské Hradiště) je český horolezec 60. a 70. let 20. století.\n\nNa pískovcových skalách vytvořil 104 prvovýstupů, např. Ptačí cesta na Kobylu (1964), Údolní cesta na Krakonoše v Prachovských skalách, Linka důvěry na Milence v Adršpachu. Ve Vysokých Tatrách 65 prvovýstupů (25 v zimě, 30 prvních zimních výstupů), například Chrudimská cesta v severní stěně Malého Kežmarského štítu (1966), Černý pilíř v severní stěně Javorového štítu (1970), Komín návratů do Rígľového sedla (zima 1972), Titanová pasca v severní stěně Rohového hřebene (1973), Posledný dostih v severní stěně Velké Javorové věže.\n\nVytvářel nové cesty i v jiných pohořích - 25 výstupů a několik prvovýstupů ve východoevropských pohořích Rila, Pirin, Prokletije, Julské Alpy. 20 významných výstupů v Dolomitech: cesta Phlilipp- Flamm na Punta Tissi, Carlesso - Menti na Torre di Valgrande (1968), Cassinova cesta na Cimu Ovest (1969), Diretissima na Cimu Grande, Scheffler - Uhner v jižní stěně Marmolady. V západních Alpách vykonal prvovýstupy na Dent Blanche a v Z stěně Matterhornu.\n\nNa Kavkaze Sněsarevova cesta na Čatyntau (1971), Severní stěna Krumkolu a prvovýstup na Mižirgi (1975). V Yosemitech 1. zimní výstup Salathé Wall na El Capitana (1974), výstupy v Africe (Ahaggar, 6 prvovýstupů), Sinaji (1981, 8 prvovýstupů)\n\nVýškové výstupy: Pamir, Qullai Ismoili Somoni (Pik Komunismu) - Žebro Burevestnika (1972), v Hindúkuši výstup na všechny čtyři vrcholy Nošaku, prvovýstup J stěnou Gumbaz-e-Safed a štít Československo Afghánského přátelství (1974), v horách Peru a Bolívie 6 výstupů a 1 prvovýstup, v Garhwalském Himálaji prvovýstup Z hranou Bhagírathi III (1979), účastník expedic na Makalu (1973, 1976) a Lhoce Šar (1984).\n\nPolda Páleníček je znám velmi přísnou klasifikací svých cest. Jeho velká skromnost ho v době uzavřené klasifikace do stupně VI, který měl být vrcholem lidských možností, vedla k tomu, že své nejtěžší cesty klasifikoval maximálně stupněm V+. Na Páleníčkově tatranské IV+ si zalazete víc než na klasické VI od Stanislawského. Podobně tvrdou klasifikaci mají i jeho cesty na pískovcových věžích, což reflektují i jiní autoři. Například jedna cesta klasifikace VII v Adršpachu se jmenuje Poldova pětka. Leopold Páleníček je i v pokročilém věku velmi horolezecky aktivní. Ve svých 66 letech vystoupil Palavicciniho kuloárem na Grossglockner, v 69 letech zmařilo počasí výstup na Eiger hřebenem Mitteleggi.\n\n\n"}
{"id": "700936", "url": "https://cs.wikipedia.org/wiki?curid=700936", "title": "Santiago (Kapverdy)", "text": "Santiago (Kapverdy)\n\nSantiago (portugalsky Svatý Jakub), v kapverdské kreolštině Santiagu, je největší ostrov Kapverd a také nejdůležitější zemědělské centrum. Je domovem pro polovinu celé populace této ostrovní země. V době Darwinovy plavby byl nazývaný St. Jago.\n\nSantiago je umístěno mezi ostrovy Maio (40 km východně) a Fogo (50 km západně) a je jedním z ostrovů Sotavento. Jako první z ostrovů bylo osídleno, když tu roku 1462 bylo založeno město Cidade Velha, tehdy zvané Riberia Grande. Na Santiagu se nachází i kapverdské hlavní město Praia a jedno ze čtyř ostrovních mezinárodních letišť, Praia International Airport (IATA kód letiště: RAI), které leží 3 km od Praiy.\n\nOkolo roku 1460 byl ostrov objeven Antóniem da Nolim, který vybudoval pevnost v Cidade Velha, jež byla známa jako Ribeira Grande. Transkontinentální otroctví udělalo z Cidade Velha druhé nejbohatší město v portugalské říši. Portugalsko bylo neschopné ochraňovat své kolonie, neboť Angličané, Nizozemci, Francouzi a Španělé získali přes otroky obchod a ostrov byl později napaden piráty. Roku 1712 už Cidade Velha nemohlo sloužit jako hlavní město, jelikož na něj útočili piráti, proto muselo být správní centrum Kapverd přemístěno na plošinu Praia. Populace ostrova byla znevýhodněna portugalským koloniálním systémem a tak podporovala Amílcara Cabrala, Africkou stranu pro nezávislost Guiney a Kapverd a nezávislost v roce 1975. Santiago několikrát hostilo konference kreolské kultury.\n\nSantiago je s rozlohou 991 km největší ostrov Kapverd. Povrch ostrova je hornatý, ačkoliv na jihovýchodě mírně plošší. Vlhčí klima ve vnitrozemí a na východním pobřeží kontrastuje se suchem na jižním a jihovýchodním pobřeží. Na jihovýchodu Santiaga leží Praia, největší město ostrova i země a také kapverdské hlavní město. Další důležitá města na ostrově jsou Cidade Velha, Assomada a Tarrafal.\n\nHlavními průmyslovými odvětvími jsou zemědělství, turistika, rybaření a nejnižší výroba. Hlavní zemědělské produkty jsou kukuřice, cukrová třtina, káva a mango. Od dob osamostatnění Kapverd se jejich infrastruktura zlepšila.\n\n\n"}
{"id": "700937", "url": "https://cs.wikipedia.org/wiki?curid=700937", "title": "Dunedin", "text": "Dunedin\n\nDunedin ( ) je druhé největší město na Jižním ostrově Nového Zélandu a centrum regionu Otago. Je pokládáno za jedno z pěti hlavních sídel na Novém Zélandu z historických, kulturních i geografických důvodů. Do roku 2010, kdy ho po administrativní změně předstihl Auckland, byl Dunedin největším městem podle rozlohy. Před rokem 1900 byl největší i podle počtu obyvatel. K 30. červnu 2014 dosáhl počet obyvatel města 124 600. \n\nMěsto bylo založeno v roce 1848 jako sídliště skotských přistěhovalců náležejících ke Svobodné skotské církvi (\"Free Church of Scotland\"). Jméno města Dunedin odpovídá poangličtěné formě výrazu \"Dùn Èideann\" pro hlavní město Skotska Edinburgh ve skotské gaelštině. Lze je přeložit jako „pevnost na svahu kopce“.\n\nDunedin se nachází ve střední části východního pobřeží poloostrova Otago okolo přístavu Otago. Přístav a kopce kolem města jsou pozůstatkem vyhaslé sopky. Předměstí se táhnou do údolí a kopců směrem k šíji poloostrova Otago a podél přístavního pobřeží i blízkého Tichého oceánu.\n\nCentrem města je náměstí zvané \"Octagon\", na kterém se nachází socha skotského básníka Roberta Burnse. Dunedin vykazuje doposud značný vliv skotských přistěhovalců 19. století a jejich kultury. V neposlední řadě je architektura ve městě výrazně skotského rázu.\n\nVe městě je několik vysokých škol včetně University of Otago a Otago Polytechnic. Dunedinská univerzita je nejstarší univerzitou Nového Zélandu, byla založena v roce 1869.\n\nJednou z turistických atrakcí je ulice \"Baldwin Street\" na předměstí Dunedinu, kterou místní lidé považují za nejstrměji spadající ulici světa.\n"}
{"id": "700941", "url": "https://cs.wikipedia.org/wiki?curid=700941", "title": "Matenrou Opera", "text": "Matenrou Opera\n\nMatenrou Opera (摩天楼オペラ) je pětičlenná japonská visual kei metalová kapela, kterou v roce 2007 založil zpěvák Sono a bubeník Yuu, kteří předtím byli členy skupiny Jeniva.\n\nJejich první singl, \"Alkaloid Showcase“, vyšel 4. května, v den jejich prvního koncertu, a už před začátkem koncertu byl vyprodán.\n\nKoncem roku 2007 z kapely odešel kytarista Mika a klávesistka Karen, byli brzy nahrazeni kytaristou Änzim (ex-Masterpiece) a klávesistou Ayame (ex-Ry:dia).\n\nV roce 2008 se přidali k vydavatelství Sherow Artist Society a vydali singl \"Ruri Iro de Egaku Niji\" , který dosáhl 11. příčky v Oricon Indies Chart. EP Gilia dosáhl 7 příčky a byl vydán i v Evropě.\nMatenrou Opera měla společné evropské turné s kapelou Versailles, které trvalo od konce března do začátku dubna 2008.\n\nV roce 2009 se zúčastnili společného turné po Japonsku s tehdy nově vzniklou kapelou Deluhi.\n\n\n\n\n"}
{"id": "700943", "url": "https://cs.wikipedia.org/wiki?curid=700943", "title": "Einar Erici", "text": "Einar Erici\n\nEinar Erici (31. ledna 1885, Östergötland – 10. listopadu 1965) byl švédský lékař, expert na varhany a amatérský fotograf.\n\nEinar Erici byl syn pastora z West Yorkshire, a na přání jeho rodičů studoval na doktora. Po studiích 35 let pracoval jako laryngolog se speicalizací na tuberkulózu v nemocnici ve Stockholmu a provozoval soukromou praxi až do roku 1963. Během služby na Gotlandu se rozvíjel jeho zájem o církevní stavby a církevní umění. Během cest v zemi navštívil četné kostely a fotografoval je, soubor snímků, který se dochoval, je vysoké technické kvality a má velkou vědeckou a historickou hodnotu.\n\nSpecializoval se na švédském varhany a jejich historii. Prováděl rozsáhlý archivní výzkum a získal poznatky o dosud neznámých varhanech a jejich stavitelích a sestavil soupis švédských varhan od doby před rokem 1850. Národní památkový ústav publikoval v roce 1946 první vydání této knihy.\n\nRozsáhlá kolekce Ericiových děl, které má Rada národního dědictví a Antikvární topografický archiv obsahuje kromě fotografií církevních staveb i stovky fotografií popisovaných jako fotografie „lidských charakterů“ nebo „typů lidí“. Na snímcích různých pracovníků a zaměstnanců jsou většinou starší muži s vousy. Mezi fotografiemi jsou portréty a obrazy lidí v přírodě, nebo při práci.\n\nEinar Erici byl dopisujícím členem Královského institutu historie a památek, přidruženým členem hudební akademie a čestný doktorát z filozofie získal na Univerzitě v Uppsale.\n\n\n"}
{"id": "700949", "url": "https://cs.wikipedia.org/wiki?curid=700949", "title": "Marennes (Charente-Maritime)", "text": "Marennes (Charente-Maritime)\n\nMarennes je francouzská obec v departementu Charente-Maritime, v regionu Poitou-Charentes. V roce 2007 měla 5 315 obyvatel. Je střediskem kantonu Marennes.\n\n\n"}
{"id": "700950", "url": "https://cs.wikipedia.org/wiki?curid=700950", "title": "Harry Potter a Relikvie smrti – část 2", "text": "Harry Potter a Relikvie smrti – část 2\n\nHarry Potter a Relikvie smrti – část 2 je fantasy film, pokračování prvního dílu dvoudílné filmové adaptace stejnojmenného románu britské spisovatelky J. K. Rowlingové. Jedná se o závěrečný díl celé série o čarodějnickém učni Harrym Potterovi. Premiéra filmu proběhla na londýnském Leicester Square 7. července 2011.\nČeská i slovenská premiéra filmu proběhla 14. července 2011 v 00.00.\n\nHarry Potter (Daniel Radcliffe) a jeho přátelé Hermiona Grangerová a Ron Weasley (Emma Watson a Rupert Grint) mají již část svého nebezpečného putování za sebou. Několik viteálů (deník Tomma Raddla, prsten jeho matky a náhrdelník) je zničeno, ale několik z nich stále přežívá kdesi ve světě (kalich, diadém Roweny z havraspáru, had a Harry). Proto může zlovolný Lord Voldemort (Ralph Fiennes) dál šířit po světě nenávist a násilí, pronásledovat své nepřátele a společně se svými přívrženci směřovat k ovládnutí světa. Naštěstí naděje na jeho porážku nikdy neumírá, a tak Harry a jeho přátelé, podporovaní neúnavným odbojem v Bradavicích, neustále pokračují v namáhavé cestě. Vše ale směřuje k závěrečné a velkolepé bitvě.\n\n"}
{"id": "700954", "url": "https://cs.wikipedia.org/wiki?curid=700954", "title": "Okres Mońki", "text": "Okres Mońki\n\nOkres Mońki (polsky \"Powiat moniecki\") je okres v polském Podleském vojvodství. Rozlohu má 1385,93 km² a v roce 2005 zde žilo 45 413 obyvatel. Sídlem správy okresu je město Mońki.\n\nMěstsko-vesnická:\n\nVesnické:\n\n"}
{"id": "700959", "url": "https://cs.wikipedia.org/wiki?curid=700959", "title": "Théâtre des Bouffes-Parisiens", "text": "Théâtre des Bouffes-Parisiens\n\nThéâtre des Bouffes-Parisiens je divadlo v Paříži, které založil hudební skladatel Jacques Offenbach jako divadlo pro operu a operetu. Dnešní divadlo ve 2. obvodu v ulici \"Rue Monsigny\" hraje především současné komedie.\n\nJedno z nejstarších doposud funkčních divadel Paříže založil během světové výstavy Jacques Offenbach 5. července 1855 v divadelním sále poblíž Avenue des Champs-Élysées, odkud se soubor přestěhoval již 29. prosince téhož roku na současné místo. Offenbach byl předtím hudební ředitel Théâtre Français a díky svým stykům získal licenci pro nové divadlo. Nejprve se zde hrály jen jednoaktovky pro maximálně tři, posléze čtyři herce. Název divadla vychází z označení hudebního žánru opéra-bouffe, tedy stylu, který psal Offenbach. Název divadla by se dal volně přeložit jako Divadlo pařížských taškařic. Otevřením vlastního divadla Offenbach nastoupil cestu za nesmrtelností. Divadlo na Champs-Elysées otevřel komponovaným večerem, v jehož rámci uvedl také svou slavnou jednoaktovou dvouscénu \"Les Deux Aveugles\" (Dva slepci), a zahajovacím představením v pasáži Choiseul, současném působišti, byla jednoaktová „chinoiserie musicale“ \"Ba-ta-clan\" . V roce 1858 zde měla premiéru jeho slavná burleska \"Orphée aux Enfers\" (Orfeus v podsvětí). V roce 1862 se Offenbach vzdal vedení divadla. V divadle měly vedle Offenbachových děl premiéry také díla Emmanuela Chabriera.\n\nDivadlo existuje dodnes a hraje převážně současné komedie.\n\n"}
{"id": "700960", "url": "https://cs.wikipedia.org/wiki?curid=700960", "title": "Heroldovy sady", "text": "Heroldovy sady\n\nHeroldovy sady (v minulosti též Městské sady a Sady Naděždy Konstatinovny Krupské) jsou veřejný park v Praze 10-Vršovicích mezi ulicemi Kodaňská, Holandská a Vršovickým náměstím. Mají výměru 1,43 hektaru a leží v nadmořské výšce 224 až 235 metrů. Jsou rozděleny na dvě části – zrekonstruovanou polovinu pod ulicí Kodaňská a prostorem okolo Vršovického zámečku (Rangherky), který nyní prochází obnovou. Ze stromů dnes najdeme v parku javor mléč, lípu malolistou, borovici černou, smrk pichlavý, jasan ztepilý, trnovník akát, tis červený a jerlín japonský.\n\nSady jsou pojmenované podle Josefa Herolda, významného starosty Vršovic v letech 1884-1886.\n\nVe 14. století byly na místě parku vinice, část byla v majetku řádu německých rytířů. V roce 1842 Jindřich Rangheri koupil místo od barona Jakuba Wimmera. Rangheri zde vysázel morušový sad, ze kterého získával potravu pro bource morušového, kterého choval kvůli výrobě hedvábí. Po Rangheriho smrti továrna i sad zanikly a pozemky byly prodány drobným zemědělcům.\n\nV roce 1882 pozemky i se zámečkem odkoupila obec a zpustlý sad byl předělán na veřejný park. Roku 1885 byly Vršovice povýšeny na městys a v parku (tehdejších Městských sadech) se konaly velké slavnosti. Od těch dob se tam tyčí kamenný jehlan, který připomíná povýšení Vršovic a zásluhu starosty Josefa Herolda. Již v letech 1892–3 byl nový park ze severní strany částečně zastavěn budovami škol. Roku 1899 došlo k rekonstrukci budovy Rangherky a k úpravám v jejím okolí. Byly odbourány zdi oddělující park od Vršovického náměstí a na svahu bylo zbudováno dvouramenné schodiště.\n\nDruhá část parku pod dnešní Kodaňskou ulicí vznikla podle městského zahradníka Františka Zítka mezi roky 1905–6 a současně byl upraven také park okolo Rangherky. Plocha parku se tak rozšířila na 30 000 m². V květnu 1908 vysadila místní organizace Národní strany svobodomyslné v severní části parku Heroldovu lípu a umístila sem starostův památník.\n\nBěhem druhé světové války park prakticky zanikl, když zde byly vybudován kryt a požární nádrže na hasicí vodu. V roce 1947 byl původní prostor částečně obnoven. S nástupem nového režimu po roce 1948 došlo ke změně názvu z původních Heroldových sadů na Sady Naděždy Konstatinovny Krupské (manželka Vladimíra Iljiče Lenina Krupská v roce 1901 navštívila českého politika Františka Modráčka v nedaleké Černomořské ulici). Teprve po roce 1989 park dostal opět jméno starosty Herolda.\n\nV rámci obnovy sadů pod zámečkem na konci 90. let 20. století vznikla také stupňovitá fontána. Byla vytvořena podle návrhu Pavla Šimka z projekční kanceláře Florart. Fontánu tvořilo několik kruhových a polokruhových bazénků, vrcholila válci o nestejném průměru, po nichž stékala voda. Do válců byly zapuštěny segmenty z hlazeného mramoru. Stavba je od roku 2011 demontovaná a v rámci generální rekonstrukce zámečku bude přebudován.\n\nV roce 2013 byla v parku zpřístupněna první \"parková\" knihovna ve Vršovicích. Každý má možnost sem přinést své knihy a odnést si svazky, které chtějí darovat dalším čtenářům.\n\n\n"}
{"id": "700962", "url": "https://cs.wikipedia.org/wiki?curid=700962", "title": "Disneyland Paris", "text": "Disneyland Paris\n\nDisneyland Paris (do roku 1994 Euro Disney Resort) je rekreační oblast ve Francii, provozovaná společností Euro Disney S.C.A. Rozkládá se 32 km východně od Paříže v oblasti Marne-la-Vallée na ploše 1943 ha. Byla otevřena 12. dubna 1992 po čtyřech letech stavebních prací. Výstavba stála 22 miliard franků, celkové investice včetně dalších staveb činily v roce 2010 4,523 miliardy €. Dnes se skládá ze dvou tematických parků \"Disneyland Park\" (1992) a \"Walt Disney Studios Park\" (2002), zábavního centra \"Disney Village\", golfového hřiště \"Golf Disneyland\", několika hotelů a obytné a nákupní čtvrti. Celý areál zaměstnává v průměru 12 200 osob, ve fiskálním roce 2012 jej navštívilo 16 miliónů návštěvníků.\n\nHistorie areálu začíná v 80. letech 20. století. Po úspěchu Disneylandu v Tokiu, otevřeného v roce 1983, se společnost Walt Disney Productions rozhodla otevřít další park v Evropě. V prvním kole výběru bylo posuzováno přes 1200 lokalit v západní Evropě, konkrétně v Portugalsku, Německu, Velké Británii, Itálii, Španělsku a Francii. Výběr byl postupně zužován, až v něm v březnu 1985 zůstaly jen dvě země: Španělsko a Francie. V tomto užším výběru figuroval např. jihofrancouzský Toulon (vyřazen pro nevhodné geologické podloží) nebo španělské Alicante, které bylo vyřazeno pro každoroční výskyt silných mistrálů. Obě země o investici usilovaly a nabízely daňové úlevy, zajištění dopravní infrastruktury nebo pozemky zdarma. Nakonec Walt Disney Productions oznámila 12. srpna 1985 rozhodnutí postavit \"Euro Disney Resort\" v lokalitě Marne-la-Vallée. Čtyři měsíce po tomto oznámení, 15. prosince 1985, podepsali CEO Walt Disney Company Michael Eisner a tehdejší francouzský premiér Laurent Fabius předběžnou smlouvu o výstavbě \"Euro Disney Resort\".\n\nPokračující jednání se zadrhla 16. března 1986, pouhé dva dny před plánovaným podpisem konečné smlouvy. Socialistická strana premiéra Fabia sice v parlamentních volbách zvítězila, ale vládu sestavila pravicová koalice a premiérem se stal Jacques Chirac. Chirac byl sice zástupcem opačného politického křídla, ale i on projekt podporoval. Konečnou smlouvu tak Chirac s Eisnerem podepsali 24. března 1987.\n\nMezi argumenty pro výběr Marne-la-Vallée je uváděna blízkost Paříže coby další turistické atrakce, nebo dobré dopravní spojení. Podle analýz mělo 50 miliónů Evropanů park ve vzdálenosti do 2 hodin jízdy autem; pro dalších 310 miliónů měl být dosažitelný dvouhodinovým letem. Po dobudování Eurotunelu v roce 1994 navíc park získal rychlé (cca 2,5 hodiny jízdy) železniční spojení s Londýnem. Naopak teplé podnebí, jedna z hlavních výhod Španělska, nakonec nebylo považováno za nezbytné – údajně díky zkušenosti z Tokia.\n\nPodpora projektu od francouzské vlády zahrnovala úvěr se zvýhodněným úrokem, prodej 1 943 hektarů pozemků za cenu zemědělské půdy a předkupní právo na další přibližně 4 000 hektarů. Navíc se vláda zavázala prodloužit příměstskou linku RER A, a do roku 1994 zprovoznit úsek LGV Interconnexion Est spojující tratě LGV Nord a LGV Sud-Est. Vláda také financovala potřebné inženýrské sítě. Odvod DPH z prodeje vstupenek byl snížen ze standardních 18,6% na 7%. Výměnou za to očekávala vláda vznik 30 000 pracovních míst ve stavebnictví, 12 000 pracovních míst v samotném parku a dalších 30 000 v navazujících oblastech.\n\nPlány na výstavbu bylo zasaženo pět okolních vesnic: Bailly-Romainvilliers, Chessy, Coupvray, Magny-le-Hongre a Serris. Francouzská vláda s obyvateli projekt nekonzultovala, navíc po jeho schválení začala vyžadovat plnou spolupráci, a k zajištění pozemků použila i zákon o vyvlastnění ve veřejném zájmu. V oblasti Marne-la-Vallée docházelo k demonstracím a dalším projevům nesouhlasu (plakáty, graffiti). Starostové zasažených obcí zaujali realistický přístup – starosta Bailly-Romainvilliers prohlásil \"„Snažíme se o maximální zisk z této operace, která tak jako tak proběhne“.\" Obyvatelé založili občanské sdružení, které měla zastupovat jejich zájmy. Mezi jeho cíle patřilo zajistit rekvalifikaci pro ty, kdo vinou výstavby ztratí práci, a zabránit tomu, aby byl rozvoj infrastruktury financován zvýšením daní. Další skupinou, která organizovaně vyjadřovala nesouhlas, byl \"Snelac\", sdružení francouzských zábavních parků. Ten se obával, že Euro Disney zničí tradiční poutě a ohrozí francouzské zábavní parky.\n\nNesouhlasné články v médiích vyjadřovaly vesměs obavu z ohrožení francouzské kultury a národní identity. Autoři označovali park za kýč nebo „kulturní Černobyl“, a mluvili o „Coca-Colonizaci“ francouzské krajiny. Zastánci opačných názorů argumentovali, že cílem parku je pouze zábava, a že francouzská kultura není tak křehká, aby ji zničil jediný zábavní park.\n\nPrůzkum veřejného mínění v oblasti Île-de-France ukázal, že 86% obyvatel s výstavbou parku souhlasí.\n\nStavební práce byly zahájeny v srpnu 1988. 6. prosince 1990 bylo otevřeno informační středisko \"Espace Euro Disneyland\", které na modelech a nákresech představovalo budoucí park. Po třech letech prací, v říjnu 1991, byla odhalena dominanta parku, zámek Šípkové Růženky. 1. dubna 1992, necelé dva týdny před otevřením, byla uvedena do provozu železniční stanice Marne-la-Vallée Chessy.\n\nPodle analýz TWDC se roční návštěvnost měla pohybovat mezi 12 a 18 milióny lidí. Po pádu železné opony v roce 1989 se odhady ještě zvýšily o další dva milióny lidí z východní Evropy. Další výpočet upozornil, že pokud by Evropané navštěvovali Disneyland ve stejném poměru k počtu obyvatel jako v USA, dosáhla by roční návštěvnost až 60 miliónů lidí – tj. v průměru přes 160 000 denně. Denní kapacita parku byla přitom projektována na 50 000 návštěvníků. Tyto předpovědi tak vedly k tomu, že Disney přijal několik opatření ke zvýšení kapacity. Oznámil záměr postavit nové atrakce, které měly kapacitu parku zvýšit asi o 15 %. Také rozhodl o rok až dva uspíšit otevření druhého parku, \"Disney-MGM Studios Europe\", původně plánované na rok 1996.\nDalším opatřením byla připravená hlášení v metru a v rádiu, která by informovala veřejnost že kapacita parku je naplněna.\n\nV předvečer slavnostního otevření, 11. dubna 1992, byl vysílán speciální televizní pořad, kombinující živé vstupy z parku s předtočenými záběry, které představovaly jednotlivé části parku a atrakce. Pořad vysílalo několik evropských televizí (např. RAI, TF-1, ARD), a celkem se vysílal v 22 zemích světa. V pořadu (a zároveň v parku) vystoupili např. Gipsy Kings, Cher, José Carreras nebo Tina Turner. Roy Disney promluvil z archivního klipu, který byl natáčen ve francouzské vesnici Isigny-sur-Mer, odkud rodina Disney pochází. Příjmení „Disney“ vzniklo zkomolením výrazu „d'Isigny“, tedy „z Isigny“.\n\n12. dubna 1992 se park otevřel pro veřejnost. Navzdory očekáváním (policie se připravovala až na 90 000 automobilů) nedošlo k velkému náporu. První den park navštívilo asi 20 000 lidí (tehdejší denní kapacita byla 50 000). K nízké návštěvnosti přispěla i jednodenní stávka zaměstnanců železnic, která vyřadila z provozu linku RER.\n\nPo otevření parku se v tisku objevily rozpaky nad mnohonárodním charakterem parku, a pochyby zda zvládne uspokojit návštěvníky mnoha národností a věkových skupin. Další kritika přišla na adresu zaměstnanců, kteří sice jsou „většinou milí“, ale v porovnání s pracovníky amerických parků nebyl jejich přístup tak vstřícný a zaměřený na zákazníka. Tato kritika byla částečně oprávněná – vyskytly se případy herců v kostýmech, kteří se odmítali nechat vyfotografovat s dětmi, nebo uvaděčů, kteří „soukromě“ vybírali dodatečné vstupné na atrakce. Během prvního roku tak z resortu odešlo asi tisíc zaměstnanců, z toho jen asi polovina dobrovolně.\n\nBěhem léta 1992 se začaly šířit zprávy o tom, že návštěvnost parku zaostává za očekáváním. Euro Disney ve snaze zabránit fámám zveřejnil návštěvnost za prvních sedm týdnů - 1,5 milionu návštěvníků, tj. asi 30 000 denně. Za celý rok by toto číslo znamenalo návštěvnost kolem 11 milionů; média však okamžitě upozornila, že jde o údaj ze silné letní sezóny. Aby byl vyrovnán očekávaný pokles v zimních měsících, musela by průměrná návštěvnost v létě přesahovat 40 000. Zveřejněné údaje tak byly prohlášeny za zklamání.\n\nSpolečnost následně oznámila další opatření, která měla zajistit budoucí úspěch. Plán na otevření druhého parku, \"Disney-MGM Studios Europe\", byl z roku 1995 odložen na neurčito. Ve snaze motivovat návštěvníky k přenocování namísto jednodenních výletů klesly ceny v některých hotelech. V červenci park oznámil, že ke konci fiskálního roku (30. září) vykáže ztrátu. Zároveň byla aktualizována návštěvnost - 3,5 milionu lidí mezi 12. dubnem a 22. červencem, tedy asi 35 600 denně.\n\nRok 1994 přinesl přejmenování z \"Euro Disneyland\" na \"Disneyland Paris\" a rozšíření nádraží o vlaky TGV. Během následujících let přibylo do Disneyland parku několik atrakcí, zejména dvě nové horské dráhy (\"Indiana Jones\" a \"Space Mountain\").\n\n27. prosince 1999 byl park poprvé ve své historii na celý den uzavřen poté, co jej předchozího dne zasáhl orkán Lothar.\n\nUdálostí roku 2002 bylo otevření nového parku Walt Disney Studios. V Disneyland Parku se v letech 2000–2006 prostřídalo hned několik atrakcí. \"Le Visonarium\" nahradil \"Buzz Lightyear Laser Blast\", a Discoveryland tak ztratil kus ze své verneovské atmosféry. \"Indiana Jones\" jezdil od roku 2000 čelem vzad, ale po čtyřech letech se vrátil do normálu. A konečně \"Space Mountain\" byla po deseti letech přebudována na \"Mission 2\".\n\nDo Walt Disney Studios přibyl v roce 2007 \"Crush's Coaster\" a \"Twilight Zone: Tower of Terror\". V roce 2008 celý areál přivítal 200-miliontého návštěvníka. Studia se dočkala posil v roce 2010, kdy byla otevřena část \"Toy Story Playland\" a v ní hned několik atrakcí inspirovaných . Také byl toho roku na dalších pět let vzkříšen \"Captain EO\".\n\nRok 2012 se nesl ve znamení oslav 20. výročí, k němuž vznikla noční show \"Disney Dreams!\". V červenci 2014 byla otevřena zatím poslední velká atrakce Walt Disney Studios – \"Ratatouille\".\n\nV reakci na teroristické útoky v Paříži byl poprvé uzavřen park Walt Disney Studios a podruhé Disneyland Park, tentokrát na čtyři dny od 14. do 17. listopadu 2015.\n\nDisneyland Park (do roku 1994 \"EuroDisney\", pak do roku 2002 \"Disneyland Paris\") je nejstarší park v Disneyland Paris, otevřený 12. dubna 1992. Podle vzoru z amerických Disneylandů se dělí na pět tematických částí, které jsou soustředěny kolem zámku, který je symbolem parku.\n\n\nPark obsahuje několik desítek atrakcí, včetně tří horských drah. Podle atrakce \"Piráti z Karibiku\" byla natočena stejnojmenná filmová série.\n\n\"Walt Disney Studios Park\" byl otevřen v roce 2002. Je vklíněn mezi Disneyland Park a železniční trať, vstupní brána se nachází naproti nádraží. Až do rozšíření o \"Toy Story Playland\" v roce 2010 byly tématem celého parku filmy a filmová studia. Budovy parku jsou stylizovány do podoby filmových ateliérů, na ulicích stojí filmové vybavení a různé dekorace. Kromě atrakcí park nabízí několik představení – film, černé divadlo či vystoupení automobilových kaskadérů.\n\n\nV roce 2010 byla otevřena podoblast Toy Story Playland. Jejím námětem je filmová série .\n\nDále v parku najdete kulisy z filmů \"Zpívání v dešti\", Monsters inc., Dinotopia nebo Armageddon.\n\n„Vesnice Disney“ tvoří se svými obchody, restauracemi, nočními kluby a multikinem s promítáním ve 3D samostatný celek, který zůstává otevřený i po uzavření parků. Je veřejně přístupný (bez vstupného). Hlavní vstup je poblíž nádraží a Walt Disney Studios. Opačný konec „ulice“ ústí u Lake Disney, poblíž hotelu New York. V areálu je i centrum bowlingu a videoher. Na rozdíl od restaurací v parku, které jsou všechny tematické, je v Disney Village několik restaurací z řetězců „vnějšího světa“ – např. McDonalds, Earl of Sandwich, Five Guys nebo Planet Hollywood\n\nPředstavení ve westernovém stylu, během kterého je podávána večeře. V aréně vystupují jezdci na koních, indiáni či bizoni. V programu se objevují postavy Buffalo Billa, Sedicího býka a Annie Oakley.\nUpoutaný balón s kapacitou 30 pasažérů, který stoupá do výšky až 100 metrů.\n\nSoučástí areálu Disneylandu je šest Disney hotelů různých cenových hladin.\nGolfový areál je od parku vzdálený několik minut jízdy autem. Jedná se o 27 jamkové hřiště.\n\nV areálu se nachází železniční stanice Marne-la-Vallée-Chessy. Jde o konečnou stanici linky RER A, která park spojuje s Paříží. Rovněž zde staví vlaky TGV a vlaky Eurostar z Londýna (tzv. \"Disney-Express\").\n\nPro automobily je park napojen na dálnici A4, exit 14 \"Marne-la-Vallée\".\n\n\nPočet návštěvníků se v počátečních letech ustálil na zhruba 10 miliónech. Na konci 90. let vzrostl na 11 miliónů, v roce 2001 navštívilo park 12,3 miliónů lidí. V roce 2002 došlo k propadu návštěvnosti na 9,2 miliónů, v následujících letech opět vzrostla až na 12,8 miliónů v roce 2006. V následujícím roce to bylo již 14,5 miliónů návštěvníků a v roce 2008 15,3 miliónů. V tomto roce byl také přivítán 200 milióntý návštěvník od otevření. V roce 2009 klesla návštěvnost na 12,74 miliónů osob. Rekordních 16 miliónů návštěvníků park dosáhl v roce 2012, kdy slavil 20. výročí otevření. V následujících letech návštěvnost opět klesla (14,9 mil. v roce 2013, 14,2 mil. v roce 2014). V průměru navštíví 36 % návštěvníků Walt Disney Studios Park, 53 % Disneyland Park a 11 % Disney Village.\n\nV roce 2015 navštívilo Disneyland Park 10 360 000 lidí, Walt Disney Studios 4 440 000.\n\nZákladní jednodenní vstupenka umožňuje návštěvu jednoho z parků (\"Disneyland Park\" nebo \"Walt Disney Studios\"). V prodeji jsou také \"\"Park Hopper\"\" vstupenky, se kterými je možno během parky přecházet, a vstupenky vícedenní.\n\nDále existují roční předplatní vstupenky (\"\"Annual Pass\"\"), umožňující opakovaný vstup do parků po celý rok. Levnější verze ročních vstupenek neplatí pro dny s vysokou návštěvností, např. Vánoce.\n\nPo vstupu do parku už se na jednotlivých atrakcích žádné vstupné neplatí. Výjimkou je střelnice \"Rustler Roundup Shootin' Gallery,\" ve které se puška aktivuje vhozením mince. Počet návštěv jednotlivých atrakcí také není omezen.\n\n"}
{"id": "700968", "url": "https://cs.wikipedia.org/wiki?curid=700968", "title": "Basic Element", "text": "Basic Element\n\nBasic Element je švédská eurodance skupina působící v polovině 90. let 20. století, která se v roce 2005 vrátila a začala vydávat nový materiál.\n\nSkupina působila ve Švédském Malmö ve složení: rapper a zpěvák Peter Thelenius (Petrus), klávesista Cesar Zamini, akordeonista Branko Nuss, a zpěvačka Zetma Prembo.\nPozději ve skupině působily zpěvačky Saunet Sparell, Marie Fredriksson (nezaměňovat ze zpěvačkou Roxette Marie Fredriksson) a Andrea Myrander.\nV současnosti ve skupině působí jen Peter Thelenius (Petrus) a Jonas Wesslander.\n\nPeter Thelenius a Cesar Zamini založili skupinu v roce 1992. Zpěvačku Zetmu objevily přes úřad práce.\nV roce 1993 podepisují smlouvu s EMI Records, kde vydávají svůj první singl \"\"Move Me\"\".\nNásledující rok navazují na singl \"\"Move Me\"\" hitem \"\"The Promise Man\"\", se kterým dosáhli 1. místa ve Švédské hitparádě.\nNásleduje album \"Basic Injection\" a další diskotékové hity \"\"Touch\"\" a \"\"Leave It Behind\"\".\n\nV roce 1995, opouští Zetma skupinu (kvůli těhotenství), a na její místo nastupuje Saunet Sparell. Vydávají nové album \"The Ultimate Ride\" (obsahující hity \"\"The Ride\"\" a \"\"The Fiddle\"\"). Petr a Caesar začínají mít neshody ohledně budoucnosti kapely, což vrcholí odchodem Cesara ze skupiny. Peter poté pokračuje s kapelou sám. Třetí album \"Star Tracks\" zvukově připomíná disko 70. let. Poté skupinu opouští i Saunet Sparell protože, jak řekla, Theleniusovi záleželo jen slávě, a tak projekt \"Basic Element\" na čas opouští scénu.\nV roce 1997, vydává Peter sólové album \"Trust Then Pain\" pod jménem \"Petrus\". Basic Element se vrací o rok později s novým albem \"The Earthquake\" (které obsahuje klasický zvuk eurodance) a novou zpěvačkou Marií Fredriksson (nezaměňovat ze zpěvačkou Roxette Marie Fredriksson).\n\nOd roku 1999, si oba dva členové dávají dlouhou přestávku, ale v roce 2005 se skupina již podruhé vrací, tentokrát s předělávkou jejich hitu z roku 1995 \"\"This must be a dream\"\", a s novým členem, Mathiasem Olofsonem. V únoru 2006, vydávají nový singl \"\"Raise the Gain\"\" s trochu odlišným zvukem. Dne 7. února 2007, skupina vydává comebackové album \"The Empire Strikes Back\". Později v roce 2007, opouští Marie Fredriksson kapelu a je nahrazena Andreou Myrander a přichází i rapper Jonas Wesslander . Další album vydávají v roce 2008 jmenuje se \"The Truth\". Poté skupina vydává nový singl \"\"Got U Screaming\"\" (2010). Mezi lety 1994 - 2009 vydala skupina 6 alb po celém světě a prodala více než 1,5 milionů nahrávek.\n\nV Lednu 2011, bylo na domovské stránce kapely oznámeno že Andrea Myrander oficiálně skupinu opouští. O několik měsíců později, přesněji v květnu 2011, proběhlo během koncertu oznámení o vydání nového singlu \"\"Turn Me On\"\". Byl zveřejněn na YouTube 27. května.\n\n\n\nhttps://web.archive.org/web/20160109095819/http://basicelement.net/ (oficiální stránka)\n\nhttp://www.myspace.com/basicelementse (MySpace profil)\n\nhttp://www.discogs.com/artist/Basic+Element (diskografie)\n"}
{"id": "700972", "url": "https://cs.wikipedia.org/wiki?curid=700972", "title": "Šklíň", "text": "Šklíň\n\nŠklíň (také Česká Sklíň, ukrajinsky a rusky Шклинь, polsky Szklin) je obec v dnešním Horochivském rajónu Volyňské oblasti na západní Ukrajině nedaleko Senkevičivky. Obec stojí podél silnice spojující města Lvov a Luck.\n\nV roce 1910 se zde narodil významný český operní pěvec Eduard Haken.\n\n"}
{"id": "700975", "url": "https://cs.wikipedia.org/wiki?curid=700975", "title": "Gradca", "text": "Gradca\n\nGradca \"(hradce, hradec)\" bylo hradisko stávající mezi Rudimovem a Slavičínem ve výšce 493 m n. m., chráněné trojnásobnými, podkovitě se stáčícejími valy. Střežilo důležité zemské stezky u hranic s Uhrami. Do roku 1840 bylo rozoráváno a náspy utrpěly pluhem, poté porostlo řídkým lesem. Dříve vedla hradiskem cesta z Rudimova do Slavičína zv. Drahanec, potom na ní byla vybudována silnice. Objevitelem byl archeolog Jan Kučer. Poslední badatelé však žádnou fortifikační strukturu nenalezli. Bylo zde nalezeno mnoho mohyl (a další v blízkém okolí) a méně kostrových hrobů. V jednom z nich, objeveném Čeňkem Staňou, byl nalezen denár uherského krále Štěpána. Nejstarší nálezy, měděné sekyrky a různé ozdoby pocházejí ze starší doby bronzové.\n\n"}
{"id": "700989", "url": "https://cs.wikipedia.org/wiki?curid=700989", "title": "BND", "text": "BND\n\nZkratka BND může označovat:\n\n"}
{"id": "700998", "url": "https://cs.wikipedia.org/wiki?curid=700998", "title": "Organocínové sloučeniny", "text": "Organocínové sloučeniny\n\nOrganocínové sloučeniny jsou organokovové sloučeniny, které obsahují cín. Obvykle jsou více či méně toxické. V praxi se používají především jako stabilizátory PVC, jako biocidy (jedy) pro likvidaci škůdců a jako katalyzátory.\n\n"}
{"id": "701000", "url": "https://cs.wikipedia.org/wiki?curid=701000", "title": "Machiel Hendricus Laddé", "text": "Machiel Hendricus Laddé\n\nMachiel Hendricus Laddé (5. listopadu 1866 - 18. února 1932) byl holandský fotograf a filmový režisér.\n\nByl režisérem prvního holandského filmu - komedie z roku 1896 \"Gestoorde hengelaar\" (\"Vyrušený rybář\").\n\nV letech 1896 až 1906 Laddé natočil několik krátkých němých filmů pro studio \"Eerst Nederlandsch Atelier tot het vervaardigen van Films voor de Bioscoop en Cinematograaf M.H. Laddé & J.W. Merkelbach\". Ty byly promítány v cestovním kině (George) Christiaana Sliekera (1861-1945). \n\nŽádný z jeho filmů se však nedochoval. \n\nLaddé byl také známý fotograf s vlastním studiem v Amsterdamu a byl zetěm fotografa Johannes Wilhelma Merkelbacha (1873-1922 známého také jako Wim), který byl jeho obchodním partnerem.\n\n"}
{"id": "701007", "url": "https://cs.wikipedia.org/wiki?curid=701007", "title": "Har Uzrar", "text": "Har Uzrar\n\nHar Uzrar (: הר עזרר) je vrch o nadmořské výšce 538 metrů v centrálním Izraeli, v pohoří Judské hory.\n\nNachází se cca 16 kilometrů severozápadně od centra Jeruzaléma a cca 1 kilometr severně od vesnice Nataf. Má podobu výrazného, převážně odlesněného hřbetu, jehož svahy spadají do hlubokých údolí, jimiž protékají vádí. Výrazný je zejména sráz na jižní straně, do údolí vádí Nachal Kfira a jeho přítoku Nachal Sumir, na severu je to údolí Nachal Bejt Chanan. Hora leží na dotyku s bývalým nárazníkovým pásmem, které do roku 1967 oddělovalo území pod kontrolou Jordánska (Západní břeh Jordánu) a Izraele v prostoru okolo takzvaného latrunského výběžku. Dál k severu vyrostla počátkem 21. století přibližně podél takzvané Zelené linie Izraelská bezpečnostní bariéra. Hora je turisticky využívána.\n\n"}
{"id": "701008", "url": "https://cs.wikipedia.org/wiki?curid=701008", "title": "Tributylcínoxid", "text": "Tributylcínoxid\n\nTributylcínoxid (TBTO) nebo též bis(tri-\"n\"-butylcín)oxid je organocínová sloučenina používaná hlavně jako biocid (fungicid a moluskocid), zejména k ochraně dřeva. Chemický vzorec je CHOSn. Jedná se o hořlavou bezbarvou až nažloutlou kapalinu s bodem tání -45 °C a bodem varu 180 °C. Je slabě rozpustný ve vodě (20 ppm), dobře v organických rozpouštědlech.\n\nProdává se pod obchodními názvy AW 75-D, Bio-Met TBTO, Biomet, Biomet 75, BTO, Butinox, C-SN-9, Hexabutyldistannoxane, Hexabutylditin a řadou dalších. V Česku se dříve vyráběl přípravek Lastanox.\n\nTributylcínoxid silně dráždí kůži. Tributylcínové sloučeniny se používaly na námořních lodích proti biologické degradaci materiálů. Obavy ohledně toxicity (některé zprávy popisovaly účinky na mořský život již při koncentracích 1 ng/l) vedly k celosvětovému zákazu Mezinárodní námořní organizací. Je nyní považován za významný mořský polutant.\n\n"}
{"id": "701010", "url": "https://cs.wikipedia.org/wiki?curid=701010", "title": "Har Rafid", "text": "Har Rafid\n\nHar Rafid (: הר רפיד) je hora o nadmořské výšce 787 metrů v centrálním Izraeli, v pohoří Judské hory.\n\nNachází se cca 13 kilometrů severozápadně od centra Jeruzaléma, cca 1 kilometr severozápadně od vesnice Ma'ale ha-Chamiša a cca 2 kilometry severně od města Abu Goš. Má podobu výrazného, zalesněného hřbetu, jehož svahy spadají do hlubokých údolí, jimiž protékají vádí. Výrazný je zejména sráz na severní straně, do údolí vádí Nachal Kfira, na jihu je to mělčí údolí Nachal ha-Chamiša, na jehož protější straně se zvedá hora Har Haruach. Na vrcholku hory Har Rafid se nacházejí archeologické pozůstatky staršího osídlení o ploše 15 dunamů (1,5 hektaru) Tel Rafidija z doby železné, římského i byzantského období. Hora leží na dotyku s bývalým nárazníkovým pásmem, které do roku 1967 oddělovalo území pod kontrolou Jordánska (Západní břeh Jordánu) a Izraele v prostoru okolo takzvaného latrunského výběžku. Dál k severu vyrostla počátkem 21. století přibližně podél takzvané Zelené linie Izraelská bezpečnostní bariéra. Za ní, na severním úpatí hory, se rozkládá palestinská obec Qatanna.\n\n"}
{"id": "701012", "url": "https://cs.wikipedia.org/wiki?curid=701012", "title": "4Story", "text": "4Story\n\n4Story je MMORPG počítačová hra vytvořená společností Zemi Interactive v Koreji a publikována německou společností Gameforge v české verzi a dalších 14 jazycích. Hra je klientského typu — ke stažení. Hra je velmi podobná hrám World of Warcraft, Aion, Metin2 nebo Runes of Magic. Ve hře existují tři rasy — lidé, víly a kočkovití (\"Felin\"). Rasy mají na výběr z 6 povolání — bojovník, stínový běžec, lukostřelec, kouzelník, zaklínač a kněz. Ve hře je rovněž výběr důležitý výběr země hráče - \"Valorian\" a \"Derion\". Do vybrané země se hráč dostane až po dokončení kurzu v třetí, neutrální, zemi - \"Goru\".\n\nOd počátku časů nebylo nikdy nebe odděleno od Země. Vše byla jen jáma prázdnoty bez začátku a bez konce. Pak do světa vstoupili první dva bohové. Byla to božstva s tvůrčími silami. Vznešená \"Leya\" ztělesňovala světlo a naději, bojovala neúnavně a s výjimečným nadšením pro harmonii a život. \"Bergelius\" byl na druhou stranu oddaný nicotě a zničení života. Zajistil, aby se nemusel o své síly s nikým dělit. Nepřátelství mezi Leyou a Bergeliem rostlo až do doby, kdy mezi nimi vypukla válka, ve které Leya prohrála, což ji odsoudilo k životu v Bergeliově zajetí.\n\nBergelius vytvořil místo plné temnoty - bylo studené a obestřené stíny. Bohyně, sice zajatá, ale stále plná naděje, použila své nadpřirozené schopnosti k tomu, aby se dívala na výtvor svého soka. Pomocí svých vlastních sil vytvořila souhru mezi nebem a peklem. Tento jev byl později přejmenován na den a noc. V ten samý čas Leya také vytvořila základy života: zemi, vodu, vzduch a oheň.\n\nSvět ozdobila kontinenty, zelení a různými stvořeními na pevnině i ve vodě. Jednomu z kontinentů dala jméno \"Andaron\" - dnešní Iberie - a jeho prvním obyvatelům dala jméno \"Mu\". Jelikož nemohla sama ochraňovat svůj výtvor, povolala osm bohů ochránců a dala jim na starost ochranu světa.\n\nBergelius si nevšiml Leyina výtvoru do doby, než bylo dokončeno. Nešťastný z toho, že byl tak nepozorný, přikázal \"Parakeliovi\", jednomu ze svých nejvěrnějších sluhů, zničit co nejrychleji její výtvor. \"Parakelius\" a jeho stoupenci vyrazili směrem k idylickému světu. Bezútěšný mrak mlhy zahalil zemi, rozšiřujíc strach a hrůzu. \"Parakelius\" pomýlil lid \"Mu\" svou lstivostí a přesvědčil je, aby se připojili k \"Vládě Stínů\". Mír v \"Andaronu\" byl zničen.\n\nOsm bohů ochránců seslalo velkou povodeň, za účelem zničení všeho zla a záchrany \"Andaronu\". Množství vody téměř vyhladilo všechna žijící stvoření na světě. Ta, která přežila, uprchla na ostrov \"Britron\" na západním pobřeží Iberie. Vliv zla však přetrval: v ostrovní izolaci se z mnoha z nich staly ohavné bestie. \"Parakelius\" využil svého vlivu a proměnil obyvatele \"Britronu\" v nestvůry. Stvoření na tomto ostrově vytvořila bojovný kmen \"Rahuů\". Ti začali s \"Bergeliovou\" podporou vládnout zemi. Tehdy proběhla první mezirasová válka. Skončila ale brzo mírem. Rasy se spojily aby porazily \"Rahuje\".\n\nV bitvě padl do rukou vojáků \"Andaronu\" meč \"Krawendyn\". Tento meč byl vyroben temnými silami. Ve strachu ze stínů, které vystupovaly z meče, přivedli svého velitele. Ten uschoval meč na bezpečné místo, ale jeho zlá aura už stačila otrávit srdce lidí a zasela mezi nimi semínko nového sváru. Znovu se mír proměnil ve válku.\n\nOsm bohů ochránců spěchalo k \"Leye\" a pověděli jí vše o tom, co se chystá. Bohyně sledovala, co se děje s jejím kdysi mírumilovným výtvorem. Poslala osm bohů ochránců do \"Andaronu\" s cílem vyhnat \"Parakelia\" ze světa jednou provždy. Nejdříve zničili \"Krawendyn\". Jakmile byla síla meče zlomená, byli schopni zastavit válku mezi lidmi. Kmen \"Rahuů\" se však nevzdal. Chytali všechny nepozorné, ničili celé regiony. Po velmi zuřivých bojích plných příšerného krutosti zasáhli bohové ochránci znovu a seslali ničivou povodeň, která zničila prakticky všechen život. Přežili jen někteří, kteří pak jako kočovníci cestovali dlouho po celém kontinentu.\n\nKrálovna \"Blid Blonead\" založila \"Iberii\", spojené království všech klanů, které ohlásilo nový věk. První časy formovaly těžké boje a přežití ze dne na den. Někteří z kočovníků se usadili jako farmáři, ale zjistili, že obdělávání polí je velmi pracné, jelikož ve zničené zemi neklíčila žádná semena. Útoky divokých stvoření při honbě za potravou denně drancovaly zemi.\n\nPřes všechny nepřízně osudu se království stávalo mocnějším. Iberijci se začali učit válečná umění kvůli tomu, aby se lépe dokázali bránit. Časem dokázali vyhnat většinu stvůr do vzdálených oblastí a přivedli tak do země znovu mír. Z malých vesnic se stala města. Byly prozkoumány a osídleny nové oblasti. Vzestup Iberie ovšem vedl i k nečekaným těžkostem: znovu a znovu se objevovaly oblastní spory, které ústily ve vojenské potyčky. Královna \"Blid Blonead\" musela začít jednat.\n\nPo dlouhých diskuzích se svými blízkými důvěrníky královna rozdělila zemi a stanovila hranice \"Iberie\". \"Ardir\", \"Tibered\" a \"Tarat\" byly prvními zeměmi, které byly vytvořeny. Ležely na strategicky výhodných pozicích ve středu kontinentu, proto se o ně často bojovalo. Barbarští \"Rahuové\" znovu vtrhli do \"Iberie\" a téměř celý kontinent vyplenili při bitvě o \"Ardir\". Boj mezi dobrem a zlem znovu vypukl: na jedné straně stály tvořivé síly, které se tisíce let snažily udržet svět v míru. Na druhé straně armády \"Bergelia\", odhodlané převzít moc a vytvořit vládu strachu.\n\nV řadách \"Ardiru\" bojoval i statečný bojovník \"Arian Horus\". Po nespočetných bitvách, ve kterých se ukázal jako vítěz, přišla dlouhá a zničující bitva, ve které musel ustoupit, ale dokázal své zraněné kamarády včas dostat do bezpečí. Nicméně se nevzdal a shromáždil pod svým velením nové jednotky. V \"Taratu\" nakonec dovedl \"Iberijce\" k vítězství nad silami protivníka, kdy v boji zabili mnohé z jejich vůdců. Dokázali také vyhnat zbytek \"Rahuů\". Ale poté královna a \"Arian Horus\" zmizely beze stopy. Nepřežil je žádný královský potomek, a tak bylo království rozděleno do čtyř stejně velkých teritorií, kterým vládli královnini nejbližší poradci: \"Neban Maha\", \"Ruard Lopesa\", \"Edgar Seher\" a \"Uma Plutak\".\n\nVedeni chtivostí a touhou po větší moci a větším území se všichni čtyři pustili do ostrého boje o moc. Spalováni touto tyranií se jejich poddaní stali hluboce nešťastnými. \"Edgar Seher\" se už nedokázal déle vyrovnat s konfliktem a přestěhoval se na jih \"Iberie\". Vytvořil tam se svými stoupenci svaté město \"Gor\".\n\nZ nespokojenosti lidí se stala otevřená vzpoura. Pod vedením \"Armina z Remperdu\" vypuklo povstání, ve kterém bylo zabráno město \"Lezina\". Vládním jednotkám se podařilo povstalce obklíčit a zatlačit je do centra města. Rebelům se ve městě podařilo dlouho přežít i přes fakt, že byli odříznuti od všech zásob. Avšak jedné noci jejich obléhání skončilo krveprolitím: pod rouškou temnoty se armáda probila jejich směrem do středu města a napadla rebely – 20 000 povstalců bylo zabito. Ta noc vstoupila do dějin jako \"\"Masakr noci černého měsíce\"\". Říká se, že se krveprolití zúčastnil i pohřešovaný válečný hrdina \"Arian Horus\". \"Arminovi z Remperdu\" se podařilo uprchnout.\n\nPosléze \"Ruard Lopesa\" odstoupil od opětovného rozdělení \"Iberie\". Převzal vládu nad \"Derionem\", východním územím. \"Valorián\" na západě dal \"Nebanu Mahovi\". Důležité, rychle se rozvíjející svaté město na jihu, kterému vládl král \"Tristan\", bylo pojmenováno \"Gor\". \"Ruard Lopesa\" se stal přísným vládcem, jeho moc se pro něj stala důležitější než blahobyt jeho lidí. \"Neban Maha\" byl na druhé straně vládcem, který se zaměřoval na potřeby svých lidí, kladl důraz na disciplínu a verboval pevně organizovanou armádu.\n\nCelá hra se odehrává na ostrově zvaném Iberie, na kterém sídlí válečné národy.\n\nMilitaristická země válečníků. V emblému národa mají lva na červeném poli podle lvího krále \"Nebana Mahy\".\n\nKrásná země plná lesů a nádherné přírody. Derion je národem magie, s vlajkou nosící v emblému znak yin-yang na modrém poli.\n\nZemě plná pouští, arabského stylu. Neutrální země. Gor je obchodní země, během války dodává oběma zemím zbroj i zbraně. V emblému má žlutou kotvu na tmavě modrém poli, které má znázorňovat moře. Mapa Goru byla otevřena s patchem 3.6 na podzim 2011.\n\nPo vybrání národa, za který bude určitý hráč bojovat, si vybere rasu a povolání, za které bude hrát.\n\nVálečníci, velmi vytrvalí. Výhodou je vysoké množství životů a velká fyzická síla, proto je výhodné být bojovník nebo stínový běžec.\n\nLidé jsou rasou, která je roztroušená po celé Ibérii. Pro člověka je dobrá volba hrát za lukostřelce nebo zaříkávače.\n\nVíly jsou typu magického — Pro víly je nejvýhodnější hrát za magické typy, těmi jsou kouzelník, kněz a zaříkávač.\n\nBěžce stínů provází \"Pendatron\" - Bůh noci. Stínoví běžci se schovávají ve tmě a překvapují své nepřátele nečekanými útoky.\n\nBojovník je hrozba pro všechny povolání díky své síle, obraně a odolnosti.\n\nKněz je léčitelem. Má schopnosti léčit sebe a ostatní hráče. Má nízké poškození, vysokou obranu, ale ovládá kouzla, kterými přidává útok, obranu, odolnost sobě a ostatním hráčům (\"buffy\").\n\nKouzelník vládne ohni, ledu a bleskům. Jeho útoky jsou pomalé,ale velmi ničivé.\n\nNeboli zaklínač, je osoba schopná povolat zvíře, které si ochočí pro pomoc v boji. Ale na druhou stranu má menší útok než ostatní povolání (kvůli zvířeti). (v patchi 4.0 byl zvýhodněn)\n\nLukostřelec je osoba dobrá v boji na dálku. Je velkým soupeřem pro kouzelníka, kněze, zaříkávače, bojovníka a vlastně pro všechny ostatní povolání.\n\nV současné době dochází k úpadku komunity obou serverů (xhadra, lapiris). Tento úpadek by mohl zvrátit jen velký příchod nových hráčů nebo radikální změny systému ze strany provozovatele-společnosti Gameforge.\n\n\n\n"}
{"id": "701013", "url": "https://cs.wikipedia.org/wiki?curid=701013", "title": "Har Haruach", "text": "Har Haruach\n\nHar Haruach (: הר הרוח) je hora o nadmořské výšce 771 metrů v centrálním Izraeli, v pohoří Judské hory.\n\nNachází se cca 14 kilometrů severozápadně od centra Jeruzaléma, cca 2 kilometry západně od vesnice Ma'ale ha-Chamiša a cca 2 kilometry severně od města Abu Goš. Má podobu výrazného, zalesněného hřbetu, jehož svahy spadají do hlubokých údolí, jimiž protékají vádí. Výrazný je zejména sráz na jižní straně, do údolí vádí Nachal Jitla, na severu je to mělčí údolí Nachal ha-Chamiša, na jehož protější straně se zvedá hora Har Rafid. Hora je turisticky využívána. Zalesnil ji Židovský národní fond. V roce 1950 tak byl na východní straně vrchu vysázen Les Rudé armády na památku jejího vítězství v druhé světové válce. Hora leží jen 1 kilometr jižně od bývalého nárazníkového pásma, které do roku 1967 oddělovalo území pod kontrolou Jordánska (Západní břeh Jordánu) a Izraele v prostoru okolo takzvaného latrunského výběžku. Dál k severu vyrostla počátkem 21. století přibližně podél takzvané Zelené linie Izraelská bezpečnostní bariéra.\n\n"}
{"id": "701016", "url": "https://cs.wikipedia.org/wiki?curid=701016", "title": "Ramsau", "text": "Ramsau\n\nRamsau je název několika obcí v Německu a Rakousku. Jedná se také o německý název české obce Ramzová.\n\n"}
{"id": "701017", "url": "https://cs.wikipedia.org/wiki?curid=701017", "title": "Šluchat Mišlatim", "text": "Šluchat Mišlatim\n\nŠluchat Mišlatim (: שלוחת משלטים) je vrch o nadmořské výšce 619 metrů v centrálním Izraeli, v pohoří Judské hory.\n\nNachází se cca 17 kilometrů severozápadně od centra Jeruzaléma, cca 5 kilometrů západně od města Abu Goš a cca 1,5 kilometru severně od vesnice Bejt Me'ir. Má podobu podlouhlého zalesněného hřbetu, který probíhá v délce asi 5 kilometrů ve východozápadním směru podél severní strany údolí vádí Nachal Nachšon, které zde prochází soutěskou Ša'ar ha-Gaj. Začíná u vesnice Šo'eva, pak vede severně od vesnic Šoreš a Bejt Me'ir a končí na konci soutěsky, nedaleko soutoku Nachal Nachšon a Nachal Ilan. Jde o historicky významné místo, protože soutěska Ša'ar ha-Gaj byla místem těžkých bojů během první arabsko-izraelské války v roce 1948, v prostoru takzvaného latrunského výběžku (bitvy o Latrun). Šluchat Mišlatim připomíná a dodnes uchovává pozůstatky izraelských a arabských válečných pozic a opevnění. Tvoří ho série jednotlivých dílčích vrcholků, z nichž nejvyšší je kóta 619 na východním okraji hřbetu, následují kóty 592, 577, 503 a 377. Na protější straně údolí Nachal Nachšon je jeho protipólem hřbet Šluchat Šajarot.\n\n"}
{"id": "701019", "url": "https://cs.wikipedia.org/wiki?curid=701019", "title": "Rovnostář", "text": "Rovnostář\n\nRovnostář může být:\n"}
{"id": "701021", "url": "https://cs.wikipedia.org/wiki?curid=701021", "title": "Šluchat Šajarot", "text": "Šluchat Šajarot\n\nŠluchat Šajarot (: שלוחת שיירות, nazýváno též Reches Šajarot, רכס שיירות) je vrch o nadmořské výšce 548 metrů v centrálním Izraeli, v pohoří Judské hory.\n\nNachází se cca 18 kilometrů severozápadně od centra Jeruzaléma, cca 7 kilometrů západně od města Abu Goš a cca 1 kilometr severně od vesnice Bejt Me'ir. Má podobu podlouhlého zalesněného hřbetu, který probíhá v délce asi 3 kilometrů ve východozápadním směru podél jižní strany údolí vádí Nachal Nachšon, které zde prochází soutěskou Ša'ar ha-Gaj. Začíná západně od Šoreš samostatnou horou Har Arna, pak vede severně od obce Bejt Me'ir a končí na konci soutěsky, nedaleko soutoku Nachal Nachšon a Nachal Ilan, poblíž dnešní křižovatky dálnice číslo 1 a dálnice číslo 38. Jde o historicky významné místo, protože soutěska Ša'ar ha-Gaj byla místem těžkých bojů během první arabsko-izraelské války v roce 1948, v prostoru takzvaného latrunského výběžku (bitvy o Latrun). Jižně odtud vedla provizorní Barmská cesta v údolí Nachal Derech Burma, která Izraelcům sloužila jako záložní dopravní spojení s obleženým Jeruzalémem. Vrch Šluchat Šajarot připomíná a dodnes uchovává pozůstatky izraelských a arabských válečných pozic a opevnění. Vede tudy turistická Izraelská stezka. Na protější straně údolí Nachal Nachšon je jeho protipólem hřbet Šluchat Mišlatim.\n\n"}
{"id": "701024", "url": "https://cs.wikipedia.org/wiki?curid=701024", "title": "Har Arna", "text": "Har Arna\n\nHar Arna (: הר ארנה) je hora o nadmořské výšce 600 metrů v centrálním Izraeli, v pohoří Judské hory.\n\nNachází se cca 17 kilometrů severozápadně od centra Jeruzaléma, cca 2 kilometry západně od vesnice Šoreš a cca 1 kilometr severovýchodně od vesnice Bejt Me'ir. Má podobu zalesněného vrchu, na který na západě navazuje v délce asi 3 kilometrů ve východozápadním směru probíhající hřbet Šluchat Šajarot. Na severu terén spadá do údolí vádí Nachal Nachšon, které zde vstupuje do historicky významné soutěsky Ša'ar ha-Gaj. Po jižním úpatí hory vede lokální silnice číslo 3955 spojující Šoreš a Bejt Me'ir. V okolí se nacházejí pomníky bojů, které se zde odehrávaly během první arabsko-izraelské války v roce 1948. Ša'ar ha-Gaj i nedaleký prostor takzvaného latrunského výběžku byl strategicky významným bodem, o který se sváděly takzvané bitvy o Latrun. Jižně odtud vedla provizorní Barmská cesta v údolí Nachal Derech Burma (severozápadně odtud), která Izraelcům sloužila jako záložní dopravní spojení s obleženým Jeruzalémem. Vede tudy dnes turistická Izraelská stezka.\n\n"}
{"id": "701028", "url": "https://cs.wikipedia.org/wiki?curid=701028", "title": "Har Karmila", "text": "Har Karmila\n\nHar Karmila (: הר כרמילה) je hora o nadmořské výšce 599 (uváděno i 600) metrů v centrálním Izraeli, v pohoří Judské hory.\n\nNachází se cca 18 kilometrů západně od centra Jeruzaléma, cca 6 kilometrů severovýchodně od města Bejt Šemeš a cca 1 kilometr jižně od vesnice Bejt Me'ir. Má podobu zalesněného plochého návrší, jehož svahy spadají na téměř všech stranách prudce do údolí okolo protékajících vádí. Na východě a jihu je to vádí Nachal Ksalon, na západě jeho boční přítok Nachal Karmila. Pouze na severu terén volně přechází do blízkosti vesnice Bejt Me'ir. Vede tudy turistická Izraelská stezka.\n\n"}
{"id": "701030", "url": "https://cs.wikipedia.org/wiki?curid=701030", "title": "Národní park Severní Kaskády", "text": "Národní park Severní Kaskády\n\nNárodní park Severní Kaskády (\"North Cascades National Park\") se nachází v americkém státě Washington. Jedná se o největší ze tří jednotek spravovaných Správou národních parků v Severních Kaskádách. S parkem sousedí několik národních divočin, na hranicích s Britskou Kolumbií pak různé rezervace. Nachází se zde drsné horské vrcholy.\n\nV roce 1971 se v parku nacházelo 318 ledovců o celkové rozloze 117 km², což je nejvíce v jakémkoli americkém chraněném území vyjma Aljašky. Od roku 1980 všechny ledovce začaly rychle ustupovat, zatímco rychlost se stále zvětšuje. Nedávné teplé klima vede k většímu letnímu tání a k menším sněhovým srážkám v zimě. V posledních deseti letech už několik ledovců v parku vymizelo. Největším ledovcem je Bostonský ledovec, ležící na Boston Peaku, který má rozlohu 7 km².\n\nDíky své divoké povaze se park může chlubit populacemi vlků, rysů, losů, rosomáků a dalších ohrožených živočišných druhů. Zaměstnanci parku potvrdili také výskyt grizzlyjů, zatímco baribalové tu jsou obvyklí. Nachází se zde široká paleta savců, ptáků, obojživelníků a plazů. 90% procent dospělé populace obojživelníka zvaného taricha zrnitá zde má stálé žábry.\n\nVelké rozdíly typů skal a půd, vystavení slunci, svahů, nadmořských výšek a srážek vedou k rozmanité škále rostlin. Osm odlišných životních zón podpruje tisíce odlišných druhů rostlin zdejšího ekosystému, který se může pochlubit hned největším počtem druhů ze všech národních parků. Bylo zde identifikováno přes 1 630 cévnatých rostlin a odhadovaný počet necévnatých rostlin a hub dosahuje až 2 300. Park obsahuje také pralesy o celkové rozloze asi 960 km².\n\nTéměř většina parku je chráněna jako divočina Stephena Mathera, takže se zde nachází jen málo spravovaných budov a silnic. Park si ale získal velkou popularitu u turistů a horolezců. Jednou z nejvyhledávanějších atrakcí parku je Kaskádový průsmyk, který už Indiáni používali jako cestu přes pohoří. Dostat se k němu dá po šest kilometrů dlouhé stezce od konce jedné ze zdejších štěrkových silnic. Plaňkové pohoří, Mount Triumph, Eldorado Peak a přilehlé hory jsou zase oblíbené mezi horolezci, kteří je vyhledávají kvůli glaciaci a obtížné technice skal. Mount Shuksan, ležící na severozápadě parku, je jedním z nejčastěji fotografovaných míst v zemi.\n\nPřestože jen jedna štěrková cesta je veřejným vstupem do parku, většina automobilové dopravy v regionu proudí přes North Cascades Highway, která prochází rekreační oblastí Ross Lake. Nejbližším velkým městem na západě od parku je Sedro-Woolley, zatímco na východě se nachází město Winthrop. Na jihovýchodním konci Chelanského jezera se nachází město Chelan.\n"}
{"id": "701031", "url": "https://cs.wikipedia.org/wiki?curid=701031", "title": "Har Šimšon", "text": "Har Šimšon\n\nHar Šimšon (: הר שמשון) je hora o nadmořské výšce 546 metrů v centrálním Izraeli, v pohoří Judské hory.\n\nNachází se cca 18 kilometrů západně od centra Jeruzaléma, cca 5 kilometrů severovýchodně od města Bejt Šemeš a cca 1 kilometr jihozápadně od vesnice Ksalon. Má podobu zalesněného hřbetu, jehož svahy spadají prudce do údolí okolo protékajících vádí. Strmý je zejména svah na jižní straně hory, do údolí potoka Sorek, kterým prochází železniční trať Tel Aviv-Jeruzalém. Tento pás strmých srázů lemujících severní stranu údolí Soreku pokračuje oběma směry odtud. Na východě je to hřbet Šluchat Bohen, na západě Šluchat Hartuv (od západu ovšem narušovaný velkým povrchovým lomem na kámen). Svah k severní straně je mírnější. Vede tudy údolí vádí Nachal Šamšon. Dál na sever probíhá lokální silnice číslo 395 a až pak terén strmě klesá do dalšího výrazného údolí, Nachal Ksalon, respektive jeho přítoku Nachal Razi'el.\n\n"}
{"id": "701033", "url": "https://cs.wikipedia.org/wiki?curid=701033", "title": "Šluchat Bohen", "text": "Šluchat Bohen\n\nŠluchat Bohen (: שלוחת בהן) je hora o nadmořské výšce okolo 500 metrů v centrálním Izraeli, v pohoří Judské hory.\n\nNachází se cca 16 kilometrů západně od centra Jeruzaléma, cca 6 kilometrů východně od města Bejt Šemeš a cca 1,5 kilometru jihovýchodně od vesnice Ksalon. Má podobu skalnatého srázu, který lemuje severní stranu údolí potoka Sorek, kterým prochází železniční trať Tel Aviv-Jeruzalém. Je pojmenován podle lokality bývalého osídlení nazvané \"Chirbet Bohen\" (situované na okraj náhorní terasy nad Sorekem. Tento pás strmých srázů lemujících severní stranu údolí Soreku pokračuje i západně odtud, kde stojí hora Har Šimšon. Na protější straně údolí je to podobný prudký sráz Šluchat Ja'ar.\n\n"}
{"id": "701036", "url": "https://cs.wikipedia.org/wiki?curid=701036", "title": "Wilhelm Marr", "text": "Wilhelm Marr\n\nWilhelm Marr (16. listopadu 1819 Magdeburg - 17. července 1904 Hamburg) byl německý antisemitský a anarchistický novinář, který v roce 1879 založil \"Antisemitskou ligu\" a napsal knihu \"Cesta k vítězství Germánství nad Židovstvím\", která představuje novodobý nástup antisemitismu, který vyvrcholil holokaustem za druhé světové války.\n"}
{"id": "701037", "url": "https://cs.wikipedia.org/wiki?curid=701037", "title": "Šluchat Ja'ar", "text": "Šluchat Ja'ar\n\nŠluchat Ja'ar (: שלוחת יער) je hora o nadmořské výšce 595 metrů v centrálním Izraeli, v pohoří Judské hory.\n\nNachází se cca 16 kilometrů západně od centra Jeruzaléma, cca 7 kilometrů východně od města Bejt Šemeš a cca 1,5 kilometru jižně od vesnice Ramat Razi'el. Má podobu zalesněné výšiny, kterou na východě, severu a západě lemují prudké srázy kaňonu potoka Sorek, kterým prochází železniční trať Tel Aviv-Jeruzalém. V jižní části kopce leží lokalita bývalého osídlení nazvané \"Chirbet Tura\" (חורבת טורה), kde stávala starověká pevnost Hasmoneovců. Pás strmých srázů lemujících údolí Soreku pokračuje i podél severního břehu Soreku. Východně odtud je to hora Har Pitulim, na východě svah Šluchat Bohen.\n\n"}
{"id": "701040", "url": "https://cs.wikipedia.org/wiki?curid=701040", "title": "Anton Kopčan", "text": "Anton Kopčan\n\nAnton Kopčan (24. února 1929 – 15. března 2001) byl slovenský fotbalista, obránce, reprezentant Československa.\n\nZa československou reprezentaci odehrál roku 1953 dvě utkání, jednou startoval v reprezentačním B-mužstvu. V československé lize odehrál 212 utkání a dal 2 góly. Hrál za Slovenu Žilina (1949–1952, 1954–1962) a ATK Praha (1952–1954), s nímž získal roku 1953 titul mistra republiky. Startoval 4× v evropských pohárech.\n\n\n"}
{"id": "701041", "url": "https://cs.wikipedia.org/wiki?curid=701041", "title": "Síran ceričitý", "text": "Síran ceričitý\n\nSíran ceričitý (chemický vzorec Ce(SO)) je anorganická sloučenina, ceričitá sůl kyseliny sírové. Je jednou z mála pevných látek, jejíž rozpustnost ve vodě s rostoucí teplotou vody klesá (k nim patří také například hydroxid vápenatý). Existuje v bezvodé formě a jako tetrahydrát, oktahydrát a dodekahydrát. Je komerčně dostupný.\n\nRozpouští se ve vodě a zředěných roztocích minerálních kyselin. V neutrálních roztocích se pomalu rozkládá za vzniku oxidu ceričitého. Tetrahydrát ztrácí krystalickou vodu při zahřátí na 180 až 200 °C.\n\nCeričitý iont je silný oxidant, zvláště při kyselých podmínkách. Pokud je síran ceričitý přidán do zředěné kyseliny chlorovodíkové, vytváří se, ovšem pomalu, elementární chlor. Se silnými redukčními činidly reaguje mnohem rychleji. Například se siřičitanovým aniontem reaguje při kyselém pH rychle a úplně.\n\nPokud se ceričité sloučeniny redukují, vznikají cerité sloučeniny. Rovnice této reakce je:\n\nCeritý kationt je bezbarvý.\n\nSíran ceričitý se používá v analytické chemii v redoxních titracích, často společně s redoxním indikátorem, tzv. cerimetrie.\n"}
{"id": "701043", "url": "https://cs.wikipedia.org/wiki?curid=701043", "title": "Har Pitulim", "text": "Har Pitulim\n\nHar Pitulim (: הר פיתולים) je hora o nadmořské výšce 694 (uváděno též 628) metrů v centrálním Izraeli, v pohoří Judské hory.\n\nNachází se cca 14 kilometrů západně od centra Jeruzaléma, cca 8 kilometrů východně od města Bejt Šemeš a cca 2 kilometry severovýchodně od obce Nes Harim. Má podobu zalesněné výšiny, kterou na východě, jihu a západě lemují prudké srázy kaňonu potoka Sorek, kterým prochází železniční trať Tel Aviv-Jeruzalém. Do Soreku zde proti jižnímu úpatí hory ústí boční vádí Nachal Ktalav, u kterého jsou zbytky původní železniční stanice Dajr aš-Šajch, nazývané též \"stanice Bar Gi'ora\". Hora je turisticky využívána. Pás strmých srázů lemujících údolí Soreku pokračuje oběma směry odtud. Na východě je to hřbet Reches Sorek, na jihovýchodě hora Har Gi'ora, na západě svah Šluchat Ja'ar.\n\n"}
{"id": "701045", "url": "https://cs.wikipedia.org/wiki?curid=701045", "title": "Karel Kopecký", "text": "Karel Kopecký\n\nKarel Kopecký (19. května 1921, Praha – 31. března 1977, Brno) byl český fotbalista, brankář, reprezentant Československa.\n\nV lize odehrál 110 utkání. Hrál za SK Libeň (1940–1941) a SK Židenice (1941–1950). Za československou reprezentaci odehrál v letech 1946–1947 čtyři utkání, jednou startoval i v reprezentačním B-mužstvu. Byl naším 18. reprezentačním brankářem v historii.\n\n"}
{"id": "701046", "url": "https://cs.wikipedia.org/wiki?curid=701046", "title": "Justo Villar", "text": "Justo Villar\n\nJusto Wilmar Villar Viveros (* 30. června 1977) je paraguayský fotbalový brankář který hraje od roku 2013 v paraguayském klubu Club Nacional. Mnoholetý reprezentant Paraguaye, přesáhl již 100 zápasů v národním dresu. Je držitelem ocenění Fotbalista roku v Paraguayi za rok 2004.\n\nZkušený gólman, který v letech 1998–2004 působil v paraguayském klubu Libertad, následně mezi lety 2004 a 2008 si udělal jméno v argentinském Newell's Old Boys, pak odešel do španělského Valladolidu. V červenci 2011 se vrátil do Jižní Ameriky a podepsal tříletý kontrakt s argentinským klubem Estudiantes de La Plata.\n\nOd roku 1999 je členem národního týmu Paraguaye. Debutoval 3. března 1999 v přátelském utkání s domácí Guatemalou (výhra Paraguaye 3:2).\n\n"}
{"id": "701048", "url": "https://cs.wikipedia.org/wiki?curid=701048", "title": "Johana Francouzská (1343–1373)", "text": "Johana Francouzská (1343–1373)\n\nJohana Francouzská ( \"Jeanne de France\", \"Joana de França\"; 24. června 1343 Châteauneuf-sur-Loire – 3. listopadu 1373 Évreux) byla navarrská královna a hraběnka z Évreux a Mortain.\n\nByla pátým potomkem francouzského následníka trůnu, normandského vévody Jana a Jitky, dcery Jana Lucemburského. Poprvé byla zasnoubena s Janem, synem brabantského vévody Jana III. Plánovaný sňatek byl zmařen skonem mladého snoubence. Roku 1352 se Johana stala dětskou chotí svého bratrance Karla, mladého krále Navarry. Zemřela po sedmi porodech roku 1373.\n"}
{"id": "701050", "url": "https://cs.wikipedia.org/wiki?curid=701050", "title": "Mezinárodní standardní identifikátor jména", "text": "Mezinárodní standardní identifikátor jména\n\nMezinárodní standardní identifikátor jména (anglicky International Standard Name Identifier, francouzsky Code international normalisé des noms, zkráceně ISNI) je trvalý Identifikátor určený k jednoznačné a globální identifikaci tzv. „veřejných identit“, tj. jmen fyzických osob (včetně fiktivních osob) a korporací, které jsou v roli tvůrců, producentů, vydavatelů, distributorů nebo správců intelektuálních obsahů (děl).\n\nIdentifikátor ISNI je kodifikován mezinárodní normou ISO 27729 (20. 7. 2010 byl zveřejněn návrh mezinárodní normy ISO/DIS 27729, 24. 11. 2011 byla publikována oficiálně první verze normy a 6. 3. 2012 zatím poslední verze ).\n\nMezinárodní norma byla původně od roku 2006 připravována pod názvem Mezinárodní standardní identifikátor strany (angl. International Standard Party Identifier, zkráceně ISPI), v roce 2007 však došlo s ohledem na zpřesnění identifikovaných entit ke změně na název ISNI. Norma byla připravena pracovní skupinou (WG 6) příslušné Technické komise a subkomise (TC 46/SC 9) Mezinárodní organizace pro normalizaci (zkráceně ISO).\n\nIdentifikátor ISNI trvale identifikuje tzv. „veřejné identity“ nějaké strany. Veřejnou identitou (angl. Public identity) se rozumí jméno, pod kterým strana je nebo v minulosti byla veřejně známa. Většina reálných osob má jednu jedinou veřejnou identitu (jediné jméno), některé jich ale mohou mít více. Stranou (angl. Party) se rozumí fyzická osoba nebo právnická osoba nebo také skupina fyzických a právnických osob, které jsou zahrnuty do tvorby, rozšiřování a správy intelektuálních obsahů. Jméno (angl. Name) je definováno jako řetězec znaků, pod kterým strana je nebo v minulosti byla obvykle uváděna.\n\nVeřejné identity budou identifikovány pomocí identifikátorů ISNI napříč různými obory tvorby obsahů.\n\nIdentifikátor ISNI je číslem nevýznamovým. Původně se měl skládat z písmenného prefixu ISNI a dalších 13 znaků (12 hexadecimálních číslic a 1 kontrolní znak). V rámci příprav normy bylo ale nakonec v roce 2009 s ohledem na plánovaný velký objem identifikátorů v budoucnosti rozhodnuto, že celkový počet znaků bude 16 (kromě písmenného prefixu ISNI 15 hexadecimálních číslic a jeden poslední znak jako kontrolní). Příklady zápisu čísla ISNI (uvedené hodnoty jsou od ledna 2012 reálné):\n\n\n\n\n\n\n\n\n\n\n\n\n\nPro potřeby zobrazování, tištění nebo jiné prezentace identifikátoru ISNI je doporučeno oddělení prefixu ISNI od dalších číslic jednou mezerou. Celkový počet 16 číslic je rozdělen do bloků po čtyřech číslicích. Jednotlivé bloky jsou odděleny také jednou mezerou. Poslední kontrolní číslici může tvořit buď hexadecimální číslice nebo znak „X“. Kontrolní číslice bude vypočítávána na základě předcházejících číslic v souladu s normou ISO/IEC 7064:2003 v modu 11-2.\n\nNávrh mezinárodní normy ISO/DIS 27729 stanovuje následující hlavní principy přidělování identifikátorů ISNI:\n\n\n\nPodrobné zásady a pokyny k registraci bude schvalovat a vydávat Mezinárodní agentura ISNI.\n\nOrganizaci systému ISNI tvoří tři subsystémy:\n\n\nRegistrační autorita (angl. Registration authority, zkráceně RA) systému ISNI byla v roce 2010 schválena na plenárním zasedání ISO. Podle tiskové zprávy – neplatný odkaz ! z 22. 1. 2011 byla 22. prosince 2010 v Londýně založena jako nevýdělečná organizace Mezinárodní agentura ISNI (angl. ISNI International Agency, zkráceně ISNI-IA). Její hlavní úlohou je vytvoření a údržba centrální referenční databáze ISNI. Počáteční databáze byla vytvořena na základě již existujících výchozích databází zakládajících členů. Síť OCLC, která se stala také členem konsorcia ISNI-IA, zároveň podepsala další dílčí smlouvu, na jejímž základě bude plnit specifickou roli Přidělující agentury (angl. Assignment Agency). Registrační autorita – ISNI-IA bude v souladu s normou ISNI koordinovat, monitorovat a kontrolovat celý systém ISNI, jeho politiku a všechny procesy a operace a bude reprezentovat zájmy celé komunity ISNI navenek u jiných organizací.\n\nMezinárodní agentura ISNI je oficiálně tvořena konsorciem 6 členů, kteří reprezentují více než 300 společností pro správu autorských práv a 26 000 knihoven z celého světa. Patří k nim:\n\n\nRegistrační agentury systému ISNI (angl. Registration Agencies, zkráceně RAGs) budou ustanovovány registrační autoritou, tj. Mezinárodní agenturou ISNI. První agentury budou ustanoveny ve třetím čtvrtletí 2011. Registrační agenturou ISNI se může stát libovolná obchodní korporace s prověřeným zájmem o oblast ISNI. Může jí být organizace reprezentující nějaké území nebo obchodní oblast, jako je knižní vydavatelský průmysl, hudební průmysl aj. Registrační agentury budou zajišťovat rozhraní mezi uživateli a registrační autoritou (ISNI-IA). RAGS budou vyřizovat přidělování čísel ISNI na základě žádostí žadatelů.\n\nVerifikační agentury ISNI (angl. Verification Agencies) jsou ustanovovány Registrační autoritou ISNI. Mají roli specializovaných porovnávacích služeb pro registrační autoritu – ISNI-IA a jí budovanou referenční databázi (roli zajišťuje síť OCLC). Verifikační agentury jsou nominovány registrační autoritou na základě důkladného kontrolního procesu.\n\nRegistrační agentury budou povinně zasílat do centrální referenční databáze také popisná metadata.\n\nKompletní metadatový záznam by měl zahrnovat přidělené číslo ISNI a dále povinné prvky: jméno veřejné identity (pod kterým je strana známa), typ strany (např. fyzická osoba, právnická osoba), URI seznamů s třídami tvůrčích děl a rolemi tvůrců (připraví je RA), třídy tvůrčích děl (hudební dílo, literární dílo, audiovizuální dílo aj.), role tvůrců (autor, režisér, vydavatel aj.). Budou-li k dispozici další údaje, lze uvádět nepovinně: datum a typ data (datum narození nebo registrace společnosti, datum úmrtí nebo likvidace společnosti), místo a typ místa (např. země narození / úmrtí, působení tvůrce aj.). Připojit lze také údaje o souvisejícím ISNI (jiné veřejné identity stejné strany) a typu vztahu (např. je pseudonym). Připojit bude možné i další údaje (např. URI podrobnějších informací o veřejné identitě), které budou specifikovány a definitivně zveřejněny registrační autoritou.\n\nKaždý ze zakládajících členů konsorcia Mezinárodní agentury ISNI udržuje nějakou vlastní databázi záznamů tvůrců včetně identifikátorů lokálního charakteru, v řadě případů jde o neveřejné identifikátory soukromého charakteru. Na základě dohody mezi členy konsorcia bylo nejdříve do provozu uvedeno prvotní jádro centrální referenční databáze ISNI. Využity byly zejména 3 hlavní zdrojové databáze:\n\n\nInformace z databáze ISNI jsou již v současné době dostupné nejenom členům konsorcia a prvním ustanoveným registračním agenturám, ale také široké veřejnosti. Databáze zpřístupňuje k roku 2014 již 7 490 000 záznamů veřejných identit, z toho je 7 000 000 záznamů fyzických osob a 490 000 záznamů korporací. Databáze je dostupná ze specifické webové stránky rozhraní pro vyhledávání. Záznamy databáze ISNI jsou propojeny se záznamy databáze systému VIAF a opačně. Systém ISNI a jeho agentury jsou v provozu na základě stanovených poplatků, registrační agentury platí roční předplatné a poplatek za každou přijatou žádost o přidělení čísla ISNI.\n\nSystém ISNI, jeho databáze a hlavně jeho trvalý identifikátor byly navrženy jako tzv. „most“ spojující jiné systémy, jejich databáze a jejich identifikátory, často soukromého charakteru. Systém a databáze ISNI tudíž nebudou sloužit k vyhledávání všech informací, které potřebují specializované uživatelské sektory. Databáze ISNI je registrem zajišťujícím jednoznačnou službu a spojení (vazbu) k záznamům na metadata bohatší databáze. I z tohoto důvodu systém ISNI bude v databázi udržovat jenom minimum metadat.\n\n"}
{"id": "701051", "url": "https://cs.wikipedia.org/wiki?curid=701051", "title": "Har Giora", "text": "Har Giora\n\nHar Giora (: הר גיורא) je hora o nadmořské výšce 722 metrů v centrálním Izraeli, v pohoří Judské hory.\n\nNachází se cca 14 kilometrů západně od centra Jeruzaléma, cca 8 kilometrů východně od města Bejt Šemeš a cca 2 kilometry východně od obce Nes Harim. Má podobu zalesněné výšiny, kterou severu lemují prudké srázy kaňonu potoka Sorek, do kterého podél východní strany hory ústí vádí Nachal Refa'im. Oběma údolími prochází železniční trať Tel Aviv-Jeruzalém. Na západě do Soreku ústí boční vádí Nachal Ktalav, proti jehož ústí jsou zbytky původní železniční stanice Dajr aš-Šajch, nazývané též \"stanice Bar Giora\". Po severozápadní straně hory vede lokální silnice číslo 386. Na vrcholu hory stojí zbytky muslimského hrobu \"Kever Šejch Marzuk\" (קבר שיח' מרזוק). Hora je turisticky využívána. Pás strmých srázů lemujících údolí Soreku pokračuje oběma směry odtud. Na severovýchodě je to hřbet Reches Sorek, na jihovýchodě hora Har Refa'im, na severozápadě vrch Har Pitulim.\n\n"}
{"id": "701054", "url": "https://cs.wikipedia.org/wiki?curid=701054", "title": "Černé historky", "text": "Černé historky\n\nČerné historky je společenská detektivní hra, jejímž autorem je Holger Bösch. \nV každém kole je zvolen jeden vypravěč, který vybere kartu s příběhem. Z jedné strany karty přečte ostatním hráčům „místo činu“ a druhou stranu s řešením si nechá pro sebe. Pomocí otázek, na které vypravěč odpovídá ANO/NE, musí hadači případ vyřešit.\n"}
{"id": "701056", "url": "https://cs.wikipedia.org/wiki?curid=701056", "title": "Har Refa'im", "text": "Har Refa'im\n\nHar Refa'im (: הר רפאים) je hora o nadmořské výšce 763 metrů v centrálním Izraeli, v pohoří Judské hory.\n\nNachází se cca 13 kilometrů jihozápadně od centra Jeruzaléma, cca 10 kilometrů východně od města Bejt Šemeš a cca 1 kilometr severně od obce Mevo Bejtar. Má podobu zalesněné výšiny, kterou severu lemují prudké srázy kaňonu vádí Nachal Refa'im,do kterého podél západní strany hory ústí další boční vádí. Údolím Nachal Refa'im prochází železniční trať Tel Aviv-Jeruzalém. Na svazích hory byly v roce 2002 objeveny pohřební jeskyně se zbytky železných nástrojů a nápisem \"le-melech Chevron\" (למלך חברון). Hora je turisticky využívána, jižně od ní vede Izraelská stezka. Pás strmých srázů lemujících údolí Nachal Refa'im a severnější procházejícího potoka Sorek pokračuje oběma směry odtud. Na severu je to hřbet Reches Sorek, na severovýchodě hora Šluchat Salmon, na severozápadě vrch Har Giora.\n\n"}
{"id": "701060", "url": "https://cs.wikipedia.org/wiki?curid=701060", "title": "Platan javorolistý v zahradě Kinských", "text": "Platan javorolistý v zahradě Kinských\n\nPlatan javorolistý v zahradě Kinských je památný strom v Praze na Smíchově. Mohutný solitérní platan stojí u hlavního vchodu z náměstí Kinských, v dolní rovinaté části zahrady.\n\nKinského zahrada byla budována postupně v letech 1825 až 1861. V první etapě byla, podle plánů architekta Jindřicha Kocha, realizována spodní rovinatá část. Etapa probíhala do roku 1836 a mimo jiné bylo její součástí také vysazení tohoto platanu.\n\nV roce 1928 byla u stromu umístěna socha \"Čtrnáctiletá\". Jejím autorem je sochař Karel Dvořák. Socha však byla poničena vandalem a později odcizena. Poté, co byla poznána jedním zákazníkem v jistém starožitnictví, byla zajištěna a uložena v depozitáři Muzea hl. m. Prahy. Plánuje se zhotovení kopie a její osazení na původní místo.\n\n30. července 1998 byl strom pro svůj vzrůst, vysoký věk a jakožto dendrologicky cenný taxon vyhlášen jako památný. Strom byl v roce 2004 vybrán, jako jeden ze 13 jedinců, k odběru vzorků (semena, rouby a řízky) v rámci programu záchrany genofondu památných stromů.\n\nSvými rozměry se jedná o jeden z největších stromů, které jsou k vidění v rámci celého Petřína.\n\n"}
{"id": "701063", "url": "https://cs.wikipedia.org/wiki?curid=701063", "title": "Znovuzrození (Futurama)", "text": "Znovuzrození (Futurama)\n\nZnovuzrození (v originále \"Rebirth\") je první epizoda šesté série seriálu \"Futurama\". Poprvé byla vysílána 24. června 2010 stanicí Comedy Central. Tento díl přímo navazuje na konec čtvrtého Futurama filmu (Futurama: Into the Wild Green Yonder), ve kterém celá posádka vstoupí do červí díry.\n\nEpizoda začíná, když Fry přichází do laboratoře profesora Farnsfowortha a ptá se proč má popáleniny. Po chvíli rozmluvy se Fry od profesora dozvídá, že ze všech ostatních členů posádky zbyly jen kostry, ale naštěstí nejsou mrtví. Profesor díky svému vynálezu oživí všechny členy posádky, ale Leela je v nezvratném kómatu. Bender se také „znovuzrodí“, ale jelikož je jeho napájení vypnuté a díky tomu by zemřel, tak mu profesor dá do těla další svůj vynález, který však produkuje tolik energie, že Bender musí neustále pařit, aby neexplodoval.\n\nJelikož je Fry natolik smutný z toho, že není možné Leelu probudit, rozhodne se, že si postaví robota a nahraje do něj její osobnost a vzpomínky z videonahrávek průmyslových kamer Planet Expressu. Podle závěti, v případě kómatu, má být Leela pohřbena na planetě, kde žijí požírači kyklopů. Záhy však Leelu probudí Benderovo plamenné říhnutí.\n\nPo návratu do budovy Planet Expressu proběhne souboj obou Leel o Frye. Pravá Leela souboj o Frye vyhraje, ale dozvíme se, že dosavadní Fry byl také robot. Nakonec se „znovuzrodí“ zázrakem i pravý Fry. Robot Fry a robot Leela se do sebe zamilují a odcházejí společně. Bender rozhodne, že už má dost řečí a začne vibrovat od přebyteční energie. Kyklopožrout se najednou objeví a pokouší se sníst Leelu. Bendrova těžká vibrace způsobí vypadnutí jednoho z očí a Kyklopožrout začne požírat Bendra. Zařízení exploduje a zabije zvíře. Bender se objeví neporušený a profesor prohlásí, že Bender je nyní stabilní.\nV této epizodě se vyskytují následující profesorovy vynálezy:\n"}
{"id": "701064", "url": "https://cs.wikipedia.org/wiki?curid=701064", "title": "Reches Sorek", "text": "Reches Sorek\n\nReches Sorek (: רכס שורק) je hora o nadmořské výšce 714 metrů v centrálním Izraeli, v pohoří Judské hory.\n\nNachází se cca 12 kilometrů jihozápadně od centra Jeruzaléma, cca 11 kilometrů východně od města Bejt Šemeš a cca 3 kilometry severně od obce Mevo Bejtar. Má podobu zalesněné výšiny, kterou na jihu lemují prudké srázy kaňonu vádí Nachal Refa'im, na severu na stejně prudký zářez údolí potoka Sorek, do kterého pak západně odtud Nachal Refa'im ústí. Podél Nachal Refa'im a od soutoku podél Soreku vede železniční trať Tel Aviv-Jeruzalém. Údolím Sorek vede lokální silnice číslo 386. Na hoře se dochovaly zbytky starých vinařských lisů. Vrch je turisticky využíván. Pás strmých srázů lemujících údolí Nachal Refa'im a Soreku pokračuje oběma směry odtud. Na východě je to hora Har Salmon a hřbet Šluchat Salmon, na západě vrch Har Pitulim, na jihu Har Refa'im.\n\n"}
{"id": "701066", "url": "https://cs.wikipedia.org/wiki?curid=701066", "title": "Har Salmon", "text": "Har Salmon\n\nHar Salmon (: הר שלמון) je hora o nadmořské výšce 765 metrů v centrálním Izraeli, v pohoří Judské hory.\n\nNachází se cca 10 kilometrů jihozápadně od centra Jeruzaléma, cca 13 kilometrů východně od města Bejt Šemeš a cca 1,5 kilometru západně od obce Aminadav. Má podobu zalesněné výšiny, kterou na jihu lemují prudké srázy kaňonu vádí Nachal Refa'im, na severu na stejně prudký zářez údolí potoka Sorek. Podél Nachal Refa'im vede železniční trať Tel Aviv-Jeruzalém, údolím Soreku lokální silnice číslo 386. Vrch je turisticky využíván. Nachází se tu parkoviště a pikniková oblast. Okolí je prostoupeno sítí značených cest. Na západním úbočí hory se dochovaly zbytky starého osídlení \"Chirbet Sa'adim\" (חורבת סעדים). Jsou tu stopy byzantských staveb, olivového lisu a také mešity Šejcha Ahmeda. Pás strmých srázů lemujících údolí Nachal Refa'im a Soreku pokračuje oběma směry odtud. Na východě je to hora Har Aminadav a hřbet Šluchat Salmon, na západě vrch Reches Sorek, na jihu Šluchat Salmon a Šluchat Kobi.\n\n"}
{"id": "701069", "url": "https://cs.wikipedia.org/wiki?curid=701069", "title": "Šluchat Salmon", "text": "Šluchat Salmon\n\nŠluchat Salmon (: שלוחת שלמון) je hora o nadmořské výšce cca 600 metrů v centrálním Izraeli, v pohoří Judské hory.\n\nNachází se cca 11 kilometrů jihozápadně od centra Jeruzaléma, cca 12 kilometrů východně od města Bejt Šemeš a cca 2 kilometry severovýchodně od obce Mevo Bejtar. Má podobu zčásti zalesněného srázu, který na jihu a východě prudce spadá do kaňonu vádí Nachal Refa'im, podél kterého vede železniční trať Tel Aviv-Jeruzalém. Pás strmých strání lemujících údolí Nachal Refa'im pokračuje oběma směry odtud. Na východě je to Šluchat Kobi, na západě Har Refa'im. Na severu se táhne podobný pás vyvýšenin, který odděluje kaňon Nachal Refa'im od paralelně probíhajícího potoka Sorek. Stojí nad ním vrchy Har Salmon či Reches Sorek.\n\n"}
{"id": "701071", "url": "https://cs.wikipedia.org/wiki?curid=701071", "title": "Chronologie novodobých židovských sídel v Zemi izraelské", "text": "Chronologie novodobých židovských sídel v Zemi izraelské\n\nZemě izraelská je zhruba dnešní stát Izrael a Palestinská autonomie. Sídla jsou setříděna podle data založení, nebo začátku osídlení Židy.\n\n\nKromě židovských imigrantů se do Země izraelské stěhovali i jiní. V souvislosti ukončení stavby Suezského průplavu se roku 1867 mnoho egyptských dělníků nemohlo vrátit do jejich domovů, jelikož během absence byly zabrány jejich bratry, a tak se spousta z nich usídlila v budoucím Izraeli a Palestině. Roku 1857 Osmanská říše lákala lidi z celého světa k osidlování země. Šanci využili američtí kolonisté, němečtí Templeři a alžírští uprchlíci před převratem. Z těchto uprchlíků pochází významný klan al-Husajní, který kdysi ovládal Jeruzalém. Během stejného období se do země stěhovali i Čečenci a Bosňané.\n"}
{"id": "701075", "url": "https://cs.wikipedia.org/wiki?curid=701075", "title": "Šluchat Kobi", "text": "Šluchat Kobi\n\nŠluchat Kobi (: שלוחת קובי) je hora o nadmořské výšce cca 600 metrů v centrálním Izraeli, v pohoří Judské hory.\n\nNachází se cca 11 kilometrů jihozápadně od centra Jeruzaléma, cca 12 kilometrů východně od města Bejt Šemeš a cca 2,5 kilometry severovýchodně od obce Mevo Bejtar. Má podobu zalesněného srázu, který na východě, severu a západě obtéká hluboký kaňon vádí Nachal Refa'im, podél kterého vede železniční trať Tel Aviv-Jeruzalém. Podél západní strany kopce do Nachal Refa'im ústí boční vádí Nachal Kobi. Přes Nachal Refa'im zde vede cesta a most Gešer Kobi (גשר קובי). Hora je turisticky využívaná, vede tu Izraelská stezka. Pás strmých strání lemujících údolí Nachal Refa'im pokračuje oběma směry odtud. Na západě je to Šluchat Salmon a Har Refa'im. Na severu se táhne podobný pás vyvýšenin, který odděluje kaňon Nachal Refa'im od paralelně probíhajícího potoka Sorek. Stojí nad ním vrchy Har Salmon či Har Aminadav.\n\n"}
{"id": "701077", "url": "https://cs.wikipedia.org/wiki?curid=701077", "title": "Théâtre-Lyrique", "text": "Théâtre-Lyrique\n\nThéâtre-Lyrique je název bývalého operního divadla v Paříži. Divadlo s kapacitou 1700 míst bylo otevřeno v roce 1847 a uzavřeno roku 1863.\n\nDivadlo bylo otevřeno na \"Boulevardu du Temple\" (dnešní \"Place de la République\" č. 10) za podpory spisovatele Alexandra Dumase a Antoina Orleánského (1824-1890), syna Ludvíka Filipa, 20. února 1847 pod názvem \"Théâtre-Historique\" dramatizací Dumasova románu \"Královna Margot\". Architektem budovy byl Pierre-Anne de Dreux. Politické události po revoluci 1848 však vedly k úpadku divadla, který byl vyhlášen 20. prosince 1850.\n\n27. září 1851 Edmond Seveste, jehož rodina vlastnila několik významných divadel v Paříži, obnovil divadlo pod názvem \"Opéra-National\", kde umožnil realizaci mladým začínajícím autorům, kteří se nemohli prosadit v tradičních operních domech Académie royale de musique a Opéra-Comique. V roce 1852 bylo divadlo přejmenováno na \"Théâtre-Lyrique\". V divadle byly uváděny hry skladatelů jako Charles Gounod, Adolphe Adam, Aimé Maillart, Albert Grisar, Victor Massé nebo Georges Bizet.\n\nNa začátku 60. let 19. století byla budova vyvlastněna kvůli stavbě náměstí \"Place de la République\" v rámci modernizace Paříže vedené baronem Haussmanem. Soubor proto přesídlil do nové budovy na \"Place du Châtelet\", ale bylo natrvalo uzavřeno 21. října 1863. Na místě původního divadla vznikly obchody architekta Gabriela Daviouda, dnes zde sídlí hotel \"Crowne Plaza Paris République\".\n"}
{"id": "701080", "url": "https://cs.wikipedia.org/wiki?curid=701080", "title": "Desmatosuchus", "text": "Desmatosuchus\n\nDesmatosuchus je rod vyhynulého plaza, z řádu Aetosauria. Byl jedním z největších aetosaurů - dorůstal délky 5 m a výšky 1,5 m při hmotnosti i do více než 1 t. Žil v pozdním triasu ve státě Texas.\nNa hlavě měl zobák, který mu pravděpodobně sloužil k vyrývání potravy, která se skládala z rostlin. Desmatosuchus byl od zad po konec ocasu obrněn pancířem, ze kterého po stranách vyrůstaly trny, na obranu před predátory. Nejdelší z nich, byly dlouhé 45 cm.\n"}
{"id": "701083", "url": "https://cs.wikipedia.org/wiki?curid=701083", "title": "Har Aminadav", "text": "Har Aminadav\n\nHar Aminadav (: הר עמינדב) je hora o nadmořské výšce 842 metrů v centrálním Izraeli, v pohoří Judské hory.\n\nNachází se cca 9 kilometrů jihozápadně od centra Jeruzaléma, na západním okraji vesnice Aminadav. Má podobu zalesněného srázu, který na jihu a jihozápadě spadá do kaňonu vádí Nachal Refa'im, podél kterého vede železniční trať Tel Aviv-Jeruzalém. Na severu se volněji sklání k vesnici Even Sapir a k údolí potoka Sorek. Hora je turisticky využívaná, vede tu Izraelská stezka. Z vrcholu je výhled do okolní krajiny. Poblíž vrcholové partie začíná zastavěné území obce Aminadav, jihozápadně pod vrcholem leží památník Jad Kennedy. Pás strmých strání lemujících údolí Nachal Refa'im a Soreku pokračuje oběma směry odtud. Na západě je to Har Salmon, na východě Reches Lavan a Har Ora.\n\n"}
{"id": "701088", "url": "https://cs.wikipedia.org/wiki?curid=701088", "title": "Har Ora", "text": "Har Ora\n\nHar Ora (: הר אורה) je hora o nadmořské výšce 839 metrů v centrálním Izraeli, v pohoří Judské hory.\n\nNachází se cca 8 kilometrů jihozápadně od centra Jeruzaléma, na severním okraji vesnice Ora. Má podobu zalesněného srázu, který na jihu spadá do kaňonu vádí Nachal Refa'im, podél kterého vede železniční trať Tel Aviv-Jeruzalém. Na severu se volněji sklání k areálu nemocnice Hadasa a k městské čtvrti Jeruzaléma Ejn Kerem do údolí potoka Sorek. Na východ odtud začíná již území města Jeruzalém s obytnými čtvrtěmi jako Kirjat Menachem. Jižní svahy až k vrcholové partii zaujímá vesnice Ora, kterou prochází lokální silnice číslo 3877 a vojenská základna. Jižní úpatí směrem do údolí Nachal Refa'im je tvořeno strmým srázem Reches Lavan. Na západ od hory pokračuje souvislý pás hor lemujících údolí Nachal Refa'im a Soreku. Je to Har Aminadav a Har Salmon.\n\n"}
{"id": "701089", "url": "https://cs.wikipedia.org/wiki?curid=701089", "title": "Petr Kostelník", "text": "Petr Kostelník\n\nPetr Kostelník (* 5. února 1964 Brno) je bývalý český fotbalový brankář, reprezentant Československa a odchovanec brněnské Zbrojovky.\nPo skončení aktivní kariéry se stal trenérem.\n\nV lize odehrál 185 utkání. Hrál za Zbrojovku Brno (1973–1982, 1983–1984), Spartak Uherský Brod (1982–1983), Duklu Praha (1984–1992), Chmel Blšany (1992–1994), Spartu Praha (1994–1996), Viktorii Žižkov (1996–1997), Atlantic Lázně Bohdaneč (1997), Děčín (1998), Municipal Guatemala (1998) a Viktorii Plzeň (1999). Poté chytal ještě nižší soutěže za SK Motorlet Praha a Černolice. Se Spartou získal roku 1995 titul mistra České republiky a roku 1996 Pohár ČMFS, s Duklou vyhrál roku 1985 a 1990 československý pohár. V roce 1985 byl vyhlášen Nováčkem roku, v témže roce se umístil na devátém místě v anketě Fotbalista roku. 15x startoval v evropských pohárech, s Duklou si zahrál semifinále PVP v sezoně 1985/86.\n\nZa československou reprezentaci odehrál v letech 1986–1988 tři utkání, debutoval 6. 8. 1986 proti Austrálii (výhra 1:0).\n\nDvakrát startoval v olympijském výběru, 12x v reprezentaci do 21 let a 15x v reprezentaci do 15 let.\n\nJako trenér pracoval v Motorletu, Bohemians Praha, Dukle Praha, Karlštejně, Bohemians 1905 a FC Viktorii Plzeň.\n\n"}
{"id": "701090", "url": "https://cs.wikipedia.org/wiki?curid=701090", "title": "Théâtre des Folies-Dramatiques", "text": "Théâtre des Folies-Dramatiques\n\nThéâtre des Folies-Dramatiques je bývalé divadlo v Paříži, které se zaměřovalo na melodrama. Bylo postaveno v roce 1832 na \"Boulevardu du Temple\" na místě bývalého Théâtre de l'Ambigu-Comique. V roce 1862 se kvůli výstavbě náměstí \"Place de la République\" divadlo přestěhovalo do ulice \"Rue de Bondy\" (dnešní \"Rue René-Boulanger\") v 10. obvodu a specializovalo se především na operety.\n\nV roce 1848 zde měl Victor Massé premiéru své hry \"La Chambre gothique\" (Gotická komnata), roku 1879 Jacques Offenbach \"La Fille du tambour-major\" (Dcera plukovního bubeníka).\n\nVe 30. letech 20. století bylo divadlo přeměněno na kino.\n"}
{"id": "701092", "url": "https://cs.wikipedia.org/wiki?curid=701092", "title": "Platan javorolistý na Kampě", "text": "Platan javorolistý na Kampě\n\nPlatan javorolistý na Kampě je památný strom v Praze na Malé Straně. Mohutný solitérní platan stojí na severním okraji parku Kampa, při vstupu od Lichtenštejnského paláce.\n\nPark na ostrově Kampa vznikl v letech 1947 až 1948 spojením bývalých honosných šlechtických zahrad. V severní části se rozkládala Velíkovská zahrada, která patřila k sousednímu paláci. Ten v roce 1741 připadl Barboře Kolowratové-Krakovské. Ta v roce 1813 nechala zahradu osadit řadou plastik a vysázet exotické květiny a dřeviny, mezi nimi tento platan.\n\n8. října 1998 byl strom pro svůj vzrůst, vysoký věk a jakožto dendrologicky cenný taxon vyhlášen jako památný.\n\n"}
{"id": "701094", "url": "https://cs.wikipedia.org/wiki?curid=701094", "title": "Reches Lavan", "text": "Reches Lavan\n\nReches Lavan (: רכס לבן, doslova \"Bílý hřbet\") je vrch o nadmořské výšce cca 700 metrů v centrálním Izraeli, v pohoří Judské hory.\n\nNachází se cca 8 kilometrů jihozápadně od centra Jeruzaléma, na jižním okraji vesnice Ora. Má podobu prudkého srázu, který na jihu spadá do kaňonu vádí Nachal Refa'im, podél kterého vede železniční trať Tel Aviv-Jeruzalém (poblíž odtud je na ní železniční stanice Gan ha-chajot ha-tanachi). Na protější straně údolí již leží Západní břeh Jordánu. Na severovýchod odtud začíná již území města Jeruzalém s obytnými čtvrtěmi jako Giv'at Masu'a. Ve svahu nad údolím se nachází pramen \"Ejn Lavan\" (עין לבן) s dvěma nádržemi využívanými ke koupání. Reches Lavan tvoří jižní část hory Har Ora. Zároveň navazuje na souvislý pás hor lemujících údolí Nachal Refa'im. Západně odtud jsou to například Har Aminadav či Šluchat Kobi.\n\n"}
{"id": "701095", "url": "https://cs.wikipedia.org/wiki?curid=701095", "title": "Plasma (KDE)", "text": "Plasma (KDE)\n\nPlasma je souhrnné označení pro některé aplikace obstarávající běh grafického uživatelského rozhraní v prostředí KDE 4.\n\nPlasma zahrnuje pracovní plochu a panely. Na panely i plochu je možno přidávat různé miniaplikace (např. indikátor nabití baterie nebo hodiny). Tyto aplikace se nazývají widgety či plasmoidy.\n\nKoncepce miniaplikací znamená pro uživatele vyšší a jednodušší přizpůsobitelnost tohoto prostředí a pro vývojáře možnost jednodušeji vytvářet velice konkrétní aplikace. Naopak nevýhodou z počátku může být složité ovládání.\n\nJsou paralelně vyvíjeny tři verze: Plasma Desktop, Plasma Netbook a Plasma Active. Výchozím prostředím je Plasma Desktop, ze kterého jsou vyvíjeny ostatní verze a které je určeno pro stolní počítače a notebooky. Cílovou skupinou Plasmy Netbook jsou netbooky a Plasma Active je konstruována pro tabletové počítače, smartphony a PDA.\n\nDo verze 4.2 byl používán jako výchozí vzhled tmavý Oxygen, dnes je výchozím vzhledem Air. Ten naopak používá světlých odstínů a průsvitných prvků.\n\nLogo Plasmy se skládá z oranžové kapky, která značí eleganci a rychlost a tří barevných teček – programů Kicker (panel), KDesktop (plocha) a Super Karamba (miniaplikace na ploše). To byly v KDE 3 samostatné programy, v KDE  4 jejich funkci převzala Plasma. Podle jiných vysvětlení logo značí programovací jazyky: hlavní C++, ve kterém je celé KDE napsáno, a JavaScript, Python a Ruby, ve kterých mohou být psány miniaplikace. Tři tečky též poukazují na kombinaci technické dokonalosti, hezkého vzhledu a použitelnosti.\n"}
{"id": "701096", "url": "https://cs.wikipedia.org/wiki?curid=701096", "title": "Turistická značená trasa 1637", "text": "Turistická značená trasa 1637\n\nTrasa začínala nedaleko železniční stanice v Zahrádkách a vedla polní cestou směrem na jihozápad. Právě tato část již dnes neexistuje, je nahrazena v úseku od Zahrádek do Holan modrou trasou (zde dříve zelenou 3952\n) přes historickou Valdštejnskou alej. Modrá vedla k Holanskému rybníku, Rybnovem (2,5 km) a dál i dnes pokračuje přes Holany (3 km) do sedla pod Vlhoštěm (8 km). Sedlo odděluje vrcholy velkého a malého Vlhoště.\n\nZ tohoto sedla je dodnes vyznačena krátká, žlutě vyznačená okružní trasa kolem Vlhoště (nahoře je státem chráněná přírodní rezervace). Tato trasa č. 6929 je dlouhá jen 3 km, má však značné převýšení, vede přes skalní vyhlídku (1 km) a kolem bývalé hájovny se turisté vrací dolů na začátek okruhu.\nZe sedla pokračuje modrá trasa Vlhošťským dolem (9 km) kolem Stříbrného vrchu (přírodní památka) na Husí cestu nad Kravími doly (11,5 km), kde se stáčí na jihovýchod přes osadu Obrok (16 km), Čapský důl (19,5 km) do osady Pavličky (20,5 km). Poté vystoupá k osadě Horní Dubová hora (397 m, 22 km) podchází Dubovou horu (23,5 km) a končí v Dubé (25 km) u autobusového nádraží. \nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Rozcestníky po trase byly později doplněny tabulkou hlavního sponzora značení Lesy České republiky. \n\nSeverní část procházené trasy je dostupná pouze na samém začátku v Zahrádkách, kde je stanice na zde vedené železniční trati 87 z České Lípy do Lovosic. Dál již modrá vede územím, kde vlaky nejezdí. Do řady obcí zajíždí autobusy společnosti ČSAD Česká Lípa, do vesnic pouze o všední dny.\n\n"}
{"id": "701097", "url": "https://cs.wikipedia.org/wiki?curid=701097", "title": "Rudolf Kos", "text": "Rudolf Kos\n\nRudolf Kos (12. dubna 1910 – 11. února 1977) je bývalý český fotbalista, obránce, reprezentant Československa.\n\nZa československou reprezentaci odehrál v letech 1935–1937 dvě utkání, jednou startoval v amatérské reprezentaci. V lize odehrál 121 utkání. Hrál za SK Náchod (1932–1937), SK Prostějov (1937–1938) a Baťu Zlín (1938–1941). Dvakrát startoval ve Středoevropském poháru. Za SK Náchod nastoupil v 71 ligových utkáních.\n\n\n"}
{"id": "701099", "url": "https://cs.wikipedia.org/wiki?curid=701099", "title": "Samia", "text": "Samia\n\nSamia je ženské křestní jméno. Jehož původ je v arabštině znamenající \"důležitá\", nádherná, nejvyšší\" nebo \"ta, která umí naslouchat\". Další formou jména je Samiya nebo Samya.\n\nVarianta Sami znamená \"šťastný\" v indiánském jazyce Quechua.\n\n\n"}
{"id": "701100", "url": "https://cs.wikipedia.org/wiki?curid=701100", "title": "Kvalifikace na Mistrovství světa ve fotbale 2002 (CAF)", "text": "Kvalifikace na Mistrovství světa ve fotbale 2002 (CAF)\n\nKvalifikace na Mistrovství světa ve fotbale 2002 zóny CAF určila 5 účastníků závěrečného turnaje.\n\nPo tom, kdy se Burundi na poslední chvíli odhlásilo, čekaly na 50 týmů dvě fáze. V té první byly všechny rozlosováni do dvojic a utkaly se systémem doma a venku o postup do skupinové fáze. V ní bylo 25 celků rozlosováno do 5 skupin po 5 týmech. Vítězové jednotlivých skupin postoupily na MS.\n\n\"Guinea byla 19. března 2001 vyloučena poté, co Guinejský ministr sportu nesplnil třetí (poslední) lhůtu pro napravení vládního zásahu do personálního obsazení fotbalového svazu. Výsledky všech Guinejských zápasů byly anulovány.\"\n\n\"Zápas ukončen za stavu 0:2 po 83 minutách. Řádění fanoušků vedlo v zásah policie, při kterém vypukla panika a 13 lidí zemřelo. Výsledek po 83 minutách byl započítán jako konečný. \"\n\n"}
{"id": "701102", "url": "https://cs.wikipedia.org/wiki?curid=701102", "title": "Královská pevnost dynastie Ho", "text": "Královská pevnost dynastie Ho\n\nKrálovská pevnost dynastie Ho (vietnamsky Thành nhà Hồ nebo Thành Tây Đô) je pevnost v severovietnamské provincii Thanh Hoa (viet. Thanh Hoá), postavená v r. 1397 jako nové královské sídlo. Pod názvem Tay Do (viet. Tây Đô, Západní hlavní město) se toto místo nakrátko, v l. 1397-1407, stalo hlavním městem vietnamské říše Dai Viet (viet. Đại Việt, do 1400), respektive Dai Ngu (viet. Đại Ngu, 1400-1407).\nPevnost je vybudována z kamenných bloků (2 m x 1 m x 0,70 m) na obdélníkovém půdorysu o stranách 870,5 m a 883,5 m. V hradbě 5 m vysoké jsou čtyři brány. Uvnitř pevnosti se zachovaly ruiny původního paláce.\nV červnu 2011 byla královská pevnost dynastie Ho zapsána na seznam Světového dědictví UNESCO.\n\n"}
{"id": "701104", "url": "https://cs.wikipedia.org/wiki?curid=701104", "title": "Nina Hagen", "text": "Nina Hagen\n\nNina Hagen (jako Catharina Hagen; 11. března 1955, Východní Berlín, NDR) je německá punková zpěvačka a herečka. Podle této zpěvačky má jméno i český zpěvák Lou Fanánek Hagen.\n\n\n\n"}
{"id": "701105", "url": "https://cs.wikipedia.org/wiki?curid=701105", "title": "Ondrej Krištofík", "text": "Ondrej Krištofík\n\nOndrej Krištofík (* 10. září 1966 Bratislava) je bývalý slovenský fotbalista, záložník, reprezentant Československa. Za československou reprezentaci odehrál v letech 1991–1992 šest utkání a dal jeden gól (v přátelském zápase s Austrálií). Šestkrát reprezentoval Slovensko. V lize odehrál 142 utkání a dal 8 gólů. Hrál za Slovan Bratislava (1989–1993), Spartak Trnava (1993–1994) a Slavii Praha (1994–1997). Se Slovanem získal roku 1992 titul mistra Československa a se Slavii roku 1996 titul mistra České republiky. 26x startoval v evropských pohárech.\n\n\n"}
{"id": "701107", "url": "https://cs.wikipedia.org/wiki?curid=701107", "title": "Pruská unie", "text": "Pruská unie\n\nPruská unie ( ) bylo spojení pruských kalvinistů (reformovaných) a luteránů do tzv. \"evangelické Unie\" (\"Evangelische Kirche in Preußen\") nařízené pruským králem Fridrichem Vilémem III. v roce 1817.\n\nTyto dvě hlavní protestantské církve koexistovaly v tehdejším Braniborsku od roku 1617, kdy tehdejší kurfiřt Jan Zikmund konvertoval z luteránství ke kalvinismu, ale většina jeho poddaných zůstala přes jeho plán luterány. Postupem času ale počet kalvinistů narůstal především díky imigrantům z okolních zemí např. z Českých zemí (Církev bratrská), Francie (Hugenoti), Nizozemí či Švýcarska.\n"}
{"id": "701115", "url": "https://cs.wikipedia.org/wiki?curid=701115", "title": "Ján Medviď", "text": "Ján Medviď\n\nJán Medviď (* 18. srpna 1946) je bývalý slovenský fotbalista, záložník, reprezentant Československa. Jeho bratr Michal Medviď byl rovněž fotbalistou a československým reprezentantem.\n\nZa československou reprezentaci odehrál v letech 1972–1975 sedm utkání, jednou startoval v olympijském výběru. V československé lize nastoupil v 213 utkáních a dal 22 gólů. Hrál za Tatran Prešov (1964–1965), Slovan Bratislava (1965–1968, 1970–1978) a Duklu Banská Bystrica (1968–1969). Se Slovanem získal dva tituly mistra Československa (1974, 1975) a dvakrát vyhrál československý pohár (1972, 1974). Kvůli vojně v Banské Bystrici mu uniklo vítězství Slovanu v Poháru vítězů pohárů roku 1969. V Poháru mistrů evropských zemí nastoupil v 8 utkáních a dal 1 gól a v Poháru vítězů pohárů nastoupil ve 4 utkáních.\n\n"}
{"id": "701121", "url": "https://cs.wikipedia.org/wiki?curid=701121", "title": "František Jursa", "text": "František Jursa\n\nFrantišek Jursa (* 1. května 1933 Brno) je bývalý československý cyklista a později trenér, který vychoval mnoho cyklistických hvězd.\n\nJeho největšími sportovními úspěchy jsou páté místo ve stíhacím závodě družstev na letních olympijských hrách 1956 v Melbourne, několik titulů mistra republiky na dráze, silnici a v roce 1957 i v cyklokrosu. Dvakrát dokázal porazit i legendu Jana Veselého, zúčastnil se jako kapitán družstva Závodu míru v roce 1961. V roce 1957 založil cyklistický oddíl Dukla Brno, kde působil jako závodník, trenér i velitel. V čele oddílu byl až do roku 1987.\n\nZa 38 let trenérské práce v Dukle Brno vychoval desítky špičkových závodníků, např. Jana Smolíka, Rudolfa Labuse, Karla Vávru, Miloše Hrazdíru, Jiřího Škodu, Vlastu Moravce, Pavla Padrnose, Pavla Buráně, Jiřího Bartolšice, Michala Klasu, Jozefa Regece, Vladimíra Vačkáře s Miroslavem Vymazalem či Jána Svoradu.\n\nU příležitosti 50. výročí založení cyklistického oddílu Dukla Brno mu udělila ministryně obrany Vlasta Parkanová Záslužný kříž III. stupně.\n\n"}
{"id": "701122", "url": "https://cs.wikipedia.org/wiki?curid=701122", "title": "Jan Melka", "text": "Jan Melka\n\nJan Melka (14. února 1914 – 12. října 1997) je bývalý český fotbalista, střední útočník, reprezentant Československa.\n\nV lize odehrál 209 utkání a vstřelil v nich 114 gólů – je tak členem prestižního Klubu ligových kanonýrů. Hrál za Bohemians (1931–1933, 1943–1947) a SK Prostějov (1934–1943). 6x startoval ve Středoevropském poháru a dal zde 2 branky. S aktivním fotbalem končil ve Šternberku.\n\nZa československou reprezentaci odehrál v letech 1935–1937 pět utkání. Debutoval s Jugoslávií v Bělehradě.\n\n"}
{"id": "701125", "url": "https://cs.wikipedia.org/wiki?curid=701125", "title": "Norbert Rózsa", "text": "Norbert Rózsa\n\nNorbert Rózsa (* 9. února 1972, Dombóvár) je bývalý maďarský plavec, držitel třech olympijských medailí.\n\nS plaváním začal jako sedmiletý a v sedmnácti letech se stal členem maďarské reprezentace. Specializoval se styl prsa. Účastnil se třech olympijských her - při své premiéře na hrách v roce 1992 vybojoval dvě stříbrné medaile na 100 i 200 metrů prsa. O čtyři roky později na olympiádě v Atlantě na delší prsařské trati zvítězil. Je také trojnásobným mistrem světa, krom prsařských tratí má také dvě bronzové medaile z mistrovství světa z polohové štafety s maďarskými reprezentačními kolegy. \nV roce 2006 se pokusil spáchat sebevraždu \n\n\n"}
{"id": "701129", "url": "https://cs.wikipedia.org/wiki?curid=701129", "title": "Joseph Heintz starší", "text": "Joseph Heintz starší\n\nJoseph Heintz starší, zvaný Švýcar (květen-červen 1564; pokřtěn 11. června v Basileji – 15. říjen 1609 Praha), patřil k vůdčím malířským osobnostem na dvoře císaře Rudolfa II. v Praze. Vynikl jako kreslíř a malíř obrazů s mytologickými a náboženskými náměty, byl inventor grafických listů a působil i jako architekt.\n\nByl synem zámožného kameníka a stavitele Daniela Heintze staršího, který mu dal základy pro dráhu architekta. Základům malířství se vyučil u významného švýcarského malíře Hanse Bocka staršího (1550 ? - 1624), v jehož dílně pracoval čtyři roky. Hans Bock upřednostňoval malířské práce Hanse Holbeina mladšího (1498 ? - 1543), a tak i Heintzova první známá perokresba (Šalamounův soud, 1582) byla odvozena z Holbeinovy předlohy. Heintzovy práce z té doby byly kreslířsky nevýrazné, a pravděpodobně proto ho rodiče poslali na další školení do Itálie (1584). Především v Římě byl v kresbě i malbě inspirován díly Correggiovými a Federica Barocciho, jejich barevností a jižním světlem. V Itálii se také poprvé setkal s Hansem von Aachen a dokonce pracoval jako jeho pomocník. Asi v roce 1588 krátce pobýval v Benátkách, kde našel inspiraci v dílech Tintorettových a Paola Veroneseho. Následovalo pozvání na dvůr saského kurfiřta Christiana I. (1591). Cestou do Drážďan se zastavil u rodičů v Bernu, a pak i v Praze, kde se setkal se svými přáteli z Itálie. Zde ho dostihla zpráva o kurfiřtově smrti. Přijal proto nabídku místa dvorního malíře v císařově pražské residenci.\n\nDo dvorských služeb Joseph Heintz nastoupil v prosinci 1591. Ale již následujícího roku jej císař poslal do Itálie. Zde pro císaře kreslil antické památky, nakupoval [obrazy pro císařské sbírky a kopíroval ta díla, která nebylo možné získat nákupem. Přitom již od roku 1596 Heintz střídavě působil v Praze a v Augsburgu, kde se roku 1598 oženil s měšťkou Reginou Gretzingerovou, čímž získal augsburské měšťanství. V Praze bydlel v domě krejčího Gassnera, který se nacházel v ulici Zámecké schody Na rozdíl od Prahy, v Augsburgu Heintz působil i jako úspěšný architekt. Následující roky vyplnil cestami mezi Prahou a Augsburgem. Stal se otcem tří dětí, což dokládá jeho poslední dokončený obraz nazvaný \"Autoportrét s rodinou\" (1608). Asi již v roce 1600 se mu narodil syn, který pokračoval v otcově tradici – Joseph Heintz mladší (1600 ? – 1678 ?), známý především jako malíř alegorických obrazů a benátských slavností. Během druhého italského pobytu barevnost Heintzových kreseb byla předzvěstí nastupujícího baroka. Po návratu z Itálie začal malovat i obrazy větších formátů, jak to dokládají obrazy určené pro svatotomášský klášter v Praze. Současně mnohé z jeho kreseb se v té době stávaly předstupněm k velkolepým obrazům. Bylo tomu tak i v případě vysoce hodnoceného obrazu \"Léda s labutí\", který pro císaře Rudolfa II. namaloval v roce 1605. Císař si velmi cenil Heintze jako malíře, což dokládá jak polepšení malířova erbu, tak i jeho povýšení do šlechtického stavu (1602). V pozdních Heintzových dílech se objevil rafinovaný manýristický styl blízký Aachenovým a Sprangerovým kompozicím. Uprostřed prací na obraze \"Poslední soud\" Joseph Heintz starší nečekaně zemřel (1609). Jeho ostatky byly uloženy v Matyášově kapli vedle kostela svatého Jana Křtitele (dnes neexistujícího) v Oboře na Malé Straně.\n\nHeintzův umělecký projev patří k vrcholům středoevropského manýrismu. Za svého života byl vnímán jako umělecká autorita. Především z kresby vytvořil svébytné umělecké dílo, které se stalo předmětem samostatného sběratelského zájmu. Teprve spolupráce s Hansem von Aachen ho přivedla na dráhu malíře figurálních scén. Mezi nimi vyniká cyklus ženských polopostav v mytologickém nebo alegorickém převleku, které byly vyhledávanou dekorací šlechtických sídel po roce 1600. Grafické listy dokládají dobovou oblibu jeho obrazů s mytologickými či náboženskými náměty. Jeho působení jako architekta je doloženo především mimo území České republiky. Uvažuje se však, že se mohl podílet na výstavbě Rudolfových koníren na Pražském hradě či na stavbě Malostranské radnice v Praze.\n\nPři prvním pobytu v Itálii Joseph Heintz st. přejímal do svých obrazů zkušenosti benátských malířů a dále je rozvíjel v dílně Hanse von Aachen. Obrazy, především portréty, vzniklé mezi léty 1585 až 1595 však nezapřou jeho původní poučení na dílech Hanse Holbeina mladšího, s jehož díly se seznámil v dílně Hanse Bocka staršího. Dokládá to i portrét císaře Rudolfa II. namalovaný krátce po Heintzově příjezdu do Prahy (dnes Uměleckohistorické muzeum, Vídeň) nebo jeho kopie vzniklá v Heintzově okruhu kolem roku 1594 (Strahovská obrazárna, Praha). Charakter jeho portrétů se nezměnil ani později, kdy pro císaře portrétoval dámy z vysoké společnosti, o kterých se uvažovalo jako o Rudolfových potenciálních manželkách.\nPo návratu ze své druhé italské cesty začal Heintz malovat i obrazy větších formátů. Dokládá to oltářní obraz \"Svatá rodina s anděly, sv. Barborou a Kateřinou\" namalovaný před rokem 1600 pro kapli sv. Barbory v klášteře augustiniánů při kostele sv. Tomáše v Praze na Malé Straně. V nástavci tohoto oltáře malíř zobrazil \"Sv. Maří Magdalénu\". Další varianta tohoto obrazu se nachází v české soukromé sbírce. Ale pro objednavatele z církevních a měšťanských kruhů maloval i obrazy menších rozměrů, jak to dokládá \"Narození Krista\" (před rokem 1600, olej na plechu, Strahovská obrazárna, Praha).\nVe stejné době jako obrazy s náboženskou tematikou se objevují i četné obrazy s mytologickými náměty. Dokládá to nevelký obraz s názvem \"Únos Proserpiny\" (1598/1605, olej na měděné desce, Galerie starých mistrů, Zwinger, Drážďany) nebo přibližně z téže doby pocházející \"Diana překvapena Actaiónem\" (olej na měděném plechu, Uměleckohistorické muzeum, Vídeň). Kolem roku 1598 podle těchto obrazů vznikly i stejnojmenné mědirytiny (Národní galerie, Praha). Heintzovými současníky však byl vysoce ceněn především obraz \"Léda s labutí\" existující ve dvou verzích - původní, podle Correggia, a verze ve vlastní úpravě. Druhý obraz vznikl kolem roku 1605 opět jako olej na měděné desce (dnes soukromá sbírka, Německo). Z této doby známe Heintzovy obrazy \"Amor a Psýché\" (Museum Augsburg) nebo \"Amor opouští Psýché\" (Germánské národní museum, Norimberk), které se oproti \"Lédě s labutí\", vyznačují větší harmonickou vyvážeností. Přestože se v dalších letech věnoval také architektonickým zakázkám, pracoval i na velké objednávce pro zámeckou kapli hraběte Schaumburg-Holstein v německém Bückeburgu. Nedokončený obraz nazvaný \"Poslední soud\" vykazuje ovlivnění Tintorettem. Po umělcově smrti Rudolf II. nedovolil, aby toto poslední umělcovo dílo opustilo Prahu, a tak tento obraz vystavuje Obrazárna Pražského hradu. Přesto lze v bückeburské kapli obraz spatřit, neboť ho dodatečně namaloval Christof Gertner z Wolfenbüttelu.\n\nJiž při první cestě do Itálie Heintz obstojně kreslil. Mnohému se však doučil díky spolupráci s Hansem von Aachen. Jeho pozdější snahu po vlastním kreslířském stylu dokládá kresba \"Josef a žena Putifarova\" (Albertina, Vídeň), která vznikla ještě během jeho prvního pobytu v Itálii. Roční pobyt na císařském dvoře v Praze vystřídala druhá cesta do Itálie, nyní čtyřletá. Práce kreslíře, kopisty pro císaře Rudolfa II., dokládá Heintzova kresba podle sochy \"Pana učícího Dafnida hře na flétnu\" (Albertina, Vídeň). Malíř v té době stále častěji kreslil křídou a rudkou, čímž jeho kresby získávaly \"barokní\" charakter. Dokládá to studie ke stejnojmennému obrazu \"Únos Proserpiny\", a ještě výrazněji jedna ze tří přípravných kreseb k oslavovanému obrazu \"Léda s labutí\". Právě v kresbě nacházející se v pražských sbírkách Národní galerie se Heintz asi nejvíce přiblížil konečné podobě stejnojmennného obrazu. Kolorit obrazu dokládá autorovo poučení na Correggiových obrazech. V závěru své tvorby se Heintz opětně vrátil k manýrističtějším kompozicím Aachenovým a Sprangerovým, což dokládá jeho skica \"Ženský a mužský odpočívající akt\" dříve označovaná jako \"Venuše a Mars\".\n\n Především Heintzovy obrazy z období mezi 1595 a 1605 se staly předlohami pro několik zdařilých grafických listů. Jedním z nich je Sadelerův rytecký přepis obrazu na měděné desce \"Diana překvapena Aktaiónem\" zhotovený před rokem 1601 pro augsburského obchodníka a sběratele Mättheua Hopfera. Heintz však využíval i rytce Lucase Kiliana (1579 - 1637), kterému posílal četné kompozice do Augsburgu. Podle Heintzových obrazů \"Únos Proserpiny\" nebo \"Pieta s anděly\" pak Lucas Kilian vytvořil stejnojmenné mědirytiny, které jsou považovány za vrcholné příklady grafického umění kolem roku 1600.\n\nJoseph Heintz st. se v jižním Německu uplatnil nejen jako malíř, ale především jako architekt, k čemuž nedostal příležitost v císařské Praze. Přesto Rudolf II. měl zájem o Heintzovy augsburské návrhy, což dokládá skutečnost, že pověřil Eliase Holla, aby mu do Prahy zaslal jejich kopie. Náhlá Heintzova smrt asi způsobila, že se v Čechách, na rozdíl od oblasti německého Podunají, žádné významnější stavby nerealizovaly. Příkladem může být evangelicko-luteránský farní kostel \"Nejsvětější Trojice\" v Haunsheimu (okr. Dillingen an der Donau, Bavorsko) z let 1606-1609, který je jedinou církevní stavbou zbudovanou v renesančním stylu, která se v Německu zachovala v nezměněné podobě do současnosti. Další Heintzovou stavbou je katolický dvorní kostel \"Nanebevzetí Panny Marie\" v Neuburgu an der Donau, s výraznou západní fasádou, postavený v letech 1607-1608.\n\nPřestože Joseph Heintz st. umírá relativně mlád, zůstalo po něm úctyhodné malířské a kreslířské dílo, které prostřednictvím grafických listů ovlivnilo několik generací umělců. Zvláště jeho přípravné kresby se vyznačovaly dynamikou, kterou dále rozvíjel v obrazech s mytologickými náměty, čímž otevřel cestu \"pohybu\" do děl nastupujících malířů baroka. V 19. století však Heintzovo umění bylo označováno jako eklektické a téměř upadlo v zapomnění. Teprve ve 20. století byl znovu považován za malíře, který významně ovlivnil rudolfínskou figurální malbu.\n\n\n\n"}
{"id": "701130", "url": "https://cs.wikipedia.org/wiki?curid=701130", "title": "Tibor Mičinec", "text": "Tibor Mičinec\n\nTibor Mičinec (* 10. října 1958 Kremnica) je bývalý slovenský fotbalový útočník, reprezentant Československa. \nČlenem prestižního Klubu ligových kanonýrů se stal po změně pravidel klubu v listopadu 2016.\n\nZa československou reprezentaci odehrál v letech 1984–1987 sedm utkání a dal jeden gól (v přátelském zápase s Polskem). V domácí nejvyšší soutěži odehrál 266 utkání a vstřelil 85 gólů (ČSSR, ČSFR: 228 / 80, ČR: 38 / 5). První ligu hrál i na Kypru (50 startů, 19 branek) a ve Španělsku (1 start, žádná branka). Hrál za TJ Bohemians ČKD / TJ Bohemians Praha (1980–1986, 1991–1992), TJ Zbrojovka Brno (1984), DAC Dunajská Streda (1987–1989), kyperskou Omonii Nikosia (1989–1991), španělské CD Logroñés (1991–1992), FK Švarc Benešov (1994–1995) a FK Svit Zlín (1995–1996). S Bohemians získal roku 1983 titul mistra Československa, s Dunajskou Stredou roku 1987 československý pohár. S Bohemians postoupil do semifinále Poháru UEFA. 28× startoval v evropských pohárech a dal zde 11 gólů.\n\n"}
{"id": "701132", "url": "https://cs.wikipedia.org/wiki?curid=701132", "title": "Frank Rennicke", "text": "Frank Rennicke\n\nFrank Rennicke (* 18. prosince 1964 Braunschweig) je německý ultrapravicový zpěvák, označující sám sebe za „národního barda“. Jeho písně šíří revizionismus, oslavují Wehrmacht a Německo (které v textech sahá od Rakouska až do Východního Pruska) uctívají Rudolfa Hesse a jsou protiamerické. V roce 2009 neúspěšně kandidoval na německého spolkového prezidenta. Je ženatý, má šest dětí.\n"}
{"id": "701137", "url": "https://cs.wikipedia.org/wiki?curid=701137", "title": "Sládek", "text": "Sládek\n\nSládek je označení pro osobu, která při procesu vaření piva dohlíží na technologický proces výroby od přípravy sladu, přes vystírání, rmutování, schlazení, dozrávání až po finální stáčení piva do sudů, lahví nebo plechovek. V moderním pivovarském provozu se jedná o funkci hlavního technologa. Zkušenosti a zásahy sládka do výrobního procesu mají zásadní vliv na konečnou kvalitu a chuť piva.\n\n\n"}
{"id": "701138", "url": "https://cs.wikipedia.org/wiki?curid=701138", "title": "Franko-provensálština", "text": "Franko-provensálština\n\nFranko-provensálština je jedním z jazyků, kterým se mluvilo, případně ještě mluví ve Francii a přilehlém okolí.\n\nPro tuto oblast bylo a dodnes zbytkově je typické rozdělení na dvě základní skupiny: na jazyky oïl (\"les langues d'oïl\") a jazyky d'oc (\"les langues d'oc\"). Z langue d'oïl zejména nářečí Île-de-France a okolo se vyvinula dnešní francouzština, dříve také franština. Z langue d'oc se vyvinula okcitánština. Východním dialektům okcitánštiny se také někdy říká provensálština. Do jaké skupiny (oïl nebo oc) daný dialekt patří, lze obvykle rozeznat podle toho, jak se v něm řekne slovo „ano“: zda \"oïl\" či podobně (v dnešní francouzštině \"oui\") anebo \"oc\" či podobně. \n\nFranko-provensálština, někdy také zvaná arpitánština (\"arpitan\"), splňuje některá kritéria pro jednu a některá pro druhou skupinu. Je to přechodový jazyk – podobně jako moravská slováčtina a západoslovenské dialekty tvoří přechod mezi češtinou a slovenštinou. \n\nÚdaje nejsou nejčerstvější a nejspolehlivější, ale nyní v území franko-provensálštiny jejími dialekty mluví asi 75 000 lidí, hlavně ve Vallée d’Aoste – Údolí Aosty. Přitom ještě do půle 19. století se franko-provensálština v jejím území používala převážně. Mezi mladými aktivní znalost franko-provensálštiny prakticky vymizela.\n\nPro znalé francouzštiny a jejího způsobu vyjadřování číslovek je zajímavé, že franko-provensalština používá dekadický systém. Pro 70 je to sèptanta, pro 80 huitanta, pro 90 nonanta. Přitom západní dialekty používají dvacítkový systém (se základem 20) pro 80 quatro-vingts (jako ve francouzštině: quatre-vingts) a pro 120 six-vingts. \n"}
{"id": "701139", "url": "https://cs.wikipedia.org/wiki?curid=701139", "title": "PKP řada Ol12", "text": "PKP řada Ol12\n\nOl12 je polská parní lokomotiva vyráběná v letech 1909 až 1917 v továrně StEG. Lokomotivy tohoto typu byly používány především na osobní přepravu. Bylo vyrobeno asi 47 kusů.\n"}
{"id": "701142", "url": "https://cs.wikipedia.org/wiki?curid=701142", "title": "Klaus Huber", "text": "Klaus Huber\n\nKlaus Huber (30. listopadu 1924 – 2. října 2017) byl švýcarský skladatel.\n\nŠvýcarský skladatel Klaus Huber se narodil v Bernu, 30. listopadu 1924. Navštěvoval základní školu v Basileji a pedagogický kurz v Curychu. Studoval hru na housle u Stefi Geyer (1947–1949) a teorii s kompozicí u svého dědečka Willyho Burkhardema (1947–1955) na Konzervatoři v Curychu, kde následně v letech 1950–1960 vyučuje hru na housle. Pokračuje ve studiích na Staatliche Hochschule für Musik v Berlíně u Borise Blachera (1955–1956).\n\nV roce 1955 je jeho dílo hráno na International Gaudeamus music week, v nizozemském Bilthovenu. Roku 1959 je Huberovi udělena první cena za komorní hudbu ve skladatelské soutěži ISCM, během World Music Days IGNM v Římě.\n\nVyučuje hudební dějiny na Konzervatoři v Lucernu (1960–1963). Jeho skladby jsou hrány na Internationale Ferienkurse für Neue Musik, v Darmstadtu. 1961-1972 vyučuje na Akademii v Basileji, kde je od roku 1964 ředitelem skladatelské a instrumentální katedry a od roku 1968 ředitelem hudebních skladatelských kurzů. Huber je členem mezinárodní poroty ISCM World Music Days (1965, 1969, 1987) a ředitelem kurzů a seminářů na mezinárodní skladatelské soutěži Gaudeamus foundation v Bilthovenu v Nizozemí (1966, 1968, 1972).\n\nNa jaře 1968 byl pozván Sovětským skladatelským sdružením do Sovětského svazu (Moskva, Leningrad, Kyjev). 1969 založil Huber mezinárodní skladatelský seminář v Künstlerhaus Boswil ve Švýcarsku. V roce 1973 vyhrál stipendium od Deutscher Akademischer Austauschdienst (DAAD) v Berlíně. Huber se stal následovníkem Wolfganga Fortnera na Staatliche Hochschule für Musik ve Freiburgu, ředitelem skladatelského oddělení a Institutu pro současnou hudbu. V letech 1979–1982 je prezidentem Švýcarské skladatelské asociace.\n\nRoku 1983 cestuje poprvé do Nikaraguy, kde se setkává s Ernestem Cardenalem; následují přednášky v Havaně na Kubě. O rok později přednášky \"Cursos latinoamericanos por la musica contemporanea\" v Tatui v Brazílii. Druhá cesta do Nikaraguy, kde přednáší na Escuela Nacional de Musica v Manague. Je hostujícím profesorem na the McGill University v Montrealu v Kanadě a na Accademia Chigiana v Sieně. 1986 cyklus přednášek na univerzitách v Tokiu, Nagoyi a Hirošimě v Japonsku. Je hostujícím profesorem IRCAM (1986, 1988, 1990, 1993) a Conservatoire National Supérieur de Musique (1987, 1989, 1992) v Paříži.\n\nVyučuje na letních kurzech pro mladé skladatele v Radziejowice v Polsku (1987), skladatelských seminářích a přednáškách na konzervatořích v Malmö a Stockholmu (1989). 1990 Huber odstupuje z pedagogického postu na Staatliche Hochschule für Musik ve Freiburgu a pokračuje s mistrovskými kurzy v Luzernu / Boswilu (1994), skladatelském semináři na Schloss Schielleiten v Grazu (1994) a mistrovských kurzech na Hochschule für Künste in Bremen (1997).\n\nJe hostujícím profesorem na Sibeliově akademii v Helsinkách (1990), Royal Academy of Music v Londýně (1991), Conservatoire de Musique v Ženevě (1991), Brandenburgisches Kolloquium Neue Musik v Berlíně (1991), Scuola Civica di Musica v Milánu (1992–1993), Winterthur, Viitasari Akiyoshidai Festivalu v Japonsku (1995), Lyon Conservatoire (1996), Aristoxenos-Masterclass v Aigion v Řecku (1996), Konzervatoři v Sarajevu (1997), Grieg Academy v Bergen (1998) a University of Alcalà ve Španělsku (1998).\n\nHuber je rezidenčním skladatelem na Akademii v Basileji (1992), na Musica Festival ve Štrasburku (1992), Huddersfield Festival (1992), Centre Acanthes, Villeneuve lez Avignon (1993), New Music Concerts v Torontu (1993), Internationale Musikfestwochen v Luzernu (1994); Winterthur, Viitasari a Akiyoshidai Festival v Japonsku (1995), v Caracasu (1997) a Bergen Festival (1998).\n\nV roce 1998 založil koncertní řadu \"Musica insieme Panicale\" v Umbrii, v Itálii. Jeho současná díla byla hrána na Lucerne Festival, Festival Musica ve Štrasburku a Varšavském podzimu. Huber je sociálně a politicky uvědomělý skladatel, jeho hudba je často nositelem humanistického vzkazu.\n\nOd 1975 je jeho dílo publikováno Ricordi Editions v Mnichově. Rukopisy skladeb jsou k dispozici v Nadaci Paula Sachera v Basileji. Je autorem různých publikací, např. \"Umgepflügte Zeit\" (Cologne, 1999), \"Unterbrochene Zeichen – Klaus Huber\" (Saarbrücken, 2005) a \"Klaus Huber: Von Zeit zu Zeit, Das Gesamtschaffen\" (2009).\n\nKlaus Huber je členem \"Bayerische Akademie der Schönen Künste\", \"Akademie der Künste Berlin\" a \"Freie Akademie der Künste Mannheim\", čestným členem ISCM a byl mu udělen čestný doktorát Univerzity ve Štrasburku. Mezi cenami, které obdržel, jsou i \"Beethovenpreis of the city of Bonn\" (1970), \"Prize of the Swiss Composers\" (1975), \"Artprize\" města Basileje (1978), \"Reinhold-Schneider-Prize\" města Freiburgu (1985), \"Premio Italia\" (1986), \"European Church Music Prize\" města Schwäbisch Gmünd (2009), \"Music Prize Salzburg\" (2009) a prestižní \"Ernst von Siemens-Musikpreis\" (2009). Žije v Itálii.\n\nSpolu s dalšími 11 skladateli – přáteli (Conrad Beck, Luciano Berio, Pierre Boulez, Benjamin Britten, Henri Dutilleux, Wolfgang Fortner, Alberto Ginastera, Cristóbal Halffter, Hans Werner Henze, Heinz Holliger a Witold Lutosławski) švýcarského dirigenta a mecenáše Paula Sachera (1906–1999), byl požádán ruským violoncellistou Mstislavem Rostropovičem, aby u příležitosti Sacherových 70. narozenin napsal skladbu pro sólové violoncello, s použitím not obsažených v jeho jméně (eS, A, C, H, E, Re). Klaus huber vytvořil TRANSPOSITIO AD INFINITUM. Skladby byly částečně uvedeny v Curychu, 2. května 1976. Celý projekt \"eSACHERe\" byl uveden (poprvé v kompletním provedení) českým violoncellistou Františkem Brikciem, v roce 2011 v Praze.\n\n"}
{"id": "701143", "url": "https://cs.wikipedia.org/wiki?curid=701143", "title": "Zimní stadion Josefa Kotase", "text": "Zimní stadion Josefa Kotase\n\nZimní stadion Josefa Kotase byl hokejový stadion v Ostravě. Nalézal se u v blízkosti dnešní železniční stanice Ostrava - Stodolní u bývalé sladovny na křižovatce ulic Českobratrská a Cingrova. Domácí utkání zde v letech 1947 až 1989 hrál klub HC Vítkovice, ale také méně známý hokejový oddíl Baník Ostrava.\n\nPostaven byl jako v pořadí pátý stadion s umělou ledovou plochou v Československo. Slavnostně byl otevřen 28. října 1947. Jako první v České republice byl zastřešen, stalo se tak v květnu 1955. V roce 1981 zde získal klub HC Vítkovice svůj zatím poslední titul. Poslední zápas se zde hrál v roce 1989. V roce 1993 byl uzavřen a od té doby chátral. Teprve v roce 2004 byl zbořen, aby ustoupil mimoúrovňové ostravské křižovatce.\n\nNa pozemku bývalého stadionu by mohla v budoucnu vyrůst nová hala pro míčové sporty.\n\nKonala se zde také Mistrovství Československa v krasobruslení, např. v roce 1952.\n\n\n"}
{"id": "701144", "url": "https://cs.wikipedia.org/wiki?curid=701144", "title": "Zappa", "text": "Zappa\n\nPříjmení Zappa má více osobností:\n\n\n"}
{"id": "701145", "url": "https://cs.wikipedia.org/wiki?curid=701145", "title": "Dawn Fraserová", "text": "Dawn Fraserová\n\nDawn Fraserová, MBE (* 4. září 1937, Balmain, Nový Jižní Wales) je bývalá australská plavkyně, čtyřnásobná olympijská vítězka.\n\nNarodila se na předměstí Sydney v dělnické rodině. Se závodním plaváním začala jako čtrnáctiletá, když si ji všiml v místních mořských lázních trenér Harry Gallagher. Na vrcholné plavecké akci se představila poprvé na olympijských hrách 1956, které se konaly právě v Austrálii. Před domácím publikem vybojovala zlatou medaili na 100 m volný způsob a další zlato přidala se štafetou na 4 x 100 metrů. Své tituly na 100 metrů obhájila i na olympiádě v roce 1960 a 1964, čímž se stala první plavkyní, které se podařilo v jedné disciplíně vyhrát na třech olympijských hrách. Její výkon vyrovnala dosud jako jediná jen Krisztina Egerszegiová v roce 1996. V roce 1962 se stala první ženou, která zaplavala 100 metrů volný způsob pod minutu. Tento rekord vydržel až do roku 1973. \nDawn Fraserová se také stala známou kvůli kontroverzním názorům a despektem k autoritám. Při otevíracím ceremoniálu na olympijských hrách 1964 například odmítla proti vůli sponzorů oficiální dres a byla oblečena do staršího, protože byl podle ní pohodlnější. Také se nechvalně proslavila, když ukradla olympijskou vlajku před palácem císaře Hirohita. Byla zadržena, následně propuštěna bez trestu a císař jí vlajku věnoval jako suvenýr. Od Australské plavecké federace ale dostala desetiletý trest zákazu závodění. \nPo skončení aktivní kariéry pracovala jako plavecký trenér a byla také politicky aktivní.\n\n\n"}
{"id": "701150", "url": "https://cs.wikipedia.org/wiki?curid=701150", "title": "The Torture Never Stops", "text": "The Torture Never Stops\n\nThe Torture Never Stops je koncertní DVD amerického rockového hudebníka Franka Zappy, posmrtně vydané v roce 2008. Album bylo nahrané 31. října 1981 v The Palladium v New York City ve státě New York.\n\n\n\n"}
{"id": "701152", "url": "https://cs.wikipedia.org/wiki?curid=701152", "title": "Pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích", "text": "Pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích\n\nNa této stránce je vysvětleno, jak jsou týmy nasazovány do osmifinálového pavouka v případě, kdy byla základní část mistrovství hrána v šesti skupinách.\n\nTento systém vytváření play-off se v současnosti používá na mládežnických fotbalových mistrovstvích: MS do 17 let, MS do 20 let. V letech 1986–1994 byl používán na MS mužů.\n\nTento systém se používá i na Mistrovství Evropy ve fotbale 2016. Bude uplatněn i na mistrovstvích Evropy mužů v roce 2020 a v dalších letech. Od roku 2015 se systém používá také na Mistrovstvích světa ve fotbale žen.\n\nPrvní dva týmy ze skupin A, B, C, D, E a F automaticky postupují do osmifinále. K nim se připojí nejlepší čtyři týmy ze třetích míst, na základě počtu dosažených bodů a celkového skóre ze všech odehraných zápasů v skupině.\n\nV následující tabulce jsou uvedeni osmifináloví soupeři mužstev ze třetích míst, podle toho, které týmy ze třetích míst postoupily ze základních skupin.\n\n"}
{"id": "701153", "url": "https://cs.wikipedia.org/wiki?curid=701153", "title": "Ignaz Beidtel", "text": "Ignaz Beidtel\n\nProf. JUDr. Ignaz Beidtel (někdy také jako Ignatz Beidtel; 15. ledna 1783 Dvorce – 15. května 1865 Opava) byl dějepisec, moravsko-slezský zemský advokát, profesor římského a církevního práva, a v roce 1813 rektor olomouckého akademického lycea.\n\nPo středoškolských studiích v Těšíně a vysokoškolských studiích v Olomouci byl v roce 1806 promován doktorem práva (není však zřejmé, kde – v té době byla olomoucká univerzita degradována na akademické lyceum a absolventi právnické fakulty nebyli promováni k doktorskému gradu, zkoušky složené v Olomouci byly však platné na jiných univerzitních fakultách, a olomoučtí absolventi tak obvykle získávali titul ve Vídni, Praze nebo Freiburgu).\n\nPo ukončení studií vyučoval v pozici suplanta obecné dějiny na olomouckém lyceu, v roce 1810 se stal řádným profesorem jeho právnické fakulty. Kromě toho se stal také moravsko-slezským zemským advokátem, praxi u něj vykonal Vincenz August Wagner, pozdější významný autor právní literatury. Později Beidtel působil jako řádný profesor římského a církevního práva na Lvovské univerzitě.\n\nV roce 1816 se Beidtel stal soudním radou u civilního soudu první instance v Benátkách, později se postupně stal odvolacím radou v Zadaru, Rijece, Klagenfurtu a Brně. V 1848 se stal zastupitelem za město Brno ve Frankfurtském sněmu.\n\nBeidtel byl také členem Vídeňské akademie věd.\n\n\n"}
{"id": "701154", "url": "https://cs.wikipedia.org/wiki?curid=701154", "title": "Drytooling", "text": "Drytooling\n\nDrytooling je horolezecká disciplína, při které se k lezení po skále používají cepíny a mačky. Jde v podstatě o integrální součást ledolezení a jeho pokračování v místech bez ledu. Někdy se také používá termín mixové lezení. Drytooling se později vyvinul též v samostatnou disciplínu, která led nemusí vůbec potřebovat. Drytooling/ledolezení se rozdělil na závodní a přírodní na skalách.\n\nViz také Závody v ledolezení. Provozuje se na uměle postavených trasách, zpočátku šlo o různé zpravidla dřevěné konstrukce, na kterých se vytvářel led poléváním vodou a nahazováním převislých částí sněhovými děly. Tak, jak se zvyšovaly požadavky na obtížnost tras, začaly přibývat ryze drytoolové sekce, které se skládají z plastových nebo kamenných chytů na dřevěných deskách, kombinovaných ledovými nebo dřevěnými visícími špalky či trámy a uměle vytvořenými ledovými deskami, které se nechají zmrznout na zemi ve formách a potom jsou vytaženy na své místo v závodní trase. Ledové prvky mají zpravidla předvrtané díry, do kterých se vkládá hrot cepínu. Tím se dosáhne, že může lézt více závodníků aniž by ledový prvek rozmlátili opakovaným zasekáváním. Při závodech v Rusku, kde mrzne dostatečně, se používají ledové špalky bez předvrtání. Pak dostává každý závodník do cesty nový neosekaný špalek. Při méně důležitých závodech, jejichž trasy jsou postaveny na běžných lezeckých stěnách, se někdy leze jen s cepíny a na nohou jsou běžné lezečky, aby se nepoškozovala lezecká stěna. Mezinárodní horolezecká federace (UIAA) pořádá pod názvem \"UIAA Ice Climbing World Cup (ICWC)\" seriál závodů světového poháru v ledolezení/drytoolingu od roku 2006, . Předtím probíhal seriál ledolezeckých a drytoolingových závodů od roku 1999, od roku 2000 se nazýval Světový pohár. Tyto závody, které pořádal soukromý subjekt probíhaly do roku 2003.\n\nPo dvou letech pauzy se pořádání Světového poháru ujala Mezinárodní horolezecká federace UIAA a je jeho pořadatelem dodnes. Dosud jediný závod Světového poháru v České republice se odehrál v roce 2006 na Tanvaldském Špičáku. Zde za poněkud nižší účasti světové špičky dosáhla historického 5. místa Jitka Mázlová, v celkovém pořadí se nejlépe umístil v roce 2006 Jiří Pelikán. Dosud nejlepšího výsledku dosáhla v roce 2011 v celkovém hodnocení Lucie Hrozová, která vybojovala historickou stříbrnou medaili.\n\nUIAA se snaží o zařazení ledolezení/drytoolingu na pořad zimních olympijských her. Jako ukázkový sport se ledolezení objevilo na ZOH 2014 v Soči a na ZOHM 2016 v Lillehameru. Ledolezení bude pravděpodobně součástí zimních olympijských sportů na ZOH 2022 v Pekingu.\n\n\nPrvní body do Světového poháru žen získala Jitka Mázlová, tehdy ještě pod jménem Jitka Kuhn-Gáberová v roce 2003, nejlepšího výsledku dosáhla v roce 2006, kdy byla na celkovém 16. místě. Její výsledky překonala až roku 2008 Lucie Hrozová, která získala při svém prvním startu ve Světovém poháru 11. místo a postupně se zlepšila až na 2. místo v roce 2011 (které je v historii nejlepším výsledkem všech závodníků a závodnic vůbec), v roce 2013 získala poprvé vítězství v jednotlivém závodě seriálu, stala se tak první českou horolezkyní vůbec, která vyhrála nějaký závod takovéto kategorie.\nZ mužů se nejlepšího celkového umístění dočkal v roce 2006 14. Jiří Pelikán a tento výsledek nebyl dosud nikým z našich ledolezců překonán.\n\nDrytooling na přírodních skalách se provozuje v oblastech, které nejsou předmětem ochrany přírody a kde se normálně lézt nedá, jako jsou mokré a lámavé jeskyně, které teprve v zimě drží pohromadě mrazem, protože při lezení po skále pomocí cepínů dochází ke znatelnému poškrábání skály. Nejznámějšími oblastmi pro přírodní drytooling jsou v České republice Krkavka, v Rakousku Diebsöffen, Dryland, ve Švýcarsku Kandersteg, Eptingen a další. K hodnocení obtížnosti drytoolingu na skalách se používá stupnice M. Současný trend v této disciplíně je přechod od jednodélkových sportovních drytoolových cest k cestám vícedélkovým, kde je snaha kromě drytoolingu opět zapojit i ledové pasáže, přičemž extrémní cesty probíhají i po křehkých visících záclonách a po tenkých glazurách nateklých na skále v kombinaci převislými drytoolovými pasážemi. Snahou průkopníků je co nejvíce omezit použití vrtaných skob a k jištění využívat přírodních možností, ať již vklíněnců ve skále, nebo ledovcových šroubů v ledu. Příkladem počátku takovéhoto trendu je cesta Flying Circus ve švýcarské oblasti Kandersteg a špičkovou ukázkou cesta Illuminati od Alberta Leichtfrieda\n\nNejznámější čeští představitelé přírodního drytoolingu u nás jsou Lucie Hrozová a Mirek Matějec, z jejich předchůdců Jitka a Luboš Mázlovi, Dušan Janák, Václav Šatava, Jan Doudlebský. Lucie Hrozová je absolutně nejúspěšnější, dopracovala se až k přelezu momentálně nejtěžší drytoolové cesty Ironman obtížnosti M14 ve švýcarské oblasti Eptingen. Obtížnost M 14 překonala jako první žena vůbec, poté co zde přelezla i dvě další nejtěžší cesty Spiderman M13 a Superman M13+, všechny jako první ženský přelez. Má na kontě i cestu Law and Order, dříve považovanou za nejtěžší., kterou, stejně jako cestu Illuminati, přelezla po Němce Ines Pappert jako druhá žena na světě.\n\nV mezinárodním měřítku jsou na špičce Rakušané - tragicky zemřelý Harald Berger, Albert Leichtfried, Markus Bendler, Švýcaři - Simon Anthamatten, Samuel Anthamatten, Urs Odermatt, Korejci Hee Yong Park, Rusové - bratři Tomilovové, z žen Češka Lucie Hrozová, Němka Ines Pappert, Italka Angelika Rainer, Korejka Woon Seon Shin a další.\n\n\n"}
{"id": "701156", "url": "https://cs.wikipedia.org/wiki?curid=701156", "title": "Mariliasuchus", "text": "Mariliasuchus\n\nMariliasuchus (\"krokodýl z Marilie\") je rod vyhynulého krokodýlovitého plaza z podřádu Notosuchia. Žil v období svrchní křídy na území Brazílie. Místo nálezu se nachází nedaleko Marilie. Byl formálně popsán v roce 1999 brazilskými paleontology Ismarem de Souzou Carvalhem a Reinaldem J. Bertinim.\nNozdry mariliasucha byly umístěny na přední části hlavy, na rozdíl od moderních krokodýlů, kteří mají nozdry na svrchní straně hlavy, proto \"Mariliasuchus\" nemohl dýchat, když byl ponořený. Jeho oči byly umístěny na boku, na rozdíl od dnešních krokodýlů, kteří je mají na svrchní straně hlavy. To naznačuje, že \"Mariliasuchus\" žil převážně na souši. Byl dlouhý asi 1 až 1,5 metru, patřil tedy mezi menší druhy.\n\n"}
{"id": "701159", "url": "https://cs.wikipedia.org/wiki?curid=701159", "title": "Miroslav Brychta", "text": "Miroslav Brychta\n\nMiroslav Brychta (* 21. srpna 1966 ve Valticích) je nejúspěšnější český tenista na vozíku v historii. Roku 2005 dosáhl ve světovém singlovém žebříčku 7. místa (nejlepší výsledek českého hráče v historii). Roku 2002 v deblovém žebříčku 6. místa (rovněž nejlepší výsledek Čecha v historii). \n\n"}
{"id": "701160", "url": "https://cs.wikipedia.org/wiki?curid=701160", "title": "Pestřenky", "text": "Pestřenky\n\nPestřenky, někdy lidově nazývané vosičky nebo vosíci (tento název je však lepší nepoužívat, aby nedocházelo k záměně s blanokřídlým hmyzem rodu \"Polistes\"), jsou příslušníci dvoukřídlého hmyzu, čeledi pestřenkovití (Syrphidae). Dospělí jedinci se živí nektarem a pylem kvetoucích rostlin, jejich larvy mají poměrně rozmanité potravní strategie. Larvy druhů z podčeledí Syrphinae a Pipizinae jsou dravé a živí se mšicemi, třásněnkami a dalším drobným hmyzem parazitujícím na rostlinách. Larvy většiny zástupců z podčeledi Eristalinae se živí rozpadajícími se rostlinnými i živočišnými zbytky v půdě či ve vodě, některé druhy z této skupiny jsou herbivorní. Pestřenky z podčeledi Microdontinae mají myrmekofilní larvy.\nBylo popsáno na 6000 druhů v 200 rodech. Pestřenky jsou běžné po celém světě na všech kontinentech kromě Antarktidy. Pestřenky jsou charakteristické svým letem (rychlým, trhavým) i vznášením se na místě a rovněž svými mimikry. Mnohé druhy pestřenek se nápadně podobají jiným zástupcům hmyzu, zejména žahadlovým blanokřídlým, např. vosám (podle nichž získaly své lidové označení), včelám či čmelákům. Na rozdíl od druhů, které napodobují, však nejsou nebezpečné: nejenže jako zástupce dvoukřídlého hmyzu nemají žihadlo, ale ani ústní ústrojí není uzpůsobeno k bodání nebo kousání, jedná se o tzv. ústní ústrojí lízavě-sací, jako má např. moucha domácí. \nPestřenky bývají neprávem opomíjené a zaměňované za blanokřídlý hmyz. Patří však mezi hospodářsky významné a pro člověka užitečné zástupce hmyzu, a to jak proto, že často fungují jako opylovači, tak kvůli případným masožravým larvám, které likvidují velká množství zemědělských škůdců. Přítomnost larev pestřenky trubcové je jedním z bioindikátorů znečištění vody, larvy se vyskytují i ve více znečištěných eutrofních vodách.\n\nřád: dvoukřídlí (Diptera)\nčeleď: pestřenkovití (Syrphidae)\n\n"}
{"id": "701162", "url": "https://cs.wikipedia.org/wiki?curid=701162", "title": "Christina Grimmie", "text": "Christina Grimmie\n\nChristina Victoria Grimmie (12. března 1994, Marlton, New Jersey, USA – 11. června 2016, Orlando, Florida) byla americká zpěvačka, která se proslavila svými coververzemi písniček na YouTube, kde se prezentovala pod uživatelským jménem \"zeldaxlove64 Christina Grimmie\".\n\nV roce 2014 se zúčastnila šesté série americké verze soutěže \"The Voice\", kde skončila na třetím místě. Po skončení show s ní její mentor a vlastník společnosti 222 Records Adam Levine podepsal smlouvu. Smlouvu ji také nabídl Lil Wayne ve své společnosti Young Money Entertainment.\n\nDne 10. června 2016 po koncertě na Floridě, při rozdávání autogramů, byla třikrát postřelena útočníkem Kevinem Jamesem Loiblem, který se poté sám zastřelil. Okamžitě byla převezena do nemocnice, kde 11. června 2016 zemřela. Útočníkův motiv nebyl k 12. červnu 2016 znám.\n\nNarodila se na jihu New Jersey, v Marltonu, kde i vyrůstala. Její předci byli italského a rumunského původu. Její otec si všiml jejího talentu v šesti letech. V deseti letech začala hrát na piáno. Od roku 2010 se učila doma. Měla jednoho staršího bratra.\n\nTeprve v sedmnácti letech (14. června 2011) vydala své první album s názvem \"Find me\". Neměla smlouvu s žádnou nahrávací společností. Její dynamická tvorba zahrnovala elementy popu, techna a rocku.\n\nV patnácti letech vložila své první video na YouTube. První skladbu, kterou nahrála, byla coververze písničky od Hannah Montany \"Don't Wanna Be Torn\". Popularita však přišla až s přezpíváním písničky \"Party In The USA\" od Miley Cyrusové. Její coververze písničky \"Just a Dream\" od Nellyho, kterou nazpívala s youtuberem Samem Tsuim, má přes 121 milionů zhlédnutí. Od doby, co započala vkládat svá videa na YouTube, měla 375 milionů zhlédnutí a získala přes 3 miliony odběratelů.\n\nV soutěži MyYouTube získala druhé místo za první Selenou Gomezovou. Když její popularita stoupala, všiml si jí nevlastní otec Seleny Gomez Brian Teefey a v květnu roku 2010 se stal jejím manažerem.\n\nV roce 2011 vystoupila na charitativním koncertu UNICEF a také poskytla své vokály na turné Selena Gomez & the Scene. V roce 2011 byla účinkujícím první DigiTour, speciálně navrženou pro YouTubery. Zpívala na koncertech Seleny Gomez, Allstar Weekend a Jonas Brothers.\n\nDne 14. června 2011 vydala EP nazvané \"Find Me\". Její debutový singl \"Advice\" byl vydán 11. července a její hudební video bylo vydáno 19. července. Vystoupila v show Ellen DeGeneresové s youtuberem Tylerem Wardem s coververzí \"How to Love\" od Lil Wayneho. Dne 20. listopadu 2011 vystoupila na před-show předávání cen AMA. V prosinci 2011 se objevila v Disney Channel seriálu \"So Random!\".\n\nV lednu 2011 se přestěhovala do Los Angeles a podepsala smlouvu s Creative Artist Agency, kteří podepsali smlouvu s Chrisem Brownem a Christinou Aguilerou. Její druhé album nazvané \"With Love\" bylo vydáno 6. srpna 2013. Dne 3. října 2013 vydala videoklip k písničce \"Tell My Mama\".\n\nÚčastnila se konkurzů do šesté série show stanice NBC \"The Voice.\" Během konkurzů naslepo zpívala písničku od Miley Cyrus \"Wrecking Ball\". Porota v soutěži otočila svá křesla, ale ona si za svého kouče vybrala Adama Levina. Skončila na třetím místě za Joshem Kaufmanem a Jakem Worthingtonem.\n\nBěhem soutěže Adam Levine několikrát zmínil, že by rád Christinu přijal do své nahrávací společnosti 222 Records. Lil Wayne také vyjádřil o ní zájem ve své společnosti Young Money Entertainment. Christina si vybrala Island Records. Dne 21. června 2014 se konal první koncert \"The Voice Summer tour\", turné na které vyjela se spolusoutěžícími Tessanne Chinem, Jacquie Lee, Willem Champlinem, Diou Frampton, Kristen Merlinem a Jackem Barkerem.\n\nDne 11. července oznámila vydání nového singlu \"Must Be Love\".\n\n\n\n"}
{"id": "701165", "url": "https://cs.wikipedia.org/wiki?curid=701165", "title": "Har Cheret", "text": "Har Cheret\n\nHar Cheret (: הר חרת) je hora o nadmořské výšce 780 metrů v centrálním Izraeli, v pohoří Judské hory.\n\nNachází se cca 9 kilometrů západně od centra Jeruzaléma, 2 kilometry západně od vesnice Bejt Zajit, na jižním okraji města Mevaseret Cijon. Má podobu zčásti zalesněného srázu, který na východě a jihu spadá do kaňonu vádí Sorek, podél kterého vede lokální silnice číslo 395. Podél západní strany hory do něj ústí boční vádí Nachal Cuba. Na svazích se nachází pramen \"Ejn Cheret\" (עין חרת). Do vrcholové partie hory se ze severu tlačí areál lomu na kámen. Na východním úpatí, v údolí Soreku, leží zemědělská škola Ejn Kerem a umělá vodní nádrž Ma'agar Bejt Zajit.\n\n"}
{"id": "701172", "url": "https://cs.wikipedia.org/wiki?curid=701172", "title": "Jim Sherwood", "text": "Jim Sherwood\n\nJim Sherwood, rodným jménem Euclid James Sherwood (8. května 1942, Arkansas City, Kansas, Spojené státy americké − 25. prosince 2011), známý pod přezdívkou Motorhead; byl americký saxofonista, zpěvák a hráč na tamburínu. Proslavil se jako člen experimentální rockové skupiny The Mothers of Invention, ve které hrál v šedesátých letech dvacátého století. Po rozpadu Mothers doprovázel jejich vůdce Franka Zappu. Později spolupracoval také s dalšími členy skupiny Mothers of Invention ve skupině The Grandmothers. Zemřel v roce 2011 ve věku devětašedesáti let.\n\n\n\n\n\n\n\n\n"}
{"id": "701173", "url": "https://cs.wikipedia.org/wiki?curid=701173", "title": "Har Šlomcijon", "text": "Har Šlomcijon\n\nHar Šlomcijon (: הר שלומציון) je hora o nadmořské výšce 759 metrů v centrálním Izraeli, v pohoří Judské hory.\n\nNachází se cca 9 kilometrů severozápadně od centra Jeruzaléma, v západní části města Mevaseret Cijon. Má podobu vyvýšené planiny, jejíž vrcholová partie je zastavěna obytnými čtvrtěmi města Mevaseret Cijon, konkrétně čtvrtí \"Šchnuna Alef\". Na jižní straně vede pod vrcholem dálnice číslo 1. Západní zalesněné svahy hory spadají do údolí vádí Nachal Ksalon. Na severu se zvedá hora Har Achiram, na protější straně dálnice číslo 1 stojí vrch Har Ma'oz.\n\n"}
{"id": "701175", "url": "https://cs.wikipedia.org/wiki?curid=701175", "title": "Penterakt", "text": "Penterakt\n\nV geometrii je penterakt pětirozměrnou analogií krychle, jde tedy o speciální variantu nadkrychle pro d=5. Odborněji by mohl být penterakt definován jako pravidelný konvexní čtyřúhelník s deseti teseraktovými nadstěnami a čtyřiceti krychlovými stěnami.\nTyto vzorce uvádějí obsah penteraktu a jeho k-rozměrné povrchy.\n\n\"V=a\"\n\n\"S=10 a\" \n\n\"S=40 a\" \n\n\"S=80 a\"\n\n\"S=80 a\"\n"}
{"id": "701176", "url": "https://cs.wikipedia.org/wiki?curid=701176", "title": "Ferdinand Bischoff", "text": "Ferdinand Bischoff\n\nFerdinand Franz Xaver Georg Bischoff (24. dubna 1826 (podle alternativního zdroje 1824) Olomouc – 16. srpna 1915 Štýrský Hradec) byl profesor rakouského práva a právních dějin, rektor Univerzity ve Štýrském Hradci a děkan její právnické fakulty.\n\nPo promoci v roce 1850 pracoval Bischoff krátce v archivu a poté se v roce 1851 habilitoval soukromým docentem právních dějin a rakouského těžebního práva na právnické fakultě olomoucké univerzity. Následně odešel do Vídně na Právnickou školu Tereziánské akademie, a později se habilitoval na Vídeňské univerzitě v oboru dějin rakouského civilního práva. V letech 1855–1865 se stal řádným profesorem na Lvovské univerzitě. Mezi lety 1865–1896 pak vyučoval na Štýrskohradecké univerzitě, kde se stal šestkrát děkanem právnické fakulty, a v letech 1871–1872 rektorem univerzity. Bischoff byl také členem Vídeňské akademie věd.\n\nFerdinand Bischoff patří spolu s Georgem Phillipsem k prvním představitelům německých právních historiků v Rakousku. Jeho bádání v oblasti právních pramenů položilo základy rakouských ústavních, správních a civilních právních dějin. Editoval olomoucké, haličské a štýrské právní zdroje a zabýval se zvláště rakouským těžebním právem, krakovským kodexem, čarodějnými procesy a zástavním právem nemovitostí. Kromě toho se věnoval také dějinám štýrské hudby.\n\n\n\n"}
{"id": "701177", "url": "https://cs.wikipedia.org/wiki?curid=701177", "title": "Har Ma'oz", "text": "Har Ma'oz\n\nHar Ma'oz (: הר מעוז) je hora o nadmořské výšce necelých 800 metrů v centrálním Izraeli, v pohoří Judské hory.\n\nNachází se cca 9 kilometrů severozápadně od centra Jeruzaléma, v jižní části města Mevaseret Cijon. Má podobu vyvýšené planiny, jejíž vrcholová partie je částečně zalesněna, zatímco svahy jsou zastavěny obytnými čtvrtěmi města Mevaseret Cijon, konkrétně čtvrtí \"Ma'oz Cijon Alef\" a \"Ma'oz Cijon Bet\". Na severní straně vede pod vrcholem dálnice číslo 1. Západní svahy hory spadají do údolí vádí Nachal Ksalon. Na protější straně dálnice číslo 1 stojí vrch Har Šlomcijon. Do roku války za nezávislost roku 1948 šlo o strategickou výšinu zvanou Kastel se zříceninou křižácké pevnosti. Stávala tu do roku 1948 arabská vesnice al-Kastal, o kterou se sváděly těžké boje a která byla, poté co Jeruzalémský koridor ovládla izraelská armáda, vysídlena. Během bojů tu padl významný arabský vojenský vůdce Abd al-Kadir al-Husajni. Lokalitu dnes pokrývá Národní park ha-Kastel.\n\n"}
{"id": "701179", "url": "https://cs.wikipedia.org/wiki?curid=701179", "title": "Don Harris", "text": "Don Harris\n\nDon „Sugarcane“ Harris (* jako Don Francis Bowman Harris; 18. června 1938, Pasadena, Kalifornie, USA – 30. listopadu 1999, Los Angeles, Kalifornie, USA) byl americký rock and rollový houslista, zpěvák a kytarista. Vydal několik sólových alb a podílel se přibližně na třiceti dalších.\n\n\n\n"}
{"id": "701183", "url": "https://cs.wikipedia.org/wiki?curid=701183", "title": "Har Achiram", "text": "Har Achiram\n\nHar Achiram (: הר אחירם) je hora o nadmořské výšce víc než 750 metrů v centrálním Izraeli, v pohoří Judské hory.\n\nNachází se cca 8,5 kilometrů severozápadně od centra Jeruzaléma, na severním okraji města Mevaseret Cijon. Má podobu vyvýšené odlesněné planiny, jejíž jižní svahy je zastavěny obytnými čtvrtěmi města Mevaseret Cijon, konkrétně čtvrtí \"Šchnuna Dalet\". Západní svahy hory spadají do údolí vádí Nachal Ksalon. Hora leží na hranici Izraele a Západního břehu Jordánu. Přibližně podél této hranice také počátkem 21. století vyrostla severně od vrcholu Izraelská bezpečnostní bariéra, která odděluje palestinská území severně odtud, zejména obec Bajt Surik.\n\n"}
{"id": "701184", "url": "https://cs.wikipedia.org/wiki?curid=701184", "title": "FK Obolon Kyjev", "text": "FK Obolon Kyjev\n\nFK Obolon Kyjev (ukrajinsky: Футбольный клуб «Оболонь» Київ) byl profesionální ukrajinský fotbalový klub sídlící ve městě Kyjev. Většinu historie pravidelně hrával v ukrajinské nejvyšší lize. Klub byl založen v roce 1992, zanikl v roce 2013.\n\nSvé domácí zápasy odehrával klub na stadionu Obolon Arena s kapacitou 5 100 diváků.\n\nZdroj: \n\n\nZdroj: \n\nObolon-2 Kyjev byl rezervní tým kyjevského Obolonu. Největšího úspěchu dosáhl klub v sezóně 1999/00, kdy se v Druha liha (3. nejvyšší soutěž) umístil na 2. místě.\n\nZdroj: \n"}
{"id": "701187", "url": "https://cs.wikipedia.org/wiki?curid=701187", "title": "Don Preston", "text": "Don Preston\n\nDonald Ward Preston; znám také jako Dom DeWilde nebo Biff Debrie (* 21. září 1932, Flint, Michigan, USA) je americký rockový hudebník a hráč na klávesové nástroje. V 60. letech 20. století byl členem skupiny The Mothers of Invention, po jejímž rozpadu doprovázel Franka Zappu. V současné době hraje se skupinou , se kterou v roce 2011 vystoupil v pražské Retro Music Hall.\n"}
{"id": "701195", "url": "https://cs.wikipedia.org/wiki?curid=701195", "title": "Mistrovství světa ve fotbale 1962 (soupisky)", "text": "Mistrovství světa ve fotbale 1962 (soupisky)\n\nSoupisky na Mistrovství světa ve fotbale 1962, které se hrálo v Chile\n\nHlavní trenér: Gavriil Kačalin\nHlavní trenér: Ljubomir Lovrić a Prvoslav Mihajlović\nHlavní trenér: Juan Carlos Corazzo\nHlavní trenér: Adolfo Pedernera\nHlavní trenér: Sepp Herberger\nHlavní trenér: Fernando Riera\nHlavní trenér: Paolo Mazza a Giovanni Ferrari\nHlavní trenér: Karl Rappan\nHlavní trenér: Aymoré Moreira\nHlavní trenér: Rudolf Vytlačil\nHlavní trenér: Ignacio Tréllez\nHlavní trenér: Helenio Herrera\nHlavní trenér: Lajos Baróti\nHlavní trenér: Walter Winterbottom\nHlavní trenér: Juan Carlos Lorenzo\nHlavní trenér: Georgi Pačedžiev\n"}
{"id": "701196", "url": "https://cs.wikipedia.org/wiki?curid=701196", "title": "Stanislav Štýs", "text": "Stanislav Štýs\n\nStanislav Štýs (* 22. října 1930 Chudeřín, okres Most) je český lesní inženýr a odborník na životní prostředí (konkrétně na rekultivace po těžbě hnědého uhlí či na ochranu krajiny narušené těžební činností). V roce 1954 dokončil studium lesnické fakulty ČVUT Praha. Potom byl zaměstnán na Správě lesů v Dubí, poté změnil obor na vodohospodářského projektanta na Krajské správě meliorací v Teplicích, působil i na postu vedoucího projekce rekultivací a následně až do důchodu ve funkci vedoucího odboru revírní ekologie na Generálním ředitelství Severočeských dolů v Mostě. Ing. Štýs je ve svém oboru stále činný, je jednatelem inženýrské organizace ECOCONSULT PONS. Spolupracuje s vědeckými pracovišti a vysokými školami (UJEP Ústí nad Labem, Česká zemědělská univerzita v Praze, Vysoká škola lesnická Zvolen, VŠ báňská Ostrava a Čínská hornická univerzita v Xuzhou). Je autorem 330 publikací. V roce 1996 obdržel Cenu ministra životního prostředí. Je také propagátorem myšlenky, že krajina uměle vytvořená rekultivací má větší ekologickou hodnotu, než původní krajina zničená povrchovým dobýváním uhlí. \n\n"}
{"id": "701200", "url": "https://cs.wikipedia.org/wiki?curid=701200", "title": "Los Angeles Times", "text": "Los Angeles Times\n\nLos Angeles Times je novinový deník vycházející od roku 1881 v kalifornském městě Los Angeles. Roku 2008 byly Los Angeles Times vyhlášeny jako druhý největší deník vydávaný na území Spojených států amerických, jehož denní náklad v tomto roce činil 773 884 výtisků, nedělní speciál pak dosáhl nákladu 1 101 981 výtisků. Los Angeles Times získaly za dobu své historie několik Pulitzerových cen jednak v kategorii reportáž a rovněž v kategorii fotografie. Současným vlastníkem deníku je společnost Tribune Company, hlavním šéfredaktorem je Russ Stanton.\n\n"}
{"id": "701201", "url": "https://cs.wikipedia.org/wiki?curid=701201", "title": "Geronimo Black", "text": "Geronimo Black\n\nGeronimo Black byla krátce existující americká blues-rocková superskupina, kterou vedl Jimmy Carl Black ze skupiny The Mothers of Invention. Další členové byli: klávesista Andy Cahan (hrál s Dr. Johnem, Richardem Southerem), saxofonista Tjay Contrelli (ze skupiny Love), Bunk Gardner (také Mothers of Invention), Buzz Gardner, baskytarista Tom Leavey a kytarista Denny Walley ze skupiny Magic Band Captaina Beefhearta.\n\n"}
{"id": "701204", "url": "https://cs.wikipedia.org/wiki?curid=701204", "title": "Dokonalý únik", "text": "Dokonalý únik\n\nDokonalý únik (orig. \"A Perfect Getaway\") je americký filmový psychologický thriller scenáristy a režiséra Davida Twohyho v hlavních rolích s Timothym Olyphantem, Millou Jovovich, Kiele Sanchez a Stevem Zahnem. Natáčení filmu probíhalo na Portoriku a Havaji.\n\nMladý americký pár Cliff A Cydney tráví líbanky tím, že pěšky putuje na odlehlou pláž na Havaji. Od dalšího páru se dozví o vraždě jiného mladého páru v Honolulu. Obětem chyběly zuby a polštářky prstů. Pár začne přemýšlet, zda se nemá vrátit domů. Seznámí se ale s dalším párem, s Nickem, který tvrdí, že je veteránem irácké války, odkud má po zranění titanový plát v hlavě, a Ginou pocházející z Georgie.\n\nCliff si pak všimne, že je sleduje pár, který předtím odmítli svézt, Cleo a Kale. Když zkontroluje batohy, jeho a Cydneyiny povolenky na vstup do lesa, jsou pryč. Gina, Nick, Cydney a Cliff pokračují dále, ale Cliff podezřívá Cleu a Kalea, že je pronásledují. Páry potom rozbijí stany a Cliff s Nickem jdou najít něco k jídlu. Cydney a Gina si povídají o tom, jak mají lidé tendenci cizím lidem na dovolené vyprávět detaily ze svého života. Cydney řekne Gině o Rockym, se kterým dříve chodila a všichni si o něm mysleli, že je gentleman, ale ona později zjistila, že zavraždil psa, což vedlo k jejich rozchodu. Cydney tvrdí, že to nikdy nikomu neřekla.\n\nNick a Cliff se pak vydají hledat Cleu a Kalea. Cliff získá zpět povolenky. Když se vrátí do tábořiště, Nick s sebou přinese kozu, kterou zabil. Gina ji pak začne profesionálně připravovat. Tvrdí, že se to naučila při práci v obchodě.\n\nDalší den jsou Cleo a Kale zatčeni policií. Ta u nich najde plno lidských zubů. Cliff, Cydney, Nick a Gina pokračují na pláž. Tam se Nick a Cliff rozhodnou plout na kajacích do mořských jeskyní. Gina se podívá na fotografie Cydneyině a Cliffově kameře a je zděšena, když zjistí, že nejsou těmi, za koho se vydávají. Gina se vydá za Nickem a Cliffem. Cydney ji pronásleduje.\n\nFlashbacky potom odhalí, že Cliff (jehož skutečné jméno je Rocky) a Cydney jsou drogově závislí sociopati, kteří jsou zodpovědni za zmíněné vraždy v Honolulu. Vraždí lidi a berou si jejich identity. Podle Rockyho tak žijí sto různých životů a dosahují tak jistého druhu nesmrtelnosti. Vyjde také najevo, že Rocky nastražil zuby mezi věci Cley a Kalea.\n\nV jeskyni Rocky Nicka střelí právě, když dorazí Gina, která běžela po útesech. Rocky po ní vystřelí, ale mine. Cydney pak na Ginu zaútočí. Gina je bodnuta do nohy, ale podaří se jí shodit Cydney z útesu do vody. Gině náhodně zatelefonuje někdo z telefonní společnosti. Ona ho prosí, aby zavolal policii. Potom si všimne Cydney dole v kajaku. Rocky vyšplhal nahoru a chytil ji za nohu. Gina ho bodne do ruky Cydneyiným nožem a uteče.\n\nV době, kdy Rocky pronásleduje Ginu, a Cydney pluje na kajaku na pobřeží, aby odrazila policii, se Nick, zachráněný titanovým plátem ve své hlavě, probere. Gina mezitím narazí na skupinu mužů, kteří hledají své ztracené kajaky. Rocky se muže snaží přesvědčit, že Gina je závislá na drogách, ale ti mu nevěří, a tak je Rocky všechny zabije. Gina běží dále k pláži. Nick pak dorazí na pláž a začne bojovat s Cliffem. Cliff vítězí. Na místo dorazí policie v helikoptéře právě ve chvíli, kdy Cliff míří zbraní na Nicka. Policie žádá od Cydney, sedící v helikoptéře, potvrzení, že Nick je vrah. Gina odtáhne Nicka od Rockyho a tím ho zachrání od policejní střelby. Cydney potom policii řekne, že vrahem je Rocky. Policie ho zastřelí.\n\nPozději se objeví lékařská helikoptéra a odváží Nicka a Ginu. Nick ji na helikoptéře požádá o ruku a přizná, že prsten koupil na eBayi. Gina šťastně s jeho návrhem souhlasí a oba se shodují na tom, že nechtějí žádné líbánky.\n\n\"Dokonalý únik\" sklidil smíšené až pozitivní reakce kritiky. Server Rotten Tomatoes dává filmu na základě 125 hodnocení kritiků skóre 61%. Server Metacritic hodnotí film 63 body ze 100 na základě 22 recenzí. Uživatelé ČSFD snímek hodnotí průměrně 68%.\n\nBěhem úvodního víkendu ve Spojených státech snímek utržil téměř 6 milionů USD. Celkové celosvětové tržby filmu činily téměř 23 milionů USD.\n\n"}
{"id": "701209", "url": "https://cs.wikipedia.org/wiki?curid=701209", "title": "Joseph Alois von Helm", "text": "Joseph Alois von Helm\n\nJoseph Alois von Helm (14. července 1795 Pavlov – 17. srpna 1849 Karlovy Vary) byl profesor rakouského občanského práva, první děkan právnické fakulty olomoucké univerzity, rektor olomoucké univerzity a představitel Olomouce.\n\nVystudoval právnickou fakultu v Olomouci (pod profesorem Wagnerem) a v roce 1819 získal titul doktora práva na Vídeňské univerzitě (v letech 1783–1827 olomoucká fakulta nemohla udělovat doktorské tituly v důsledku degradace univerzity na akademické lyceum, zkoušky složené v Olomouci však byly platné na ostatních univerzitních fakultách, takže zájemci o právnické profese mohli získat titul v Praze, Vídni nebo Freiburgu).\n\nV roce 1819 Helm nastoupil na právnickou fakultu olomoucké univerzity v pozici suplanta lenního, obchodního a směnečného práva, později byl suplantem soudního procesu na právnické fakultě Vídeňské univerzity. V roce 1822 získal pozici profesora rakouského občanského práva v Olomouci, kterou zastával až do roku 1849. V roce 1829 se stal rektorem univerzity a v roce 1833 prvním děkanem právnické fakulty, která byla doposud řízena direktorem.\n\nHelm byl činný na poli komunální politiky a v roce 1848 se stal v důsledku revoluce roku 1848 předsedou obecního výboru Olomouce. Byl ale odpůrcem revoluce, přičemž působil na měšťanstvo s cílem zamezit revoluční agitaci. Poté, co císař Ferdinand I. uprchl do Olomouce, vyučoval Helm budoucího císaře Františka Josefa I. veškeré státovědě a právu. Po korunovaci Františka Josefa I. císařem pokračoval v soukromé výuce, tentokrát Maximilána Ferdinanda, budoucího císaře Mexika.\n\n"}
{"id": "701211", "url": "https://cs.wikipedia.org/wiki?curid=701211", "title": "Roger Ebert", "text": "Roger Ebert\n\nRoger Joseph Ebert (18. června 1942 − 4. dubna 2013) byl americký filmový kritik a scenárista. Jedná se o prvního držitele Pulitzerovy ceny za kritiku. Byl známý díky svému sloupku filmového kritika, který vycházel v \"Chicago Sun-Times\" od roku 1967 a později také online, a také díky moderování několika televizních pořadů. V červnu 2005 se stal prvním filmovým kritikem, který byl oceněn hvězdou na Hollywoodském chodníku slávy.\n\n"}
{"id": "701213", "url": "https://cs.wikipedia.org/wiki?curid=701213", "title": "Mnich sázavský", "text": "Mnich sázavský\n\nTzv. Mnich sázavský († 12. století) byl český anonymní kronikář, jeden z tzv. pokračovatelů Kosmových, autor tzv. \"Kroniky Mnicha sázavského\"\n\nKronika vznikla jako doplnění \"Kosmovy kroniky\" o letopisné údaje z let 1126–1162 a o dějiny Sázavského kláštera od jeho založení svatým Prokopem. Kosmova kronika byla tehdy uložena právě v Sázavském klášteře, o jehož existenci se Kosmas jako zastánce latinského liturgického jazyka ve své kronice tendenčně nezmiňuje, neboť jako bohoslužebný jazyk byla v něm používána až do roku 1096 církevní slovanština. \nV pokračování dějinného líčení se zaobíral kromě obecných českých církevních dějin také dějinami sázavského kláštera, zejména za období opata Silvestra, jenž zemřel roku 1161, v době, kdy mnich dokončuje svou kroniku.\n\n\"Kronika Mnicha sázavského\" je první českou klášterní kronikou. Dochovala se ve dvou rukopisech ve formě přípisků k jednotlivým rokům Kosmovy kroniky a jejím rozšíření. Prvním z nich byl tzv. \"Drážďanský rukopis\" (přelom 12. a 13. století), který shořel za druhé světové války, druhým je tzv. \"Vídeňský rukopis\" ze 14. století.\n\nDlouho byla také řešena otázka, zda kroniku vytvořil jeden nebo celá skupina kronikářů (hovořilo se dokonce až o čtyřech). Dnes se v souladu se závěry českého historika Václava Novotného považuje kronika za dílo jednoho autora.\n\n"}
{"id": "701214", "url": "https://cs.wikipedia.org/wiki?curid=701214", "title": "Liešno", "text": "Liešno\n\nLiešno je malá obec na Slovensku v okrese Turčianske Teplice.\nPrvní zmínka o obci pochází z roku 1322.\nObec se nachází v nadmořské výšce 472 a pokrývá plochu 1,9 km. Na konci roku 2017 žilo v obci 55 obyvatel.\n"}
{"id": "701215", "url": "https://cs.wikipedia.org/wiki?curid=701215", "title": "František Štorek", "text": "František Štorek\n\nFrantišek Štorek (3. července 1933, Hradec Králové – 19. června 1999, Praha)\nbyl český akademický sochař.\n\nFrantišek Štorek měl od dětství vztah k práci s kovem, protože jeho otec a strýc vlastnili kovářskou dílnu, která dodávala ozdobné secesní dekorativní prvky. Po smrti otce tuto dílnu zdědil. Vyučil se na Vyšší průmyslové škole sochařsko-kamenické v Hořicích a v roce 1952 odešel František Štorek studovat Akademii výtvarných umění do Prahy. Tam v letech 1953 – 1959 studoval u profesorů Jana Laudy a Vincence Makovského. Poté v letech 1964 – 1967 zakončil studia uměleckou aspiranturou u profesorů Karla Hladíka a Karla Lidického. Po studiích se na trvalo usídlil v Praze. Na AVU se též seznámil s malířkou Jaroslavou Pešicovou, se kterou se později oženil. Jejich umělecká tvorba se vzájemně symbioticky doplňuje a prolíná.\n\n\nUmělecký život Františka Štorka prošel několika etapami. Jeho prvotní tvorbou po dokončení AVU byly sochařské portréty (1960-1962) v následujícím období do roku 1967 dominují kamenné nebo železné sochy svařované ze silných plátů, které jsou svým pojetím spíše nefigurální povahy. Roku 1967 se zúčastnil prvního ročníku Mezinárodního sympozia prostorových forem Ostrava. Po okupaci a nástupu normalizace řada soch skončila ve šrotu, ale invencí hlučínského rodáka Ing. arch. Mojmíra Sonnka, který v době likvidace sochařského parku pracoval na útvaru hlavního architekta města Ostravy, se podařilo Štorkovu sochu umístit u hlučínské základní školy, kde přečkala do roku 2013. V roce 1968 nastává v jeho tvorbě přechod směrem k figurální tvorbě, které se věnoval plně od roku 1969 až do své smrti.\n\nJména jeho soch ukazují, že byl značně inspirován antikou a řeckou mytologií. Těsně před svým úmrtím dokončil práce na svém životním díle - tři a půl metrové bronzové soše Ikara, jež se tyčí nad kašnou Prokešova náměstí před Novou radnicí v Ostravě.\n\nJeho díla byla s úspěchem vystavována ve známých českých galeriích a ke konci 80. let měl František Štorek i několik samostatných výstav v Belgii a Francii.\n\n\n"}
{"id": "701217", "url": "https://cs.wikipedia.org/wiki?curid=701217", "title": "Čremošné", "text": "Čremošné\n\nČremošné je malá obec na Slovensku v okrese Turčianske Teplice.\nPrvní písemná zmínka o obci pochází z roku 1340.\nObec se nalézá v nadmořské výšce 649 metrů a rozkládá se na ploše o rozloze 16,175 km. K 31. prosinci roku 2017 žilo v obci 80 obyvatel.\n\n"}
