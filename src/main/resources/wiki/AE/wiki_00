{"id": "551131", "url": "https://cs.wikipedia.org/wiki?curid=551131", "title": "Obelisk v Paříži", "text": "Obelisk v Paříži\n\nObelisk v Paříži je obelisk, který se nachází uprostřed náměstí Place de la Concorde v Paříži. Pochází z chrámu v Luxoru v Egyptě a do Francie byl převezen v 19. století jako dar egyptského místokrále Muhammada Alího francouzskému králi Ludvíku Filipovi. Obelisk je nejstarší stavbou v Paříži.\n\nObelisk vznikl za vlády faraóna Ramsese II. (1279–1213 př. n. l.) a obsahuje hieroglyfy oslavující jeho vládu. Dvojice obelisků byla původně umístěna u vstupu do chrámu v Luxoru. Na přelomu roku 1829 a 1830 dva obelisky stojící před chrámem daroval místokrál Egypta Muhammad Alí Francii a jejímu králi Karlu X., ale nakonec byl převezen pouze pravý (při pohledu čelem k chrámu). Červencová revoluce v roce 1830 sice znamenala výměnu panovníků ve Francii, ale Muhammad Alí potvrdil rozhodnutí o daru v listopadu 1830. Jean-François Champollion byl pověřen králem Ludvíkem Filipem vybrat první ze dvou obelisků darované Francii.\n\nPro převoz bylo najmuto speciální plavidlo, které vyplulo z Toulonu v dubnu 1831 a dorazilo k Nilu v srpnu téhož roku. V prosinci byl obelisk naložen na loď a v srpnu 1832 se plavil zpět po Nilu. Návrat do Toulonu proběhl v květnu 1833 a v srpnu 1834 byl po Seině dopraven do Paříže. Ludvík Filip rozhodl již v roce 1833 o jeho umístění uprostřed Place de la Concorde. Pomník byl s velkou slávou vztyčen 25. října 1836. Práce vedl inženýr Apollinaire Lebas za pomoci zvedacích zařízení a obrovského vratidla. Ludvík Filip se svou rodinou sledoval tuto operaci pouze diskrétně z okna hotelu de la Marine. Bylo to jeho první veřejné vystoupení od pokusu o atentát 25. června 1836 a navíc nechtěl riskovat výsměch v případě nezdaru operace. Teprve poté, co byl obelisk usazen na podstavec, se král objevil na balkóně.\n\nVýměnou za obelisky Francie nabídla Egyptu hodiny, které nyní zdobí citadelu v Káhiře. Druhý obelisk darovaný Francii, který však zůstal stát na svém místě v Luxoru, symbolicky vrátil Egyptu zpět prezident François Mitterrand během svého prvního volebního období.\n\nObelisk je vyroben z růžové žuly z Asuánu, je 23 metry vysoký a váží 230 tun. Vrchol obelisku je zakončen pyramidální špicí z bronzu pokrytou zlatem, která byla doplněna v květnu 1998.\n\nObelisk stojí na vysokém podstavci. Vzhledem k technickým možnostem té doby byla doprava obelisku značně komplikovaná. Na podstavci obelisku se nachází technický nákres způsobu přepravy a jeho vztyčení. Původní starověký podstavec zdobený paviány je uložen v Louvru.\n\n"}
{"id": "551136", "url": "https://cs.wikipedia.org/wiki?curid=551136", "title": "Jan Dubčanský ze Zdenína", "text": "Jan Dubčanský ze Zdenína\n\nJan Dubčanský ze Zdenína byl šlechtic, který pocházel z českého vladyckého rodu z Prácheňska.\n\nJeho otec Jan Plzák ze Zdenína se přestěhoval v třetí čtvrtině 15. století na Moravu, kde roku 1480 drží Dubčany, Vilémov, Hradečné a Mirotín. Ženat byl s Annou ze Švábenic, jejich nejstarším synem byl právě Jan, který získal podle Dubčan svůj nový přídomek. Jeho mladšími bratry byli Vilém a Hynek.\n\nJan Dubčanský ze Zdenína se narodil někdy před rokem 1490. Roku 1512 získal Habrovany sňatkem ze Saloménou z Lhoty. S ním měl syny Jana, Viléma a Fridricha (Bedřicha). Byl též vlastníkem Lulče, Nemojan, které zdědil roku 1527 po svém otci.\n\nPůvodně byl vyznáním utrakvista, měl styky s novokřtěnci Ulricha Zwingliho i s Jednotou bratrskou. Postupně se však osamostatnil a založil Sektu habrovanských. Roku 1530 založil v Lulči svoji vlastní tiskárnu. V roce 1537 byl pro své přesvědčení uvězněn, na zákrok moravských stavů byl roku 1539 propuštěn s tím, že zanechá své náboženské činnosti. Zemřel v lednu 1543.\n\n"}
{"id": "551141", "url": "https://cs.wikipedia.org/wiki?curid=551141", "title": "Josef Formánek (spisovatel)", "text": "Josef Formánek (spisovatel)\n\nJosef Formánek (* 16. června 1969 Ústí nad Labem) je český prozaik, reportér, redaktor a cestovatel.\n\nNarodil se v Ústí nad Labem. Vystudoval Střední zemědělskou technickou školu v Roudnici nad Labem. Roku 1992 založil společně s Miroslavem Urbánkem geografický magazín Koktejl. Téměř třináct let působil jako jeho šéfredaktor a díky své práci procestoval přes třicet zemí světa, z nichž ho nejvíce ovlivnil ostrov Siberut. Stál také u zrodu časopisů Oceán, Everest, Fénix, Kleopatra, Nevěsta a časopisu pro děti Říše divů. Inicioval realizaci rekvalifikačního kurzu „Redaktor časopisu“, který probíhal přímo v redakci magazínu Koktejl za spolupráce s několika známými fotografy, cestovateli a autory. Dnes se Formánek věnuje výhradně spisovatelské činnosti. Doposud napsal čtyři knihy. Formánek má dceru Karolínu, kterou by jednou chtěl vzít s sebou na ostrov Siberut a ukázat jí veškeré moudro přírodních národů a tajemné kouzlo pralesa.\n\nJosef Formánek navštívil Siberut třikrát. V letech 1997 a 2000 pobýval na ostrově, který se nachází v Indickém oceáně západně od Sumatry, přibližně půl roku. Jeho další cesta se konala v rámci dvouměsíční humanitární mise po prosincové vlně tsunami roku 2005. Přírodní národy autora fascinují a ostrov Siberut považuje za svůj druhý domov. Zážitky z pobytu a setkávání se s lidmi kmene Mentawaj popsal v cestopisných pasážích svého debutu. Před odjezdem se naučil základy mentawajského jazyka z misionářského mentawajsko-německého slovníku. Poprvé jel na Siberut se svými dvěma kamarády na 2 měsíce. Podruhé strávil na ostrově 3 měsíce v doprovodu studenta indonéštiny z Karlovy univerzity. Při této návštěvě sbíral Formánek artefakty pro svou plánovanou výstavu. Nechal si udělat rituální mentawajské tetování celé horní části těla, jež pomocí geometrických obrazců představuje prales a Slunce – dárce života. Deset let také nosí na rukou červené a žluté šamanské korálky, které ho mají ochránit před zlými duchy.\n\nNa podzim roku 2002 vystavoval v Národním muzeu mentawajské artefakty a fotografie v expozici pojmenované „Siberut - Oči duchů“. Tato expozice proběhla v rámci výstavy „Tajemná Indonésie“, kterou Josef Formánek pořádal společně s Jiřím Hanzelkou, Miroslavem Zikmundem, Rudolfem Švaříčkem a Miloslavem Stinglem. Další výstavy jeho exponátů se konaly v Prachaticích a Karlových Varech. Po vlně tsunami v Indonésii 26. 12. 2004 Josef Formánek realizoval na základě iniciativy galeristy Hrušky projekt s názvem „Nejsme sami“, kterým chtěl podpořit oblasti postižené katastrofou. Šedesát šest keramických hlav českých umělců bylo pomalováno a na aukci vydraženo za sumu ve výši 686 400,- Kč. Výtěžek byl věnován na nákup materiální humanitární pomoci, konkrétně vybavení pro školy, školky a šicí dílny. Josef Formánek se jako dobrovolník zúčastnil mise Českého červeného kříže a zmíněnou materiální pomoc odvezl do Acehu na Sumatře, na Seychelské ostrovy a na ostrov Siberut. Při této dvouměsíční cestě Formánek podstoupil na Siberutu šamanský rituál zasvěcení. Šamanské zkoušky prozatím nevykonal. \nFormánek se snažil zakročit proti působení misionářů v necivilizovaných pralesních oblastech. Roku 1995 napsal otevřený dopis papeži Janu Pavlu II., na základě kterého mu byl zprostředkovaný rozhovor s pražským nunciem Giovannim Coppou. Při rozhovoru se ale Formánkovi nedostalo pochopení.\n\nFormánkově spisovatelské etapě předcházela etapa cestovatelská. Objevování a poznávání, jaké znal z cestopisných knih, které rád četl jako kluk, se pro něj staly inspirací. Z nespočetných zážitků z cestování vycházela touha se o to nově nabyté rozdělit, ať už v reportáži nebo v knize. Napsal pět knih, které vyšly u vydavatelství Smart Press, s.r.o. Svůj debut \"Prsatý muž a zloděj příběhů\" tvořil sedm let. Vyšel roku 2003 a stal se nejúspěšnějším debutem desetiletí - doposud se prodalo více než 72 000 výtisků. V současnosti se díky velké čtenářské odezvě prodává už dvanácté vydání (červen 2013) a vznikla i audio podoba, kterou předčítá herec Národního divadla Jiří Štěpnička.\nDruhá kniha \"Létající jaguár\" vyšla roku 2004. Vznikla v rekordním časovém rozmezí. Spisovatel se vsadil se svým nakladatelem Ivem Železným, že napíše novelu za 12 hodin (nakonec se mu to podařilo v čase kratším - 11 hodin 19 minut). Nakladatel ji pak za dalších 12 hodin vydal. Výtěžek z prvního vydání (700 svazků) ve výši 68 000 Kč byl věnován nově otevřenému pavilonu slonů v ústecké ZOO. Třetí Formánkova kniha \"Mluviti pravdu\" vyšla roku 2008. Prodalo se jí doposud přes 26 000 výtisků. Čtvrtá kniha \"Umřel jsem v sobotu\", kterou psal autor 2 roky, byla vydaná roku 2011. Zatím poslední dílo Syn větru a prsatý muž mělo premiéru v roce 2013. Všechna díla spojuje autobiografičnost, vrstevnatost, formální členění na mnoho kapitol a podkapitol, ilustrace kreslíře Dalibora Nesnídala, ale i hlavní téma – hledání smyslu lidského života.\nKnihy \"Prsatý muž a zloděj příběhů\" a \"Mluviti pravdu\" přeložila do francouzštiny Christina La Ferreira. Formánek je autorem scénáře pro televizní film.\n\n\n\n"}
{"id": "551143", "url": "https://cs.wikipedia.org/wiki?curid=551143", "title": "Four Seasons Hotel Miami", "text": "Four Seasons Hotel Miami\n\nFour Seasons Hotel Miami nebo také Four Seasons Hotel and Tower a nebo zkráceně Four Seasons Tower je nejvyšší mrakodrap v Miami, ale také nejvyšší na Floridě. V budově se nachází hotel, kanceláře a v horních patrech také byty. Se svými 64 patry měří 240 m a je to nejvyšší víceúčelová stavba stojící jižně od New Yorku. Stavba začala v roce 2000 a skončila 2003. Je navržen tak, aby odolal i silným hurikánům, které jsou v oblasti Miami celkem časté.\n\n\n"}
{"id": "551149", "url": "https://cs.wikipedia.org/wiki?curid=551149", "title": "Springfield Falcons", "text": "Springfield Falcons\n\nSpringfield Falcons byl profesionální americký klub ledního hokeje, který sídlil ve Springfieldu ve státě Massachusetts. Své domácí zápasy hráli \"Sokoli\" v tamní aréně MassMutual Center. Klub byl založen v roce 1994, kdy se tradiční Springfield Indians, kteří v AHL působili od založení soutěže, přesunuli do Worcesteru, kde působili jako Worcester IceCats. Ve městě Springfield má sídlo ligové vedení a po celou dobu existence má město v lize svého zástupce.\n\nKlub byl záložním mužstvem klubů NHL Hartford Whalers, Winnipeg Jets, Phoenix Coyotes, Edmonton Oilers, Columbus Blue Jackets a Arizona Coyotes. Tým třikrát vyhrál svoji divizi, v play off pak došel nejdále do finále konference v roce 1997, kdy prohrál s Hershey Bears 3:4 na zápasy.\n\nV roce 2016 byl celek nahrazen mužstvem Tucson Roadrunners. V aréně Falcons nahradil další nově vzniklý klub Springfield Thunderbirds.\n\n\n\nZdroj: \n\nZdroj: \n\n"}
{"id": "551156", "url": "https://cs.wikipedia.org/wiki?curid=551156", "title": "Zábavný park", "text": "Zábavný park\n\nZábavný park (orig. \"Adventureland\") je americký film režiséra Grega Mottola, natočený v roce 2009. \n\nJe léto 1987 a James Brennan právě úspěšně zakončil studium literární komparatistiky na Oberlin College a těší se na prázdninovou cestu po Evropě a pozdější studium žurnalistiky na Columbia University. Rodiče mu ale oznámí, že mu nebudou moci finančně pomáhat.\n\nJames proto začne hledat práci, ale nalezne pouze jedinou - v zábavním parku ve svém rodném městě Pittsburghu, kde pracuje také jeho kamarád z dětství Frigo, jenž má ve zvyku při každém potkání Jamese udeřit do varlat. Asistent manažera Bobby Jamese okamžitě najme a ten začne pracovat v oddělení her. Potom potká své kolegy - sarkastického Joela, Bobbyho ženu a manažerku parku Paulette, technika a muzikanta Mike Connella a další.\n\nJames potká svou kolegyni ze stejného oddělení Emily \"Em\" Lewinovou, která ho zachrání před bodnutím od nespokojeného zákazníka. Později ho pozve na party ve svém domě, kde ho pozve, aby se k ní přidal v bazénu. Na konci party vyjde najevo, že Em měla vztah s Connellem, ačkoli je ženatý. James jde potom s Em do restaurace a během hovor je Em překvapená, že je James stále ještě panic. Connell pak do restaurace přijde, a proto chce Em odejít, a tak se s Jamesem vydají k řece. Tam James Em políbí. Následující den James řekne Connellovi o svých citech k Em a ten to pak řekne Em. Ta mu pak řekne, že chce, aby vztah postupoval pomalu.\n\nDalší den ráno pozve Lisa P. Jamese na rande, ale nechce, aby se o tom moc vědělo. Když se James vrátí z rande, zjistí, že mu volala Em a řekla, že lituje, že na posledním rande odmítla jeho city. James dá Em nějakou marihuanu, aby z ní upekla koláčky. Když se dají do ochutnávání, Joel je napaden rozčíleným zákazníkem, který se dozví, že soutěže v parku jsou podvod. Když ho Em brání, zákazník ji udeří, a tak se James rozhodne ho kopnout do rozkroku. Zákazníkův kamarád začne Jamese honit a ten se skryje v Bobbyho kanceláři, který zákazníka potom vyděsí, když vyběhne s baseballovou pálkou. Em řekne Jamesovi, že ho nechce ztratit.\n\nJoel je potom uvidí, jak jdou spolu a rozhodne se opustit park. James se s ním snaží promluvit, ale Joel je naštvaný, protože James randil s Lisou P., ačkoli byl již zamilovaný do Em. James chce být čestný, a tak se Em přizná, že byl na rande s Lisou. Šokovaná jeho čestností jde potom Em ukončit vztah s Connellem. Mentálně postižený pracovník z parkoviště, navedený Frigem, pak řekne, že viděl Em a Connella, jak dělají v autě před pár týdny kliky, aniž by na sobě měli nějaké oblečení. James pak s Frigem jede ke Connellovu domu a vidí, jak odsud odchází Em - ta se s Connellem právě rozešla. Když se James objeví, Em je tak šokovaná, že není schopná Jamesovi cokoli vysvětlit. James proto odejde.\n\nPozději James řekne o vztahu Lise P., ale požádá ji, aby to nikomu neříkala. Ta to prozradí své kamarádce Kelly a brzy o tom vědí všichni v parku, a tak Em odejde. James má zlomené srdce a opilý narazí s otcovým autem do stromu a uteče. Druhý den ráno ho probudí matka a přikáže mu, aby zaplatil všechny škody, které způsobil. Když dostane James poslední výplatu, Connell mu řekne, že ani on s Em nemluvil od té doby, co odešla. James se potom vydá do New Yorku, kde na Em počká před jejím bytem. Ta je překvapená, že ho vidí, ale nechce s ním mluvit, protože si myslí, že zničila všechno, co mezi nimi bylo. James jí řekne, že ji vidí jinak, než vidí ona sama sebe - že vidí dívku, která ho zachránila před pobodáním, dívku, která chránila Joela, dívku, která ho seznámila s psychotropními koláčky a dívku, která se nevymlouvá. Em pak pustí Jamese do svého bytu. James si svleče své mokré oblečení (venku pršelo) a zjistí, že Em má stále tričko ze Zábavného parku. Políbí se a začnou se svlékat a film končí. James pravděpodobně ztratil své panictví.\n\n\"Zábavný park\" byl natočen v Pittsburghu mezi prosincem 2007 a lednem 2008. Většina scén byla natočena v Kennywood, historického zábavního parku v blízkosti West Mifflin. Park ve filmu je založen na zábavním parku ve Farmingdale v New Yorku, kde režisér Mottola v osmdesátých letech pracoval. Další scény byly natočeny v Beaver County v Pensylvánii.\n\nPříběh se odehrává v létě, ale protože byl film točen v zimní Pensylvánii, musel se štáb často skrývat před padajícím sněhem.\n\n"}
{"id": "551159", "url": "https://cs.wikipedia.org/wiki?curid=551159", "title": "RSA Battle House Tower", "text": "RSA Battle House Tower\n\nRSA Battle House Tower je mrakodrap stojící ve městě Mobile ve státě Alabama. Má 35 pater a výšku 227 m, je tak nejvyšší ve městě, ale i ve státě. Budova je pojmenována po vedlejší stavbě Battle House Hotel, která je součástí celého komplexu. Budovu obsluhuje 20 výtahů a její osvětlená špice je vidět z dálky skoro 50 km.\n\nZáklady budovy, které jsou více než 2 metry silné, se začaly stavět 7. listopadu 2003. Špice budovy byla nainstalována pomocí vrtulníku Sikorsky S-61 dne 16. září 2006, v ten den dostala budova svoji finální výšku. Během stavby se prohnalo městem 5 hurikánů a stavba se díky tomu o něco opozdila. V roce 2004 to byly hurikány Frances a Ivan a v roce 2005 hurikán Cindy, Dennis a Katrina. Budova byla otevřena 11. května 2007.\n\n\n"}
{"id": "551162", "url": "https://cs.wikipedia.org/wiki?curid=551162", "title": "Renault R30", "text": "Renault R30\n\nRenault R30 je vůz týmu Renault F1, který se účastnil mistrovství světa v roce 2010. Monopost byl představen 31. ledna 2010 ve Valencii.\n\nVůz je černo-žlutého zbarvení. Není již v barvách dřívějšího sponzora, nizozemské banky ING, který tým opustil předchozí rok po tzv. Singapurské aféře. Vůz pohání agregát Renault RS27.\n\nV tomto monopostu závodili roku 2010 polský jezdec Robert Kubica a Vitalij Petrov, první ruským jezdec ve formuli 1. Jedním z testovacích pilotů týmu byl též Čech Jan Charouz. Tým Renault tohoto roku pokračoval s francouzskou licencí, přestože již nebyl vlastněn samotnou automobilkou, ale lucemburským podnikatelem Gérardem Lopezem a jeho společností Genii Capital.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "551163", "url": "https://cs.wikipedia.org/wiki?curid=551163", "title": "Let 9 British Airways", "text": "Let 9 British Airways\n\nLet 9 British Airways byl pravidelný let Boeingu 747 společnosti British Airways\nz londýnského letiště Heathrow do novozélandského Aucklandu s mezipřistáními v Bombaji, Madrasu, Kuala Lumpuru, Perthu a Melbourne dne 24. června 1982 kdy během letu sopečná činnost způsobila vážné problémy.\nTen den tuto trasu letělo letadlo 747-236B pojmenované \"City of Edinburgh\" (město Edinburgh) a registrované jako \"G-BDXH\". To vlétlo do mraku sopečného popela vyvrženého erupcí sopky Galunggung a následkem toho mu vysadily všechny čtyři motory. Důvod selhání nebyl posádce jasný a letoun zamířil směrem k Jakartě v naději, že se podaří nějaký z motorů znovu nastartovat a doletět až na tamější letiště. Poté, co se letoun klouzavým letem dostal z mraku popela, podařilo se skutečně motory nastartovat (byť jeden posléze znovu selhal) a bezpečně přistát. Nedošlo k žádným obětem na životech.\n\nBetty Tootell, jedna z cestujících, sepsala na základě události knihu \"All Four Engines Have Failed\". Problémům letu se věnuje i jeden z dílů dokumentární série \"Letecké katastrofy\".\n\n"}
{"id": "551164", "url": "https://cs.wikipedia.org/wiki?curid=551164", "title": "Filipínská hymna", "text": "Filipínská hymna\n\nHymna Filipín je píseň Lupang Hinirang (). Hudbu zkomponoval Julian Felipe v roce 1898. Původní text, který byl ve španělštině, pochází z básně „Filipinas“, kterou napsal José Palma v roce 1899.\n\nSkladba byla původně napsána jako scénická hudba, a proto neměla slova, když byla přijata jako státní hymna, a následně zahrána při prohlášeni filipínské suverenity 12. června 1898. Při americké okupaci Filipín koloniální vláda úředně hraní písně zakázala schválením \"Zákona o vlajce\". Zákon byl odvolán v roce 1919 a potom byla píseň přeložená do angličtiny a oficiálně pojmenována „The Philippine Hymn“ ().\n\nOficiální verze hymny ve filipínštině:\n\nLupang Hinirang\n\n\"Bayang magiliw,\n\"Perlas ng Silanganan\n\"Alab ng puso,\n\"Sa Dibdib mo’y buhay.\n\n\"Lupang Hinirang,\n\"Duyan ka ng magiting,\n\"Sa manlulupig,\n\"Di ka pasisiil.\n\n\"Sa dagat at bundok,\n\"Sa simoy at sa langit mong bughaw,\n\"May dilag ang tula,\n\"At awit sa paglayang minamahal.\n\n\"Ang kislap ng watawat mo’y\n\"Tagumpay na nagniningning,\n\"Ang bituin at araw niya,\n\"Kailan pa ma’y di magdidilim,\n\n\"Lupa ng araw ng luwalhati’t pagsinta,\n\"Buhay ay langit sa piling mo,\n\"Aming ligaya na pag may mang-aapi,\n\"Ang mamatay ng dahil sa iyo\"\nA její český překlad:\n\nVyvolená země\n\n\"Zbožňovaná vlasti!\n\"Ty jsi perla Orientu\n\"V srdci ti stále plane vášeň\n\n\"Vyvolená země!\n\"Ty jsi kolébka statečných lidí,\n\"Dobyvatelům se nikdy nevzdáš\n\n\"V mořích a na horách,\n\"ve vánku a na azurovém nebi\n\"člověk cítí tu nádheru písně a básně o milované svobodě\n\n\"Třpyt tvojí vlajky\n\"je symbolem zářivého vítězství\n\"Její hvězdy a slunce nikdy nezeslábnou\n\n\"Země slunce, slávy a lásky!\n\"Život v tvém objetí je ráj\n\"S radostí obětujeme naše životy, \n\"abychom tě bránili, když jsi utlačovaná\n\n"}
{"id": "551167", "url": "https://cs.wikipedia.org/wiki?curid=551167", "title": "Antonina Lazarevová", "text": "Antonina Lazarevová\n\nAntonina Lazarevová ( ), rozená Okorokovová (* 27. března 1941, Serpuchov) je bývalá sovětská atletka, jejíž specializací byl skok do výšky.\n\nV roce 1968 získala na letních olympijských hrách v mexickém Ciudad de México stříbrnou medaili. Ve finále skočila napoprvé 180 cm a prohrála jen s Miloslavou Rezkovou, která překonala 182 cm a stala se olympijskou vítězkou. O rok později na mistrovství Evropy v Athénách ve finále hned čtyři výškařky skočily 183 cm. O medailích rozhodoval technický zápis, který měla nejlepší Miloslava Rezková, stříbro získala Lazarevová a bronz vybojovala další československá výškařka Mária Mračnová. Na čtvrtém místě skončila Rita Schmidtová z NDR. \n\nMezi její úspěchy patří také dvě bronzové medaile z evropských halových her (Madrid 1968, Bělehrad 1969). V roce 1972 reprezentovala na letních olympijských hrách v Mnichově, kde však neprošla sítem kvalifikace.\n\n"}
{"id": "551168", "url": "https://cs.wikipedia.org/wiki?curid=551168", "title": "Erta Ale", "text": "Erta Ale\n\nErta Ale je nepřetržitě činná čedičová štítová sopka v severovýchodní Etiopii. Je nejaktivnější sopkou Etiopie. Leží v pouštní bezodtoké oblasti v Danakilské proláklině – celé okolí sopky Erta Ale tvoří sníženina pod úrovní hladiny moře.\n\nErta Ale je 613 m vysoká, má na svém vrcholu obvykle jedno někdy i dvě aktivní lávová jezera, která občas přetečou na jižní svah. Je pozoruhodná nejdéle existujícím lávovým jezerem přetrvávajícím již od počátku 20. století (1906). Sopky s lávovými jezery jsou velmi vzácné, je jich jen pět na světě.\n\n\"Erta Ale\" znamená v afarštině „Kouřící hora“ a jejímu nejjižnějšímu kráteru se říká „Pekelná brána“. Sopka byla zmapována týmem pracovníků BBC za použití trojrozměrných snímacích technologií. Vzhledem k vysokým teplotám a žáru bylo použito laserové skenování.\n\nK vážnější erupci došlo 25. září 2005, když bylo zabito 250 kusů hospodářských zvířat a tisíce místních obyvatel byly nuceny uprchnout. Jiný lávový proud donutil v srpnu 2007 k vystěhování několik set místních obyvatel. Erupce ze 4. listopadu 2008 byla zaznamenána vědci z univerzity v Addis Abebě.\n\nLávové jezero Erta Ale se objevilo ve filmu Souboj Titánů z roku 2010, kde filmová scéna zachycuje Perseovu cestu do podsvětí.\n"}
{"id": "551170", "url": "https://cs.wikipedia.org/wiki?curid=551170", "title": "Záprstí", "text": "Záprstí\n\nZáprstí (: \"Metacarpus\") je skupina pěti záprstních kostí (\"ossa metacarpi\", sg. \"os metacarpi\"), které tvoří kostru dlaně. Tvarově odpovídají dlouhým kostem, ale řadí se mezi krátké kosti (okolo 10 cm). Rozlišujeme na nich tři části:\n\n\nVšechny kosti jsou z dorsální strany jsou dobře hmatné. Jsou očíslovány římskými číslicemi od I. do V. směrem od palce (v radioulnárním směru). Prostory mezi záprstními kůstkami se označují jako \"spatia interossea metacarpea\".\n\nOdpovídající kosti lidské nohy se nazývají nártní.\n"}
{"id": "551174", "url": "https://cs.wikipedia.org/wiki?curid=551174", "title": "Upė", "text": "Upė\n\nUpė je řeka v Litvě, v Žemaitsku, levý přítok řeky Šešuvis. Protéká okresy Raseiniai a Jurbarkas. Pramení v obci Gyliai (okres Raseiniai), na jejímž jižním okraji protéká rybníkem a dále teče na jih až do rybníku Paupio tvenkinys, který je na severním okraji obce Paleipiai. Mezi obcemi Paleipiai a Sujainiai přes řeku vede stará \"Žemaitská magistrála\" č. 196 Kryžkalnis - Kaunas a po dalším 1,5 km dálnice A1 Klaipėda - Vilnius. Po dalších 2 km protéká největším ze tří rybníků na své pouti jménem Paupio II tvenkinys, od kterého se táhlým obloukem stáčí do směru západního a za kterým je ves Paupys s dřevěným kostelem Sv. rodiny-Ježíše, Marie a Josefa (postaven 1926) s Žemaitským lidovým stylem architektury. Za touto vsí tvoří nevelký úsek hranice mezi kraji Kaunaský a Tauragėským a po dalším 1 km protéká menší stejnojmennou vískou Paupys. Oběma těmto vsím dala řeka jméno. Dále začíná řeka stále hustěji drobně meandrovat a do Šešuvisu se vlévá 61 km od jeho ústí do řeky Jūra jako jeho levý přítok.\n\nLevé:\n\nNázev Upė znamená v litevštině Řeka. Existují domněnky, že název české řeky Úpa pochází z litevštiny - právě z tohoto slova. Další výklady tvrdí, že název pochází z baltského nebo keltského slova znamenajícího „řeka“. Další fakt, který by mohl potvrzovat tyto domněnky je, že v minulosti poměrně dávné (i velmi dávné - jejich předci) Litevci často navštěvovali Čechy (přičemž jim v cestě stála i tato řeka), například nemálo jich studovalo na Karlově Univerzitě v Praze hned po jejím založení i o něco později. Toto však zdaleka nebyly první kontakty.\n\n"}
{"id": "551175", "url": "https://cs.wikipedia.org/wiki?curid=551175", "title": "Kyselina fumarová", "text": "Kyselina fumarová\n\nKyselina fumarová (\"kyselina trans-butendiová\") je organická sloučenina. Tato bílá krystalická látka je jedním ze dvou izomerů nenasycené čtyřuhlíkaté dikarboxylové kyseliny se vzorcem HOOC-CH=CH-COOH, druhým je kyselina maleinová. Kyselina fumarová má ovocnou chuť. Soli a estery kyseliny fumarové se nazývají fumaráty.\n\nPro přidávání do potravin (jako regulátor kyselosti) se kyselina fumarová označuje jako E297.\n\nÚčastní se citrátového cyklu, vzniká ze sukcinátu pomocí sukcinátdehydrogenázy a na malát se mění pomocí fumarázy\n\n\n"}
{"id": "551178", "url": "https://cs.wikipedia.org/wiki?curid=551178", "title": "Létající jaguár", "text": "Létající jaguár\n\nLétající jaguár je novela spisovatele Josefa Formánka z roku 2004.\n\nFormánkova v pořadí druhá kniha má sice mnoho typických znaků autorova stylu, ale přece jen se od jeho tvorby liší. Rozdílná je zejména kvůli časovému horizontu, ve kterém vznikla. Josef Formánek své knihy tvoří ne několik měsíců, ale zpravidla několik let. Svůj debut Prsatý muž a zloděj příběhů psal sedm let a zatím poslední román Mluviti pravdu vznikal čtyři roky. Létající jaguár byl na rozdíl od Formánkových dalších knih ale dílem okamžiku, konkrétně necelých dvaceti čtyř hodin.\n\nNápad napsat knihu v takto krátkém čase vznikl jako sázka mezi autorem a nakladatelem a umožnil tak zapsání hned dvou světových rekordů. Prvního za nejrychleji napsanou knihu, v čase 11 hodin a 19 minut. Druhý rekord autor a nakladatel získali za nejrychlejší napsání, vydání a distribuci knihy, v čase 23 hodin a 24 minut. Sázka, z níž vyústily zmíněné rekordy, začala provokací nakladatele Iva Železného. Formánek není podle něho žádný spisovatel, když nedokáže psát knihy rychleji než v horizontu několika let. Josef Formánek na svou obranu uvedl, že knihu napíše klidně za den. Nakladatel si ale přisadil. Když Formánek knihu napíše za dvanáct hodin, on mu ji vydá za dalších dvanáct hodin. Sázka o Formánkovy vousy a Železného vlasy však skončila oboustranným vítězstvím. Výtěžek z prodaných knih byl navíc věnován na dobrou věc – nově otevřený pavilon pro slony v ZOO v Ústí nad Labem.\n\nKniha je originální také způsobem vzniku a námětem, k němuž přispěli samotní čtenáři. Poslali téměř čtyři sta návrhů, ze kterých náhodně vybraní lidé vylosovali tři hlavní motivy knihy: Marnost, Největší láska a Cestování a hromadná městská doprava v Praze. Spisovatel knihu tvořil, sedíce společně se svým dvorním ilustrátorem Daliborem Nesnídalem a odpovědnou redaktorkou Janou Žofkovou přímo za výlohou pražského knihkupectví Luxor. \n\nPostavami novely jsou vypravěč - autor Josef Formánek, jeho kamarád dobrodruh Jorge Kill, medička, taxikář, heroinista a anděl. Ten společně s létajícím jaguárem reprezentuje mystično díla. Osudy postav se postupně proplétají a vrcholí téměř ve stejném momentě prozření. Přitom k propletení nedochází jen náhodou, ale vlivem anděla strážného, který byl seslán na zem létajícím jaguárem.\n\nDěj lze rozdělit na 2 příběhy, které se v polovině knihy spojí v jeden. První, vycházející z Formánkových cest, popisuje autorovo přátelství s dobrodruhem Jorgem Killem a jejich společné zážitky v Amazonii. Zde se poprvé setkáváme také s létajícím jaguárem. Jako nadpozemskou sílu ho přestavuje Jorge v jedné z neuvěřitelných historek: „Nesmál bych se, létající jaguár potrestá každého posměváčka. Nesnáší výsměch, neúctu a lež,“ varoval mě Jorge.“\n\nDruhý příběh spojuje osudy všech postav. Medičky, hledající smysl života. Jorgeho, který medičce vysvětluje, proč žít. Feťáka, shánějícího zoufale peníze na dávku. Taxikáře, jenž je feťákem pobodán a medičkou zachráněn. A anděla, který byl seslán létajícím jaguárem, a jenž všem pomůže najít, to co hledali.\n\nAutor novelu otevírá zážitky z jeho cestování, čímž důvtipně obchází jedno z vylosovaných témat – „největší láska“, za kterou považuje právě cestování. Popisuje historky z Amazonského pralesa, kde potkal Jorge Killa. Čecha, který pobýval v Sovětském svazu a pak coby ruský agent na Antarktidě. Odtud se přes chilskou polární stanici dostal do Jižní Ameriky. Žil v Peru, Brazílii, Venezuele a Kolumbii. Formánek tomuto dobrodruhovi samozřejmě nevěří ani polovinu z jeho historek, Jorge ho častým poučováním rozčiluje. Nakonec ale Formánek, po pár společných zážitcích, uznává, že Jorge vážně nepřeháněl. Neváhal například plavat za anakondou a vytáhnout její ocas z vody, aby ji Formánek mohl natočit na kameru. Poslední z neuvěřitelných Jorgeho historek vyprávěla o létajícím jaguárovi, který pomohl jednomu z indiánů. Nikdo se ale jaguárovi nemá posmívat, jinak ho stihne trest. V Čechách jaguár sesílá na zem anděla strážného, který pomáhá a trestá ve jménu spravedlnosti. S tímto andělem se postupně setkávají další postavy v druhé polovině novely. Děj už je zasazen do českého prostředí, konkrétně Prahy. Jorge se vrací do Čech ze svých cest a setkává se s Formánkem. Opilý Jorge pozná smutnou medičku, která postrádá motivaci k životu, prožívá jen marnost. Do příběhu tedy vstupuje druhé vylosované téma - marnost. V rozhovoru se medička Jorgemu svěří, že přemýšlí nad sebevraždou. Jorge jí vysvětluje, že tím rozzlobí létajícího jaguára. Pak si uvědomuje, že když ji takto slyšel mluvit, určitě jí pošle jejího anděla. Anděl zasáhne do jejího života, i života dalších postav. Těmi jsou taxikář (zastupuje společně s tramvají další vylosované téma - MHD v Praze) a feťák. Heroinista zoufale potřebuje dávku, na kterou nemá peníze. Proto pobodá a okrade taxikáře. Ten se již předtím setkal se svým andělem, ale nevěnoval jeho radám pozornost. Po pobodání si na ně vzpomene a z posledních sil dojede na místo, které mu anděl radil. Tam jako náhodou čeká na tramvaj medička, která mu zachrání život. Potažmo i sobě, protože najde smysl života a v taxikáři také partnera. Poté potká anděla i feťák, poslechne jeho radu, skočí dolů z vysoké terasy a zemře. Spravedlnosti je učiněno zadost. V závěru knihy se opět vracíme k Jorgemu, který Formánkovi posílá k Vánocům pohled a dárky z Venezuely, kam se dostal díky svému andělu strážnému.\n\n"}
{"id": "551180", "url": "https://cs.wikipedia.org/wiki?curid=551180", "title": "Bank of America Corporate Center", "text": "Bank of America Corporate Center\n\nBank of America Corporate Center je mrakodrap ve městě Charlotte ve státě Severní Karolína (USA). Má 60 pater a výšku 265 m, je tak nejvyšší budovou ve městě, ale i ve státě a je za dobré viditelnosti vidět až ze vzdálenosti 56 km. Navrhl ji architekt César Pelli.\n\n3. ledna 1989 začala demolice původních objektů, ta trvala asi sedm měsíců. Poté následovaly výkopy pro budoucí základy budovy, ty trvaly přibližně 3 měsíce. Při zemních pracích bylo nalezeno zlato, to ale nebylo žádným překvapením, protože již v 19. století zde propukla zlatá horečka. 19. listopadu 1989 byly dobetonovány základy dosahující 12 m pod úrovní ulice. Po pár měsících byla stavba pozastavena, protože město zasáhl hurikán Hugo s rychlostí větru 140 km/h. 20. března 1991 budova dosáhla 47. patra a výšky 180 m a stala se tak nejvyšší ve městě poté, co překonala 179 m vysoký mrakodrap One First Union Center. 2. října 1991 byla dostavěna do konečné výšky kdy byla domontována 29 m vysoká střešní koruna. Stavba byla ukončena v červenci 1992 a slavnostně otevřena v sobotu 17. října 1992.\n\n\n"}
{"id": "551181", "url": "https://cs.wikipedia.org/wiki?curid=551181", "title": "Džajgarh", "text": "Džajgarh\n\nDžajgarhská pevnost, se nachází ve městě Amber, přibližně 10 km severně od Džajpuru, v indickém státě Rádžasthán. Leží na vrcholu Cheel ka Teela (Vrh orlů) nad pevností Amber, s kterou je propojena dobře opevněnými průchody.\n\nDžajgarhská pevnost byla postavena v roce 1726 za vlády maharádži Jai Singh II k posílení bezpečnosti Amberu a Džajpuru. Královská rodina z Džajpuru ji využívala jako pokladnici. Předpokládá se, že zlato a šperky královské rodiny byly uloženy v prostorech pod vodní nádrží. Voda do nádrže byla přiváděna 5km vodním kanálem z okolních vyšších pahorků. Říká se, že nádrž byla otevřena během výjimečného stavu v letech 1975-1977 za vlády Indiry Gándhíové\n\nVe zdejších slévárnách bylo centrum dělostřelecké produkce rádžpútů a byl zde vyroben i největší pojízdný kanón Jaivana\n"}
{"id": "551182", "url": "https://cs.wikipedia.org/wiki?curid=551182", "title": "Akátius", "text": "Akátius\n\nSvatý Akátius ( – 8.květen 303 – 304 Byzantion), (řecky Ακακιος, latinsky Acacius nebo Acatius) podle akátových trnů, z latinského Agathius také Agát nebo Achatius, byl kappadocký voják římské armády, za císaře Diocletiana umučený pro víru, jeden ze Čtrnácti svatých pomocníků. Je uctíván jako svatý mučedník v římsko-katolické, řecko-katolické a pravoslavné církvi.\n\nPatří k nedostatečně historicky doloženým světcům, kteří v současném římském martyrologiu a v některých hagiografických slovnících již chybí.\n\nPodle pozdní legendy Akácius Byzantský sloužil jako velitel (setník, centurion) římské armády; byl jedním z křesťanských vojáků, jež dal císař Dioklecián uvěznit pro víru. Podle jedné verze se tak mělo stát v Perinthu v Thrákii (dnešním Bulharsku). Vojáci byli mučeni nabodáváním na suché trnité keře akátu.\n\nDalší líčení Akáciova osudu se zeměpisně liší a někdy se navzájem zaměňují tři různí světci: setník Akácius Byzantský s vojákem Achácem z Arménie a s biskupem sv. Akakiem melitenským. Akácius Byzantský měl být odveden do Byzantionu – Konstantinopole, kde byl zbičován a popraven mečem jako mučedník, protože se nevzdal své křesťanské víry. Oproti tomu Achác byl jedním z Deseti tisíc křesťanských vojáků římské legie a zemřel na hoře Ararat v Arménii).\n\nDatum mučednické smrti je podle římsko-katolického kalendáře 8. května, podle data translace ostatků 16. ledna.\nCísař Konstantin Veliký údajně dal postavit Akáciovi chrám v Konstantinopoli. Jeho relikvie byly přeneseny asi roku 630 k prameni v jihoitalském Squillace, blízko něj Flavius Aurelius Cassiodorus později založil klášter Vivarium, nazývaný také \"San Agario\". Relikvii z jeho paže squillacký biskup Marcello Sirleto roku 1584 přenesl do Guardavalle, rovněž v Kalábrii; patronem tohoto města je Achácius dosud. Další relikvie se dostaly do španělských měst Cuenca a Ávila, kde je světec uctíván pod jménem \"San Acato\". Ve Slovinsku a Chorvatsku byly Akáciovi zasvěcovány kaple od 16. století, protože byl považován za patrona boje proti Otomanským Turkům, stejně tak jej ctili Řekové na ostrově Mani.\n\nSv. Akácius bývá vyobrazen samostatně jako voják v římské zbroji s mečem, jeho atributem je prut s trny, trnitá větev nebo mučednická trnová koruna. Ve skupině bývá zobrazen jako jeden ze Čtrnácti svatých pomocníků.\n\nBývá uctíván jako přímluvce v pokušení proti víře, v bázni před smrtí a ochránce před těžkými nemocemi. Proto bývá někdy také vyobrazen s Kristem Spasitelem u lůžka nemocného.\n\n"}
{"id": "551184", "url": "https://cs.wikipedia.org/wiki?curid=551184", "title": "Alėja (přítok Upė)", "text": "Alėja (přítok Upė)\n\nAlėja je řeka v Litvě, v Žemaitsku, levý přítok řeky Upė. Protéká okresem Raseiniai. Pramení 4 km na jihozápad od Lyduvėnského mostu, 2,5 km na severoseverovýchod od vsi Šienlaukis, při železniční trati Tauragė – Radviliškis. Teče směrem na jih, protéká vsí Alėjai a po soutoku s řekou Blindis se stáčí na jihozápad, u vsi Anžiliai opět na jih a 1 km na jih od Sujainiů za mostem přes dálnici A1 Klaipėda – Vilnius se vlévá do řeky Upė jako její levý přítok 26,8 km od jejího ústí do Šešuvisu.\n\n"}
{"id": "551185", "url": "https://cs.wikipedia.org/wiki?curid=551185", "title": "Josef Ludvík Fischer", "text": "Josef Ludvík Fischer\n\nJosef Ludvík Fischer (6. listopadu 1894, Praha – 17. února 1973, Olomouc) byl český filosof a sociolog, představitel filosofického strukturalismu.\n\nPo studiích na klasických gymnáziích v Českých Budějovicích a v Třeboni (maturita roku 1912) absolvoval na Filosofické fakultě pražské univerzity češtinu, němčinu a filosofii. Doktorem filosofie byl promován roku 1919 (disertace \"Arthur Schopenhauer. Genese díla\"). V letech 1921–1923 pracoval v pražských knihovnách a aktivně se zapojil do levicového hnutí. Přispíval do Neumannova \"Června\", Václavkovy \"Studentské revue\", spolupracoval se Zdeňkem Nejedlým v časopisu \"Var\". Kvůli své levicové činnosti byl přeložen dál od centra, do Studijní knihovny v Olomouci, kde byl zaměstnán až do roku 1933. V letech 1924–1930 byl členem Komunistické strany Československa.\n\nV roce 1927 se prací \"Saint-Simon a Auguste Comte\" habilitoval na Masarykově univerzitě v Brně jako docent pro obor sociologie, v roce 1930 i pro obor filosofie. Na přelomu 20. a 30. let spolu s Bedřichem Václavkem a Jiřím Mahenem redigoval Index (1929–1939), s Inocencem Arnoštem Bláhou a Emanuelem Chalupným založil a vedl Sociologickou revui (1930–40, 1945–48). V letech 1933–35 byl zaměstnancem univerzitní knihovny v Brně, mimořádným profesorem Masarykovy univerzity pro obory sociologie a dějiny filosofie se stal v roce 1935. V Brně se podílel na práci Levé fronty a v roce 1938 se stal předsedou brněnské odbočky \"Společnosti přátel demokratického Španělska.\"\n\nPo nacistické okupaci Československa se až do konce války skrýval v Nizozemí. Po návratu do Brna byl v říjnu 1945 jmenován řádným profesorem Filosofické fakulty Masarykovy univerzity, ve školním roce 1945–46 zastával funkci jejího děkana. Zároveň se podílel na obnovení olomoucké Univerzity Palackého, na které z pověření ministra školství Zdeňka Nejedlého v letech 1946–49 vykonával funkci rektora (v letech 1949–1951 je v Seznamu přednášek FF UP uveden jako prorektor). V únoru 1948 manifestačně znovu vstoupil do komunistické strany a stal se vysokým funkcionářem krajského akčního výboru. Na sjezdu národní kultury v dubnu 1948 hovořil o nutnosti „podřídit svobodu vědeckého bádání nastupujícím politickým poměrům\".\n\nNa konci roku 1948 však odešel z politických funkcí a v roce 1954 sepsal a nejvyšším stranickým a státním orgánům rozeslal memorandum, ve kterém podrobil kritice školskou reformu (mj. protestoval proti zrušení Filozofické fakulty Univerzity Palackého a její transformaci na Fakultu společenských věd nově zřízené Vysoké školy pedagogické). V roce 1955 byl vyloučen z KSČ. Protože na „dobíhající\" filozofické fakultě pro Fischera nenašli vhodný úvazek, byl od května 1956 převeden na Vysokou školu pedagogickou v Olomouci. V roce 1957 přechází na brněnskou univerzitu, kde se stává profesorem na katedře dějin filozofie (od 1. 3. 1957). Ne však nadlouho, jeho pedagogickou činnost ukončil nucený odchod do důchodu k 1. 1. 1960.\n\nKdyž v druhé polovině 60. let zavládly liberálnější poměry, využívá toho Fischer k publikování v odborných časopisech a v roce 1965 krátce působí na katedře psychologie obnovené Filozofické fakulty Univerzity Palackého. V Aktech Palackého univerzity též vyšla jeho práce \"Sokrates nelegendární\" (1965). Roku 1967 se stal vědeckým pracovníkem Fakulty osvěty a novinářství Univerzity Karlovy a v následujícím roce byl znovu povolán na Univerzitu Palackého v Olomouci jako profesor filozofie a sociologie. V období tzv. normalizace byl však definitivně penzionován (1970). Druhé vydání jeho práce \"Sokrates nelegendární\", které bylo připravováno na rok 1970, nebylo z politických důvodů realizováno.\n\nSmrt (17. 2. 1973) zastihla J. L. Fischera v plné tvůrčí práci. V souladu se svým přesvědčením o stálé nehotovosti našeho poznání dále promýšlel svůj kategoriální systém a studoval nový přírodovědný materiál k plánovanému příspěvku pro sovětský časopis \"Voprosy filosofii\" (\"Otázky filozofie\").\n\nV roce 1992 byl J. L. Fischerovi udělen Řád Tomáše Garrigua Masaryka IV. třídy in memoriam. Ve vestibulu Rektorátu Univerzity Palackého je od roku 1994 umístěna pamětní bronzová deska s reliéfem J. L. Fischera. V Olomouci byla též založena \"Společnost Josefa Ludvíka Fischera\", která vydává publikace a pořádá přednášky o J. L. Fischerovi.\n\nJ. L. Fischer byl dvakrát ženat. V roce 1925 se oženil s Aloisií, rozenou Konrádovou, která před sňatkem pracovala jako učitelka, a měl s ní dvě děti, Jiřího (*1925) a Violu (*1935). Po rozvodu uzavřel v roce 1961 druhé manželství se svou bývalou žačkou, o dvaatřicet let mladší Jarmilou Kantorkovou. Z tohoto manželství vzešly dvě dcery, Soňa (*1961) a Sylva (*1963).\n\nJeho dcera Viola byla známou básnířkou a překladatelkou, literátkou je také jeho další dcera, nevlastní sestra Violy, Sylva Fischerová.\n\n\n\nKritické vyrovnání s filosofií pozitivismu a pragmatismu Fischera vedlo k vypracování vlastního filosofického systému, který nazýval skladebnou filosofií. Ta měla navazovat na strukturální metody v jednotlivých vědách, které preferují celek před jednotlivými částmi. Pojem celku Fischer v \"Základech poznání\" (1931) definoval pomocí pojmu funkce a vytvořil tak původní systém funkcionálního strukturalismu, který v \"Krizi demokracie\" (1933) uplatnil při rozboru sociální skutečnosti. Krize demokracie byla Fischerovi součástí obecnější kulturní krize, kterou spojoval s kvantitivním a mechanistickým pojetím skutečnosti. Strukturní podobnosti mezi jednotlivými prvky kultury (např. mezi vědou, ekonomikou a politikou) schematizoval pomocí pojmu kulturního prototypu. Předjímal tak některé pozdější kulturologické problémy (srovnej Foucaultův pojem epistémé). Východisko z krize spatřoval v ontologické rehabilitaci kvality, k jejímuž propracování se spolu s dalšími kategoriemi funkce a struktury vrátil v souboru \"Filosofických studií\" (1968).\n\nZdeněk Vašíček vzpomíná: „Ludvík Svoboda /.../ v knize svých vzpomínek [\"Cestami života\", 1. díl, 1971] se vyznává ze svého hlubokého zaujetí JLF v třicátých letech a podává na dobrých dvaceti stránkách obsah jeho \"‘Krize demokracie’\". Tento Prezident Dobrotivý samozřejmě o JLF nikdy ani snad neslyšel. Byl jsem to já, který jsem tehdy seznámil jednoho z ghostwriterů jeho pamětí, Oldřicha Janečka, s dílem JLF. Ten se rozhodl šířit jeho myšlenky všemi tehdy možnými prostředky, i tímto. Nedivme se proto, že paměti nebohého prezidenta byly záhy staženy z prodeje.“\n\n\n\n\n\n\n"}
{"id": "551187", "url": "https://cs.wikipedia.org/wiki?curid=551187", "title": "Katla", "text": "Katla\n\nKatla je islandská štítová sopka, která se nachází pod ledovcem Mýrdalsjökull na jižním konci Islandské východní sopečné zóny. Rozkládá se severně od Vík í Mýrdal, nejjižněji položené obce na Islandu, a na východ od menšího ledovce Eyjafjallajökull, pod kterým se taktéž nachází aktivní sopka. Její vrchol dosahuje výšky 1512 metrů a je zčásti pokryt 200 až 700 metrů silným ledovcem Mýrdalsjökull na ploše o rozloze 595 km². Ledovcový příkrov vyplňuje celou kalderu sopky o objemu 70 km³. Jedná se o jednu z nejaktivnějších islandských sopek.\n\nSopečný kráter má průměr 10 kilometrů a k erupci vulkánu dochází běžně vždy za 40 až 80 let (jiné zdroje uvádějí četnost dvakrát za století). K poslední velké erupci došlo v roce 1918, ale došlo pravděpodobně ještě i k menším erupcím v roce 1955 a 1999, které však neprorazily ledovcový příkrov. Od roku 930 bylo zdokumentováno celkem 18 erupcí. Katla je však zdrojem pyroklastického sedimentu, tzv. tefry (přibližně 6 až 7 krychlových kilometrů), datované zpět do minulosti až 10 600 let, nalezené na řadě míst v Norsku, ve Skotsku a v Severním Atlantiku.\n\nPřed vybudováním Hringveguru (islandského silničního okruhu) se lidé obávali cestovat po rovinách ležících před sopkou z důvodu častých povodní způsobovaných únikem ledovcové vody nazývaných jökulhlaup a rovněž kvůli hlubokým říčním brodům. Obzvláště nebezpečný byl únik ledovcové vody, který následoval po erupci v roce 1918. Katla vykazuje známky neklidu znovu od roku 1999 a geologové mají obavy, že k výbuchu sopky může dojít kdykoli v blízké budoucnosti. Sopečná aktivita sopky Katla je pod neustálým dohledem, zejména po erupcích sopky Eyjafjallajökull ležící pod stejnojmenným ledovcem, v březnu, dubnu a květnu roku 2010. Erupce této nepříliš vzdálené, delší dobu vulkanicky klidné, sopky, vyvolaly mezi geofyziky obavy, že by mohly spustit rovněž erupci sopky Katla.\n\nJelikož se Katla nachází pod silným ledovcovým příkrovem, dochází u ní během erupce ke kontaktu magmatu s tekutou vodou, což má za následek rychlé ochlazování magmatu a vznik tefry a vodní páry. Dochází ke kombinaci umožňující vznik explozivních erupcí, které do atmosféry vyvrhuje množství materiálu a vytváří velké mračno vulkanického materiálu.\n\nMagma proudící k povrchu z magmatického krbu je bazaltového až dacitového složení. Často vznikají rozsáhlé a objemné lávové proudy, které se rozlévají do okolí. Chemismus magmatu je ovlivněn pozicí Islandu, který se nachází na rozhraní Středoatlantického hřbetu a horké skvrny. Historicky vyvržená láva měla složení odpovídající železem a titanem bohaté bazalty a menšího množství křemičité tefry.\n\nSeismické snímkování ve 2D naznačilo, že se magmatický krb nachází relativně mělko a to pouze v hloubce 3 km od povrchu ledovce. Tloušťka rezervoáru se odhaduje na jeden kilometr, načež množství magmatu, které by se zde mohlo vyskytovat se odhaduje na 10 až 12 km. Jelikož ale byla ke snímkování použita metoda šíření seismických vln, je nutno brát v potaz, že výsledný obraz velikosti magmatického krbu ukazuje pouze oblast, kde panují podmínky umožňující vznik dostatečného množství taveniny zabraňující šíření s-vln.\n\nKatla soptila v letech 920, 934 (?), 1150 (respektive někdy ve 12. století), 1177 (nebo 1179), 1245, 1262, 1357 (?), 1416, 1440 (?), 1450 (?), 1500 (?), 1580, 1612, 1625, 1660–61, 1721, 1755–56, 1823, 1860, 1918, 1955 (?) a 1999 (?). Většina těchto erupcí se odehrála z trhliny ležící uvnitř sopečné kaldery, ale část holocénních erupcí se odehrála v rámci trhlinového systému Eldgjá, který se táhne přibližně 60 km severovýchodním směrem od ledového pokryvu k sopce Grímsvötn.\n\nErupce na systému trhlin Eldgjá, která se odehrála pravděpodobně okolo roku 934, vytvořila lávový proud o objemu až 18 km. V době vrcholící erupce v roce 1755 došlo ke vzniku povodní v důsledku unikající ledovcové vody, jejíž průtok byl odhadnut na 200 000 až 400 000 krychlových metrů za sekundu; pro srovnání: společný průměrný průtok veletoků Amazonky, Mississippi, Nilu, a Žluté řeky (Chuang-che) činí kolem 266 000 krychlových metrů za sekundu.\n\nPřed vybudováním islandského silničního okruhu Hringveguru se lidé obávali do okolí Katly cestovat. Rovinaté pláně v jejím okolí totiž postihovaly (a i nadále postihují) náhlé povodně způsobené únikem ledovcové vody. Pro tento druh záplav se vžilo označení jökulhlaup a představují jedno z největších nebezpečí spojených se sopečnou činností, se kterými se můžeme na Islandu setkat. Plnou sílu těchto povodní jsme měli možnost spatřit 12. října 1918, kdy došlo k poslední významné erupci této sopky.\n\nŽe 12. říjen nebude pro místní běžným dnem, začalo být zřejmé okolo 13. hodiny. Tehdy oblast jižního Islandu postihlo silné zemětřesení. Země se pak slaběji třásla nepřetržitě přibližně půl hodinu. To značilo, že se po prasklinách dere k povrchu magma. Na „povrch“ magma vystoupalo v oblasti sopečné kaldery, která ale byla zcela vyplněna ledem. Magma o teplotě okolo tisíce stupňů Celsia začalo tavit okolní led. Vzniklo obrovské množství vody, které si začalo hledat cestu ven ze sevření ledového krunýře.\n\nOkolo 15. hodiny si obyvatelé blízké vesnice Vík všimli, že se nad vrcholkem Katly začíná vznášet sopečné mračno. Znamenalo to, že se láva dokázala protavit ledovcem. Krátce nato spatřili, jak se korytem řeky Múlakvísl valí směrem k moři obrovská povodňová vlna tvořená směsí ledovcové vody a úlomků sopečných hornin a ledových ker. Odhaduje se, že povodeň urazila cestu z kráteru k moři za přibližně 45 minut. Postupovala tedy rychlostí okolo 10 m/s.\n\nObyvatelé vesnice Vík měli štěstí. Povodeň se totiž valila korytem řeky směřující od jejich vesnice. O podobném štěstí ale nemohla mluvit skupina farmářů, kteří v oblasti Álftaver na jihovýchod od Katly chovali ovce. Ti totiž v osudný den uslyšeli bez zjevné příčiny velkou ránu. Znajíce divokou historii svého kraje, okamžitě naskočili na své koně a zamířili k nejvyššímu místu v okolí – lávovému poli Skálmabæjarhraun. Během cesty spatřili, jak se ze svahu Katly začíná valit obrovská povodňová vlna beroucí vše, co jí stálo v cestě. Farmáři se rozhodli opustit svůj cenný dobytek a hnát koně na hranici sil v urputném cvalu k lávovému poli. Toho se jim podařilo dosáhnout jen krátce před tím, než se kolem nich prohnala povodňová vlna unášející různě velké úlomky skal a ledových ker. Farmáři si na poslední chvíli zachránili životy, svá stáda však zachránit nemohli.\n\nKdyž prvotní povodňová vlna opadla, přeživší zamířili k farmě Skálmabæjarhraun. Po příjezdu začali z farmy vynášet zásoby do stodoly stojící na starém lávovém poli na vyvýšeném místě. Se svými rodinami pak ve stodole přečkali noc. Během večera na stodolu začal dopadat sopečný prach a úlomky strusky. Noční oblohu protínaly blesky vznikající třením sopečných částic o sebe a s tím spojeným vznikem statické elektřiny. Z dálky byly slyšet nekonečné ozvěny sopečných explozí i překotný hukot unikající ledovcové vody. Ráno farmáři spatřili, že záplavová vlna dosáhla až k vyklizené farmě. Těsně v jejím sousedství se nacházela obrovská ledová kra. Po erupci byla farma opuštěna, podobně jako několik dalších farem v okolí. Povodeň si vyžádala život několika stovek ovcí, 37 koní, ale žádného člověka.\n\nCenné poznatky o průběhu povodně poskytli svědci pozorující její postup z vesnice Vík a kopce Hjörleifshöfði. Z jejich výpovědí jsme se dozvěděli, že se nejednalo o povodeň jednu, ale o sérii záplav o různé intenzitě. Svědci totiž spatřili, že po prvotní (přibližně dvě hodiny trvající) povodni se okolo 17. hodiny najednou množství vody proudící do moře razantně zvýšilo. A to tak moc, že voda byla schopná unášet obrovské ledové kry. Zdálo se, že se krajinou pohybují celé sněhem pokryté kopce. Dobové fotografie těchto ker dokládají, že byly mezi 40 až 60 metry vysoké.\n\nOkolo 19. hodiny se začalo nad ostrovem stmívat, takže přestalo být možné průběh záplav sledovat. Když se druhý den okolo sedmé rozednělo, povodeň již korytem neprotékala, takže nebylo možné určit čas jejího konce. Odhaduje se, že hlavní část povodně trvala okolo 5 až 6 hodin, během kterých se korytem prohnalo okolo 8 km3 směsi vody a úlomků sopečných hornin. Kulminační průtok byl nejspíše okolo 150 000 m³/s; pro srovnání, řeka Amazonka má průměrný průtok okolo 209 000 m³/s.\n\nTím to ale neskončilo. V průběhu 13. října se povodně do rovinatých plání ležících jihovýchodně od Katly vrátily. Uvnitř ledovce totiž někdy v průběhu záplav vznikla zřícením stropu ledového tunelu, kterým voda proudila, hráz. Ta bránila vodě v úniku do doby, než tlak vody způsobil její protržení. Voda následně v různé intenzitě vytékala zpod ledovce po dobu dvou týdnů, v dalších čtyřech týdnech se pak povodně v mnohem slabší síle ještě příležitostně vracely.\n\nSérie povodní významně proměnila krajinu rovinatých plání na jihovýchod od Katly. Proudící voda totiž dokázala významně přetvořit koryta, kterými proudila, a přenést velké množství hornin a ledu. A to tak velké, že část jižního pobřeží Islandu se prodloužila o pět kilometrů a je pravděpodobné, že významnou proměnou prošlo i přiléhající dno oceánu, což se v té době nedalo detailněji prozkoumat. Po krajině byly rozházeny obrovské balvany a desítky metrů velké ledové kry. Ty byly vodou urvány z čela ledovcových splazů, čímž došlo k jejich významnému přetvoření.\n\nZáplavy způsobené ledovcovou vodou byly přitom jen jedna část zkázy. Přítomnost vodního ledu v místě výstupu magmatu totiž způsobila exploze trhající magma na malé částečky. A to kvůli tomu, že se vlivem tepla led přeměňoval nejprve na vodu a následně na páru. Pára zabírá přibližně tisíc šestsetkrát větší objem než voda (přesná hodnota závisí na teplotě), takže po svém vzniku začne expandovat a během expanze trhá okolní materiál. Když se pak ledovec nad kráterem roztavil, začalo nad ním vyrůstat sopečné mračno tvořené sopečným prachem a popelem.\n\nDobová svědectví dokládají, že sopečné mračno bylo vidět ze vzdálenosti 200 až 300 kilometrů, tedy z většiny území Islandu. Odhaduje se proto, že vystoupalo do výšky 14 kilometrů, načež začalo být unášeno větry směrem na západ. Obloha nad Reykjavíkem záhy potemněla. Geologické nálezy dokládají, že přibližně polovina ostrova byla zasypána popelem. V bezprostřední blízkosti sopky spadlo z oblohy tolik materiálu, že vznikla půl metru silná vrstva. Na povrch Islandu se dostalo přibližně 1 km³ nového sopečného materiálu, nicméně to nemusí být konečné množství, které exploze vyvrhla. Těžko se totiž určuje množství materiálu, který byl uložen pod mořskou hladinu. Sopečná erupce, která trvala 24 dní, proto mohla být ještě objemnější, než se nyní jeví.\n\nK poslední velké erupci Katly došlo v roce 1918, ale od té doby se Katla pravděpodobně probudila již třikrát. Vždy ale jen slabě. Stalo se tak v roce 1955, 1999 a 2011, kdy se znenadání rozvodnily řeky v jejím okolí. To naznačovalo, že pod ledovým příkrovem došlo k sopečné činnosti a s tím spojeným táním ledu. V roce 2011 byla povodeň na řece Múlakvísl natolik silná, že strhla silniční most umístěný na hlavní okružní silnici, a to uprostřed právě probíhající turistické sezóny. Nicméně je zřejmé, že na další silnou erupci Katly od roku 1918 stále čekáme.\n\nV roce 1918 přitom zasáhly povodně rovinaté pláně na východ od Katly s minimálním osídlením. Škody byly proto velice malé. S ohledem na obrovské riziko je tato oblast neosídlena, takže ani dnes nehrozí, že by povodně způsobily rozsáhlou zkázu. Přesto mají Islanďané z Katly obavy. Historické doklady totiž ukazují, že ne všechny povodně musí ze sopečné kaldery zamířit východním směrem. Příležitostně opustí ledovec i na jeho západním okraji v oblasti Entujökull. Odtud by valící se voda zamířila do turisty oblíbeného údolí Þórsmörk.\n\nVoda, která se do tohoto údolí dostane, je následně odváděna na západ a později na jih podél masivu sopky Eyjafjallajökull. Do míst, kde se na rovinatých pláních oblasti Mýrdalsjökull nachází řada farem s doprovodnou infrastrukturou. Pokud by tedy došlo k výlevu vody na severozápadním úbočí Katly, budou ohroženy lidské životy a vzniknou značné ekonomické škody.\n\nJe to právě sopka Eyjafjallajökull ležící přibližně 25 kilometrů západně od Katly, která nám dala v dubnu 2010 varování, co můžeme u příští erupce Katly čekat. Její erupce vytvořila relativně malý jökulhlaup, který se prohnal částí údolí Þórsmörk, ale i sopečné mračno šířící se nad Evropu. Následné zastavení letecké dopravy nad velkou částí Evropy kvůli přítomnosti sopečného prachu v atmosféře způsobilo ekonomické škody za několika miliard eur. Erupce Eyjafjallajökull mnohé vyděsila. Historická pozorování totiž naznačovala, že existuje souvislost mezi explozí Eyjafjallajökull a Katly. Větší sestra explodovala zpravidla vždy krátce po explozi Eyjafjallajökull. Existují proto úvahy, že tyto sopky jsou napájeny ze stejného magmatického zdroje či že sdílejí část přívodních drah. O devět let později víme, že protentokrát historické předpoklady selhaly. Katla prozatím neexplodovala.\n\nNeměli bychom to ale brát jako doklad toho, že se Katla uklidnila. Sice je v současnosti nemožné přesně předpovídat, kdy sopka exploduje, nicméně v případě Katly je jen otázkou času, kdy znovu udeří. Seismické snímkování jejího okolí totiž ukazuje, že se magmatický krb, tedy místo, kde se magma hromadí před výstupem na povrch, nachází relativně mělko – pouze 3 km pod povrchem. Na základě velikosti seismické anomálie vědci odhadují, že magmatický krb je okolo jednoho kilometru mocný a že se v něm nachází minimálně 10 až 12 km3 roztavených hornin. Není tak pochyb, že sopka je i nadále zásobena roztavenými horninami vystupujícími z hlubších partií Země. V okolí Katly se navíc často chvěje země. To může naznačovat, že je magma v podzemí stále v pohybu.\n\nV roce 2018 navíc vyšla studie islandských a britských vědců, kterým se podařilo jako prvním změřit množství sopečných plynů unikající z Katly. Zjistili tak, že ze sopky vychází obrovské množství oxidu uhličitého (CO2), přibližně dvacet tisíc tun denně. Katla se tak řadí mezi sopky, které tohoto plynu produkují na světě nejvíce. Zůstává prozatím otevřenou otázkou, jestli vysoká emise oxidu uhličitého značí nadcházející sopečnou erupci (existují totiž příklady sopek, u kterých v řádů týdnů až let předcházel erupci nárůst úniku sopečných plynů), nebo jestli je pro Katlu takto vysoká emise přirozená.\n\nV současnosti není možné předpovědět, jak bude budoucí erupce Katly probíhat. Katla se totiž umí projevovat různě. Kdyby k výstupu lávy došlo mimo zaledněný vrchol, jak se již v minulosti stalo, byli bychom pravděpodobně svědky vzniku lávových proudů „neškodně“ se šířících do okolí. Jestli ale dojde k výlevu magmatu pod ledovcem, dopady mohou být značné. Vyjma katastrofální povodně s potenciálem poničit část jižního Islandu totiž hrozí, že vznikne obrovské sopečné mračno šířící se tisíce kilometrů mimo Island. Mračno přitom může nejenom uzemnit veškerý letecký provoz v zasažené oblasti, ale také na několik let pozměnit klima severní polokoule.\n\nKatla je štítová sopka, která je na vrcholku pokrytá ledovcem. Pod ledovcem se nachází 750 metrů hluboká sopečná kaldera o rozměrech 9 × 14 km protažená v SZ-JV směru. Její nejvyšší bod leží 1380 metrů nad mořem a tři hlavní ledovce prochází jejím okrajem. Celá kaldera je vyplněna 200 až 700 metrů mocným ledovcem o objemu okolo 70 km. Současná kaldera byla vytvořena během posledního období zalednění.\n\nSamotný kužel sopky má objem přibližně 300 km a byl utvořen převážně před 220 tisíci lety v holocénu. Počátek holocénní aktivity je označen jako erupce \"Sólheimar\", datována 12 000 let př. n. l. na základě tefrových vrstev v okolí Skogáru.\n\nVulkanický kaňon Eldgjá je součástí stejného vulkanického systému.\n\nKatla se považuje za nejnebezpečnější sopku na Islandu, což je způsobeno tím, že se nachází pod rozsáhlým ledovcem. V případě sopečné erupce tak dochází k masivnímu tání ledu a hromadění roztáté vody pod ledovcem, která se později vyvalí v podobě katastrofické povodně nazývané jako jökulhlaup. Následkem povodně dochází k zaplavení rovinatých oblastí, které se směrem k pobřeží nachází v okolí sopky na jihozápad (oblast Landeyjar) i na východ (Mýrdalssandur). V historii docházelo k výlevům vody z oblastí Kötlujökull a Sólheimajökull, ale současné výzkumy naznačují, že by mohlo dojít k výlevu i z oblasti Entujökull, což by vedlo k zaplavení západního regionu Mýrdalsjökull a turisticky oblíbené destinace Þórsmörk.\n\n"}
{"id": "551188", "url": "https://cs.wikipedia.org/wiki?curid=551188", "title": "František Adam Petřina", "text": "František Adam Petřina\n\nFrantišek Adam Petřina (24. prosince 1799 Semily – 27. června 1855 Praha) byl český fyzik a matematik.\n\nNarodil se v Podkrkonoší v rodině krejčího. V 17 letech byl tkalcovským tovaryšem, poté vystudoval gymnázium v Jičíně a roku 1823 začal v Praze studovat filosofii, matematiku a astronomii. Působil jako vychovatel, roku 1832 se stal adjunktem matematiky a fyziky a suplujícím profesorem experimentální fyziky.\n\nRoku 1836 byl promován doktorem filozofie. Od následujícího roku 1837, ihned po svatbě v Praze, působil 7 roků v Linci jako profesor fyziky a užité matematiky na tamějším lyceu. V Linci se mu také narodil syn Theodor (1842–1928, lékař-internista a profesor).\n\nPoté, co odmítl nabídku arcivévody Jana jít učit do Štýrského Hradce, se na svoji žádost dostal roku 1844 zpět do vlasti – jako řádný profesor fyziky na pražské univerzitě, kde se stal později děkanem (FF UK).\n\nByl činný v Muzeu Království českého a jako mimořádný a později řádný člen v Královské české společnosti nauk. Také byl členem vídeňské Císařské akademie věd (jako dopisující člen, a to již rok po jejím založení).\n\nPublikoval německy i česky v oborech elektřiny, magnetismu a telegrafie. Vynalezl nebo zlepšil několik přístrojů, např. lékařský magnetoelektrický strojek, jednoduchý přerušovač proudu (tzv. Petřinovu spirálu) a Petřinovu elektrickou harmoniku. Zkonstruoval i vzdáleného předchůdce elektromotoru. Spolupracoval na konstrukci duplexního telegrafu.\n\nZemřel 5 dní poté, co byl zvolen rektorem.\n\n\n\n"}
{"id": "551189", "url": "https://cs.wikipedia.org/wiki?curid=551189", "title": "Stanisław Zając", "text": "Stanisław Zając\n\nStanisław Zając (1. května 1949, Święcany, Polsko – 10. dubna 2010, Pečersk, Rusko) byl polský politik a právník.\n\nAbsolvoval práva na Jagellonské univerzitě v Krakově. Působil jako soudce, později jako advokát. Od počátku devadesátých let byl členem Národního křesťanského sjednocení, jehož předsedou byl v letech 2000 až 2002. Poslancem Sejmu byl v letech 1991 až 1993, 1997 až 2001 a 2005 až 2008. Ve třetím volebním období Sejmu (1997–2001) zastával funkci vicemaršálka. V červnu 2008 byl jako kandidát Práva a spravedlnosti (PiS) zvolen senátorem, byl předsedou senátorského klubu strany PiS.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "551191", "url": "https://cs.wikipedia.org/wiki?curid=551191", "title": "8 žen", "text": "8 žen\n\n8 žen je francouzský film z roku 2002, jehož režie se ujal François Ozon. Jedná se o filmový přepis divadelní komedie s kriminální zápletkou.\n\nVše začíná o Vánocích někdy v 50. letech uprostřed francouzské pustiny, kde leží obrovské panské sídlo obývané sedmi ženami a jedním mužem. Vše vypadá překrásně a vesele až do doby, kdy je nalezen muž v posteli s nožem v zádech a všechny ženy v hrozném smutku chtějí nalézt vraha za každou cenu. Nejdřív si myslí, že vrah číhá stále někde venku a poté, že vrah je mužova sestra, která sem zničehonic vtrhne. Potom co někdo jednu z nich málem zastřelí, jsou přesvědčené, že vrahem nebo spíš vražedkyní bude jedna z nich. Začíná zde panovat dost dusná atmosféra, při níž dochází k mnoha groteskním situacím. Posléze také vycházejí najevo všechny lži a neřesti žen, kterými oběti ztrpčovaly život. Nejprve jeho manželka mu byla nevěrná, tchyně mu odmítala dávat akcie na záchranu své firmy apod. Ke konci však vychází najevo, že muž je stále naživu a že jeho vraždu nastražila jeho dcera, aby měl její otec pokoj od ostatních a nechala jej tam zamčeného. On však když uslyšel všechny lži, kterými jeho rodina žila, tak to psychicky nezvládl a zabil se.\n\n"}
{"id": "551193", "url": "https://cs.wikipedia.org/wiki?curid=551193", "title": "Brandenburg (jednotka)", "text": "Brandenburg (jednotka)\n\nBrandenburg byly první německé speciální jednotky; vzešlé ze zpravodajské služby Abwehr. Oddíly, jednotky a formace, které nesly ve svém názvu přízvisko \"Brandenburg\", vznikly z jediné skupiny přibližně v síle roty, již postavil Abwehr před vypuknutím druhé světové války. Až do druhé poloviny roku 1942 se neuvažovalo o začlenění jednotek Brandenburg do bojové sestavy německé armády. Protože brandenburské oddíly byly určeny k vedení malých operací, často s využitím patnácti či dvaceti mužů, není možné vyjmenovat všechny uskutečněné mise.\n\n\n\n\nV polovině ledna 1941 byly zformovány a zahrnuty do početního stavu roty č. 13-17.\n\n\nPrapor čítal 716 příslušníků všech hodností. Jeho výzbroj tvořilo 36 lehkých kulometů, 8 středních kulometů, 12 protitankových děl a 12 plamenometů.\nLehký ženijní oddíl byl vybaven 6 velkými a 12 malými gumovými přepadovými čluny. Ostatní materiál zahrnoval miny, nálože, trhaviny a další výbušniny potřebné pro plnění taktických požadavků.\n\nSíla parašutistického ženijního praporu se v průběhu války měnila a čísla zde uvedená platí pro Afriku roku 1942.\n\n\nV případě jednotek Brandenburg vydával rozhodnutí, zda budou příslušníci operující jednotky v převleku či nikoli, důstojník Abwehru II, který rovněž rozhodoval, zda se bude jednat o přestrojení úplné, nebo jenom částečné. Částečné přestrojení znamenalo použití jenom několika oděvních součástí, jako pláště, čepice nebo helmy, které dokázaly nepřítele zmást jen na velmi krátkou dobu. Úplné přestrojení znamenalo, že veškerá viditelná výstroj i výzbroj odpovídala výstroji a výzbroji nepřítele. Podrobnosti operace pak byly sděleny polní skupině, tedy menší jednotce, která měla úkol provést.\n\nPři vojenských taženích do Polska, Dánska a Norska se brandenburští převlékali do uniforem nepřítele, aby tím získali taktickou výhodu. Poválečné soudy, především pak norimberský proces, potvrdily, že je legitimní, pokud se voják převlékne do uniformy nepřítele a v tomto převleku se přiblíží k cíli, na nějž má v úmyslu zaútočit. Nesmí však provést ozbrojený útok, dokud je tímto způsobem maskován. Před vlastním zahájením palby je povinen svléci stejnokroj nepřítele, aby bylo zřetelně vidět, že nosí uniformu své vlastní armády. Pokud ovšem začnou střílet převlečení do cizí uniformy, mohou být souzeni a popraveni, je-li shledána jejich vina.\n\nBrandenburští, kteří unikli smrti nebo zajetí na konci války, nebyli jako mnoho zvláštních jednotek ochotni složit zbraně a vrátit se k občanskému životu. Mnoho bývalých příslušníků bylo přijato do Francouzské cizinecké legie. Stojí za povšimnutí, že u Dien Bien Phu bylo velké množství francouzských legionářů německy mluvících - bývalých vojáků zbraní SS a německé armády. Také Rusové používali Brandenburské jako vojenské poradce a členy bezpečnostních služeb.\nMnoho jiných odcestovalo do Afriky, jižní Ameriky a Asie jako poradci nebo jako žoldáci. Vznikající nové africké státy daly práci mnohým z nich. Veterán jednotek Brandenburg byl dokonce za vlády Sukarna hlavou Indonéské bezpečnostní služby. Mnoho příslušníků našlo práci také v Egyptských silách prvního egyptského prezidenta Muhammada Nadžíba.\n\n"}
{"id": "551194", "url": "https://cs.wikipedia.org/wiki?curid=551194", "title": "Franz Roestel", "text": "Franz Roestel\n\nErwin Franz Rudolf Roestel (* 4. květen, 1902 – † 24. listopad, 1974) byl německý armádní důstojník a posléze i Waffen-SS v hodnosti SS-Obersturmbannführer der Reserve (Podplukovník zbraní SS v záloze). Mimo jiné byl držitelem mnoha vojenských vyznamenání včetně Rytířský kříž železného kříže nebo Německého kříže ve zlatě.\n\n\n"}
{"id": "551197", "url": "https://cs.wikipedia.org/wiki?curid=551197", "title": "Tereza Marinovová", "text": "Tereza Marinovová\n\nTereza Marinovová ( ; * 5. září 1977, Pleven) je bývalá bulharská atletka, olympijská vítězka, halová mistryně světa a halová mistryně Evropy v trojskoku.\n\nPrvní mezinárodní úspěch zaznamenala v roce 1995 na juniorském mistrovství Evropy v maďarské Nyíregyháze, kde získala zlatou medaili. O rok později se stala v Sydney také juniorskou mistryní světa. V roce 1998 vybojovala na mistrovství Evropy v Budapešti bronzovou medaili. Jejím největším úspěchem je zlatá olympijská medaile, kterou získala na letní olympiádě v Sydney v roce 2000. Zlato si zajistila hned v první sérii, když dolétla do vzdálenosti 15,20 m. Stříbro získala Ruska Taťána Lebeděvová, která v pátém pokusu skočila rovných patnáct metrů. V následujícím roce se stala v Lisabonu halovou mistryní světa a získala bronzovou medaili na světovém šampionátu v kanadském Edmontonu. V roce 2002 získala ve Vídni titul halové mistryně Evropy. Ve finále měřil její nejdelší pokus 14,81 m. Druhá Britka Ashia Hansenová skočila o deset centimetrů méně.\n\nJejí výkon pod širým nebem ji řadí na osmé místo v dlouhodobých tabulkách. Stejný osobní rekord má také mj. bývalá česká trojskokanka Šárka Kašpárková.\n\n\n"}
{"id": "551201", "url": "https://cs.wikipedia.org/wiki?curid=551201", "title": "Zbigniew Wassermann", "text": "Zbigniew Wassermann\n\nZbigniew Franciszek Wassermann (17. září 1949, Krakov, Polsko – 10. dubna 2010, Pečersk, Rusko) byl polský politik a právník.\n\nV roce 1972 absolvoval Právnickou fakultu Jagellonské univerzity v Krakově. Po promoci nastoupil na prokuraturu. Od roku 1972 byl prokurátorem okresní prokuratury v Chrzanówě, poté v roce 1975 krátce v Jaworzně. V letech 1975 až 1984 působil na krajské prokuratuře v Brzesku. Od roku 1984 působil v Krakově, do roku 1989 byl prokurátorem krajské prokuratury Krakov–Krowodrza. V letech 1989 až 1991 byl zástupcem vojvodského prokurátora v Krakově. V té době byl členem Komise pro lustraci pracovníků Bezpečnostní služby (polská komunistická státní bezpečnost). V roce 1991 byl v důsledku veřejné kritiky ministerstva vnitra odvolán. Po změně ministra spravedlnosti se vrátil v roce 1993 k prokuratuře, když se stal prokurátorem a mluvčím krakovské odvolací prokuratury. V roce 2000 byl navržen tehdejším ministrem spravedlnosti Lechem Kaczyńským do funkce šéfa státní prokuratury. Wassermann však nakonec zastával jen funkci prokurátora.\n\nPoté, co ministr Kaczyński rezignoval (červenec 2001), začala Wassermannova politická kariéra v řadách Práva a spravedlnosti. V září 2001 byl zvolen poslancem. Od července 2004 byl místopředsedou vyšetřovací komise ve věci PKN Orlen. V září 2005 byl opět zvolen poslancem. V říjnu 2005 byl jmenován ministrem – členem Rady ministrů, koordinátorem speciálních služeb. Byl zvolen i v parlamentních volbách v roce 2007.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\").\n"}
{"id": "551202", "url": "https://cs.wikipedia.org/wiki?curid=551202", "title": "Janina Fetlińska", "text": "Janina Fetlińska\n\nJanina Fetlińska (14. června 1952, Tuligłowy, Polsko – 10. dubna 2010, Pečersk, Rusko) byla polská politička.\n\nV roce 1977 absolvovala Fakultu ošetřovatelství Lékařské univerzity v Lublinu, doktorát z oboru ošetřovatelství. V letech 1977 až 1991 byla vedoucí Vojvodského odboru pro doškolení zdravotnických pracovníku Vojvodské nemocnice v Ciechanówě, do roku 1998 zde pak zastávala funkci vedoucí jiného vojvodského centra. Do roku 2005 pracovala jako akademický pracovník. V letech 1998 až 2005 působila v radě ciechanówského povietu. V letech 2005 a 2007 byla zvolena za Právo a spravedlnost senátorkou.\n\nZemřela při leteckém neštěstí u ruského Smolensku 10. dubna 2010. Posmrtně obdržela Komandérský kříž Řádu Polonia Restituta (\"\").\n"}
{"id": "551203", "url": "https://cs.wikipedia.org/wiki?curid=551203", "title": "Anglické účetnictví", "text": "Anglické účetnictví\n\nAnglické účetnictví je jedním z pokusů o nahrazení podvojného účetnictví systémem dokonalejším. Vytvořil jej Edward Thomas Jones z Bristolu v roce 1795. Dal si jej patentovat a v roce 1796 jej popsal ve spisu \"Jones’ English System of Book-Keeping\". \n\nJonesovo účetnictví obsahuje tři základní knihy: inventář, deník a hlavní knihu. Inventář byl totožný s inventářem podle italského účetnictví, sloužil tedy k soupisu jmění a dluhů. Do deníku se zapisovaly všechny obchodní případy, úvěrní i hotovostní. Rozlišovaly se pouze kredity a debety – debety se zapisovaly do levého krajního sloupce, kredity do pravého krajního sloupce. Sloupec debet a kredit sloužil k zápisu částky transakce. Jeho funkce byla kontrolní – součet tohoto sloupce se musel rovnat součtu obou krajních sloupců. Deník dále obsahoval odkaz na stránku a účet hlavní knihy.\nHlavní kniha byla souhrnem jednotlivých účtů. Tyto účty obsahovaly sloupce kreditů a debetů, které byly dále rozděleny na čtvrtletí. Do těchto sloupců se pro jednotlivé případy zapisovaly pouze jejich datum, částka a odkaz na stránku deníku, přičemž každý účetní případ se zaznamenal pouze na jeden účet. Popis transakcí se připojil pouze k měsíčnímu součtu jednotlivých položek ve sloupcích uprostřed. Součet jednotlivých sloupců hlavní knihy se musel rovnat součtům sloupců v deníku. Při \"uzávěrce knih\" bylo nutno zjistit konečnou hodnotu zboží a majetku, která se zapsala do deníku. Rozdíl mezi debetní a kreditní stranou deníku poté představuje zisk či ztrátu.\n\n\nJonesovo anglické účetnictví vzbudilo po svém zveřejnění velký ohlas. Poměrně jednoduché zjišťování zisku přispělo k jeho rozšíření nejen v Anglii, ale i v severním Německu i jižní Americe. V mnoha obchodních společnostech nahradilo italské účetnictví. Na čas jej zavedla i Bank of England. \n\n"}
{"id": "551204", "url": "https://cs.wikipedia.org/wiki?curid=551204", "title": "Galunggung", "text": "Galunggung\n\nGalunggung je aktivní stratovulkán v Západní Jávě v Indonésii, vysoký 2168 m n. m. Leží asi 40 kilometrů východoseverovýchodně od města Papandayan a 16 kilometrů severozápadně od města Tasikmalaya, pro jehož více než 700 000 obyvatel představuje přímé ohrožení.\n\nK poslední erupci došlo v roce 1982. Tato erupce vzbudila pozornost celého světa tím, že ve vzniklém mraku sopečného popela přestaly fungovat motory letounu Boeing 747, který byl následně nucen nouzově přistát v Jakartě.\n"}
{"id": "551205", "url": "https://cs.wikipedia.org/wiki?curid=551205", "title": "Hasan II.", "text": "Hasan II.\n\nHasan II. (: الحسن الثاني, \"(a)l-ḥasan aṯ-ṯānī\", celým jménem al-Hasan ibn Muhammad ibn Júsuf al-Alawí, : الحسن بن محمد بن يوسف العلوي; žil 9. července 1929 Rabat – 23. července 1999 Rabat) byl členem vládnoucí marocké dynastie Alawitů a od roku 1961 až do své smrti v roce 1999 marocký král. Měl pět dětí, z toho tři dcery a dva syny. Jeho následníkem na marockém trůnu se stal jeho syn Muhammad VI.\n\nHasan II. se narodil 9. července 1929 jako nejstarší syn Muhammada V., marockého sultána, vládnoucího v té době pod francouzským protektorátem, a jeho ženě Lalle Able bint Tahar. Studoval na univerzitě v Rabatu a Bordeaux. V roce 1956 se zúčastnil společně s otcem Muhammadem V. vyjednávání o nezávislosti Maroka. Tu ještě toho roku Maroko získalo a Hasan se stal následníkem trůnu.\n\nPo smrti otce, krále Muhammada V., se stal 3. března 1961 marockým králem. Jeho vláda byla spíš konzervativní. Ale právě během ní byla v roce 1962 v referendu schválena ústava, která zemi učinila konstituční monarchií.\n\nNa začátku 70. let bylo na krále spácháno několik pokusů o atentát, ty ale přežil. Vždy šlo o převraty organizované vysokými vojenskými důstojníky. Během jeho vlády se také Maroko přiklonilo na stranu Západu, resp. USA.\n\nS první ženou Latifou Hammou, kterou si vzal v roce 1961, měl pět dětí:\n\n\nS druhou ženou Fatimou bint Qaid Amhourok, kterou si vzal také v roce 1961, děti neměl.\n\n\n"}
{"id": "551209", "url": "https://cs.wikipedia.org/wiki?curid=551209", "title": "Piotr Nurowski", "text": "Piotr Nurowski\n\nPiotr Jan Nurowski (20. června 1945, Sandomierz, Polsko – 10. dubna 2010, Pečersk, Rusko) byl polský podnikatel a prezident Polského olympijského výboru.\n\nV roce 1967 absolvoval Právnickou fakultu Varšavské univerzity. Krátce pak působil jako sportovní zpravodaj Polského rozhlasu. Angažoval se ve Svazu socialistické mládeže. V roce 1972 se stal místopředsedou Polského svazu lehké atletiky. O rok později se stal jeho předsedou, a tím se zároveň stal nejmladším předsedou národního sportovního sdružení na světě. Funkci zastával až do roku 1976 a poté v letech 1978 až 1980. Byl členem Polské sjednocené dělnické strany. V letech 1973 až 1976 byl členem národního rady Varšavy. Od roku 1981 byl zaměstnancem ministerstva zahraničí – v letech 1981 až 1984 byl prvním tajemníkem polské ambasády v Moskvě, v letech 1984 až 1986 zaměstnancem oddělení ministerstva pro Asii, Afriku a Austrálii a v letech 1986 až 1991 poradcem na velvyslanectví v marockém Rabatu. Po roce 1991 začal působit ve společnostech Zygmunta Solorze. V letech 1991 až 1992 byl obchodním ředitelem společnosti Solpol, v roce 1992 se zapojil do vytváření televizní stanice Polsat, v jejíchž statutárních orgánech pak zasedal – v letech 1992 až 1998 v představenstvu a od roku 1998 v dozorčí radě. V roce 2005 byl zvolen prezidentem Polského olympijského výboru. V roce 2007 byla zveřejněna informace o jeho údajné spolupráci s Bezpečnostní službou (polská obdoba československé Státní bezpečnosti). Nepravomocný rozsudek varšavského soudu v roce 2009 uvedl, že se jedná o nepravdivé informace.\n\nZemřel při leteckém neštěstí u ruského Smolensku 10. dubna 2010. Posmrtně obdržel Důstojnický kříž s hvězdou Řádu Polonia Restituta (\"\").\n"}
{"id": "551213", "url": "https://cs.wikipedia.org/wiki?curid=551213", "title": "Maciej Płażyński", "text": "Maciej Płażyński\n\nMaciej Płażyński (10. února 1958, Młynary, Polsko – 10. dubna 2010, Smolensk, Rusko) byl polský politik.\n\nPo absolvování lycea nenastoupil okamžitě na vysokou školu, ale fyzicky pracoval – mimo jiné na výstavbě Huty Katowice. V roce 1977 začal studovat práva na Gdaňské univerzitě, ale dokončil je až v roce 1991. V osmdesátých letech se řadil k Hnutí mladých Poláků.\n\nV roce 1980 spoluzakládal Nezávislou asociaci studentů. Od počátku osmdesátých let působil v demokratické opozici. V srpnu 1990 byl jmenován gdaňským vojvodou. V roce 1997 byl zvolen poslancem Sejmu a v tomto volebním období zastával i funkci maršálka Sejmu. V lednu 2001 založil spolu s Donaldem Tuskem a Andrzejem Olechowským politickou stranu Občanská platforma (PO), jejímž se stal prvním předsedou. PO opustil v roce 2003 pro názorové rozdíly.\n\nV roce 2004 sestavil kandidátku pro volby do Evropského parlamentu. Volební subjekt ale nepřekročil práh nutný pro získání mandátu. V roce 2005 kandidoval jako nezávislý do Senátu. Před druhým kolem prezidentských voleb v roce 2005 pak uvedl, že podporuje Lecha Kaczyńského.\n\nV roce 2007 kandidoval a byl zvolen v předčasných volbách za Právo a spravedlnost, její poslanecký klub ale po pár dnech opustil. V květnu 2008 byl zvolen prezidentem nevládní organizace \", která usiluje o podporu polské diaspory.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komodorský kříž s hvězdou Řádu Polonia Restituta (\").\n"}
{"id": "551224", "url": "https://cs.wikipedia.org/wiki?curid=551224", "title": "Jean-Baptiste Clément", "text": "Jean-Baptiste Clément\n\nJean-Baptiste Clément (30. května 1836, Boulogne-Billancourt, Francie – 23. února 1903, Paříž) byl francouzský šansoniér, píšící především pro kabarety na Montmartru, a také komunard. Dodnes známé jsou především jeho komunardské písně \"Čas třešní\" (\"Le Temps des cerises\") a \"Krvavý týden\" (\"Le Semaine sanglante\").\n\nPocházel z poměrně zámožné rodiny mlynáře, z domova ale odešel už ve čtrnácti letech. Pracoval jako dělník s mědí, začal psát do socialistických časopisů, v roce 1867 byl nucen emigrovat do Belgie, kde také publikoval \"Čas třešní\". V době povstání Komuny bojoval na barikádách, což ho inspirovalo k druhé slavné písni \"Krvavý týden\". Po potlačení povstání musel emigrovat do Londýna, do Paříže se mohl vrátit až v roce 1880. Dále podporoval francouzské socialistické kruhy, v roce 1898 se stal svobodným zednářem. Je pohřben na hřbitově Père Lachaise, jeho pohřbu se účastnilo přes pět tisíc lidí.\n\n"}
{"id": "551226", "url": "https://cs.wikipedia.org/wiki?curid=551226", "title": "Čas třešní", "text": "Čas třešní\n\nČas třešní (\"Le Temps des cerises\") je francouzská píseň z roku 1866, jejíž text napsal Jean-Baptiste Clément a hudbu Antoine Renard. Šlo o bojovou píseň francouzských komunardů, přestože byla napsána dlouhou dobu před povstáním komuny a je inspirována spíše básníkovým milostným životem; její politické souvislosti vznikly až dlouho po jejím vzniku. Píseň je doposud velmi známá, dodnes je jedním ze symbolů francouzské levice. Na ústřední obraz třešní, symbolizujících v písni nejen rudou barvu socialismu, ale především nutnost bojovat a mnohdy se i obětovat za svobodu a lásku, se odvolává i česká KSČM jako na zdroj svého emblému. Píseň zpívali nebo zpívají například Charles Trenet, Barbara Hendricks, Yves Montand, Boobejan Schoepen spolu s Geike Arnaert či rocková skupina Noir Désir. Český překlad písně vytvořil Tomáš Vondrovic pro antologii \"Smích a písně Montmartru\", jiný, velice nepřesný překlad Jaroslava Navrátila publikuje na svých stránkách KSČM.\n\n"}
{"id": "551228", "url": "https://cs.wikipedia.org/wiki?curid=551228", "title": "Petr Kollros", "text": "Petr Kollros\n\nPetr Kollros (* 1957) je bývalý český plavec, mnohonásobný rekordman Československa, získal 24 titulů mistra Československa v plavání.\nV roce 1987 v Anglii získal titul pětinásobného mistra Evropy Masters. O rok později se stal na světovém šampionátu v Austrálii mistrem světa v polohovém závodě, kde stanovil nový světový rekord. K tomu ještě bral dvě bronzové (200 m polohový závod a 400 m kraul) a jednu stříbrnou medaili (800 m kraul).\n\nDále se v roce 1989 stal ve Finsku pětinásobným mistrem Evropy a z Dánska si přivezl tři zlaté medaile z Masters Games World (pět evropských rekordů). Stejný počet, tedy pět evropských rekordů a zároveň i titulů, pak přivezl i v roce 1991 z Anglie.\n\nPo ukončení sportovní kariéry se stal masérem a fyzioterapeutem, majitelem fitness centra v Strakonicích. Je i masérem fotbalistů SK Slavia Praha, a známých českých osobností, .\n\nV současnosti je masérem reprezentačního týmu fotbalistů do 21 let.\n\n"}
{"id": "551233", "url": "https://cs.wikipedia.org/wiki?curid=551233", "title": "Čtyřhranky", "text": "Čtyřhranky\n\nČtyřhranky (Cubozoa) je třída žahavců zahrnující i mnohé druhy, jejichž jed může být smrtelně nebezpečný i pro člověka. Vyskytují se převážně v tropických oblastech, nejčastěji v Indickém oceánu či v západní části Pacifiku, nicméně jsou známy i druhy z chladnějších vod (\"Carybdea alata\" ze severozápadní Afriky).\n\nProchází, podobně jako ostatní žahavci, střídáním pohlavního stadia (medúza) a nepohlavního stadia (polyp). Medúzy čtyřhranek obvykle dosahují velikosti 15–25 cm na výšku, bývají nevýrazně zbarvené a vznikají z polypa kompletní přeměnou (nikoliv strobilací; tzn. z jednoho polypa vzniká jeden jedinec medúzy). V průřezu jsou medúzy téměř čtyřhranné, což jim dalo vědecký i český název. Z každého ze čtyř rohů vystupují z plátků (tzv. pedálií) chapadla. Dále mívají smyslové (zrakové a rovnovážné) orgány - tzv. rhopalia.\nJejí „štípnutí“ je schopno člověka usmrtit do 3 minut. Může se ale trápit i dvě hodiny. Pokud se postižený nezačne topit už z pouhého leknutí (bolest je tak silná, že mnohé oběti se domnívaly, že na ně zaútočil žralok), pak hrozí křeče, bezvědomí a selhání srdce. Žahavá tekutina obsažená v žahavých buňkách na jejích i několik metrů dlouhých chapadlech, je tak jedovatá, že stačí letmý dotek a způsobí plavci nebo potápěči smrt.\n\nTito živočichové žijí hlavně v Indickém a Tichém oceánu a u pobřeží se objevují ve větším množství pouze na severovýchodním pobřeží Austrálie, v období mezi říjnem a květnem (jedná se o nebezpečnou \"Chironex fleckeri\").\n\nČasto se čtyřhranky dělí na dva řády:\n"}
{"id": "551239", "url": "https://cs.wikipedia.org/wiki?curid=551239", "title": "Mahéndra", "text": "Mahéndra\n\nMahéndra Bír Bikram Šáh (11. června 1920 Káthmándú – 31. ledna 1972 Káthmándú) byl v letech 1955 až 1972 nepálský král. Kromě toho se v roce 1960 stal britským polním maršálem. Počátkem roku 1959, ještě jako nepálský princ, zavedl novou ústavu a první demokratické volby do národního shromáždění. Nastavení ústavního systému však přinášelo rozepře mezi krále a vládu, a tak Mahendra nakonec v roce 1960 parlament rozpustil. O osmnáct měsíců později, v roce 1962, provedl královský převrat, propustil ministerského předsedu a vyhlásil nový nestranický vládní systém \"panchayat\" a novou ústavu. I přes existenci vlády a parlamentu, tedy prvků konstituční monarchie, měl Mahendra absolutní moc nad všemi vládními úřady. V roce 1972 Mahendru vystřídal jeho syn Biréndra, který prosazoval národní referendum, ve kterém by Nepálci rozhodli o zachování nestranického systému či o zavedení demokratických reforem.\n"}
{"id": "551253", "url": "https://cs.wikipedia.org/wiki?curid=551253", "title": "Amir Pnueli", "text": "Amir Pnueli\n\nProfesor Amir Pnueli (: אמיר פנואלי; žil 22. dubna 1941 – 2. listopadu 2009) byl izraelský informatik. Za jeho přínos v oblasti temporální logiky a ověřování programů a systémů mu byla v roce 1996 udělena Turingova cena.\n\nNarodil se v mošavu Nahalal ještě za dob britské mandátní Palestiny a vystudoval bakalářský obor matematiky na haifském Technionu a posléze doktorský obor aplikované matematiky na Weizmannově institutu věd v Rechovotu. Jeho dizertační práce byla sepsána na téma „Výpočet přílivů a odlivů v oceánu“ (\"Calculation of Tides in the Ocean\"). Během svého působení na Stanfordově univerzitě se začal zabývat informatikou. Jeho práce v oboru informatiky byly zaměřené na temporální logiku a kontrolu modelů (\"model checking\"), zejména pokud jde o správnost vlastností současných systémů.\n\nDo Izraele se vrátil jako vědec. Založil katedru informatiky na Telavivské univerzitě a stal se jejím prvním vedoucím. V roce 1981 se stal profesorem na Weizmannově institutu věd v Rechovotu. Od roku 1999 až do své smrti byl rovněž členem katedry informatiky na New York University v New Yorku.\n\nPnueli rovněž založil dvě firmy zaměřující se na počítačové technologie. Měl tři děti a v době své smrti čtyři vnoučata. Zemřel 2. listopadu 2009 na krvácení do mozku.\n\n\n"}
{"id": "551255", "url": "https://cs.wikipedia.org/wiki?curid=551255", "title": "Temporální logika", "text": "Temporální logika\n\nTemporální logika je odvětví logiky, které zkoumá logickou strukturu výroků o čase, s nimiž se klasická výroková nebo predikátová logika nedokáže plnohodnotně vypořádat. Například výrok:\n\n„Od teď bude stále pršet.“\nje z hlediska klasické výrokové logiky atomický. To znamená, že výroková logika jej chápe jako dále nedělitelný celek a nezajímá se o jeho vnitřní strukturu. Temporální logika jde hlouběji a v tomto výroku rozlišuje dvě komponenty: takzvaný temporální operátor „od teď bude vždy platit, že“ a samotný výrok pod tímto operátorem „prší“.\n\nV užším významu pojem temporální logika označuje konkrétní logický kalkul studovaný v rámci temporální logiky ve výše uvedeném smyslu. Tak například kalkuly LTL a ITL jsou temporální logiky.\n\n"}
{"id": "551264", "url": "https://cs.wikipedia.org/wiki?curid=551264", "title": "Prvostřevo", "text": "Prvostřevo\n\nPrvostřevo (archenteron) je dutina vznikající v embryu díky procesu gastrulace. Stěny prvostřeva jsou tvořeny endodermem. Z tohoto endodermu se vytváří budoucí střevo, ale odštěpuje se z něj také endomezoderm (např. struna hřbetní). Prvostřevo je specializované na trávení potravy, tu však mnohdy není potřeba aktivně získávat, protože embryu bývá dodána matkou (v podobě žloutku).\n\nMísto, kde ústí prvostřevo na povrch, se označuje jako blastoporus čili prvoústa. Ten může sloužit jako přijímací či vyvrhovací otvor, jindy posléze zaniká či se mění na ústní otvor nebo řitní otvor.\n"}
{"id": "551266", "url": "https://cs.wikipedia.org/wiki?curid=551266", "title": "Marek Vrábel", "text": "Marek Vrábel\n\nMarek Vrábel (* 1973 v Košicích) je slovenský klavírista, varhaník, hudební publicista a pedagog. \n\nPo absolutoriu studia na Košické konzervatoři, kdy vystudoval hru na klavír a varhany pokračoval ve studiu na bratislavské VŠMU, kterou absolvoval v roce 1998. Své vzdělání si dále rozšiřoval na mistrovských interpretačních kurzech.\n\nVystupuje pravidelně nejen na Slovensku, ale i v České republice a po celé Evropě.\n\nHru na varhany vyučuje na Církevní konzervatoři v Bratislavě, externě učí i na VŠMU.\n\nNa svém kontě má prozatím 4 CD disky.\n\nVe Slovenském rozhlase pravidelně uvádí díla současných slovenských hudebních skladatelů.\n\n"}
{"id": "551281", "url": "https://cs.wikipedia.org/wiki?curid=551281", "title": "Seznam marockých panovníků", "text": "Seznam marockých panovníků\n\nSeznam marockých panovníků zahrnuje postupně vládnoucí marocké sultány a krále od roku 788 do současnosti. Do roku 1957 užívali maročtí panovníci titul sultána (\"sultan\"), od roku 1957 užívají titul krále (\"malik\"). Seznam je rozdělen podle vládnoucích dynastií. V současnosti vládne král Muhammad VI. z alawitské dynastie.\n\n\n\n\n\n\"Roku 1603 se dynastie rozdělila na dvě linie:\"\n\n\n"}
{"id": "551283", "url": "https://cs.wikipedia.org/wiki?curid=551283", "title": "Poslední císař", "text": "Poslední císař\n\nPoslední císař (v originále The Last Emperor) je drama, na kterém spolupracovala Čína, Itálie, Spojené království a Francie. Film režíroval Bernardo Bertolucci a hlavními herci filmu jsou John Lone, Joan Chen, Peter O'Toole, Ruocheng Ying, Victor Wong, Dennis Dun, Rjúiči Sakamoto, Maggie Han, Ric Young, Vivian Wu a Čchen Kchaj-ke. Film měl premiéru v USA 18. listopadu 1987. Jako námět tohoto monumentálního filmového eposu si Bertolucci zvolil životní osudy posledního čínského císaře. Za 24 miliony dolarů výrobních nákladů a s devatenácti tisíci komparzisty, na neobyčejných lokacích a v dekoracích úchvatných barev, ale bez speciálních efektů a technických triků nebo skandálních sexuálních a krvavých scén vytvořil režisér filmový zážitek, který slavil úspěch v mezinárodním měřítku. Film získal celkově devět Oscarů - Nejlepší film, Režie, Kamera, Výprava, Kostýmy, Střih, Hudba, Zvuk a Scénář - A. \n\nOd tří let byl Pchu I vládcem impéria. Tento mocný chlapec, před nímž dospělí padají na kolena a jehož rozmary staví do pozoru celé houfy sloužících, nesmí jen jediné: opustit uzavřenou oblast Zakázaného města. O čtyři roky později je monarchie svržena, ale život ve zdech paláce se téměř nemění. Sir Reginald Johnston, učitel z Anglie, však mladého muže vyučuje nejen v klasických školních předmětech. Pchu-i napodobuje západní názory a módu - ustřihne si cop, nosí niklové brýle, vyhodí eunuchy z paláce. Stejně jako předtím je však izolovaný od vnějšího světa a pouze tuší, že ve městě probíhají politické nepokoje. Vzbouřené oddíly jej v roce 1924 vyženou ze Zakázaného města. Pchu-i uprchne do Tchien-ťinu a žije zde životem playboye, než jej Japonci, kteří v roce 1931 obsadí severovýchod Číny, ustanoví císařem loutkového státu Mančukuo. Je ovšem opět vládcem bez skutečné moci. Koncem války upadne do sovětského válečného zajetí a je převezen do komunistické Číny. Deset let je Pchu-i \"převychováván\" ve vězení, potom se poprvé v životě stává \"svobodným mužem\". Oblečen do nenápadného šedého obleku, jaký mají i ostatní pracující, je zaměstnán jako zahradník. Už pro něj neplatí žádná privilegia - aby si v paláci mohl prohlédnout trůn, na němž kdysi seděl, musí si jako každý jiný turista koupit vstupenku.\n\n\"Poslední císař\" je velkou historickou freskou. „Od středověku až do naší moderní doby,“ popsal Bertolucci časové rozpětí, neboť Zakázané město bylo ještě v roce 1908 úplně stejné jako v roce 1644. Pro každou epochu zvolil režisér jiný styl, např. pro období okupace \"jakési japonské art deco.\n\nKamera přebírá perspektivu vyprávěče. Opakovaně shazuje líbivé vizuální prvky, často jim dodává nádech \"frivolního a demaskovaného\", jak demonstruje Dietrich Kuhlbrodt na jednom příkladu: „V Mandžusku stoupá kamera spolu s císařem po stupních pyramidy vzhůru k trůnu. Nalevo a napravo od zlatožlutého hedvábného koberce stojí uklánějící se Japonci, kteří prostřednictvím této loutky hodlají vydrancovat průmysl své nové kolonie. Poté se kamera dostane na horní plošinu. Velkolepě se otevře pohled do majestátní krajiny - a na neméně působivou továrnu v pozadí.“\n\nBertolucci, který směl jako první filmový tvůrce natáčet v Zakázaném městě, musel sice předložit svůj scénář, jinak si však oficiální místa nekladla žádné omezující podmínky. Obraz dějin ani popis komunistické Číny nejsou prosty politické naivity a revoluční romantiky, což bylo typické pro evropské, levicově zaměřené intelektuály té doby. Svůj ambivalentní postoj k maoistické Číně - „na jedné straně obrovská estetická fascinace kulturní revolucí, která mi připadala jako post-brechovské pouliční divadlo, jako 'divadlo post living', a na druhé straně mé podezření, že všichni ti mladí lidé jsou v religiózním smyslu fanatičtí“ - Bertolucci ve své inscenaci pouze naznačil, ke kritice režimu nedošlo.\n\nS výjimkou Japonska, kde měly být scény z období okupace nejprve vystřiženy, nevyvolal \"Poslední císař\" žádné politické diskuse. Jako okázalý výpravný film, jenž hýří vynikajícími obrazy a díky postavě moudrého Angličana Johnstona získává i lehce kolonialistický nádech, měl na Západě úspěch, který nikdo nezpochybňoval. Devět Oscarů signalizovalo, že filmový průmysl přijal Bertolucciho dílo za své. Verze, zpracovaná pro televizi do několika dílů, všude dosáhla vysoké sledovanosti a film mohl být bez problémů promítán i v Čínské lidové republice. Teprve po letech ukázaly filmy čínských režisérů Čchena Kchaj-ke, který hraje ve filmu malou roli, a Čanga I-mou také návštěvníkům kin na Západě nepřikrášlený, podstatně realističtější obraz kulturní revoluce.\n\n\n\n"}
{"id": "551284", "url": "https://cs.wikipedia.org/wiki?curid=551284", "title": "IDS Center", "text": "IDS Center\n\nIDS Center nebo také IDS Tower je nejvyšší mrakodrap ve městě Minneapolis, ale i ve státě Minnesota. Na výšku měří 241 m a má 57 pater. Jeho výstavba začala v roce 1968 a skončila v roce 1972. Budovu navrhla firma Johnson/Burgee Architects.\n\n\n"}
{"id": "551287", "url": "https://cs.wikipedia.org/wiki?curid=551287", "title": "Kračun", "text": "Kračun\n\nKračun, Hody či Koleda je slovanský svátek zimního slunovratu. Jeho podoba je rekonstruována především ze slovanských lidových zvyků spojených s Vánocemi, které tuto slavnost nahradily, ale existují i písemné záznamy z doby těsně následující christianizaci. Během Kračunu bylo slaveno zrození nového slunce, personifikovaného pravděpodobně Dažbogem, slovanským slunečním bohem. Zároveň v období bezprostředně následujícím po slunovratu stírá hranice mezi světem a živých a mrtvých, mezi lidi tak přichází jak blahovolní předkové, tak zlovolní mrtví.\n\nSlovo \"kračun\" je vykládáno buď z praslovanštiny nebo latiny. Podle první z možností vychází z praslovanského \"kortъkъ\" „krátký“ a zesilující přípony „-un“, ve smyslu nejkratšího dne v roce, analogicky k latinskému bruma, označujícím též zimní slunovrat. K tomuto výkladu se přiklání například český archeolog Zdeněk Váňa nebo Ján Kerďo. Z latiny je kračun vykládán zpravidla pomocí slova \"creātiō\" „stvoření“, případně \"colationis\". Podle jiné hypotézy je slovo odvozeno z řeckého \"en hemera ton christougennon\". Z tohoto označení zimního slunovratu jsou odvozeny následující výrazy:\n\nKoleda, dodnes užívaný název pro Vánoce v bulharštině a běloruštině, je všeobecně odvozováno z latinského \"calendae\", označujícího první den měsíce, zvláště prvního měsíce v roce, zimní slunovrat byl Slovany považován na počátek nového roku. Ve většině slovanských jazyků dodnes koleda či koledování označuje rituální obchůzky, včetně jejich pozdních forem, prováděné i mimo zimní období.\n\nNejstarší označení je pravděpodobně Hody, doložené v lužické srbštině a polabštině, ve východoslovanské \"god\" a jihoslovanské \"godina\" označuje „rok“, tedy dobu mezi dvěma zimními slunovraty.\n\nPředkřesťanského původu může být i slovinský, chorvatský, bosenský a srbský výraz pro Vánoce který zní Božić „malý bůh, boží syn“ a souviset s představou nově zrozeného slunce.\n\nSlavnosti zimního slunovratu nebo pohanské zvyky spojené s oslavou Vánoc jsou zmiňovány už nejstarších slovanských písemných pramenech. Například Euchologium sinajské, staroslověnsky psaný text z Makedonie 10. či 11. století, kritizuje ty co jako pohané chodili prvního ledna na koledu. Kračun je poprvé zmiňován v ruském textu z 12. století a různé předkřesťanské obyčeje se objevují v českým a polských textech z 15. a 16. století.\n\nTypickým prvkem slovanských Vánoc s předkřesťanským původem je koledování, které spočívalo v obchůzkách s figurou dítěte symbolizující nejspíše nové slunce za doprovodu písní, říkadel a proseb o obdarování, štědrost při koledě měla zajistit bohatství v příštím roce. Koleda byla někdy personifikována, v Rusku se za ní do bílého převlékala dívka, v Bělorusku byly tyto dívky dvě, jedna představovala Koledu bohatou, druhá chudou, podle toho kterou z nich si hospodář náhodně vybral se věštilo jaký ho čeká rok.\n\nDalším typickým zvykem je \"ovseň\", \"useň\", \"avseň\" či \"govseň\" spočívající v obsypávání lidí zrním. Jedná se nejspíše o projev agrární magie, který měl zajistit bohatou úrodu. Tento obyčej byl také personifikován jako bytost jedoucí na šedé svini, spojení zimního slunovratu se prasetem lze nalézt i v představě zlatého prasátka a pořádání vepřových hodů. V indoevropských náboženstvích je vepř všeobecně zasvěcen slunci a spojován s jeho zrozením, příkladem je římský Saturn který během saturnálií měl přijíždět na voze taženým prasetem se zlatými štětinami.\n\nDalšími obyčeji které lze spojit se slovanskou oslavou zimního slunovratu jsou různé formy věštění typické pro Vánoce, maškarní průvody nebo pálení vánočního polene u Jihoslovanů.\n\n"}
{"id": "551291", "url": "https://cs.wikipedia.org/wiki?curid=551291", "title": "Jiří Papež", "text": "Jiří Papež\n\nJiří Papež (* 20. října 1965 Vimperk) je český politik, v letech 1996 až 2013 poslanec Parlamentu ČR za Plzeňský kraj, člen ODS.\n\nV roce 1984 odmaturoval na gymnáziu v Prachaticích, v roce 1988 vystudoval ekonomiku a řízení na Vysoké škole strojní a elektrotechnické v Plzni. Po promoci nastoupil do podniku zahraničního obchodu Artia, kde pracoval jako odborný referent do roku 1989, kdy přešel do Vojenských staveb Plzeň, kde působil v různých funkcích do roku 1996, kdy byl z pozice obchodního náměstka uvolněn do Poslanecké sněmovny. S manželkou Martou vychovává dcery Michaelu a Martinu.\n\nV roce 1991 vstoupil do ODS. Ve volbách v roce 1996 byl zvolen do poslanecké sněmovny za ODS (volební obvod Západočeský kraj). Ve sněmovně obhájil mandát ve volbách v roce 1998, volbách v roce 2002, volbách v roce 2006 a volbách v roce 2010. Od roku 1996 trvale zasedá ve sněmovním zemědělském výboru, v letech 2006-2010 jako jeho předseda, od roku 2010 coby místopředseda. V letech 2010-2011 byl také členem organizačního výboru.\n\nV letech 2003–2006 vykonával funkci stínového ministra zemědělství ve stínové vládě Mirka Topolánka.\n\n"}
{"id": "551292", "url": "https://cs.wikipedia.org/wiki?curid=551292", "title": "John Hancock Tower", "text": "John Hancock Tower\n\nJohn Hancock Tower je nejvyšší mrakodrap ve městě Boston, ale i ve státě Massachusetts. Se svými 60 patry měří 241 m a nachází se na ulici Clarendon Street. Architektem je I. M. Pei. V budově se nachází kancelářské prostory. Výstavba probíhala v letech 1971 - 1976.\n\n\n"}
{"id": "551299", "url": "https://cs.wikipedia.org/wiki?curid=551299", "title": "The Power to Believe", "text": "The Power to Believe\n\nThe Power to Believe je třinácté a poslední studiové album britské rockové skupiny King Crimson. Bylo vydáno v březnu 2003 (viz 2003 v hudbě) a v britském žebříčku se umístilo nejlépe na 162. místě.\n\nSkupina King Crimson po turné k předchozímu albu \"The ConstruKction of Light\" (2000) si v roce 2002 dopřála odpočinek a postupně začala vytvářet další studiovou desku. Některé nahrávky vyšly ještě na podzim roku 2002 na EP \"Happy with What You Have to Be Happy With\", aby se v březnu v přepracované podobě objevily na klasickém studiovém albu \"The Power to Believe\".\n\nV jistých ohledech je \"The Power to Believe\" ohlédnutím za celou hudební kariérou King Crimson. Instrumentálka „Level Five“ je svým progresivním úvodem a celou svoji strukturou velice podobná sérii skladeb „Larks' Tongues in Aspic“, jejíž čtyři části se skupina nahrála mezi lety 1973 a 2000. Ve skladbě „EleKtriK“ se postupně prolíná několik hudebních stylů od ambientu až po metal. Třetí a čtvrtá část titulní skladby „The Power to Believe“ jsou variacemi na improvizaci „The Deception of the Thrush“, kterou skupina hrála na koncertech v letech 2000 až 2003, a která původně vznikla v rámci ProjeKcts ve druhé polovině 90. let, přičemž „The Power to Believe IV: Coda“ je živě nahraným výňatkem z Frippova projektu Soundscapes z roku 1997. Text pro „The Power to Believe“ byl převzat z Belewova sólového alba \"Op Zop Too Wah\" (1996), konkrétně z písně „All Her Love Is Mine“.\n\n"}
{"id": "551302", "url": "https://cs.wikipedia.org/wiki?curid=551302", "title": "Eliza Dushku", "text": "Eliza Dushku\n\nEliza Patricia Dushku (* 30. prosince 1980 Watertown, Massachusetts) je americká herečka.\n\nJejí otec pochází z Albánie, matka má dánské a anglické předky. Svoji hereckou kariéru odstartovala již dětství, neboť hrála společně s Juliette Lewisovou jednu z hlavních rolí ve filmu \"Této noci\" (1992). V dalších letech se objevila např. ve snímcích \"Dospívání po americku\", \"Pravdivé lži\" či \"Sbohem, lásko\". Od konce 90. let působí také v televizi. Zahrála si postavu Faith v seriálech \"Buffy, přemožitelka upírů\" (1998–2003) a \"Angel\" (2000–2003), v letech 2003–2005 ztvárnila hlavní roli v seriálu \"Volání mrtvých\". Mezitím se objevila také v celovečerních filmech \"Bravo, girls!\", \"Jay a mlčenlivý Bob vrací úder\", \"Z nuly hrdinou\", \"Hodina pravdy\", \"Pach krve\" nebo \"Víno roku\". V letech 2009–2010 hrála Echo v seriálu \"Dům loutek\", dále hostovala např. v seriálech \"Teorie velkého třesku\", \"Ve službách FBI\" a \"Liga snů\".\n\nUvedla, že trpí ADHD. V roce 2018 si vzala podnikatele Petera Palandjiana.\n\n"}
{"id": "551308", "url": "https://cs.wikipedia.org/wiki?curid=551308", "title": "Roucho", "text": "Roucho\n\nRoucho je označení pro oděv nebo šaty.\n\n\n\n"}
{"id": "551309", "url": "https://cs.wikipedia.org/wiki?curid=551309", "title": "Bitva u Gabbardu", "text": "Bitva u Gabbardu\n\nBitva u Gabbardu bylo námořní střetnutí loďstev Anglické republiky a Spojených nizozemských provincií, odehrávající se roku 1653 za první anglo-holandské války. Trvala dva dny od 12. do 13. června a skončila výrazným vítězstvím anglického loďstva.\n\nPrvní anglo-holandská válka propukla v roce 1652. Její součástí byly hlavně námořní boje. Anglické loďstvo se pokoušelo přerušit pro Nizozemce tolik důležitý zámořský obchod. V prosinci 1652 však bylo poraženo v bitvě u Dungenessu, což umožnilo Nizozemcům pokračovat v obchodní dopravě přes Lamanšský průliv. Další neúspěšný pokus o narušení nizozemských obchodních tras proběhl na přelomu února a března roku 1653, kdy byla svedena bitva u Portlandu. Angličané sice dosáhli taktického vítězství, ale svůj cíl opět nesplnili. Jejich akce ale podnítila Nizozemce k reakci - admirál Maarten Tromp v červnu téhož roku aktivně vyhledal střet s anglickou flotou. Toho se mu dostalo 12. června 1653 nedaleko mělčiny Gabbard u pobřeží Suffolku.\n\nNizozemské loďstvo čítalo 98 válečných lodí, rozdělených podle tehdejších zásad námořního boje na tři eskadry. Eskadrám veleli admirálové Tromp, Michiel de Ruyter a Witte de With. Anglická flota čítala na 100 lodí, taktéž rozdělených do tří eskader. Čelní velel William Penn, střední George Monck a Richard Deane, zadní pak John Lawson.\n\nBitva započla v 11 hodin pokusem Pennovy eskadry vpadnout Nizozemcům do boku. Již brzy se bitva změnila na souboj lodě proti lodi. V prvních výstřelech byl zabit námořní generál Deane. Do šesté hodiny večerní se však Angličanům podařilo potopit čtyři nizozemské lodě. Mezitím vyrazil z ústí Temže admirál Robert Blake (vlajková Essex) v čele 18 lodí. Na bojiště dorazil brzy ráno následujícího dne, avšak slabý vítr umožnil další pokračování boje až po poledni. Po následující čtyřhodinové kanonádě se Nizozemci rozhodli stáhnout přes mělčinu Gabbard zpět na své základny. Angličané je kvůli většímu ponoru svých lodí nemohli pronásledovat.\n\nUvádí se, že tato bitva byla první bitvou, ve které Angličané použili formaci tzv. bitevní linie, tj. že každá následující loď sleduje kýlovou brázdu té předchozí. Tato nová taktika měla zaskočit Nizozemce, tradičně rozestavené v rojích a donutit je takto k ústupu.\n\nAnglii se podařilo zničit 9 nepřátelských lodí a dalších 11 zajmout, nepřítel byl nucen vyklidit bitevní pole. Anglie tak dosáhla významného vítězství v probíhající anglo-holandské válce.\n"}
{"id": "551311", "url": "https://cs.wikipedia.org/wiki?curid=551311", "title": "Moe", "text": "Moe\n\nMoe je křestní jméno nejasného původu. V japonském jazyce znamená \"poupě, ratolest\". V egyptském jazyce znamená \"zrozený, dítě\". V germánštině znamená \"helma, ochrana\". \n\n\n\n"}
{"id": "551313", "url": "https://cs.wikipedia.org/wiki?curid=551313", "title": "Valerian Kujbyšev", "text": "Valerian Kujbyšev\n\nValerian Vladimirovič Kujbyšev ( , , Omsk, Ruské impérium – 25. ledna 1935, Moskva, SSSR) byl bolševický revolucionář a prominentní sovětský politik.\n\nValerian Kujbyšev se narodil v rodině židovského armádního důstojníka. Studoval v Omsku vojenské učiliště.\n\nV roce 1904 vstoupil do Ruské sociálně demokratické dělnické strany a přistoupil k její bolševické frakci. V roce 1905 docházel Kujbyšev do Petrohradské vojenské akademie, z níž byl o rok později vyloučen. Poté se Kujbyšev pohyboval v Omsku, Petrohradu, Vologdě, Charkově a Samaře. Časem byl poslán na Sibiř, kde se spřátelil s Jakovem Sverdlovem.\n\nV roce 1917 odjel Kujbyšev do Samary, kde se stal předsedou místního sovětu. Za říjnové revoluce se podílel na ustanovení bolševické moci v Samaře a stal se předsedou Samarského revolučního výboru. Za občanské války byl Kujbyšev členem Východního frontu, bojoval proti vojsku admirála Kolčaka, řídil domobranu v Astrachani a vojsko ve střední Asii. Roku 1927 se Kujbyšev stal členem politbyra. V letech 1928–1930 byl předsedou nejvyšší Rady národního hospodářství, v roce 1930 se stal vedoucím Gosplanu.\n\nKujbyšev se stal organizátorem první pětiletky, kolektivizace a industrializace.\n\nValerian Kujbyšev zemřel 25. ledna 1935 na infarkt při vyšetřování Kirovovy vraždy. Dva roky po jeho smrti byli jeho manželka Jevgenija a bratr Nikolaj zastřeleni. Spekuluje se, jestli i on nebyl zavražděn.\n\nKujbyševovo jméno dodnes nosí město Kujbyšev v Novosibirské oblasti. V letech 1935–1991 jej nosila i Samara.\n\n"}
{"id": "551314", "url": "https://cs.wikipedia.org/wiki?curid=551314", "title": "Tadao", "text": "Tadao\n\nTadao je mužské křestní jméno. Pochází z japonského jazyka což znamená \"spokojený\".\n\n\n"}
{"id": "551315", "url": "https://cs.wikipedia.org/wiki?curid=551315", "title": "Water Tower Place", "text": "Water Tower Place\n\nWater Tower Place je 9. nejvyšší mrakodrap v Chicagu ve státě Illinois (USA). Budova se nachází na North Michigan Avenue a s 74 patry je vysoká 262 m. V budově se nachází hotel, byty, kanceláře a ve spodních několika patrech je 1. mnoha podlažní obchodní dům v Americe, který nabízí více než 100 obchodů, několik restaurací, kino a kryté parkováním.\n\n\n"}
{"id": "551319", "url": "https://cs.wikipedia.org/wiki?curid=551319", "title": "USS Narwhal (SSN-671)", "text": "USS Narwhal (SSN-671)\n\nUSS Narwhal (SSN-671) byla americká útočná ponorka s jaderným pohonem z doby studené války. Díky použití jaderného reaktoru s přirozenou cirkulací chladicího média (NCR – \"Natural Circulation Reactor\") byla nejtišší ponorkou své doby. Uvádí se, že byla často využívána ke speciálním operacím (např. ke špionáži).\n\nStavba lodi probíhala v loděnicích společnosti General Dynamics v Grotonu ve státě Connecticut. Kýl lodi byl založen 17. ledna 1966, na vodu byl trup spuštěn 9. září 1967 a 12. července 1969 ponorka vstoupila do služby.\n\nV přídi byl umístěn pouze výkonný sonar a dále v trupu čtveřice 533mm torpédometů. Z nich mohla být vypouštěna torpéda, protiponorkové střely UUM-44 SUBROC, protilodní střely UGM-84 Harpoon či střely s plochou dráhou letu BGM-109 Tomahawk. Pohonný systém tvořil jaderný reaktor typu S5G a dvě turbíny. Lodní šroub byl jeden. Řešení pohonného systému z \"Narwhalu\" udělalo nejtišší ponorku své doby. Reaktor například využíval přirozené cirkulace chladici kapaliny, což umožnilo vypuštění hlučných čerpadel.\n\n\"Narwhal\" byl v operační službě mezi lety 1969–1999. Operoval doslova po celém světě. Uvádí se, že byl často využíván ke speciálním operacím (např. ke špionáži), sledování sovětských ponorek a často se pohyboval blízko sovětských břehů. Poslední nasazení ponorky proběhlo v roce 1998 ve Středomoří. Po vyřazení byla ponorka odeslána do recyklačního programu.\n\n"}
{"id": "551321", "url": "https://cs.wikipedia.org/wiki?curid=551321", "title": "Jan Lacina (politik)", "text": "Jan Lacina (politik)\n\nJan Lacina (* 25. ledna 1970 Praha) je český politik, producent, scenárista, režisér a textař.\n\nJe absolventem oboru Politologie a mezinárodní vztahy na Fakultě filozofické Západočeské univerzity a oboru Mediální studia na Fakultě sociálních věd UK. Profesně působil jako reportér v týdeníku Reflex (1990–1994), TV Nova (1995), Lidových novinách (1996) a Prima TV (1996–1997). Jako producent, scenárista či režisér se od roku 1998 podílel na pořadech \"Nic ve zlým\" (Prima TV), \"Třicet návratů\", \"Krásný ztráty\", \"Velký vůz\", \"13. komnata\" nebo \"Albertov 16:00\" (vše Česká televize). Jako specialista na mediální komunikaci se podílel na festivalu \"Praha – Evropské město kultury 2000\". Je spoluzakladatelem pražských kaváren \"Krásný ztráty\" (2005–2014) a \"Café NONA\" (2010, spolu s Michalem Prokopem), hudebního klubu \"Carpe diem\" (2007–2015, spolu s Markem Brodským) a kavárny a restaurace \"Nahoře a dole\" (prosinec 2013-2018, spolu s Václavem Jiráčkem). Je autorem knihy \"Havel na Hrad!\" a spolu s Michalem Prokopem se podílel na knize \"Krásný ztráty\" a \"Krásný ztráty 2\". Je také autorem textů na albech kapely Bílá nemoc (\"Lahvový a stesk\", \"Stíny a stouni\") a albu Michala Prokopa & Framus Five (\"Sto roků na cestě\").\n\nOd 21. listopadu 2014 je místostarostou Prahy 6. Na radnici Prahy 6 zodpovídá za oblast správy majetku, kulturu, sport a volný čas. Od prosince 2015 je členem politického hnutí Starostové a nezávislí. Od března 2014 byl zároveň členem Krajského výboru Starostů a nezávislých, od ledna 2017 do března 2019 jeho místopředsedou. V březnu 2017 a dubnu 2019 byl zvolen členem Celostátního výboru STAN. V roce 2014 byl pražským volebním manažerem Starostů a nezávislých a v komunálních volbách byl lídrem kandidátky v Praze 6, kde kandidoval například se spisovatelem Petrem Šabachem či expertem na transparentnost veřejné správy Oldřichem Kužílkem. Pražským volebním manažerem byl zvolen i pro roky 2017 a 2018. V roce 2018 obhájil post místostarosty Prahy 6.\n\n"}
{"id": "551327", "url": "https://cs.wikipedia.org/wiki?curid=551327", "title": "Barcelona Open Banco Sabadell 2010", "text": "Barcelona Open Banco Sabadell 2010\n\nTenisový turnaj ATP Barcelona Open Banco Sabadell 2010 se konal ve dnech 19. - 25. dubna ve španělské Barceloně venku na antukových dvorcích. Turnaj patřil do kategorie ATP World Tour 500 series a byl součástí ATP World Tour 2010. Odměny činily 1 955 000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "551329", "url": "https://cs.wikipedia.org/wiki?curid=551329", "title": "Vítodovité", "text": "Vítodovité\n\nVítodovité (\"Polygalaceae\") je čeleď vyšších dvouděložných rostlin z řádu\nbobotvaré (\"Fabales\").\n\nByliny, keře, stromy a liány s jednoduchými listy bez palistů. Listy jsou střídavé, pouze u některých druhů rodu vítod\n(\"Polygala\") i vstřícné nebo přeslenité. Čepel je celokrajná. Někdy jsou na listech žlázky. Květy jsou většinou souměrné (pravidelné\nje u rodu \"Diclidanthera\"), oboupohlavné, v úžlabních nebo vrcholových květenstvích. Nejčastějším typem květenství je hrozen\nnebo lata. Kalich je složen z 5 volných a často opadavých lístků. Kališní lístky jsou si navzájem podobné, nebo častěji jsou 2\nvnitřní lístky zvětšené a barevné, petaloidní. Koruna je složena ze 3, 4 nebo 5 srostlých lístků. Tyčinek je\nnejčastěji 8 (4 až 10), nitky jsou přinejmenším na bázi srostlé a tvořící trubičku, někdy přirostlé ke korunní trubce a prašníky jsou tak zdánlivě přisedlé. V květu je obvykle přítomen nektáriový prstenec, nejčastěji na bázi semeníku.\nSemeník je svrchní, srostlý ze 2 až 8 plodolistů, s jednou až 8 komůrkami. V každém plodolistu je 1 vajíčko.\nPlodem je tobolka, méně často jednokřídlá nebo dvoukřídlá samara, bobule nebo peckovice. Tobolky mají často křídlaté výrůstky.\n\nČastými obsahovými látkami jsou triterpenoidní saponiny a methylester kyseliny salicylové.\n\nČeleď zahrnuje asi 940 druhů ve 29 rodech. Rozšíření je téměř kosmopolitní mimo arktických oblastí, Nového Zélandu a Polynésie.\nNejvětším rodem je vítod (\"Polygala\", asi 325 druhů, téměř kosmopolitní), \"Monnina\" (140 druhů v tropické Americe),\n\"Muraltia\" (115 druhů v Africe) a \"Securidaca\" (asi 80 druhů v tropické Americe, Asii a Africe).\n\nVítodovité rostou na nejrůznějších stanovištích, v tropech spíše v nižších nadmořských výškách.\n\nOpylování je nejčastěji zprostředkováno včelami, méně často motýly či ptáky. Semena jsou šířena ptáky, savci a mravenci,\nkřídlaté tobolky a semena větrem a vodou.\n\nNa základě květní morfologie byly vítodovité v minulosti řazeny do příbuzenstva čeledí malpígiovité (\"Malpighiaceae\") a krameriovité (\"Krameriaceae\").\nV Cronquistově i Dahlgrenově systému jsou všechny tyto čeledi řazeny do řádu vítodotvaré (\"Polygalales\").\n\nV systému APG byla čeleď \"Polygalaceae\" vřazena do řádu bobotvaré (\"Fabales\") společně s čeleděmi bobovité (\"Fabaceae\"),\n\"Surianaceae\" a \"Quillajaceae\". Sesterskou větví je dle kladogramů APG čeleď \"Surianaceae\".\n\nVítodovité byly tradičně členěny na 3 skupiny: \"Polygaleae\", \"Moutabeae\" a \"Carpolobieae\". Později byl jako další podčeleď\n\"Xanthophylleae\" vřazen rod \"Xanthophyllum\", dříve v samostatné čeledi \"Xanthophyllaceae\" v rámci řádu vítodotvaré (\"Polygalales\").\n\nV evropské květeně je čeleď zastoupena jediným rodem \"Polygala\" - vítod a zimostrázek. Zimostrázek alpský (\"Polygala chamaebuxus\"), dříve vedený jako \"Chamaebuxus alpestris\" nebo také \"Polygaloides chamaebuxus\", byl v rámci taxonomických změn vřazen do rodu \"Polygala\". České rodové jméno zimostrázek však zůstalo.\n\nCelkem na našem území roste 8 druhů této čeledi, nejběžnějším druhem je vítod obecný (\"Polygala vulgaris\").\n\n\nVítodovité mají jen malý ekonomický význam.\nSeveroamerický vítod \"Polygala senega\" byl používán ve farmacii jako lék na bronchitidu a astma. Původní indiáni\nkmene Seneca jej využívali na hadí uštknutí. Různé druhy vítodovitých jsou používány v lidové medicíně. V Panamě a Venezuele je vývar\nz druhu \"Securidaca diversifolia\" používán při léčení pohlavních chorob. Z plodů \"Monnina salicifolia\" je získáváno\nmodré barvivo.\n\nNěkteré druhy jsou používány jako ozdobné rostliny. Jako skalnička je občas pěstován zimostrázek alpský (\"Polygala chamaebuxus\"). Ve Středomoří\nje pěstován vítod \"Polygala myrtifolia\", nápadně kvetoucí keř pocházející z Jižní Afriky.\n\n\"Acanthocladus\",\n\"Ancylotropis\",\n\"Asemeia\",\n\"Atroxima\",\n\"Badiera\",\n\"Barnhartia\",\n\"Bredemeyera\",\n\"Caamembeca\",\n\"Carpolobia\",\n\"Comesperma\",\n\"Diclidanthera\",\n\"Epirixanthes\",\n\"Eriandra\",\n\"Gymnospora\",\n\"Hebecarpa\",\n\"Heterosamara\", \n\"Hualania\", \n\"Monnina\",\n\"Monrosia\",\n\"Moutabea\" (vč. \"Balgoya\"),\n\"Muraltia\",\n\"Phlebotaenia\",\n\"Polygala\",\n\"Polygaloides\",\n\"Rhinotropis\",\n\"Salomonia\",\n\"Securidaca\",\n\"Trigoniastrum\",\n\"Xanthophyllum\"\n\n\n"}
{"id": "551330", "url": "https://cs.wikipedia.org/wiki?curid=551330", "title": "Bellingshausenovo moře", "text": "Bellingshausenovo moře\n\nBellingshausenovo moře je okrajové moře Jižního oceánu mezi západním pobřežím Antarktického poloostrova a Thurstonovým ostrovem. Na jihu omývá zaledněné Englishovo pobřeží, Bryanovo pobřeží a Eightsovo pobřeží.\n\nMoře nese jméno ruského mořeplavce F. G. von Bellingshausena, který prozkoumával tuto oblast Antarktidy v roce 1821. Bellingshausenova výprava tehdy objevila ostrov Petra I., který dnes patří Norsku, a ostrov Alexandra I.\n\nV březnu 1898 zamrzla ve vodách Bellingshausenova moře loď \"Belgica\" s belgickou antarktickou výpravou Adriena de Gerlache de Gomery na palubě.\n\nV pozdním pliocénu, před 2,15 milionu let, sem dopadl asteroid Eltanin. Je to zatím jediný známý impakt v hlubokém oceánu (2005).\n\n"}
{"id": "551334", "url": "https://cs.wikipedia.org/wiki?curid=551334", "title": "Grand Prix Španělska 2010", "text": "Grand Prix Španělska 2010\n\nGrand Prix Španělska 2010 (XLXI Gran Premio de España Telefónica), 5. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 825. grand prix, se již tradičně odehrála na okruhu v Barceloně.\n\n"}
{"id": "551335", "url": "https://cs.wikipedia.org/wiki?curid=551335", "title": "1967 ve sportu", "text": "1967 ve sportu\n\nTento článek obsahuje události související se sportem, které proběhly v roce 1967.\n\n\n\n\n\n"}
{"id": "551336", "url": "https://cs.wikipedia.org/wiki?curid=551336", "title": "Most Banpo", "text": "Most Banpo\n\nMost Banpo (korejsky: 반포대교) je hlavní most přes řeku Han v Soulu, v Jižní Koreji. Dvoupodlažní most je zapsán v Guinessově knize rekordů jako nejdelší fontána na světě. Fontána „Duhový měsíční svit“ má téměř 10 000 LED světel podél obou stran mostu a za pouhých 5 minut vytryskne fontána 190 tun vody.\n\nBanpo je důležitou spojnicí mezi městskou čtvrtí Seocho-gu a Jongsan-gu.\n\nFontána Duhový měsíční svit (korejsky: 달빛무지개 분수) čerpá vodu přímo z řeky Han, což je ekologicky šetrné vůči prostředí. Fontánu pohání 38 čerpadel a 9 380 trysek po obou stranách. Voda padá z 20 metrů a dostříkne až 43 metrů daleko.\n\nFontána byla instalována v září roku 2009.\n"}
{"id": "551339", "url": "https://cs.wikipedia.org/wiki?curid=551339", "title": "Marambio (polární stanice)", "text": "Marambio (polární stanice)\n\nPolární základna Marambio (\"Base Marambio\"), je hlavní argentinská základna v Antarktidě. Je umístěna na ostrově Seymour-Marambio, asi 100 km od další základny Esperanza. Marambio bylo první letiště v Antarktidě a stále patří mezi nejpoužívanější, protože je vhodné i pro přistání letadel s koly. Délka přistávací dráhy je 1200 metrů, šířka 40 metrů, je vybavena radiomajákem a elektronickým přistávacím systémem, na letišti se může přistávat po celý rok.\n\nZákladna byla založena 29. října 1969 a nese jméno argentinského pilota Gustava Argentina Marambia, který patřil mezi první letecké průzkumníky Antarktidy.\n\nZákladna má 27 budov, zdravotní středisko vybavené třemi lůžky, čtyři generátory s výkonem až 1000 kW a čističku odpadní vody. Argentinské letectvo má k dispozici hangár.\n\nPrůměrné teploty na základně jsou -1,5 ° C v létě a -15 ° C v zimě, silný vítr může snížit teplotu až k -60 ° C.\nV zimě má základna v průměru 55 členů posádky, ale v létě počet obyvatel základny může vzrůst až na 150.\n\n"}
{"id": "551340", "url": "https://cs.wikipedia.org/wiki?curid=551340", "title": "Ken", "text": "Ken\n\nKen je mužské křestní jméno. Pochází z japonského jazyka a znamená \"silný, zdravý\".\n\n\n\n"}
{"id": "551345", "url": "https://cs.wikipedia.org/wiki?curid=551345", "title": "Bobotvaré", "text": "Bobotvaré\n\nBobotvaré (\"Fabales\") je řád vyšších dvouděložných rostlin.\n\nZástupci řádu bobotvaré jsou byliny i dřeviny. Převažují střídavé listy. Gyneceum je svrchní. Květy jsou často souměrné, s nepomnoženými tyčinkami. Shodnými znaky čeledí tohoto řádu jsou jednoduché perforace cév, velké zelené embryo v semeni a obsah kyseliny ellagové.\n\nCelkem řád zahrnuje přes 20000 druhů v asi 760 rodech. Převážná většina druhů i rodů náleží do čeledi bobovité (\"Fabaceae\"). Rozšíření je kosmopolitní.\n\nV Cronquistově i Dahlgrenově systému řád bobotvaré figuruje, obsahuje ale jen 3 čeledi,\ndnes řazené všechny do čeledi bobovité (\"Fabaceae\"). Čeleď \"Surianaceae\" je zde řazena v řádu růžotvaré (\"Rosales\"),\nčeleď vítodovité (\"Polygalaceae\") v řádu vítodotvaré (\"Polygalales\"). Podobná je situace i v Tachtadžjanově\nsystému, kde je ovšem čeleď \"Surianaceae\" řazena do řádu routotvaré (\"Rutales\"). Rod \"Quillaja\" je v těchto systémech součástí čeledi růžovité (\"Rosaceae\").\n\nV současném pojetí obsahuje řád bobotvaré 4 čeledi. Jeho monofyletičnost má silnou podporu v analýze rbcL sekvencí chloroplastové DNA.\n\n\n\n"}
{"id": "551350", "url": "https://cs.wikipedia.org/wiki?curid=551350", "title": "Grigorij Semjonov", "text": "Grigorij Semjonov\n\nGrigorij Ivanovič Semjonov (rusky \"Григорий Иванович Семëнов\", 1891 – 1937) byl člen strany Eserů, který dne 20. června 1918 zabil ruského politika V. Volodarského.\n"}
{"id": "551351", "url": "https://cs.wikipedia.org/wiki?curid=551351", "title": "Röhrabrunn", "text": "Röhrabrunn\n\nRöhrabrunn je vesnice, která tvoří katastrální území obce Gnadendorf v okrese Mistelbachu v Dolních Rakousích.\n\nDo vesnice lze přijet jen po jediné silnici. Už při příjezdu do místa je umístěna dopravní značka označující slepou ulici. Proto byla v Röhrbrunnu vybudována autobusová smyčka.\n\n"}
{"id": "551352", "url": "https://cs.wikipedia.org/wiki?curid=551352", "title": "EleKtriK: Live in Japan", "text": "EleKtriK: Live in Japan\n\nEleKtriK: Live in Japan je koncertní album britské rockové skupiny King Crimson. Bylo vydáno v prosinci 2003 (viz 2003 v hudbě).\n\nDeska \"EleKtriK: Live in Japan\" obsahuje koncertní záznam z turné k poslednímu studiovému albu \"The Power to Believe\", které proběhlo v roce 2003. Videozáznam z vystoupení v japonském Tokiu 16. dubna byl vydán na DVD \"Eyes Wide Open\", audiozáznam vyšel jako koncertní album \"EleKtriK: Live in Japan\".\n\n"}
{"id": "551353", "url": "https://cs.wikipedia.org/wiki?curid=551353", "title": "Matějček", "text": "Matějček\n\nMatějček (Matějčková, ) je české příjmení:\n"}
{"id": "551361", "url": "https://cs.wikipedia.org/wiki?curid=551361", "title": "IAF Aerobatic Team", "text": "IAF Aerobatic Team\n\nIAF Aerobatic Team je akrobatický tým Izraelského vojenského letectva. Skupina akrobatických letců létá na strojích IAI Cukit, což je varianta francouzského letounu Fouga Magister vyráběného na základě licence izraelskou společností Israel Aerospace Industries (IAI). \n\nTým obvykle létá při absolventské ceremonii kadetů izraelské vojenské letecké akademie či na izraelský den nezávislosti. Jeho domovskou základnou je letecká základna Chacerim, kde sídlí i zmíněná letecká akademie. Někdejším členem akrobatického týmu je současný velitel izraelského vojenského letectva Ido Nechoštan.\n\nBěhem selekčního procesu pilotů je používán letecký trenažér letecké akademie, který slouží pro výcvik kadetů. Ten byl navržen na základě francouzských strojů Fouga Magister, které v izraelském letectvu v minulosti sloužily jak jako stíhací stroje, tak jako cvičné stroje od roku 1960.\n\nFrancouzské Fougy byly radikálně vylepšené IAI a uzpůsobené pro pokročilé motory a vybavení. První prototyp IAI Cukit vzlétl v září roku 1980 a letectvu byl předán v květnu následujícího roku pro počáteční testování. Na základě požadavků letectva byly na letounu provedeny dílčí úpravy a v červnu 1983 byla předána první várka letounů. O tři roky později byly dodány všechny zbývající vyrobené letouny.\n\n"}
{"id": "551363", "url": "https://cs.wikipedia.org/wiki?curid=551363", "title": "Vladimír Kořínek", "text": "Vladimír Kořínek\n\nJméno a příjmení Vladimír Kořínek užívá více osob:\n\n"}
{"id": "551364", "url": "https://cs.wikipedia.org/wiki?curid=551364", "title": "Ománská centrální banka", "text": "Ománská centrální banka\n\nOmánská centrální banka (: ', zkr. ') je banka Ománu, odpovědná za udržování stability národní měny, ománského riálu a zajištění monetární a finanční stability v deregulovaném a otevřeném finančním systému. Kapitálová základna CBO činila jeden milion ománských riálů při zahájení provozu v roce 1975. \n\nOmánský bankovní systém zakusil několik slučování, následkem toho jsou komerční banky lokálně začleňovány a osm z nich pobočkami zahraničních bank. Koncem roku 2005 tu existovaly také další specializované banky - Ománská banka pro bydlení (: ', zkr. '), Ománská banka pro rozvoj (: ', zkr. ') a ', zkr. '. \n\n"}
{"id": "551365", "url": "https://cs.wikipedia.org/wiki?curid=551365", "title": "Domagnano", "text": "Domagnano\n\nDomagnano je jedno z devíti měst (italsky: \"castello\" neboli hrad) a také samosprávná obec v San Marinu. Počet obyvatel je 3026; rozloha 6,62 km. To znamená, že podle počtu obyvatel jde o čtvrté největší a podle rozlohy páté největší město v San Marinu.\n\nDomagnano, dříve známé jako Montelupo (\"hora vlků\"), bylo osídleno již za dob Říma, o čemž svědčí i nálezy římských mincí a jednoho starého langobardského šperku, a první zmínka o něm pochází ze 13. století. Roku 1463 se obec připojila k San Marinu.\n\nObec Domagnano se rozkládá na malém vršku, jemuž vévodí zbytky malatestiánské pevnosti Montelupo. Domagnano sousedí se sanmarinskými obcemi Borgo Maggiore, Faetano, Serravalle a s italskou obcí Coriano.\n\nSoučástí města jsou i tyto obce (italsky: \"curazie\"):\n\nVedení města zajišťuje jednadvacetičlenná Městská rada volená občany každé čtyři roky. V čele rady je na dva roky volený kapitán, tzv. Capitano di Castello, což je vlastně starosta města.\nVývoj počtu obyvatel do roku 1998:\nMístní fotbalový tým FC Domagnano patří mezi nejlepší fotbalové kluby v San Marinu. Také se několikrát zúčastnil Poháru UEFA.\n\n"}
{"id": "551367", "url": "https://cs.wikipedia.org/wiki?curid=551367", "title": "Žukov", "text": "Žukov\n\nŽukov může být:\n\n\n"}
{"id": "551368", "url": "https://cs.wikipedia.org/wiki?curid=551368", "title": "Permské jazyky", "text": "Permské jazyky\n\nPermské jazyky tvoří spolu s finsko-volžskými jazyky finsko-permskou větev ugrofinských jazyků. Mluví se jimi v oblasti Uralu v Rusku a zahrnuje celkem tři nebo čtyři jazyky:\n\nVšechny z těchto jazyků používají azbuku.\n"}
{"id": "551369", "url": "https://cs.wikipedia.org/wiki?curid=551369", "title": "Sergej Žukov", "text": "Sergej Žukov\n\nJméno a příjmení Sergej Žukov má více známých nositelů:\n\n\n"}
{"id": "551378", "url": "https://cs.wikipedia.org/wiki?curid=551378", "title": "The 21st Century Guide to King Crimson - Volume One - 1969-1974", "text": "The 21st Century Guide to King Crimson - Volume One - 1969-1974\n\nThe 21st Century Guide to King Crimson – Volume One – 1969–1974 je výběrový box set britské rockové skupiny King Crimson. Byl vydán v říjnu 2004 (viz 2004 v hudbě).\n\nTento čtyřdiskový box set je první částí kompletního průřezu tvorbou King Crimson, který sestavil její lídr a jediný stálý člen, kytarista Robert Fripp. \"The 21st Century Guide to King Crimson – Volume One – 1969–1974\", jak již jeho název napovídá, se zabývá tvorbou skupiny od roku 1969, než ji v září 1974 Fripp rozpustil. Box set obsahuje dva disky studiových nahrávek a dva disky záznamů z koncertů, které již byly předtím většinou vydány.\n\n\n\n\n\n"}
{"id": "551382", "url": "https://cs.wikipedia.org/wiki?curid=551382", "title": "Kostel svaté Markéty Antiochijské (Podlažice)", "text": "Kostel svaté Markéty Antiochijské (Podlažice)\n\nKostel svaté Markéty Antiochijské v Podlažicích je římskokatolický barokní kostel v Podlažicích, části obce Chrast, v chrudimském okrese Pardubického kraje.\n\nSoučasný chrám svaté Markéty Antiochijské byl vystaven na místě bývalého benediktinského kláštera Podlažice založeného ve 12. století šlechticem Vrbatou. Původní klášter sloužil až do svého zničení během husitského tažení do východních Čech v roce 1421. Opravy se nedočkal a v roce 1696 se z iniciativy královéhradeckého biskupa Jana Františka z Talmberka začalo s budováním nového kostela v barokním slohu, který je dodnes dominantou krajiny. Biskup zde byl podle svého přání po smrti v roce 1698 pochován.\n\nKlášter byl jedním z nejchudších v Čechách. Do širšího povědomí se však dostal díky dochované knize \"Codex gigas\" (tzv. \"Ďáblova bible\"). Jedná se o největší rukopisnou knihu světa s vyobrazením téměř půlmetrového ďábla. Je to nejenom přepis celé bible, ale obsahuje i Kosmovu \"Kroniku českou\", řadu různých traktátů a menších spisů, kalendář s nekrology, zaklínadla a všelijaké dobové záznamy.\n\nS historií podlažického kláštera včetně kostela svaté Markéty je možno se seznámit v Městském muzeu v Chrasti, kde je vystavena také replika \"Ďáblovy bible\".\n"}
{"id": "551397", "url": "https://cs.wikipedia.org/wiki?curid=551397", "title": "Wirth", "text": "Wirth\n\nWirth je příjmení německého původu:\n\n"}
{"id": "551403", "url": "https://cs.wikipedia.org/wiki?curid=551403", "title": "František Zelenka", "text": "František Zelenka\n\nFrantišek Zelenka (8. června 1904 Kutná Hora – 19. října 1944 při transportu z Terezína do koncentračního tábora Osvětim nebo v Gleiwitzu v říjnu 1944) byl význačný český architekt, grafik, jevištní a kostýmní výtvarník.\n\nNarodil se v Kutné Hoře, v rodině židovských obchodníků s obilím (otec Theodor Zelenka, matka Kamila roz. Skučová). Vystudoval měšťanskou školu. Od roku 1920 byl členem Sdružení kutnohorského studentstva.\nPro kutnohorský Dámský židovský spolek realizoval již v roce 1925 scénu a výpravu pro inscenaci hry \"Princezna Pampeliška\". V této hře se objevil v roli krále Ota Ohrenstein (známý později jako Ota Ornest).\n\nV letech 1923–1928 studoval Školu architektury a pozemního stavitelství ČVUT v Praze.\n\nV letech 1931–1937 přispíval pro časopis Eva články o interiérech a nábytku.\n\nV roce 1932 se oženil, manželka Gertuda roz. Joklová (* 7. února 1909) měla módní salón v Jungmannově ulici č. 41 v Praze 2. Dne 31. ledna 1936 se jim narodil syn Martin Petr. \n\nPo celý svůj krátký život se věnoval architektuře, grafice, tvorbě plakátů, návrhům divadelní scény a kostýmů. Divadelní práce zahrnovala cca 150 inscenací jak v činohře, tak v opeře, baletu, revue a v dětských představení.\n\nZelenka věděl, že s nástupem fašismu hrozí rodině vážné nebezpečí a připravoval odjezd do Anglie. Nakonec se nepodařilo včas odcestoval z důvodu nemoci syna . Dne 13. července 1943 byl pak deportován i s rodinou do Terezínského ghetta a v říjnu 1944 zahynul při transportu z Terezína do Osvětimi (zdroje se liší). Válku nepřežila ani jeho manželka , ani syn .\n\nV rodné Kutné Hoře byla po Fr. Zelenkovi rozhodnutím zastupitelstva r. 2007 pojmenována v městské části Hlouška dosud bezejmenná ulice – Zelenkova. Právě v sousedství této ulice se totiž nachází někdejší vila továrníka Leo Reinigera, kterou Fr. Zelenka vyprojektoval.\n\nJako architekt se od roku 1932 zabýval převážně rodinnými, činžovními a obchodními domy. Podílel na funkcionalistických vilách v Praze 6 – osadě Baba, domech v Praze a Kutné Hoře (např. vila pro továrníka Leo Reinigera). Navrhl např. i administrativní budovu pro továrnu AERO (1935). Účastnil se rovněž soutěží na výstavbu divadel (Tylovo divadlo v Kutné Hoře 1928 a Národní divadlo v Brně v letech 1936–1937 společně s architektem Kerhartem).\n\nByl autorem realizovaných návrhů na portály obchodů v Praze (např. Vilímkovo knihkupectví) a několika realizovaných interiérů, např. Modrý pokoj pro J. Ježka v Kaprově ulici v Praze.\n\nPro Jana Wericha navrhl v roce 1938 jeho chatu ve Velharticích na břehu říčky Ostružné.\n\nOd roku 1924 působil v Praze – Holešovicích v \"Legií malých\" (též \"Legie mladých\") pod vedením profesora Pražské konzervatoře Jaroslava Hurta na \"Scéně adeptů\" spolu s dalšími mladými umělci, studenty a absolventy Pražské konzervatoře, k nimž patřili např.: Jiří Frejka, Míra Holzbachová, Saša Machov, František Salzer, Erik Adolf Saudek, Světla Svozilová, Jiřina Šejbalová, Jan Škoda, Hanuš Thein, Bohuš Záhorský; z hudebníků Jaroslav Ježek, z výtvarníků dále i František Muzika.\n\nJiž v roce 1926 byl pozván Karlem Hugo Hilarem do pražského Národního divadla (1926).\n\nJeho hlavní oblastí však byla avantgardní divadla. V sezóně 1927/1928 působil v divadle Dada s Jiřím Frejkou (\"Dona Kichotka\", režie Jiří Frejka, 1927), v roce 1929 v Moderním studiu. Realizoval kostýmy, scény, plakáty (divadelní, reklamní), obálky pro časopisy (např. pro Osvobozené divadlo), přebaly na písně, noty a knihy.\n\nV Osvobozeném divadle působil v letech 1929–1932 jako šéf výpravy, spolupracoval s ním pak i dále do roku 1937.\nV září 1935 se zúčastnil v Moskvě třetího festivalu moskevských divadel, kam odcestoval s delegací, kde dále byli např. Jan Werich, Jaroslav Ježek, režiséři Karel Dostal a František Salzer, herci Božena Půlpánová, Vojta Novák a další.\n\nV roce 1936 krátce působil jako šéf výpravy ve Slovenském Národním divadle v Bratislavě. Následně působil v Národním divadle v Praze a v Divadle na Vinohradech. Spolupracoval s tehdejšími význačnými režiséry, např. Karlem Hugo Hilarem, Karlem Dostalem, Františkem Salzerem, Ferdinandem Pujmanem a dalšími.\n\nPozději, podle nacistických rasových zákonů mu nesmělo žádné divadlo zadávat práci, ale pracoval i nadále kryt cizími jmény a např. pro Shakespearovo \"Zkrocení zlé ženy\" v prosinci r. 1939 navrhl scénu, před veřejností krytou jménem režiséra Fr. Salzera a kostýmy, kryté jménem Jana Porta.\n\nPoslední divadelní výpravou (krytou opět cizím jménem) byla v roce 1941 inscenace Shakespearovy hry \"Jak se vám líbí\" v Divadle na Vinohradech v režii Františka Salzera.\n\nDo Terezínského ghetta byl deportován 13. července 1943. V táboře byl zaměstnán Radou židovských starších a zapojil se do organizování divadelních představení a inscenoval zde celkem 27 divadelních představení, např. i dětskou operu z roku 1938 Hanse Krásy a Adolfa Hoffmeistera: \"Flašinetář Brundibár\" (premiéra 1943). Hru režíroval i pro ni navrhl scénu. Do podzimu roku 1944 byla inscenována v Terezíně 55 x. Závěrečné scény divadelních představení byly Němci natočeny a zneužity v propagandistickém filmu Theresienstadt (známějším pod názvem Vůdce daroval Židům město).\n\nDalšími inscenacemi realizovanými v Terezíně byly např. \"Prodaná nevěsta\", \"Ženitba\", \"Poslední cyklista\", \"Carmen\".\n\nHrálo se na malých, spoře osvětlených půdách. Omezené a stísněné jevištní prostory nedovolovaly režisérům ani výtvarníkům vytvořit scénu složitými nebo náročnými dekoracemi. Těžiště výtvarné složky se tak přesunulo do oblasti kostýmní. \n\n\n\n\n\nVáclav Holzknecht\n\n\nNorbert Frýd\n\nOta Ornest\n\nJan Port\n\nFrantišek Salzer\n\n\n\nBořivoj Srba\n\n\n"}
{"id": "551407", "url": "https://cs.wikipedia.org/wiki?curid=551407", "title": "Kolem Turecka", "text": "Kolem Turecka\n\nKolem Turecka, celý název Prezidentský závod kolem Turecka je etapový cyklistický závod v Turecku. Je součástí seriálu UCI Europe Tour. Jeho předchůdcem byl závod Kolem Marmarského moře, který byl založen v roce 1963, od roku 1966 s mezinárodní účastí, od roku 1968 pod dnešním názvem \"Prezidentský závod\". Počáteční ročníky měly slabší sportovní úroveň, ale v posledních letech zájem o závod mezi cyklisty stoupá. Od roku 2008 byl zařazen do nižší kategorie UCI Europe Tour, od roku 2010 je ve vyšší kategorii 2.HC. V roce 2017 se stal součástí závodů nejvyšší kategorie, UCI World Tour. \n\n\n"}
{"id": "551408", "url": "https://cs.wikipedia.org/wiki?curid=551408", "title": "Gadna (Izrael)", "text": "Gadna (Izrael)\n\nGadna (: גדנ\"ע, zkrácenina Gdudej No'ar, : גדודי נוער) je izraelský vojenský program, který připravuje mládež na povinnou vojenskou službu v Izraelských obranných silách (IOS). Týdenní program, který připravuje mládež v oblasti disciplíny a základního výcviku, vedou vojáci z pěchotní brigády Nachal. Každoročně se jej zúčastní na 19 tisíc mladých Izraelců a řada mladých lidí ze zahraničí.\n\nProgram Gadna vznikl před vyhlášením izraelské nezávislosti v květnu 1948. Jeho účastníci původně zastávali nejrůznější úkoly a aktivně se zapojovali do izraelské války za nezávislost, a to především na jeruzalémské frontě.\n\nVelitelé, seržanti a důstojníci programu Gadna nosí zelené barety pěchotní brigády Nachal, avšak bez odznaků a nárameníků této brigády. Namísto toho mají odznaky a nárameníky Sborů pro vzdělání a mládež (\"Education and Youth Corps\").\nSoučástí stejnokroje velitelů programu je hnědá spletená tkanice vedoucí z levého nárameníku ke klopě svrchního oděvu. Účastníkům Gadny jsou přiděleny uniformy, skládající se buď z pracovních či „B“ uniformních kalhot a trika, dále vojenský pásek, jídelní miska a polní lahev. Mimo to obdrží po příjezdu čepice, které musí nosit za všech okolností. Dívky musí mít svázané vlasy.\n\nBěhem týdenního programu žijí jeho účastníci buď ve vojenských stanech či barácích a jsou organizováni do družstev. Každé družstvo má dva vůdce, které vybírá velitel základny.\n\nProgram Gadna je podřízen divizi Magen spadající pod Sbory pro vzdělání a mládež.\n\nBěhem let probíhal program Gadna v řadě základen. K roku 2008 však byly v provozu pouze tři následující:\n\nBěhem týdenního programu procházejí zahraniční i izraelští účastníci Gadny přibližně stejným výcvikovým programem. Program izraelské mládeže je však v některých ohledech delší a náročnější, a to v rámci přípravy na službu u IOS. Účastníci programu vstávají v časných ranních hodinách a chodí spát pozdě večer. Během výcviku se u čí o zbraních a naučí se rozebrat, vyčistit a zacházet s útočnou puškou M16. Rovněž procházejí fyzickým tréninkem a základním vštěpováním názorů (indoktrinace). Učí se o historii izraelské armády a o jejích velkých bitvách a hrdinských činech. Účastníci programu se rovněž podílejí na provozu základny, včetně například čištění podlah a prací v kuchyni. Naučí se také střílet ze své zbraně a jdou na krátký „nucený“ pochod (nucené pochody v plné výzbroji jsou běžné u všech pěších jednotek IOS).\n\nPřestože byl program Gadna některými izraelskými pedagogy a profesory kritizován jako „přílišně militaristický,“ Sbory pro vzdělání a mládež připravily program, založený na militarističtějších a bojovějších hodnotách zařazených do průběhu programu, u kterého bude naopak kladen menší důraz na fyzický aspekt.\n"}
{"id": "551409", "url": "https://cs.wikipedia.org/wiki?curid=551409", "title": "Tarangambadi", "text": "Tarangambadi\n\nTarangambadi je pobřežní město ve státě Tamilnádu v Indii. Jméno města znamená v místním jazyce \"Místo zpívajících vln\". V letech 1620-1845 bylo město dánskou kolonií, známou pod názvem Trankebar nebo Tranquebar. \n"}
{"id": "551418", "url": "https://cs.wikipedia.org/wiki?curid=551418", "title": "Borodinské ostrovy", "text": "Borodinské ostrovy\n\nBorodinské ostrovy je japonské souostroví ve Filipínském moři. Leží zhruba 570 km jižně od Kjúšú, 350 km východně od Okinawy a 150 km severně od ostrova Rasa. Souostroví má rozlohu 44,427 km² a žije zde přibližně 2 100 obyvatel.\n\nSouostroví je tvořeno dvěma korálovými ostrovy\n\nJaponská geografie k souostroví přiřazuje i neobydlený ostrov \"Oki-daitó\" (dříve zvaný \"Rasa\"), který leží 150 km jižněji a nazývá je společně souostroví Daitó ( \"[Daitó šotó]\"). Ostrovy jsou součástí prefektury Okinawa.\n\nSouostroví objevil španělský mořeplavec \"Pedro de Unamuno\" v r. 1587. Český název pochází od pojmenování, které dal ostrovům v r. 1815 ruský mořeplavec \"Zachar Ivanovič Ponafidin\". Obydlení ostrovů se datuje od r. 1899.\n"}
{"id": "551419", "url": "https://cs.wikipedia.org/wiki?curid=551419", "title": "Zdeněk Wirth", "text": "Zdeněk Wirth\n\nZdeněk Wirth (11. srpna 1878 Libčany – 26. února 1961 Praha) byl český historik umění, jeden ze zakladatelů památkové péče v Čechách, akademik ČSAV.\n\nPo maturitě na gymnáziu ve Vysokém Mýtě (1896) vystudoval v letech 1896–1900 filologii (čeština, němčina) a dějiny literatury na Univerzitě Karlově a externě dějiny umění (prof. B. Matějka, K. Chytil) a estetiku (prof. O. Hostinský). \n\nPo absolvování vysokoškolského studia učil na středních školách v Praze, Mladé Boleslavi a Kladně. Od roku 1903 byl konzervátorem na Vysočině, od roku 1905 asistentem knihovníka Uměleckoprůmyslového muzea v Praze. Byl členem Archeologické komise při České akademii věd a umění a korespondentem (1907), od roku 1908 konzervátorem Centrální památkové komise ve Vídni, 1911–1939 členem Památkového sboru hl. města Prahy. V letech 1908 a 1913 organizoval 1. a 2. sjezd na ochranu památek v českých zemích.\n\nRoku 1909 obhájil rigorózní práci \"Barokní gotika v Čechách v XVIII. a v 1. polovici XIX. století\", která je považována za objevitelské dílo. Byl redaktorem časopisů: Časopis Společnosti přátel starožitností českých (1907–1909), Styl (1908–1913), Věstník klubu Za starou Prahu (1911–1913) a redaktorem Štencovy edice Umělecké poklady Čech (1913–1914) a Laichterovy edice Umění a řemesla. Za první světové války byl aprovizačním důstojníkem, od roku 1918 působil jako přednosta oddělení památkové péče Ministerstva školství a národní osvěty, od roku 1922 jako přednosta odboru osvěty pro záležitosti umělecké. \n\nOd roku 1925 přenášel na ČVUT jako suplující profesor dějin umění, od roku 1928 jako docent. V letech 1928–1940 byl vedoucím Státního fotoměřického ústavu v Praze. Za války byl nuceně penzionován, ale v té době byl z jeho podnětu zahájen odborný výzkum a dokumentace lidových staveb. Po roce 1945 byl členem České národní rady, od roku 1946 do roku 1951 předsedal Národní kulturní komisi, která rozhodovala o uměleckých konfiskátech. Roku 1952 byl jmenován akademikem. Roku 1953 byl spoluzakladatelem Kabinetu (později Ústavu) pro teorii a dějiny umění a místopředsedou ČSAV, v letech 1952–1955 předsedal filozoficko-historické sekci ČSAV. Roku 1956 získal titul DrSc. V letech 1958–1961 byl členem ústřední komise státní památkové péče. \n\nRoku 1900 patřil k zakládajícím členům Klubu Za starou Prahu, stal se členem jeho domácí rady a roku 1922 byl předsedou, 1940–1945 místopředsedou. V letech 1919–1952 byl členem Svatovítské jednoty. Podílel se na založení Soupisu památek a zpracoval k edici 7 svazků, další dva jen rozpracoval. Od roku 1930 po rezignaci A. Podlahy vedl Soupis památek v Čechách.\n\nVěnoval se hlavně pražským památkám, vydal „Praha v obraze pěti století“ (1932), „Stará Praha ve fotografii“ (1940) a podílel se na souboru „Zmizelá Praha“. Napsal také řadu monografií o českých městech (Kladno, Hradec Králové, Litomyšl aj.), o hradech a zámcích, o moderní české architektuře (Josef Gočár, Jan Kotěra a české neorenesanci Antonín Wiehl). Spolupracoval s fotografem K. Plickou (\"Praha ve fotografii\" 1953, \"Pražský hrad\" aj.)\n\nV památkové péči byl významným zastáncem analytické metody s důsledným odlišováním novodobých doplňků památky a nepřípustnosti používání replik historických prvků. V teoretické rovině proti jeho přístupu vystupoval Václav Wagner se svou syntetickou metodou.\n\n"}
{"id": "551421", "url": "https://cs.wikipedia.org/wiki?curid=551421", "title": "Vídeňská brána", "text": "Vídeňská brána\n\nVídeňská brána může mít několik významů.\n\n"}
{"id": "551426", "url": "https://cs.wikipedia.org/wiki?curid=551426", "title": "Sergej Zubatov", "text": "Sergej Zubatov\n\nSergej Vasiljevič Zubatov (rusky \"Сергей Васильевич Зубатов\", , Moskva, Ruské impérium – 15. březen 1917 tamtéž) byl ruský policejní důstojník a agent carské policie Ochranky.\n\nSergej Zubatov se narodil jako syn důstojníka. V roce 1882 byl na žádost otce vyloučen z gymnázia, aby jeho otec zamezil vývinu revolučních myšlenek.\n\nZpočátku byl Zubatov revolucionářem, ale rozčarován z revolučního hnutí se stal informátorem tajné policie Ochranky. Od roku 1889 začala jeho kariéra stoupat.\n\nJeho metoda najímat neuniformované detektivy a informátory pomáhala rozpouštět různé revoluční kruhy a zatknout přes 200 revolucionářů.\n\nNavzdory jeho monarchistickým přesvědčením Zubatov věděl, že se mu nepodaří revolucionářskou činnost potlačit. Proto také začal využívat praxi kritizování revolučních aktivistů, která byla později nazvána Zubatovščina. Tato metoda získala podporu u moskevského generálního guvernéra, velkovévody Sergeje Alexandroviče.\n\nV té době založil Zubatov Společenství vzájemné pomoci pracovníků v mechanizovaném průmyslu, která působila v Oděse, Kyjevě a Minsku.\n\nJeho praxe se však nesetkala se souhlasem nadřízených. Roku 1903 byl Zubatov vyhnán policejním ředitelem Vjačeslavem von Plevem a jeho organizace byla rozpuštěna. Po Pleveho vraždě roku 1904 byl Zubatov rehabilitován a povolán do Petrohradu. Odmítl se však vrátit ke službě, částečně proto, aby chránil svého syna, na kterého začali doléhat revolucionáři.\n\nDne 15. března 1917 abdikoval car Mikuláš II. Jakmile se to Zubatov dozvěděl, spáchal sebevraždu.\n"}
{"id": "551438", "url": "https://cs.wikipedia.org/wiki?curid=551438", "title": "Amstel Gold Race", "text": "Amstel Gold Race\n\nAmstel Gold Race je jednorázový cyklistický závod, který se koná v jižním Nizozemsku, v provincii Limburg. Jde o nejvýznamnější cyklistický závod v Nizozemsku. Od roku 1989 je součástí cyklistického Světového poháru, od roku 2005 je součástí seriálu UCI ProTour, od roku 2008 UCI World Ranking.\n\nNázev se nevztahuje přímo k nizozemské řece Amstel, ale podle sponzora, pivovaru Amstel. \n\nTrasa závodu se v průběhu let mnohokrát měnila. Například v roce 2005 se závod konal téměř celý uvnitř hranic provincie Limburg, ale také byly ročníky, které se z větší části jely na území Belgie. Od roku 2003 je cíl je na vrcholu kopce Cauberg, ve vesnici Valkenburg. Do roku 2003 byl cíl ve městě Maastricht. \n\nZávod je největší profesionální cyklistická událost v Nizozemsku, ale je často kritizován za nebezpečí při jeho průběhu. Trasa vede po úzkých silnicích, po předměstí měst a vesnic, kde je množství zaparkovaných vozidel, zpomalovacích šikan, retardérů a kruhových objezdů. Proto dochází k častým pádům závodníků. Některé z 31 stoupání mají sklon až 20 % (Keutenberg), některé z nich překonávají jezdci i vícekrát během jednoho závodu. \n\nOficiální stránka\n"}
{"id": "551442", "url": "https://cs.wikipedia.org/wiki?curid=551442", "title": "Juval Ne'eman", "text": "Juval Ne'eman\n\nJuval Ne'eman (: ; žil 14. května 1925 – 26. dubna 2006) byl izraelský fyzik a politik. V 80. letech byl poslancem Knesetu za pravicovou nábožensky-nacionalistickou stranu Techija a zastával post ministra energetiky a infrastruktury a ministra vědy a rozvoje v izraelské vládě. Juval Ne'eman patřil mezi přední izraelské vědce a mezi jeho specializaci patřila fyzika a jaderná fyzika. Podporoval rozvoj výzkumu vesmíru a rozvoje satelitů a mezi jeho počiny patří založení Izraelské kosmické agentury. Mimo jiné též zastával funkci prezidenta Telavivské univerzity.\n\nNarodil se v Tel Avivu ještě za dob britské mandátní Palestiny, střední školu absolvoval v patnácti letech a v téže době vstoupil do Hagany. Později vystudoval strojírenství na Techionu v Haifě. Během izraelské války za nezávislost sloužil u Izraelských obranných sil (IOS) jako zástupce velitele praporu, později jako operační důstojník v Tel Avivu a velitel brigády Givati. Po válce, v letech 1952 až 1954 sloužil jako zástupce velitele operačního oddělení Generálního štábu a velitel oddělení plánování IOS. V této roli pomohl zorganizovat izraelskou armádu v armádu založenou na rezervistech, vypracovat systém mobilizace a sepsal první návrh izraelské obranné doktríny. V letech 1958 až 1960 byl izraelským vojenským atašé ve Spojeném království, kde studoval na Imperial College London v doktorském studiu fyziku pod školitelem, kterým byl nositel Nobelovy ceny za fyziku Abdus Salam. V roce 1961 byl demobilizován z armády v hodnosti plukovníka.\n\nJedním z Ne'emanových největších úspěchů ve fyzice byl z roku 1961 jeho objev klasifikace hadronů přes SU(3) aroma symetrie, dnes známý jako \"Eightfold Way\", kterou nezávisle na něm navrhl Murray Gell-Mann. Tato SU(3) symetrie položila základ kvarkového modelu, který navrhl Gell-Mann a George Zweig v roce 1964 (nezávisle na sobě).\n\nNe'eman byl zakladatelem Školy fyziky a astronomie při Telavivské univerzitě, kterou v letech 1965 až 1972 vedl, dále v letech 1971 až 1975 zastával funkci prezidenta Telavivské univerzity a v letech 1979 až 1997 post ředitele Sacklerova institutu vyšších studií. V letech 1968 až 1990 byl rovněž ředitelem Centra částicové teorie při University of Texas. Byl silným zastáncem významu vesmírného výzkumu a satelitů na budoucí izraelskou ekonomiku a bezpečnost, a z toho důvodu v roce 1983 založil Izraelskou kosmickou agenturu, kterou vedl prakticky až do své smrti. V letech 1965 až 1984 vedl komisi atomové energie a zastával funkci vědeckého ředitele jaderného výzkumného centra v Soreku. V letech 1974 až 1976 byl vrchním vědcem na ministerstvu obrany.\n\nKoncem 70. let se stal jedním ze zakladatelů strany Techija, která vznikla odštěpením od vládnoucího Likudu. Toto štěpení bylo protestem vůči podpoře mírových dohod z Camp Davidu ze strany premiéra Menachema Begina, které vedly k mírové smlouvě s Egyptem a v důsledku k evakuaci izraelských osad na Sinajské poušti. Poprvé byl poslancem Knesetu zvolen ve volbách v roce 1981, ve kterých Techija získala tři poslanecké mandáty. Strana se stala součástí Beginovy koaliční vlády zhruba rok po volbách a Ne'eman byl jmenován ministrem vědy a rozvoje (pozdější název funkce je ministr vědy a technologie).\n\nSvůj poslanecký mandát si udržel i po následujících volbách v roce 1984, po nichž však již Techija nebyla součástí vlády národní jednoty vytvořené mezi Likudem a Ma'arachem. Zpět do vlády se strana nedostala ani po volbách v roce 1988. Na svůj poslanecký mandát Ne'eman rezignoval 31. ledna 1990 a na jeho místo nastoupil Geršon Šafat. V červnu téhož roku se však Techija stala vládní stranou poté, co Ma'arach koaliční vládu opustil. Ne'eman byl následně jmenován ministrem energetiky a infrastruktury a ministrem vědy a technologie, a to přesto, že nebyl poslancem Knesetu. O ministerské funkce přišel po volbách v roce 1992, po nichž odešel z politiky.\n\nZemřel 26. dubna 2006 ve věku 80 let v Tel Avivu v důsledku akutní mozkové mrtvice. Zanechal po sobě manželku Dvoru, syna, dceru a sestru Rut Ben Jisra'el. Je pohřben na Trumpeldorově hřbitově v Tel Avivu.\n\n\nMimo to mu byla udělena ocenění \"College de France Medal\" a \"Officer's Cross of the French Order of Merit\" (Paříž, 1972), \"Wigner Medal\" (Istanbul-Austin, 1982), \"Birla Science Award\" (Hyderabad, 1998) a další ceny a čestné doktoráty na univerzitách v Evropě a Spojených státech.\n\n"}
{"id": "551452", "url": "https://cs.wikipedia.org/wiki?curid=551452", "title": "Otniel Šneler", "text": "Otniel Šneler\n\nOtniel Šneler (: עתניאל שנלר, jinak též Otniel Schneller; * 28. ledna 1952) je izraelský politik a bývalý poslanec Knesetu za stranu Kadima.\n\nNarodil se v Jeruzalémě a studoval židovská studia a sociologii na Bar-Ilanově univerzitě (studium dokončil v roce 1978). V letech 1983 až 1986 byl generálním tajemníkem rady Ješa, která zastupuje izraelské osadníky v Pásmu Gazy a na Západním břehu Jordánu. V roce 1986 se stal generálním ředitelem Národního bezpečnostního úřadu při ministerstvu dopravy a tuto funkci zastával až do roku 1996.\n\nPoslancem Knesetu byl Šneler poprvé zvolen ve volbách v roce 2006 za stranu Kadima, na jejíž kandidátní listině měl dvacáté šesté místo. Po volbách byl jmenován místopředsedou Knesetu. Svůj poslanecký mandát si udržel i po volbách v roce 2009. Po rozmíšce mezi Izraelem a Spojenými státy počátkem roku 2010, kvůli izraelské výstavbě ve východním Jeruzalémě, zahájil Šneler iniciativu, během níž sbíral podpisy poslanců Knesetu, jež měly vyjádřit podporu premiérovi Benjaminu Netanjahuovi v jeho neústupném postoji vůči USA.\n\nŽije v osadě Ma'ale Michmas na Západním břehu.\n\n\n"}
{"id": "551454", "url": "https://cs.wikipedia.org/wiki?curid=551454", "title": "Albany River Rats", "text": "Albany River Rats\n\nAlbany River Rats byl profesionální americký klub ledního hokeje, který sídlil v Albany ve státě New York. Své domácí zápasy hravaly \"Krysy\" v tamní aréně Times Union Center. Klub byl založen v roce 1990, tehdy působil pod názvem Capital District Islanders a nastupoval ve městě Troy v aréně Houston Field House jako záložní celek klubu NHL New York Islanders. Pod názvem Albany River Rats v nové lokalitě hrál klub od roku 1993, kdy se stal farmou New Jersey Devils.\n\nNew Jersey Devils prodali před spoluprací s Albany svoji starou farmu Utica Devils, která rovněž nastupovala v letech 1987-93 v AHL. Spojení New Jersey a Albany trvalo dlouhých 13 let, během něj se organizaci povedlo v roce 1994/95 získat primát v NHL i AHL, což se předtím povedlo pouze dvakrát celku Montreal Canadiens a od té doby se již podobná situace neopakovala. V sezoně 2006/07 byly \"Rats\" rezervou Colorada Avalanche. V letech 2007-10 klub spolupracoval s Carolinou Hurricanes. Vzhledem k tomu, že Carolina bude od sezony 2010/11 využívat jako farmu nový klub AHL Charlotte Checkers, mužstvo z Albany svou působnost v lize ukončilo.Zdroj: \n\nS historií klubu se pojí i incident z 2. února 2009, kdy měl cestou k utkání s Lowell Devils klubový autobus nehodu, při které se zranili čtyři hokejisté a komentátor radiové stanice.\n\nPosledním utkáním Rats byl 29. dubna 2010 souboj s Hershey Bears ve druhém kole play off, které prohrál klub z Albany 4:5 v prodloužení a prohrál sérii 0:4 na zápasy.\n\nAHL v Albany zůstala i nadále, protože zde začal působit nový klub Albany Devils, který nahradií v soutěži Lowell Devils a jde o farmu New Jersey. \n\n\n"}
{"id": "551456", "url": "https://cs.wikipedia.org/wiki?curid=551456", "title": "Anna Walentynowiczová", "text": "Anna Walentynowiczová\n\nAnna Walentynowiczová, roz. Lubczyk (15. srpna 1929, Rovno, Polsko – 10. dubna 2010, Pečersk, Rusko) byla polská odborářská aktivistka.\n\nNarodila se v tehdy polském Rovnu. Za druhé světové války osiřela. V roce 1950 začala pracovat v Leninových loděnicích v Gdaňsku. Brzy byla rozčarována z nečinnosti Polské sjednocené dělnické strany, když viděla, že se dělníci nemohou organizovat a že se jejich obavami nikdo nezabývá. Svou aktivní práci zahájila poté, co jeden z jejích vedoucích ukradl peníze od zaměstnanců a použil je v loterii. Ke konci sedmdesátých let a na počátku osmdesátých let byla členkou Svobodných pobřežních odborů. Za účast v ilegálních odborech byla 7. srpna 1980 propuštěna pět měsíců před nástupem do důchodu. V reakci na toto rozhodnutí vedení byla 14. srpna 1980 uspořádána stávka, v jejímž důsledku se do práce vrátila nejen Walentynowiczová, ale i Lech Wałęsa. Walentynowiczová byla členkou Solidarity, ale opustila ji s kritikou Wałesovy politiky. Po pádu komunismu se již politicky neangažovala.\n\nV roce 2000 odmítla gdaňské čestné občanství. V roce 2003 zažádala stát o kompenzaci za svoji perzekuci v osmdesátých letech. V lednu 2005 získala Trumanovu-Reaganovu medaili svobody. V květnu roku 2006 obdržela z rukou bývalého polského prezidenta Lecha Kaczyńskiho nejvyšší polské státní vyznamenání, řád Bílé orlice.\n\nObjevila se také ve čtyřech filmech, kde ztvárnila samu sebe.\n\nZemřela při leteckém neštěstí u ruského Smolensku dne 10. dubna 2010. Byla pochována na hřbitově 'Cmentarz Srebrzysko' v Gdaňsku.\n\n\n\n"}
{"id": "551460", "url": "https://cs.wikipedia.org/wiki?curid=551460", "title": "Díry", "text": "Díry\n\nDíry, v anglickém originále Holes, je film natočený roku 2003 režisérem Andrewem Davisem. Jedná se o rodinný film s mysteriózní zápletkou.\n\nHlavním hrdinou je Stanley Yelnats, jehož celý život pronásleduje smůla způsobená rodinnou kletbou, kterou vyvolal jeho prapradědeček z Lotyšska. V Lotyšsku pracoval jako pomocník na farmě, kde se zamiloval do dcery jednoho sedláka, který jí zaslíbil každému, kdo mu přinese to nejtěžší prase. Proto zajde za věštkyní, která mu poradí:,Vezmi si ode mne to nejmenší sele a každý den vynes prasátko na kopec, tam ho nech vodu z pramene píti a zpívej mu:,Jen kdyby to datel směl, kůra je tak měkká, hladový vlk na kořist svou už čeká.\"Prase den co den poroste a ty budeš silnější, ale až prase odevzdáš, vyvedeš mne na kopec, abych byla taky silná! Jestli se ale nevrátíš, tvá rodina bude navěky prokletá.\" Ovšem on se nevrátil a tak proklel celou rodinu. Stanley je neprávem obviněn z krádeže a převezen na osmnáct měsíců do nápravného tábora, kde pod velením despotické velitelky(Sigourney Weaver) musí den co den kopat jednu jámu za druhou. Vždy když někdo z nich něco najde, dostane den volna. Stanleymu je to hodně podezřelé a myslí si že velitelka ve skutečnosti hledá ztracený pokled jeho rodiny, který ukradla nejobávanější banditka té doby. Poté co Stanley se svým kamarádem utečou a rozhodnou se na vlastní pěst sami hledat poklad, neleznou jej. A jelikož je na jmenovce napsáno Stanley Yelnats, velitelka mu jej nemůže vzít a odveze si jej domů ihned, protože mu byla prokázána nevinna a právnička ho odvezla. Nalezený poklad přinese jeho rodině neskutečné bohatství a zlomí i rodinnou kletbu.\n"}
{"id": "551461", "url": "https://cs.wikipedia.org/wiki?curid=551461", "title": "Zifeng Tower", "text": "Zifeng Tower\n\nZifeng Tower nebo také Nanjing Greenland Financial Center je nejvyšší mrakodrap ve městě Nanking v Číně. Měří 450 m a má 89 pater. Stavba začala v roce 2005 a v roce 2010 byla dokončena. Nyní probíhají úpravy interiéru, u kterého je odhadováno dokončení v polovině roku 2010. Architektem budovy byl Adrian Smith.\n\nV budově se nachází převážně kancelářské prostory. V nižších patrech jsou maloobchodní prostory a restaurace. V 72. patře je vyhlídková terasa, z které je z výšky 287 m výhled na město.\n\n\n"}
{"id": "551462", "url": "https://cs.wikipedia.org/wiki?curid=551462", "title": "Haut-Rhin", "text": "Haut-Rhin\n\nHaut-Rhin je francouzský departement ležící v regionu Grand Est. Pojmenovaný je podle řeky Rýn (\"v překladu Horní Rýn\").\n\n\n"}
{"id": "551464", "url": "https://cs.wikipedia.org/wiki?curid=551464", "title": "Barbeya oleoides", "text": "Barbeya oleoides\n\nBarbeya oleoides je jediný zástupce čeledi Barbeyaceae vyšších dvouděložných rostlin z řádu\nrůžotvaré (\"Rosales\"). Je to nevelký strom připomínající olivovník. Má jednoduché vstřícné listy a bezkorunné drobné květy. Vyskytuje se v severovýchodní Africe a Arábii.\n\n\"Barbeya\" oleoides je nevelký dvoudomý strom podobný olivovníku (\"Olea europaea\"), s jednoduchými vstřícnými listy bez palistů. Čepel listů je kopinatá, celokrajná, s peřenou žilnatinou a se spodní stranou hustě plstnatou. Květy jsou malé, pravidelné, v úžlabních, krátce stopkatých vrcholících.\nKalich je ze 3 až 4 lístků srostlých na bázi. Koruna chybí. Tyčinky v samčích květech jsou volné, v počtu 6 až 9 (až 12). Gyneceum je svrchní, z 1 až 3 volných nebo částečně srostlých plodolistů. Čnělky jsou volné. V každém plodolistu je 1 vajíčko. Plodem je oříšek nebo několik oříšků srostlých na bázi.\n\nDruh se vyskytuje v severovýchodní Africe (Etiopie, Somálsko a Eritrea) a v přilehlé oblasti Arábie. Je místy hojný na přechodu mezi suchými horskými lesy a stálezelenou\nnížinnou křovitou vegetací.\n\nOpylování probíhá větrem.\n\nCronquist i Dahlgren řadili tuto čeleď do řádu kopřivotvaré (\"Urticales\").\nV Tachtadžjanově systému je řazena do samostatného řádu i nadřádu v rámci podtřídy \"Hamamelididae\".\nPodle kladogramů APG jsou sesterskou skupinou čeledi řešetlákovité (\"Rhamnaceae\"), hlošinovité (\"Elaeagnaceae\") a \"Dirachmaceae\".\n"}
{"id": "551472", "url": "https://cs.wikipedia.org/wiki?curid=551472", "title": "Stanisław Komornicki", "text": "Stanisław Komornicki\n\nStanisław Komornicki (pseudonym: Nałęcz; 26. července 1924, Varšava, Polsko – 10. dubna 2010, Pečersk, Rusko) byl polský brigádní generál, člen Zemské armády a účastník Varšavského povstání.\n\nNarodil se ve Varšavě. Vystudoval gymnázium Józefa Poniatowského. V letech 1939 až 1940 studoval v podzemí. Byl harcerem. Od roku 1940 byl v polských odbojových silách (nejprve Związek Walki Zbrojnej, poté Zemská armáda). Účastnil se Varšavského povstání. Po válce studoval historii na Varšavské univerzitě a na Akademii generálního štábu. V pozdějších letech se stal obětí represe. Od roku 1993 byl kancléřem Vojenského řádu Virtuti Militari. Byl povýšen do hodnosti brigádního generála ve výslužbě. Žil ve Varšavě.\n\nZemřel při leteckém neštěstí u ruského Smolensku 10. dubna 2010.\n"}
{"id": "551473", "url": "https://cs.wikipedia.org/wiki?curid=551473", "title": "Binghamton Senators", "text": "Binghamton Senators\n\nBinghamton Senators byl profesionální americký klub ledního hokeje, který sídlil v Binghamtonu ve státě New York. Své domácí zápasy hráli \"Senátoři\" v tamní aréně Broome County Veterans Memorial Arena. Klub hrál v letech 2002-2017 a po celou existenci byl záložním celkem týmu NHL Ottawa Senators.\n\nAHL se vrátila prostřednictvím Senators do města po pětileté přestávce. V minulosti hrávali tuto soutěž celky Binghamton Dusters (1977–1980), Binghamton Whalers (1980–1990) a Binghamton Rangers (1990–1997). Nejlepší sezonu klub zažil v ročníku 2010/2011, kdy získal mistrovský titul.\n\nOd sezony 2017/18 tým v soutěži nahradí Belleville Senators. V binghamtonské aréně od stejné sezony působí v rámci AHL Binghamton Devils.\n\n\nZdroj: \n\nZdroj: \n\n"}
{"id": "551474", "url": "https://cs.wikipedia.org/wiki?curid=551474", "title": "Almas Tower", "text": "Almas Tower\n\nAlmas Tower (arabsky: برج الماس) je mrakodrap v Dubaji ve Spojených arabských emirátech. Měří 363 m a má 74 pater, které obsluhuje 33 výtahů. 70 pater je normálně pronajímáno, na zbylých čtyřech patrech se nachází strojovna a jiné plochy nutné pro chod budovy. Stavební práce začaly v roce 2005 a byly dokončeny v roce 2009. Do dokončení Burdž Chálífa v roce 2010 byl tento mrakodrap nejvyšší budovou Dubaje. Budova je umístěna na svém vlastním uměle vytvořeném ostrově a je to nejvyšší budova komplexu Jumeirah Lake Towers. Vlastníkem budovy je firma Dubai Multi Commodities Centre (DMCC).\n\n\n"}
{"id": "551477", "url": "https://cs.wikipedia.org/wiki?curid=551477", "title": "Orvieto", "text": "Orvieto\n\nOrvieto je historické město v Umbrii, asi 100 km S od Říma a asi 140 km JJV od Florencie. Leží na plochém temeni velkého bloku sopečného tufu. V okolí se pěstuje vynikající víno.\n\nOrvieto (z latinského \"Urbs vetus\", Staré město) bylo založeno Etrusky na tufovém skalisku nad údolím řeky Paglia. Koncem starověku bylo nazýváno Urbibentum nebo Urbs vetus - Staré město. Ve 3. století př. n. l. je dobyli Římané. Po pádu Římské říše je dočasně ovládli Gótové a Langobardi, v 10. století se stalo samosprávným městem. Později se Orvieto stalo součástí papežského státu, od roku 1860 patřilo ke sjednocené Itálii.\n\nVe 13. století mělo až Orvieto 30 tisíc obyvatel. Stalo se baštou guelfů, proto zde čas od času našli útočiště papežové. Například v letech 1262-1264 zde žil papež Urban IV., roku 1527 se sem po vyrabování Říma německými lancknechty uchýlil Klement VII.\n\nRoku 1236 zřídil papež Řehoř XI. v Orvietu \"studium generale\", dnes součást univerzity v Perugii. V letech 1261-1265 zde učil Tomáš Akvinský a napsal zde \"Summa contra gentiles\" a \"Catena aurea\"\n\nRoku 1263 vstoupilo Orvieto do liturgických dějin v souvislosti se zázrakem českého kněze Petra, který byl počátkem slavnosti Těla a krve páně a liturgických průvodů Corpus Christi\n\nOrvieto leží jednak na sekundární železnici Řím – Florencie, dále je napojeno také na vysokorychlostní trať téže trasy. Zároveň leží u dálnice A1 mezi Římem a Florencií.\n\nOd prosince 2016 je obsluhováno také přímým nočním spojem Rakouských drah Mnichov / Vídeň - Řím.\n\n\n\nOrvieto patří mezi nejznámější bílá vína na světě. Vinná réva se pěstuje na pomezí 2 italských regionů Lazio a Umbrie. Od roku 1971 drží chráněné označení DOC. Historie vína i města ale sahá až 3 000 let zpátky a patří tak i k nejstarším vinařským městům na světě.\n\n"}
{"id": "551478", "url": "https://cs.wikipedia.org/wiki?curid=551478", "title": "Lendra", "text": "Lendra\n\nLendra je řeka na západě Litvy, pramenící 3 km na východ od města Nového Města Žemaičiů (Žemaičių Naumiestis) (okres Šilutė), ústí do řeky Šyši 0,5 km na západ od obce Pašyšiai 27,5 km od jejího ústí do ramene Němenu Atmata jako její pravý přítok. Teče zpočátku na západ, u města Žemaičių Naumiestis se stáčí na jih, u obce Palendriai na jihozápad a po soutoku s potokem Vangė u vsi Tautiškiai se stáčí na západ a ústí do řeky Šyši 0,5 km na západ od obce Pašyšiai.\n\n"}
{"id": "551484", "url": "https://cs.wikipedia.org/wiki?curid=551484", "title": "Sandra Roelofs", "text": "Sandra Roelofs\n\nSandra Elisabeth Roelofs (* 23. prosince 1968 Terneuzen, Nizozemsko) je nizozemsko-gruzínská aktivistka a diplomatka. Od 25. ledna 2004 do 25. listopadu 2007 a od 20. ledna 2008 do 17. listopadu 2013 první dámou Gruzie. Jejím manželem je bývalý gruzínský prezident Michail Saakašvili.\n\nSandra Roelofs se narodila 23. prosince 1968 v Terneuzenu v Nizozemsku. Absolvovala studium na Ústavu cizích jazyků v Bruselu a na Mezinárodním institutu pro lidská práva ve Štrasburku.\n\nV roce 1993 se ve Štrasburku seznámila s Michailem Saakašvilim, pozdějším gruzínským prezidentem, a v témže roce se oba přestěhovali do New Yorku ve Spojených státech amerických. Sandra Roelofs pracovala na Kolumbijské univerzitě a v nizozemské advokátní kanceláři. Na konci téhož roku Roelofs a Saakašvili uzavřeli sňatek. V roce 1996 se odstěhovali do Gruzie a Sandra Roelofs začala pracovat pro Mezinárodní výbor Červeného kříže a nizozemský konzulát v Tbilisi. V letech 1999 až 2003 přednášela na Státní univerzitě v Tbilisi, kde také pracovala na své disertační práci o jazykových aspektech francouzštiny v Belgii. Kromě rodné nizozemštiny ovládala Sandra Roelofs již tehdy nejen francouzštinu a angličtinu, ale také němčinu, ruštinu a gruzínštinu.\n\nV roce 2005 vydala Sandra Roelofs autobiografickou knihu \"De first lady van Georgië. Het verhaal van een idealiste\" (\"The Story of an Idealist\").\n\nKdyž její manžel jako exprezident a trestně stíhaný muž v roce 2013 Gruzii opustil, zůstala Sandra Roelofs zprvu bydlet v Tbilisi. Poté co byl jejich byt zabaven, uchýlila se i ona do zahraničí. Bydlí od té doby u svých rodičů v nizozemském Terneuzen, se svým mladším synem Nikolozem. Její starší syn Eduard studuje fyziku v USA. Ke svému manželovi se nepřipojila, ani když byl Saakašvili na Ukrajině jmenován guvernérem Oděské oblasti. V současnosti studuje na vysoké škole v Londýně obor zvaný \"celosvětová zdravotní politika\" (\"Global Health Policy\").\n\nV roce 1998 Sandra Roelofs založila humanitární a charitativní nadaci SOCO, která na území Gruzie realizuje řadu aktivit v oblasti sociální, zdravotní a vzdělávací. Sandra Roelofs je ředitelkou této nadace. V roce 2007 stála u vzniku první rozhlasové stanice s výlučným zaměřením na vážnou hudbu na Kavkaze - rádio \"„Muza“\".\n\n"}
{"id": "551490", "url": "https://cs.wikipedia.org/wiki?curid=551490", "title": "Sergej Alexandrovič Žukov", "text": "Sergej Alexandrovič Žukov\n\nSergej Alexandrovič Žukov ( , * 8. září 1956 v Džezkazganu, Kazašské SSR, SSSR) je ruský vědec, ředitel Klastru kosmických technologií a telekomunikací ( ) Fondu Skolkovo, od května 2003 je také ruským kosmonautem. Zprvu nebyl členem žádného z oddílů kosmonautů v Rusku, v létě 2009 si však podal přihlášku do oddílu Střediska přípravy kosmonautů a od 4. května 2010 do 29. dubna 2011 byl jeho členem. Neabsolvoval žádný kosmický let.\n\nSergej Žukov se narodil v Džezkazganu, střední školu dokončil v Severo-Jenisejském v Krasnojarském kraji, kam byl přeložen jeho otec, důlní inženýr. Poté byl přijat na Baumanův institut v Moskvě, obor jaderná energetika. Roku 1979 ji vystudoval s vyznamenáním. Pokračoval postgraduálním studiem, přerušeným v letech 1981–1983, kdy zastával funkci tajemníka univerzitního výboru Komsomolu. Roku 1985 obhájil kandidátskou práci ve stejném oboru.\n\nPoté krátce působil na škole jako vědecký pracovník, ještě roku 1986 přešel do NPO Eněrgija. Zde řídil přípravu experimentů na vesmírné stanici Mir v oblasti výzkumu působení radiace na člověka a astrofyziky. V letech 1988–1989 pracoval ve Všesvazovém vědeckovýzkumném institutu problémů strojírenství.\n\nPoté byl ekonomickým redaktorem sovětsko–německého časopisu \"Ekonomika + technika\" («Экономика + Техника», Wirtschaft + Technik). Od roku 1991 byl zástupcem ředitele společnosti Rossijskij biznes (\"Российский бизнес\") a zástupcem šéfredaktora stejnojmenného časopisu. Současně v letech 1991–1992 pracoval jako zástupce vedoucího pracovní skupiny pro kosmonautiku při ruské vládě a nejvyšším sovětu. Skupina navrhla založení Roskosmosu a připravila příslušné zákony.\n\nOd roku 1993 ve funkci prezidenta vedl Moskevský kosmický klub, zde se začal zabývat problémy využití výsledků výzkumu kosmu. Podařilo se mu přesvědčit vedení Roskosmosu a roku 1996 zorganizoval a byl jmenován generálním ředitelem Centra předávání technologií () s úkolem zabezpečení předávání technologií a znalostí raketového a kosmického průmyslu jiným odvětvím. V roce 2000 bylo centrum reorganizováno v Odvětvové středisko pro patentově-licenční práce a komercionalizaci výsledků vědecko-technické činnosti (). Podílí se na přípravě zákonů týkajících se využití vesmíru a působí jako vedoucí vědeckých týmů zpracovávajících rozbory pro ruské úřady. Od května 2011 je výkonným ředitelem Klastru kosmických technologií a telekomunikací () Fondu Skolkovo ().\n\nUž roku 1985 se ze své iniciativy přihlásil na lékařské prohlídky v Institutu lékařsko-biologických problémů. Roku 1988 prošel počátečními prohlídkami v NPO Eněrgija, ale vzápětí ze společnosti odešel. Roku 1990 se účastnil náboru novinářů v programu Vesmír dětem, ale neprošel ze zdravotních důvodů.\n\nPři dalším pokusu se, podle rozkazu velitele vojenského letectva, od srpna 2001 podroboval testům vojenských lékařů v Středisku přípravy kosmonautů. Požadavkům vyhověl, 31. května 2002 získal souhlas k výcviku od meziresortní lékařské komise a 29. května 2003 jej sválila i meziresortní komise pro výběr kosmonautů. Absolvoval dvouletou všeobecnou kosmickou přípravu a 5. července 2005 získal kvalifikaci zkušební kosmonaut. Nestal se členem žádného oddílu kosmonautů.\n\nV létě 2009 bylo zrušeno Středisko přípravy kosmonautů (CPK) vojenského letectva a nahrazeno stejnojmennou institucí Roskosmosu. Žukov požádal o přijetí do nyní civilního oddílu. Začátkem února 2010 byl vládní meziresortní komisí doporučen k začlenění do oddílu a dne 4. května 2010 byl příkazem náčelníka CPK Sergeje Krikaljova zařazen do oddílu. K 29. dubnu 2011 v souvislosti s novou prací z oddílu odešel.\n\nSergej Žukov je ženatý, manželka Taťjana je filoložka, mají dva syny.\n"}
{"id": "551491", "url": "https://cs.wikipedia.org/wiki?curid=551491", "title": "Jakub Holuša", "text": "Jakub Holuša\n\nNrtm. Jakub Holuša (* 20. února 1988 Opava) je český atlet, běžec. V roce 2015 zvítězil na halovém ME v Praze časem 3:37,68 v běhu na 1500 metrů. V roce 2012 vybojoval na halovém MS v Istanbulu časem 1:48,62 stříbrnou medaili v běhu na 800 metrů a jako jediný z českých atletů získal na tomto šampionátu medaili. V červenci 2016 v Monaku překonal český rekord v běhu na 1500 metrů výkonem 3:33,36. Ten vylepšil v červnu roku 2018 o 51 setin na 3:32,85 a v červenci téhož roku na 3:32,49.\n\nZačínal jako steeplař. V roce 2005 na mistrovství světa do 17 let v Marrákeši doběhl ve finále na sedmém místě (2000 m př.). O dva roky později se stal v nizozemském Hengelu juniorským mistrem Evropy na trati 3000 metrů s překážkami.\n\nOd roku 2008 je jeho specializací zejména běh na 800 a 1500 metrů. Na halovém MS 2008 ve španělské Valencii nepostoupil z úvodního rozběhu. Ve stejném roce reprezentoval na letních olympijských hrách v Pekingu, kde skončil v rozběhu na celkovém děleném 41. místě ze 61 závodníků. V roce 2009 získal na mistrovství Evropy do 22 let v litevském Kaunasu bronzovou medaili v závodě na 1500 metrů. Na světovém šampionátu v Berlíně však nestartoval.\n\nO rok později doběhl na halovém MS v katarském Dauhá ve finále běhu na 800 metrů na pátém místě v čase 1:47,28. 5. místo na stejné trati vybojoval také na evropském šampionátu v Barceloně. Cílem proběhl v čase 1:47,45 a na bronzového medailistu Adama Kszczota z Polska ztratil 23 setin.\n\nJakub Holuša byl rovněž spoludržitelem českého rekordu ve štafetě na 4x400 metrů (3:02,72 Daniel Němeček, Pavel Maslák, Josef Prorok, Helsinky 1.7.2012), než tento čas překonalo kvarteto Jan Tesař, Pavel Maslák, Michal Desenský a Patrik Šorm (3:02,66, 9.7, ME Amsterdam 2016).\n\nVýborně si vedl v halové sezóně 2015. V francouzských Metách překonal 25. února výkonem 2:19,45 český halový rekord v běhu na 1000 metrů. Svého životního úspěchu dosáhl zakrátko nato, když v březnu na halovém mistrovství Evropy v pražské O areně vybojoval před domácím publikem zlatou medaili v běhu na 1500 metrů. Při závodech Diamantové ligy 30. července 2015 v Stockholmu překonal v běhu na 1500 metrů 32 let starý český rekord Jana Kubisty výkonem 3:34,26. Nevydařilo se mu však vystoupení na letním mistrovství světa v Pekingu. V rozběhu se nechal 300 metrů před cílem zablokovat na zadních pozicích startovních pole a nezbylo mu než podniknout vyčerpávající a riskantní dlouhý finiš ve vnější dráze, při kterém mu v cílové rovince již došly síly. Závod byl navíc rozběhnut velmi pomalu, takže Jakub Holuša přišel i o šanci postoupit do semifinále alespoň dosaženým časem.\n\nPři závodech Diamantové ligy v Monaku překonal dne 15. července 2016 český rekord v běhu na 1500 metrů výkonem 3:33,36.\n\nNa mistrovství světa v Londýně v roce 2017 obsadil ve finále běhu na 1500 metrů páté místo.\n\nVenku: 800 metrů - 1:45,12, 1500 metrů - 3:32,49 (NR), 3000 metrů - 7:51,39\n\nV hale: 800 metrů - 1:46,09, 1500 metrů - 3:37,68 (NR)\n\n"}
{"id": "551492", "url": "https://cs.wikipedia.org/wiki?curid=551492", "title": "Lauréat Prix International de Géographie Vautrin Lud", "text": "Lauréat Prix International de Géographie Vautrin Lud\n\nPrix International de Géographie Vautrin Lud (neformálně označována jako \"Prix Vautrin Lud\" či \"Mezinárodní geografická cena Vautrina Luda\") založená v roce 1991, je nejvyšším oceněním, které je možné získat na poli geografie. Předlohou pro její vytvoření byla Nobelova cena a cena samotná je někdy neformálně označovaná jako Nobelova cena za geografii. Ocenění je pojmenováno po francouzském učenci ze 16. století Vautrinu Ludovi, kterému je připisováno pojmenování Nového světa názvem Amerika podle Ameriga Vespucciho. Cena je udílena každoročně na podzimním Mezinárodním geografickém festivalu v Saint-Dié-des-Vosges ve Francii (někdejší bydliště Vatrina Luda) a každý rok je udílena jednomu z pěti zvažovaných kandidátů z celého světa.\n\n"}
{"id": "551499", "url": "https://cs.wikipedia.org/wiki?curid=551499", "title": "Mirosławiec", "text": "Mirosławiec\n\nMirosławiec (historicky \"Frydląd Marchijski\", \"Märkisch Friedland\") je malé město (2 616 obyvatel) v západopomořanském vojvodství v Polsku ležící asi 100 km vzdušnou čarou východně od města Štětín. Město bylo založeno na počátku 14. století pod jménem \"Nova Vredeland\", a později známé pod jménem \"Friedland\". V roce 1945 město osvobodila polská armáda a to se stalo součástí Polska. V té době také získalo svůj nynější název. Asi 5 kilometrů od města se nachází 12. letecká základna 1. letky taktického letectva ozbrojených sil Polska. Nedaleko této základny došlo 28. ledna 2008 k tragické havárii vojenského letounu CASA C-295 ve kterém zahynulo 20 vojáků.\n\n"}
{"id": "551502", "url": "https://cs.wikipedia.org/wiki?curid=551502", "title": "Budischowsky &amp; Söhne", "text": "Budischowsky &amp; Söhne\n\nBudischowsky & Söhne byla koželužská společnost v Třebíči, sídlila na Stařečce v domě č. 87 a později i domech okolních. Založena v prostorách na Stařečce byla kolem roku 1700, nicméně počátky řemesla pochází již od Řehoře Budischowského (1541–1609).\n\nRodina Budischowských má pocházet z nedalekého Budišova, prvním doloženým členem rodiny, který má zároveň i první dílnu je Řehoř Budischowsky. Jeho syn Jan (narozen 1574) již byl členem městské rady a také starším literátského bratrstva, v roce 1609 se narodil syn Jan, ten převzal dílnu. Tento umírá roku 1636 a jeho synové téhož roku emigrují z důvodu pronásledování církve bratrské.\n\nDruhý syn Jana (* 1574) Nicolaus již přestěhoval rodinu do domu č. 87 na Stařečce, Nicolaus se narodil v roce 1630 a stal se opět váženým občanem města a radním, zemřel v roce 1722 a měl několik synů. Jediným, který se dožil dospělosti a převzal tak společnost, byl Karel Budischowsky (26. ledna 1683 – 16. března 1742), stal se opět radním a také se stal i purkmistrem města. Dalším dědicem společnosti byl Franz Karl (7. prosince 1717 – 17. května 1778), ten opět byl radním a také filantropem, měl opět několik synů a dalším pokračovatelem tradice byl Johan Jakob Budischowsky (1. května 1721–1768). Dalším pokračovatelem byl Johan Anton Budischowsky 6. května 1757, ten již založil samotnou společnost Budischowsky & Söhne. Tento byl dvakrát ženat, v prvním manželství se žádné z dětí nedožilo dospělosti, v druhém manželství se již děti dožily dospělosti. Dcery provdal za další koželuhy z Třebíče.\n\nPo smrti Johana Antona tak dílnu převzali Bratři František Budischowsky (\"Franz Budischowsky\") a Karel Budischowsky (\"Carl Budischowsky\"), o nemovitosti a dílnu na Stařečce se dále staral hlavně František, Karel Budischowsky se osamostatnil a s pomocí svého švagra Karla Leopolda Funduluse zakoupil nemovitosti v Borovině. František zakoupil sousední domy na Stařečce, statek v Kožichovicích a také dům ve Vídni, kde byla zřízena filiálka. Stal se mimo jiné i velitelem praporu třebíčské Národní gardy. V roce 1852 byly podíly v borovinských podnicích vyplaceny Karlem a František tak zůstal pouze na Stařečce, kde se mu začalo hůře dařit. Velké problémy společnosti udělala hospodářská krize sedmdesátých letech. V roce 1885 se ředitelem firmy stal Josef Budischowsky, společnost převedl přes krizi a následně ji reorganizoval. Roku 1894 byly postaveny nové objekty pro výrobu, kde byly představeny nové stroje z Anglie, Ameriky a Německa a nový parní stroj. Zpracovávaly se primárně jemné kůže. V roce 1900 byly výrobky prezentovány v Paříži na průmyslové výstavě, kde získaly velkou cenu. V roce 1908 se stal ředitelem společnosti Franz Xaver Alois Karl Budischowsky (30. května 1864 – ?), ten posléze v roce 1918 provedl fúzi se společností prastrýce – tj. s Carl Budischowsky & Söhne. Následně se stal vedoucím pobočky ve Velkých Bošanech. Posléze společnosti působily pod společným názvem Carl Budischowsky & Söhne.\n\n"}
{"id": "551504", "url": "https://cs.wikipedia.org/wiki?curid=551504", "title": "Josip Jurčič", "text": "Josip Jurčič\n\nJosip Jurčič (4. března 1844 Muljava – 3. května 1881 Lublaň) byl slovinský realistický spisovatel a novinář. Jeho styl psaní byl ovlivňován různými autory a lidovou slovesností. Splnil také Levstikův literární program.\n\nNarodil se roku 1844 v Muljavě jako syn klášterního kočí a domkáře. První třídu navštěvoval ve Višnje Goře, normálku, gymnázium v Lublani. Už v sedmnácti letech uveřejnil svojí první povídku (', 1861). Roku 1864 Mohorjva společnost vydala historický román ' a povídku ', ' a povídku ', roku 1865 pak '.\n\nPo dokončení gymnázia odešel do Vídně, kde studoval slovanskou a klasickou filologii. Ve sbírce ' je zveřejněn román ', který platí za první slovinský román. Ve 23 letech opustil kvůli nedostatku peněz studium, roku 1868 s Josipem Stritarjem a Franem Levstikem vydal sbírku ' a v něm uveřejnil povídku '.\n\nV Mariboru byl pomocníkem hlavního redaktora v novinách Slovenski narod, dva roky později se stal jeho hlavním redaktorem a přestěhoval se do Lublaně. Roku 1872 zveřejnil známou krátkou povídku '. O pár let později vydal román ', ', ' a ' a tragedii ', kterou zpracoval Fran Levstik.\n\nPo dvou letech léčby onemocnění plic zemřel v Lublani. Na jeho památku pojmenovali náměstí a ulici, která začíná ve Višnje Goře a končí u jeho rodného domu v Muljavě, která je zrekonstruovaná a jedna z nejkrásnějších architektonických selských staveb ve Slovinsku.\n\nJosip Jurčič se narodil ve vesnici Muljava. Vesnický život měl rád a přijímal ho velmi pozorně. Poslouchal mnohé vesnické podivíny, žebráky a ostatní lidi z vesnice a okolí, kteří se scházeli v jeho domácím kupectví a palírně. Tak poslouchal pohádky a lidové tradice a tím se rozvíjela jeho láska ke všemu lidovému, jeho fantazie a láska k prostým venkovským lidem, ke kterým také sám patřil. Hodně k tomu přispěl jeho dědeček, o kterém psal v \"Spominih na deda\" (1863). Josip Jurčič vzal tematiku a látku pro svá díla z domácího venkovského prostředí, tudíž prostí protagonisté a prostá tematika, která se točí kolem těžkostí a směšných příjmů malého člověka z venkovského prostředí.\n\nJurčič sbíral a zapisoval příběhy a jiné lidové materiály, protože ho jako studenta ke sbírání podněcovala tehdejší politika. Už roku 1861, když mu bylo 17 let, uveřejnil \"\". Mnohým tvůrcům se tenkrát zapisování lidových pověstí zdálo jako ztráta času, ale brzy se ukázalo, že se tím velmi dobře připravil na spisovatelskou kariéru. Nejzajímavějšími pohádkami a příběhy jsou ze sbírek:\n\n\nVe vzpomínkách na dědu pak byly nejzajímavější především žerty o zalátované Višnjí Goře a Žužemberku, příběhy o zázračné jeskyně a o králi Matjážovi. Zvlášť pak vydal sbírku \"Podzimski cečer na slovenski preji\".\n\nJurčič použil jako osobitý a nejčastější vypravěčský styl. Josip sice není znám typickými díly pro děti a mládež, protože jeho látka obsahuje především existenci a příběhy starých venkovských lidí. Kvůli zajímavým událostem a především žertovným obsahem a jednáním hlavních literárních postav, patří k literatuře pro mládež humoresky \"Vrban Smukov ženitev\" (1865), především pak všem dobře známá \"Kozlovska sodba v Višnji Gori\" (1867). Kozlovska sodba je napsaná podle lidové pověsti o »vynalezávosti « Višnjanů, která ukazuje podobu lidské hlouposti. Dílo je o to zajímavější, že hloupost venkovského člověka se ukáže jako jediná moudrost a také díky komickým dialogům.\n\nPróza\n\n\n\nDrama\n\nromán: V rozkvětu života, přeložil: Josef Paulík (1900)\n\n\n"}
{"id": "551512", "url": "https://cs.wikipedia.org/wiki?curid=551512", "title": "Wide Field Infrared Explorer", "text": "Wide Field Infrared Explorer\n\nWIRE, celým jménem Wide Field Infrared Explorer, byl vesmírný teleskop provozovaný americkou agenturou NASA. Na oběžnou dráhu byl vynesen 5. března 1999 pomocí rakety Pegasus z kalifornské základny Vandenberg. Původně měl mít za úkol celooblohové sledování v infračervené části spektra, ale krátce po startu došlo k selhání, které způsobilo přehřátí a ztrátu chladiva. Bez možnosti chlazení byl teleskop nepoužitelný pro infračervené snímání a jedinou činností, kterou mohl vykonávat, bylo dlouhodobé sledování jasných hvězd pomocí svého sledovače hvězd. Teleskop vstoupil do hustých vrstev atmosféry 10. května 2011 a zanikl.\n\nTeleskop postavilo a provozovalo Goddardovo kosmické středisko a na vývoji užitečného zatížení se podílely Utah State University a Lockheed Martin Missiles & Space Advanced Technology Center.\n\nWIRE byla tříose stabilizovaná družice válcového tvaru, vybavena jedním párem výklopných solárních panelů, dodávajících průměrně 158 wattů elektrické energie a dobíjejících NiCd akumulátorovou baterii s kapacitou 9 ampérhodin. Palubní počítač je vybaven procesorem 80386/80387 a velkokapacitní polovodičovou pamětí 30 MByte. Telekomunikační systém pracuje v pásmu S (2 GHz, rychlost přenosu na družici 2 kbit/s, z družice 2,25 Mbit/s). Orientační a stabilizační systém zajišťující zaměření s přesností ±1' a stabilitou ±6\" využívá pro měření tříosý gyroskopický systém, sledovače hvězd, digitální čidlo Slunce, 6 širokoúhlých detektorů Slunce, širokoúhlý detektor Země a tříosý magnetometr, jako výkonné prvky slouží 4 silové setrvačníky a 3 magnetické elementy.\n\nNese Cassegrainův dalekohled o průměru primárního zrcadla 300 mm s dichroickým filtrem a dvoustupňový kryostat s pevným vodíkem, který chladí optiku na teplotu 12 K (-261 °C) a dva detekční prvky typu BIB (\"Blocked Impurity Band\") se 128×128 prvky na 7 K (-266 °C). Měření se provádí ve dvou spektrálních pásmech (12 µm, citlivost 0,1-0,3 mJy, prostorové rozlišení 15\"; 25 µm, 0,3-1,0 mJy, 22\").\n\nStart se konal 5. března 1999 ve 02:56 UTC na základně Vandenberg. K vynesení byla použita nosná raketa Pegasus XL, která je odpalována z letícího mateřského letadla Lockheed L-1011. Vše proběhlo hladce a o pár minut později se oddělil poslední stupeň rakety a teleskop byl umístěn na polární oběžné dráze s výškou apogea 388 kilometrů na zemí. První kontakt s družicí uskutečnila v 03:26 UTC antarktická stanice McMurdo. Při dalším kontaktu s pozemní stanicí \"Poker Flats\" v Arkansasu bylo zjištěno, že vinou chybného integrovaného obvodu byl předčasně odhozen kryt teleskopu a ten tak byl vystaven světlu odraženému zemí. Problémem bylo, že chladicí kryogenický systém nebyl dimenzován na odvádění takového množství tepla, jaké bylo produkováno dopadem byť odraženého slunečního světla.\n\nZa normálních okolností měly palubní přístroje zajistit, aby se teleskop vyhýbal přímému oslnění sluncem i odrazem světla od Země. Když však došlo k odhození krytu, teleskop ještě nebyl plně oživen a z bezpečnostních důvodů byl záměrně natočen směrem k Zemi. Náhlý nárůst teploty uvnitř kryostatu způsobil sublimaci pevného vodíku, který sloužil jako chladicí medium. Další problém nastal, když tlak uvnitř kryostatu překročil mez a automatický vypouštěcí ventil začal plynný vodík vypouštět do prostoru. Proud vodíku zafungoval jako malá tryska a teleskop tak začal rotovat rychlostí až 60 ot/min. Palubní stabilizační systém nebyl schopen rotaci zastavit, neboť jeho silové setrvačníky nedokázaly vyvinout dostatečný moment. Kontrola nad teleskopem byla obnovena až po vyčerpání zásob vodíku. Pro funkci infračerveného teleskopu však byla zásoba kryogenického chladiva klíčová a teleskop tak nebyl schopen zahájit pozorování.\n\nBez možnosti pozorování infračerveného záření byl teleskop neschopen vykonávat svou primární misi. Kromě kryostatu byly ostatní systém plně funkční a tak bylo rozhodnuto o zapojení teleskopu do projektu hvězdné seismologie. Cílem hvězdné seismologie je studium vnitřní struktury hvězdných těles a WIRE se na programu podílí sledováním oscilací blízkých hvězd pomocí svého sledovače hvězd. Hlavní úkol mise však zůstal nenaplněn a úlohu teleskopu WIRE převzal až v listopadu 2009 nový teleskop WISE.\n\n\n"}
{"id": "551514", "url": "https://cs.wikipedia.org/wiki?curid=551514", "title": "Cross-site request forgery", "text": "Cross-site request forgery\n\nCross-site Request Forgery (CSRF nebo také XSRF) je jedna z metod útoku do internetových aplikací (typicky implementovaných skriptovacími jazyky nebo CGI) pracující na bázi nezamýšleného požadavku pro vykonání určité akce v této aplikaci, který ovšem pochází z nelegitimního zdroje. Většinou se nejedná o útok směřující k získání přístupu do aplikace (i když i pro to může být zneužit); spíše využívá (zneužívá) akce uživatelů, kteří jsou k ní již v okamžiku útoku přihlášeni.\n\nExistuje nějaká netriviální internetová aplikace (typu wiki, blog, diskuzní fórum, e-shop, redakční systém, …), která má svou administrační část, přístupnou pouze pro administrátory, a u které útočník zná (nebo dokáže odhadnout) URL adresy (popřípadě i posílané proměnné) pro spuštění akcí určených na změnu (editaci obsahu, smazání, …) jejích objektů (příspěvků na blogu či fóru, článků v redakčním systému či wiki, apod.).\n\nÚtočník současně zná (je v kontaktu, nebo dokáže oslovit a přesvědčit) jiného uživatele, který se do této aplikace již přihlásil a operuje v ní s administrátorskými právy. Útočník poté (většinou s využitím tzv. sociálního inženýrství) přiměje tohoto administrátora, aby načetl (jím předem připravenou) maligní internetovou stránku, která provede samotný CSRF útok.\n\nTen spočívá v tom, že součástí této maligní stránky je vyslání požadavku do exploitované internetové aplikace, jenž způsobí změnu určitých záznamů či objektů, které aplikace spravuje. Tento požadavek (HTTP Request) může být realizován (pro HTTP metodu GET) přímo v HTML, pomocí značky, u které se specifikuje zdroj (obrázek, rám stránky, …, navíc často pomocí stylů nebo atributů skryté nebo minimalizované, aby si jich původce požadavku nevšimnul); nebo (pro metodu POST) sestavením a provedení požadavku ve skriptovacím jazyce při zpracování stránky.\n\nÚtok je úspěšný, pokud v okamžiku požadavku na tuto stránku je uživatel, který maligní stránku spustil, do aplikace platně přihlášen a tato aplikace není proti tomuto typu útoku zabezpečena. Skrytý požadavek na editaci nebo smazání objektů v inkriminované aplikaci se tak vykoná, protože nezabezpečená aplikace nedokáže rozlišit, z jakého podnětu požadavek přišel (zdali z její vlastní administrační stránky nebo z maligní stránky provádějící CSRF útok) – tento útok tedy patří do skupiny tzv. „problému zmateného zástupce“, která je charakteristická tím, že strůjcem maligní akce je nikoli útočník, ale legitimně přihlášený uživatel. Změny se projeví, aniž by to tušil; mohou dokonce zůstat nezjištěny.\n\nÚtočník nemusí znát, který záznam chce takto nechat nic netušícím administrátorem smazat nebo změnit, přesto v nechráněné aplikaci je schopen způsobit často neopravitelné škody. Méně často se může pokusit nechat spustit požadavek, který žádný objekt nemění, a místo toho vypíše pro útočníka zajímavé nebo potenciálně zneužitelné informace. CSRF útok u typické internetové aplikace typicky nedokáže získat přístupy k uživatelským účtům, na druhé straně dokáže nadělat mnohdy nezvratitelné škody ve formě důležitých přepsaných dat.\n\n\n"}
{"id": "551527", "url": "https://cs.wikipedia.org/wiki?curid=551527", "title": "Uostadvaris", "text": "Uostadvaris\n\nUostadvaris je ves v deltě Němenu, na ostrově Rusnė, na levém břehu Atmaty, 5 km na severovýchod od města Rusnė. Součást Chráněné krajinné oblasti jménem Nemuno deltos regioninis parkas. V západní části je přístav, do kterého je složité vplout pro neustálé zanášení naplaveninami – to platí zejména pro jarní období. Přístav spadá pod správu Státního ředitelství vnitřních vodních cest, proto je z jeho rozhodnutí vplutí a stání zde jen na povolení. Dále je v této části národní technická historická památka Uostadvarský maják (postaven v letech 1873 – 1876, k původnímu účelu již nepoužívaný, nyní slouží jako rozhledna. Další národní technickou památkou je přečerpávací stanice s parní turbínou, postavená v roce 1907, která přečerpávala nadbytek vody z polderů z řeky Palaukys do přítoku Atmaty Ulmu v blízkosti jejich soutoku, dnes muzeum polderů (na obrázku vlevo). Je to vůbec první přečerpávací stanice polderů v Litvě. Nyní funkční není, ale v roce 2007 byla hned vedle, již na řece Ulmu postavena nová, modernější přečerpávací stanice.\n"}
{"id": "551541", "url": "https://cs.wikipedia.org/wiki?curid=551541", "title": "Evropská národní fronta", "text": "Evropská národní fronta\n\nEvropská Národní fronta (FNE) (anglicky: European National Front) je evropská politická strana, která sdružuje evropské krajně pravicové politické strany.\n\nFNE je vedená generálním tajemníkem. Současný generální tajemník je Ital Roberto Fiore (Forza Nuova).\n\nPolitická rada FNE definuje taktiku a strategii FNE. Potvrzuje žádosti o členství.\n\n\n"}
{"id": "551547", "url": "https://cs.wikipedia.org/wiki?curid=551547", "title": "Roman Ondráček", "text": "Roman Ondráček\n\nRoman Ondráček (26. července 1966, Praha) je český zpěvák, bavič, moderátor. Působí společně se svým kolegou Milošem Pokorným v kapele Těžkej Pokondr. Také s ním moderuje každé ráno na rádiu Frekvence 1.\n"}
{"id": "551585", "url": "https://cs.wikipedia.org/wiki?curid=551585", "title": "Konopovité", "text": "Konopovité\n\nKonopovité (\"Cannabaceae\") je čeleď vyšších dvouděložných rostlin z řádu\nrůžotvaré (\"Rosales\").\n\nKonopovité jsou opadavé nebo stálezelené keře, stromy, liány i byliny se střídavými nebo vstřícnými, jednoduchými nebo dlanitě složenými listy s palisty. Rostliny jsou jednodomé nebo dvoudomé. U dřevin jsou listy často dvouřadě uspořádané. Čepel je celokrajná nebo pilovitá. Žilnatina je od báze vícežilná, zpeřená nebo dlanitá.\nKvěty jsou nenápadné, jedno nebo oboupohlavné, v úžlabních květenstvích různých typů.\nOkvětí je nerozlišené, ze 4 až 5 lístků. Tyčinek je 4 nebo 5.\nSemeník je svrchní, jednoplodolistový, s jediným vajíčkem.\nPlodem je peckovice, křídlatý oříšek nebo nažka.\n\nČeleď zahrnuje asi 170 druhů v 10 rodech. Rozšíření je kosmopolitní mimo arktického pásu. Největším rodem je břestovec (\"Celtis\", asi 100 druhů).\n\nV minulosti čeleď obsahovala jen 2 rody: konopí (\"Cannabis\") a chmel (\"Humulus\"). V tomto smyslu byla ve\nvětšině taxonomických systémů řazena do řádu kopřivotvaré (\"Urticales\").\nV rámci taxonomických změn s nástupem molekulárních metod sem bylo přeřazeno celkem 7 rodů z čeledi jilmovité (\"Ulmaceae\"),\npředstavujících nyní převážnou většinu zástupců konopovitých.\n\nSesterskou skupinou jsou podle molekulárních studií čeledi morušovníkovité (\"Moraceae\") a kopřivovité (\"Urticaceae\").\n\nOpylování je zprostředkováno větrem. Dužnaté plody jsou šířeny zvířaty, nejčastěji ptáky.\n\n\nKonopí (\"Cannabis\") i chmel otáčivý (\"Humulus lupulus\") patří mezi staré kulturní rostliny.\nChmel japonský (\"Humulus scandens\") je v Číně využíván v medicíně, olej ze semen slouží k výrobě mýdla. V ČR je občas pěstován jako jednoletá ovíjivá bylina ke krytí pergol, zídek apod.\n\nPeckovice některých druhů konopovitých jsou jedlé, např. amerického druhu břestovce \"Celtis iguanaea\", rostoucího od Mexika až po Argentinu.\nDřevo břestovce západního (\"Celtis occidentalis\") je obchodováno pod jménem 'Hackberry'. Je světlé, dobře opracovatelné, málo trvanlivé. Pod názvem 'Ohia' je obchodováno dřevo některých afrických druhů břestovce.\nBřestovce jsou v ČR občas pěstovány jako parkové dřeviny, nejčastěji severoamerický břestovec západní\n(\"Celtis occidentalis\"), strom s nápadně asymetrickými listy.\n\nDruh \"Trema micrantha\" je v tropické Americe běžnou pionýrskou dřevinou, osidlující narušená místa v tropických lesích.\nVlákna z jeho kůry slouží v Mexiku k výrobě ručního papíru. Asijský druh \"Trema orientalis\" je pro měkké a lehké dřevo široce využíván na topivo a slouží k výrobě dřevěného uhlí. Používá se i na výrobu papíru a z kůry se získávají třísloviny.\n\nV květeně ČR je stejně jako v téměř celé Eurasii domestikován jako stará kulturní rostlina chmel otáčivý (\"Humulus lupulus\"). Konopí rumištní, druh pocházející ze střední Asie, se na jižní Moravě rozšířilo na ruderálních stanovištích a může se stát nebezpečným plevelem. Občas zplaňuje i konopí seté (\"Cannabis sativa L.\").\nMimo těchto druhů rostou v jižní Evropě celkem 4 druhy rodu břestovec (\"Celtis\").\n\n\"Aphananthe\", \"Cannabis\", \"Celtis\", \"Chaetachme\", \"Gironniera\", \"Humulopsis\", \"Humulus\", \"Lozanella\", \"Pteroceltis\", \"Trema\" (včetně \"Parasponia\")\n\n"}
{"id": "551592", "url": "https://cs.wikipedia.org/wiki?curid=551592", "title": "Vavřinec Doliveta", "text": "Vavřinec Doliveta\n\nVavřinec zvaný Doliveta (též Vavřinec z Pohořelé, \"Wawrzyniec\", \"Lorenz\") († 28. června 1232) byl čtrnáctý vratislavský biskup (1207–1232).\n\nO původu a vzdělání biskupa Vavřince nejsou přímé zprávy; na základě pozdějších zpráv kronikáře Jana Długosze se usuzuje, že pocházel ze slovanského rodu pánů z Pohořelé (Pogorzela, Pogrell, Pogarell). Příjmení \"Doliveta\" – přisouzené biskupovi Vavřincovi až zpětně – je odvozeno od jeho erbu nazývaného \"Doliva\", jehož nositelé se nazývali \"Dolivčíci\" nebo \"Doliveti\".\n\nVavřinec byl zvolen vratislavským biskupem roku 1207 po smrti biskupa Cypriána. Na biskupa jej následujícího roku vysvětil hnězdenský arcibiskup Jindřich I. Kytlice v benediktinům svěřeném kostele v Ołoboku. Jeho volbě předcházela bula papeže Inocence III. vyzývající polská knížata, aby nečinili překážky svobodné volbě biskupů.\n\nAčkoliv biskup Vavřinec v průběhu svého působení často spolupracoval se slezskými knížaty Jindřichem I. Bradatým a Měškem I. Křivonohým, jako první vratislavský biskup se nevyhýbal ani sporům s nimi, přičemž oporu hledal v ostatních představitelích polského kléru v čele s metropolitou Jindřichem Kytlicí (†1219) a jeho nástupcem Vincencem z Niałku, potažmo u papežské kurie. Účastnil se řady synod polského kněžstva (ve Hlohově roku 1208, Borzykowé roku 1210, Mstówě roku 1212, Třebnici roku 1219) a Čtvrtém lateránského koncilu a pracoval ve prospěch takzvané gregoriánské reformy (posílení nezávislosti církve na světské moci). Rovněž se v letech 1222/23, spolu s Jindřichem Bradatým a lubušským biskupem Vavřincem, zúčastnil křížové výpravy do Chełmské oblasti na podporu mise biskupa Kristiána u pohanských Prusů. Ani vztahy s ostatními církevními hodnostáři však nebyly vždy bezkonfliktní: příkladem toho je prestižní konflikt s biskupem krakovským o přednost mezi sufragány hnězdenské arcidiecéze, který papežská kurie nakonec (kolem roku 1228) rozhodla ve Vavřincův neprospěch.\n\nBiskup Vavřinec rovněž vedl spor s olomouckým biskupem Robertem o hranice své diecéze, konkrétně o církevní příslušnost Holasicka (Opavska). Toto území patřilo původně ke Slezsku a bylo výslovně zmíněno v papežské listině z roku 1155 vymezující hranice vratislavské diecéze. Někdy před rokem 1201, snad na počátku 80. let 12. století, Holasicko ovládli Přemyslovci a církevní správu převzal olomoucký biskup. Roku 1229 svolal papež komisi, která měla spor vyřešit; výsledek její práce není konkrétně znám, fakticky však celé Holasicko zůstalo nadále součástí olomoucké diecéze.\n\nBiskup Vavřinec se věnoval institucionální konsolidaci diecéze. Reformoval vratislavskou katedrální kapitulu, která dostala výslovné právo volby biskupa, jakož i ke spravování diecéze po dobu sedisvakance. Byl také stanoven pevný počet členů kapituly. Biskup podporoval zřizování nových kostelů a far (je doloženo mnoho svěcení kostelů, kterým biskup často udílel hmotné zabezpečení ve formě desátků) a pro usnadnění správy rozdělil diecézi na arcijáhenství (archidiakonáty): vedle vratislavského arcijáhenství se roku 1228 zmiňuje arcijáhenství hlohovské a roku 1230 opolské.\n\nVe Vavřincově době a s jeho větším či menším přispěním vznikla i řada dalších církevních institucí: roku 1218 je dosvědčena kolegiátní kapitola v Hlohově (první ve Slezsku). Biskup podporoval církevní řády, které se účastnily kolonizačního procesu. Mezi ně patřili vratislavští augustiniáni–kanovníci, kteří s podporou biskupa a zejména pánů z Pohořelé (de Pogarella) založili roku 1210 proboštství v Kamenci ( \"Kamieniec Ząbkowicki\", \"Kamenz\") a kolem roku 1217 další v Novohradě nad Bobrou ( \"Nowogród Bobrzański\", \"Naumburg am Bober\"), a dále cisterciácký klášter v Jindřichově ( \"Henryków\", \"Heinrichau\", zakládací listina z roku 1222, osazen roku 1227 z Lubuše). Roku 1228 nechal kníže Kazimír I. Opolský přenést rybnický klášter premonstrátek do výhodnější polohy v Černovousech ( \"Czarnowąsy\", \"Czarnowanz\"). Roku 1226 uvedl biskup Vavřinec do Slezska první žebravý (mendikantský) řád – dominikány k vratislavskému kostelu svatého Vojtěcha, který byl dosud hlavním městským kostelem. Náhradou městu předal kostel svaté Marie Magdaleny.\n\nZ doby biskupa Vavřince také pocházejí první doklady o špitálech ve Slezsku. Prvním z nich je roku 1214 zmiňovaný špitál svatého Kříže ve Vratislavi, založený patrně samostatnými měšťany, ale roku 1221 biskupem obdarovaný. Kolem roku 1226 založil v biskupské Nise špitál s konventem rytířského a špitálního řádu strážců Božího hrobu.\nVětší část Vavřincova pontifikátu je zaplněna sporem s knížetem Jindřichem Bradatým o právní postavení a majetkové zabezpečení církve. Biskup Vavřinec přísně prosazoval zásady Čtvrtého lateránského koncilu a nárokoval soudní svrchovanost církve a její osvobození od knížecích dávek. Toho se mu sice podařilo roku 1215 docílit u Kazimíra I. Opolského, konflikt s Jindřichem Bradatým – který odmítl aplikovat imunitní privilegium pro polskou církev z roku 1210 – však trval.\n\nDůležitý byl zejména spor o církevní desátky. Spornými otázkami bylo, zda je mají platit rovněž knížata a rytíři, jakož i způsob jejich odevzdávání církvi: světské vrchnosti se považovaly za vlastníky církevních institucí, které založily, a nakládaly s církevními dávkami jako s vlastními příjmy. Hlavní konflikt se rozhořel kolem desátků nových usedlíků (kolonistů). Slezská knížata a jiní feudálové – včetně samotných vratislavských biskupů – lákali k osídlení dosud nezalidněných částí Slezska kolonisty zejména německého, případně románského původu a dřívější biskupové tuto pobídku často podpořili osvobozením od desátků, které muselo platit již usedlé obyvatelstvo. V první polovině 13. století však nabyl tento proces již masového měřítka. Kolonisté odmítali desátky platit: ze svých domovských oblastí byli zvyklí na stav, kdy desátky již prakticky neexistovaly a příjmy kostelů pocházely především z vlastního pozemkového majetku. Církevní instituce ve Slezsku však měly relativně malou pozemkovou držbu a byly z větší části odkázány právě na desátky. Vzrůstající náklady na zřizování nových far, kostelů, klášterů a podobně, tak muselo nést původní slovanské obyvatelstvo, kterého se osvobození netýkala.\nBiskup Vavřinec začal desátky důsledně vymáhat i od německých kolonistů. Tím se však dostal do konfliktu s knížetem (1211), neboť to mařilo jeho kolonizační záměry, a ten si na Vavřincovu aktivitu stěžoval u papeže. Ten biskupa za přílišnou horlivost pokáral a ve spletitém sporu v letech 1217–1233 bylo za zprostředkování papežské kurie a nevelké ochoty obou stran dosaženo kompromisu, podle kterého měli němečtí osadníci namísto naturálního desátku platit jen nižší peněžitou dávku (čtvrt hřivny stříbra z každého lánu). Poplatná byla i knížata a rytířstvo a vybrané desátky museli předávat církvi. Na základě smírčího výroku papežského legáta Viléma z Modeny (1230) získal od knížete alespoň část soudních pravomocí (a souvisejících příjmů) pro vsi a města v majetku církve.\n\nPřes konflikty s německými kolonisty biskup Vavřinec výrazně podporoval kolonizaci církevního majetku, zejména v okolí Nisy a Otmuchova. Tato kolonizace zasahovala do pohraničního hvozdu („preseky“), což vedlo ke konfliktům jak s Jindřichem Bradatým – který si na ochranu pohraničí jakožto kníže činil nárok – tak s Přemyslovci, na jejichž teritoriální nároky biskup narazil při pokusu o kolonizaci okolí dnešních Zlatých Hor s nalezišti zlata. Podporoval rovněž rozvoj měst: před rokem 1223 udělil městská práva Nise, téhož roku také Újezdu ( \"Ujazd\", \"Ujest\") v Opolském knížectví, někdy před svou smrtí též Hlucholazům.\n\nBiskup Vavřinec zemřel 28. června 1232 na svém statku v Příchové ( \"Przychowa\", \"Priechau\", poblíž Stínavy) a byl pochován v klášterním kostele cisterciátů v Lubuši (Lubiąż).\n\n"}
{"id": "551596", "url": "https://cs.wikipedia.org/wiki?curid=551596", "title": "Basel II", "text": "Basel II\n\nBasel II (česky \"Basilej II\") je druhá z Basilejských dohod, které představují doporučení pro bankovní právo a regulaci Basilejského výboru pro bankovní dohled. Byla podepsána v červnu 2004 a označuje se též jako Nová basilejská kapitálová dohoda (\"New Basel Capital Accord – Basel II\").\n\nPokrok v oblasti řízení a měření rizik, vznik nových nástrojů, globalizace finančních trhů a další faktory způsobily, že stávající metodiku propočtu kapitálové přiměřenosti obsaženou v BASEL I bylo nutné upravit, aby přesněji a komplexněji zobrazovala solventnost bank. Od roku 1999 probíhaly první přípravy pro novou basilejskou kapitálovou dohodu. V tomto roce přišel Basilejský výbor pro bankovní dohled (BCBS) s prvním konceptem úprav stávající metodiky kapitálové přiměřenosti. Složitost problému i samotných úprav a rozsah dopadu těchto úprav způsobily, že konečná verze byla prezentována až v roce 2004 s implementací (včetně zavedení do legislativy EU) v roce 2006. \n\nVýchozí legislativa pro tuto problematiku je \"směrnice Evropského parlamentu a Rady 2006/48/ES ze dne 14. června 2006\" o přístupu k činnosti úvěrových institucí a o jejím výkonu, \"směrnice Evropského parlamentu a Rady 2006/49/ES ze dne 14. června 2006\" o kapitálové přiměřenosti investičních podniků a úvěrových institucí a \"směrnice Komise 2007/18/ES ze dne 27. března 2007\" měnící výše uvedené směrnice v oblasti zahrnutí či vyloučení institucí z oblasti působnosti směrnic a zacházení s expozicemi vůči mezinárodním rozvojovým bankám.\n\n\nJak ukazuje tento výčet, předpisy dohody BASEL II se neomezují pouze na formulaci nových povinností ohledně kapitálové přiměřenosti – nýbrž také řeší povinnosti bankovního dohledu a rozsah zveřejňovaných informací bankami. Tyto tři kapitoly dohody BASEL II společně vytvářejí princip tří pilířů:\n\nPilíř I BASEL se zabývá minimálními kapitálovými požadavky. Obecný vzorec základního vztahu kapitálové přiměřenosti BASEL II při porovnání s BASEL I z roku 1996 zůstává téměř nezměněný:\n\nformula_1\n\nSložky regulatorního kapitálu jsou v čitateli stejné jako v BASEL I, KP jsou kapitálové požadavky k úvěrovému riziku stanovená nyní propracovanějším způsobem, KP jsou kapitálové požadavky k tržnímu riziku počítané stejně jako v BASEL I a KP jsou kapitálové požadavky k operačnímu riziku. \n\nZměny BASEL II lze tedy shrnout do těchto bodů:\n\nZásadní změnu lze tedy nalézt v přístupu k úvěrovému riziku bankovního portfolia, která spočívá v tom, že se přechází od hrubého stanovení rizikových vah jednotlivých položek aktiv pomocí stanovení obecného charakteru dlužníka a zavádí se přesnější vyjádření úvěrového rizika na základě individuální bonity jednotlivých subjektů.\n\nBASEL II umožňuje stanovit kapitálové požadavky k úvěrovému riziku bankovního portfolia pomocí standardizované metody nebo použít interní rating klienta (tzv. Internal Ratings-Based Approach – IRB přístup), a to buď v základní nebo pokročilé podobě. \nKapitálové požadavky k tržnímu riziku obchodního portfolia se dle BASEL II (stejně jako dle BASEL I) stanoví buď pomocí standardizované metody nebo pomocí interních modelů – tzv. metoda Value at risk.\n\nV BASEL II nově zavedené požadované kapitálové požadavky k operačnímu riziku se stanoví pomocí základního přístupu (Basic Indicator Approach – přístup BIA) nebo přes standardizovaný přístup (Standardised Approach) či pomocí alternativního standardizovaného přístupu (Alternative Standardised Approach – přístup ASA) či využitím pokročilých přístupů (Advanced Measurement Approach – přístup AMA).\n\nTento pilíř definuje práva a povinnosti národních orgánů pro bankovní dohled. Orgán pro bankovní dohled je vybaven množstvím informačních práv, regulačních a sankčních pravomocí. Jedním z nejdůležitějších úkolů bankovního dohledu je kontrola spolehlivosti a budoucí účinnosti interních bankovních metod měření rizika. Dále se orgán pro bankovní dohled snaží podněcovat banky ke zdokonalování těchto metod a technik v rámci měření, řízeni a monitoringu rizika. Orgán pro bankovní dohled by však neměl fungovat jen jako dohlížitel, ale měl by také na základě dialogu s bankami jim aktivně pomáhat při vytváření odpovídajících technik řízení rizik. \n\nBasilejský výbor pro bankovní dohled pro dohled identifikuje čtyři klíčové postupy, na kterých by měl být efektivní proces založen:\n\nZ předchozích postupů lze též vyvodit, že orgán bankovního dohledu má právo požadovat kapitálový požadavek vyšší, než činí propočet banky, dojde li orgán pro bankovní dohled k názoru, že kapitálový požadavek neodpovídá jejímu rizikovému profilu. Limit kapitálové přiměřenosti 8% zůstává nadále absolutním minimem. V závislosti na rizikovém profilu banky by se však kapitálová přiměřenost měla pohybovat v určité výši nad 8 %.\n\nTržní disciplínou se rozumí zveřejňování relevantních ukazatelů rizik. Každá banka je povinna informovat a dokumentovat, jak měří své riziko, jak její rizikový profil detailně vypadá a kolik vlastního kapitálu v poměru k přijatým rizikům drží. Význam těchto informací roste s rozsáhlejším využíváním vlastních rizikových parametrů a modelů při stanovení adekvátního kapitálu. Tento pilíř BASEL II logicky doplňuje ostatní dva. Uveřejňované informace jsou však důležité nejen pro orgán pro bankovní dohled, ale také pro ostatní účastníky trhu, aby získali lepší přehled o rizikovém profilu banky, což zároveň vytváří tlak na disciplinované chování bank.\n\n\n\n"}
{"id": "551598", "url": "https://cs.wikipedia.org/wiki?curid=551598", "title": "Seznam představitelů Kyrgyzstánu", "text": "Seznam představitelů Kyrgyzstánu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "551599", "url": "https://cs.wikipedia.org/wiki?curid=551599", "title": "Daxová", "text": "Daxová\n\n„Daxová“ (v originále „Dax“) je v pořadí osmá epizoda první sezóny seriálu \"\".\n\nPoručík Jadzia Dax se vrací do své kajuty, když je napadena skupinou cizinců. Doktor Bashir je svědkem pokusu o únos a podaří se mu upozornit komandéra Siska, že byli napadeni a Dax unesena. Únosci se dostanou na svou loď a téměř uniknou, ale posádce stanice se podaří včas opravit sabotovaný vlečný paprsek.\n\nZpátky na stanici obviní jeden z únosců, Ilon Tandro, význačná vojenská osobnost na planetě Klaestron IV, symbionta Daxe, kterého dříve hostil Curzon, z vraždy svého otce a chce za to potrestat Jadzii. Jeho tvrzení se opírá o fakt, že během občanské války informovala kódovaná zpráva protistranu o pozici Tandrova otce. A z lidí, kteří tuto pozici znali, byl Curzon Dax jediný, kdo neměl alibi.\n\nTandro se snaží využít smlouvy mezi Federaci a Klaestronem, která umožňuje vydávání zločinců, a přesvědčit Siska, aby mu vydal Dax. Ale Sisko a major Kira tvrdí, že jelikož stanice vlastně patří Bajoranům, uplatní se bajorská jurisdikce. Jelikož neexistuje žádná formální smlouva mezi Bajorem a Klaestronem, Bajorané požadují arbitrážní slyšení. Během něj Sisko tvrdí, že Jadzia a Curzon jsou dvě jiné osoby. Arbitr navrhuje oddělit symbionta Daxe, ale Bashir vysvětlí, že 93 hodin po spojení je hostitel na symbiontu biologicky závislý a oddělení by Jadzii zabilo.\n\nZatímco slyšení pokračuje, Odo navštíví Ilonovu matku, Eninu. Ta mu vysvětlí, že Ilon se stal posedlý nalezením zrádce svého otce, generála Ardelona Tandra. Jeho vražda dodala jeho lidem sílu zvítězit a od té doby je národním hrdinou. Enina zároveň tvrdí, že Curzon zrádcem není.\n\nOsud Dax je stále nejasný, Siskovi se podaří prokázat, že Curzon a Jadzia jsou odlišné bytosti, ovšem Tandro tvrdí, že nemožnost potrestat symbionta za činy v předchozích životech by umožnila provést dokonalý zločin. Jadzia se staví k celé věci netečně. Sisko obdrží zprávu od Oda, že objevil důkazy milostné zápletky mezi Curzonem a Eninou, což může být motivem vraždy.\n\nEnina Odovi přizná milostný poměr a vysvětlí, že její manžel nebyl ve svém životě takovým hrdinou, jakým se stal po smrti. Říká, že Ardelon už navždy zůstane hrdinou, ale její místo v dějinách je třeba změnit. Odo doprovodí Eninu na slyšení, kde vysvětlí, že v době vraždy byl Curzon v její posteli. Arbitr sdělí Ilonovi, že by měl přezkoumat svůj důkazní materiál a slyšení ukončí. Mezi čtyřma očima sdělí Enina Jadzii, že její muž byl tím, kdo poslal zprávu a chtěl zradit vlastní lidi a „za odměnu“ ho protistrana zabila.\n\n"}
{"id": "551602", "url": "https://cs.wikipedia.org/wiki?curid=551602", "title": "1960 ve filmu", "text": "1960 ve filmu\n\n\n\n\n\n\n"}
{"id": "551608", "url": "https://cs.wikipedia.org/wiki?curid=551608", "title": "Pasažér (Star Trek: Stanice Deep Space Nine)", "text": "Pasažér (Star Trek: Stanice Deep Space Nine)\n\n„Pasažér“ (v originále „The Passenger“) je v pořadí devátá epizoda první sezóny seriálu \"\".\n\nMajor Kira Nerys a doktor Julian Bashir odpoví na nouzové volání kobliadské nákladní lodi, kde naleznou bezpečnostní důstojnici Ty Kajadu a jejího vězně Rao Vantiku. Kajada jim tvrdí, že Vantika způsobil na lodi požár, aby mohl uniknout. Vantika zemře a Bashir a Kira vezmou Kajadu na stanici Deep Space Nine. Kajada tvrdí, že Vantika je stále naživu, už mnohokrát v minulosti předstíral smrt a ona strávila celý svůj dospělý život snahou o jeho dopadení.\n\nBashir a Dax dojdou k závěru, že Vantikovo vědomí se může skrývat v mozku Kajady, aniž o tom ví. Vantika se skutečně zmocní jiného těla a kontaktuje Quarka, aby sehnal žoldáky, kteří by přepadli blížící se transport deuridia, látky, kterou Kobliadé používají k prodloužení délky života. Později, když má Quark schůzku s žoldáky, jsou přerušeni Kajadou, která poslouchala na horním podlaží Quarkova baru.\n\nNa ošetřovně Kajada vysvětluje, že ji dolů strčil Vantika. Dax najde pod Vantikovými nehty zařízení, které použil k přenosu svého vědomí do někoho jiného a testuje Kajadu, zda nese stopy použití zařízení. Mezitím se Quark se žoldáky setká s Vantikou, který obývá Bashirovo tělo.\n\nVantikovi a žoldákům se podaří zmocnit transportu deuridia, loď je však zachycena vlečným paprskem stanice. Vantika vyhrožuje, že zničí loď i Bashirovo tělo. Jeden ze žoldáků protestuje proti takovému plánu a Vantika ho zastřelí. Jadzii se podaří narušit Vantikovu kontrolu nad Bashirovým tělem na tak dlouho, že zmatený Bashir vypne lodní štíty a je transportován na ošetřovnu. Jakmile je Vantikovo vědomí odstraněno z Bashirova mozku, Kajada se ho konečně jednou provždy zbaví.\n\n"}
{"id": "551611", "url": "https://cs.wikipedia.org/wiki?curid=551611", "title": "Postupujte k domovu", "text": "Postupujte k domovu\n\n„Postupujte k domovu“ (v originále „Move Along Home“) je v pořadí desátá epizoda první sezóny seriálu \"\".\n\nPosádka stanice Deep Space Nine uskuteční první kontakt s druhem Wadiů, kteří pochází z kvadrantu gama. Nicméně Wadiové nemají zájem o formality a zamíří rovnou do Quarkova baru. Quark je nejprve považuje za potenciální zdroj zisku, ale když se během chvilky naučí dabo a pořád vyhrávají, nařídí jedné z dabo dívek podvádět. Wadiové to odhalí a donutí Quarka zahrát si „čestnou hru“ s názvem „chula“.\n\nNajednou se komandér Sisko, doktor Bashir, major Kira a poručík Dax přesunou do jakéhosi abstraktního světa. Objeví se jeden z Wadiů a povzbuzuje je „Postupujte, postupuje k domovu“. Spolu s tím, jak Quark hraje, posádka musí řešit hádanky. A když Odo zjistí, že nejsou na stanici k nalezení, Quark si uvědomí, že se stali součástí jeho hry. Později během hry je Bashirova figura přenesena na jiné místo hry a on zmizí. Quark si poté musí vybrat, zda půjde kratší a obtížnější cestou, nebo delší, která je snadnější pro jeho zbývající hráče. Vybere si kratší cestu a když Odo protestuje, vysvětlí mu, že kvůli možnými rizikům je lepší dostat figury domů co nejrychleji. Ale když si pak hodí kostkou, musí jednu figuru obětovat.\n\nQuark prosí Wadie, aby ho nenutili si vybrat a oni zvolí náhodně. Sisko, Kira a Dax se přesunou do jeskyně za probíhajícího zemětřesení a Dax se zachytí noha mezi kameny. Říká Siskovi, aby ji tam nechali, ale jemu se společně s Kirou podaří Jadzii vyprostit. Nakonec ale všichni tři spadnou do propasti a následně se objeví u Quarka v baru. Quark je nadšený a chce si vybrat výhru, Wadiové mu ale vysvětlí, že prohrál. A také že posádka nikdy nebyla ve skutečném nebezpečí. Wadiové pak stanici opustí.\n\n"}
{"id": "551614", "url": "https://cs.wikipedia.org/wiki?curid=551614", "title": "Nagus", "text": "Nagus\n\n„Nagus“ (v originále „The Nagus“) je v pořadí jedenáctá epizoda první sezóny seriálu \"\".\n\nNa stanici Deep Space Nine přijíždí velký nagus Zek, hlava Ferengské aliance. Má jistý zájem o Quarka, ale není jasné proč. Požádá Quarka o využití jeho baru pro konferenci, kde oznámí, že Quark bude jeho následovníkem. Nagus poté umírá a překvapený Quark se ujímá jeho funkce.\n\nDělá mu problémy přizpůsobit se nové roli, ale mezi ferengskými obchodníky se stane oblíbeným, protože rozdává lukrativní obchodní příležitosti. Zekův syn Krax a Quarkův bratr Rom se pokusí nového naguse zabít, ale zastaví je náhle opět živý Zek. Vysvětlí, že Quarkovo jmenování byl test, jak by Krax obstál v Zekově nepřítomnosti, a pokárá ho, že strašlivě selhal. Quark děkuje Romovi, že přišel na to pokusit se ho zabít.\n\nMezitím se komandér Sisko snaží smířit s přátelstvím mezi Jakem a Romovým synem Nogem. Problém se zdá být vyřešen, když Rom zakáže Nogovi chodit do školy. Oba kluci ale spolu tráví stále více volného času. Jake vysvětlí otci, že to, co dělají, je „soukromé“. Nakonec Sisko zjistí, že není důvod k obavám, protože Jake učí Noga číst.\n\n"}
{"id": "551615", "url": "https://cs.wikipedia.org/wiki?curid=551615", "title": "Max Pechstein", "text": "Max Pechstein\n\nMax Pechstein (31. prosince 1881 Zwickau – 19. června 1955 Mnichov) byl německý malíř a grafik. Od roku 1906 byl členem expresionistické umělecké skupiny Die Brücke, byl jediný z uměleckého okruhu této skupiny, který měl formální malířské vzdělání. Po krizi v Berlínské secesi stál u zrodu Nové secese. Udržoval kontakty s umělci skupiny Der Blaue Reiter.\n\nKromě silného expresionistického vlivu se také za svého mládí ve Francii seznámil s fauvismem. V jeho umění se objevoval také vliv primitivismu, nakonec podnikl výpravu do oblasti Oceánie, kde mohl studovat primitivní kmeny. Od nacistů se mu dostalo označení zvrhlý umělec. \n\nV roce 1945 se stal profesorem na Universität der Künste v Berlíně. V roce 1952 získal Velkokříž Záslužného řádu Spolkové republiky. Krátce před svou smrtí se účastnil výstavy documenta I v Kasselu.\n\nPohřben je na hřbitově \"Schmargendorf\". Hrob je od roku 1980 označen jako jeden z čestných hrobů města Berlína (\"Ehrengrab der Stadt Berlin\").\n\n"}
{"id": "551618", "url": "https://cs.wikipedia.org/wiki?curid=551618", "title": "Uostadvarský maják", "text": "Uostadvarský maják\n\nUostadvarský maják (litevsky \"Uostadvario švyturys\") je maják na levém břehu Atmaty (delta Němenu), litevská národní technická historická památka na území vsi Uostadvaris, v její nejzápadnější části, mezi přístavem a přečerpávací stanicí (viz článek Uostadvaris). Maják je cihlová stavba ve tvaru pravidelného osmibokého hranolu, jeho hrany jsou ozdobeny glazurovanými cihlami zelené barvy, byl postaven v letech 1873–1876. Uvnitř je točité cihlobetonové schodiště, které vede do místnosti svítilny, ze které je východ na vnější plošinu rozhledny. Výška je 18 m. Maják je chodbou napřímo spojen s obytným domem obsluhy majáku (dnes průvodce muzea majáku). V současné době se maják k původnímu účelu již nevyužívá, slouží jako rozhledna.\n\nV roce 2003 Litevská pošta vydala poštovní známku s ilustrací majáku v pohledu od přístavu. Obrázek známky je dostupný pouze na litevské verzi wikipedie ().\n"}
{"id": "551626", "url": "https://cs.wikipedia.org/wiki?curid=551626", "title": "Igor Pavlov", "text": "Igor Pavlov\n\nIgor Vladimirovič Pavlov ( ) (* 18. července 1979, Moskva) je ruský atlet, halový mistr světa a halový mistr Evropy ve skoku o tyči.\n\nV roce 2003 získal stříbrnou medaili na světové letní univerziádě v jihokorejském Tegu. Na letních olympijských hrách v Athénách 2004 skončil ve finále těsně pod stupni vítězů, na čtvrtém místě (580 cm). Čtvrtý skončil také na mistrovství světa v Helsinkách 2005 a v Ósace 2007. Na letní olympiádě v Pekingu 2008 obsadil deváté místo. V roce 2009 neprošel na mistrovství světa v Berlíně sítem kvalifikace.\n\nNejvětší úspěchy zaznamenal pod střechou. V roce 2004 získal na halovém MS v Budapešti zlatou medaili, když ve finále jako jediný překonal 580 cm . Stříbro tehdy získal český tyčkař Adam Ptáček. O rok později se stal v Madridu halovým mistrem Evropy. K titulu mu dopomohl nový osobní rekord 590 cm. Druhý Denis Jurčenko z Ukrajiny překonal o 5 cm méně. \n\n"}
{"id": "551642", "url": "https://cs.wikipedia.org/wiki?curid=551642", "title": "Mistrovství světa juniorů v ledním hokeji 2011", "text": "Mistrovství světa juniorů v ledním hokeji 2011\n\nMistrovství světa juniorů v ledním hokeji 2011 se konalo od 26. prosince 2010 do 5. ledna 2011 v americkém Buffalu.\n\nVe dvou základních skupinách hrálo vždy pět týmů každý s každým. Vítězství se počítalo za tři body, v případě nerozhodného výsledku si oba týmy připsaly bod a následovalo 5 min. prodloužení a samostatné nájezdy. Tato kritéria rozhodovala o držiteli bonusového bodu.\n\nVítězové základních skupin postoupily přímo do semifinále, druhý a třetí tým ze skupiny sehrály čtvrtfinálový zápas. Čtvrté a páté týmy z obou skupin se utkají ve skupině o udržení, ze které sestoupí dva týmy. Také se hrály zápasy o páté a třetí místo, ve kterých se střetli poražení z play-off.\n\nV play-off se v případě nerozhodného výsledku prodlužovalo na deset minut, případně následovala trestná střílení.\n\n\n\"Poznámka:\" Zápasy Norsko 0:2 Česko \"a\" Slovensko 2:1 pr. Německo \"se započítávaly ze základní skupiny.\"\n\n\nSkupina A se hrála od 13. do 19. prosince 2010 v Babrujsku v Bělorusku, skupina B od 12. do 18. prosince 2010 v Bledu ve Slovinsku.\n\nSkupina A se hrála od 13. do 19. prosince 2010 v Tallinnu v Estonsku, skupina B ve stejných dnech v Miercureji Ciuci v Rumunsku.\n\nTurnaj se hrál od 9. do 18. ledna 2011 v Naucalpanu a Ciudad de México v Mexiku. První dva týmy postoupily do divize II.\n\n"}
{"id": "551658", "url": "https://cs.wikipedia.org/wiki?curid=551658", "title": "Sean Combs", "text": "Sean Combs\n\nSean John Combs (* 4. listopadu 1969,Harlem, New York, USA) spíše známý jako Puff Daddy, P. Diddy nebo v současnosti jen Diddy je americký rapper, tanečník, herec, hudební producent a zakladatel módní značky \"Sean John\". Je trojnásobným držitelem hudební ceny Grammy.\n\nVlastní obchodní společnost \"Bad Boy Entertainment Worldwide\", která spravuje nahrávací společnost Bad Boy Records, módní značku oblečení \"Sean John\", filmovou, produkční společnost \"Sean by Sean Combs\" a dvě restaurace. Dle časopisu Forbes jeho jmění v roce 2015 činilo 735 milionů amerických dolarů. Tím je nejbohatším hip-hopovým umělcem.\n\nSean Combs se narodil v roce 1969 v newyorském Harlemu. Jeho rodiči jsou Melvin a Janice Combs. Jeho otec byl zavražděn na Manhattanu, když byl Sean ještě malý. Údajně Melvin Combs pracoval pro mafiánského drogového bosse Franka Lucase.\nNa střední hrál Sean americký fotbal, s týmem vyhrál středoškolskou divizi v roce 1986, o rok později odmaturoval. Poté byl přijat na \"Howard University\" v D.C., kde pořádal skvělé párty, čímž po škole proslul. V stejnou dobu začal pracovat u Uptown Records, což ho velmi časově vytěžovalo. Po dvou letech byl vyloučen z univerzity a poté se začal naplno věnovat své práci, povýšil na manažera. Během této doby přijal do firmy skupinu Jodeci a zpěvačku Mary J. Blige.\n\nV roce 1991 zařizoval koncert rappera Heavy D na newyorské škole, který měl následovat po dobročinném zápasu v basketbalu, s výtěžkem pro nemocné chorobou AIDS. Ovšem do prodeje se dostal dvojnásobný počet lístků než bylo míst, aby organizátoři zadrželi lidi venku, uzamkli dveře a zatarasili je stoly. V davu, který se snažil dostat na koncert, bylo ušlapáno devět lidí. V roce 1999 soud označil Seana Combse spoluviníkem onoho incidentu a byl odsouzen k vyplacení odškodnění.\n\nRoku 1993 byl Sean Combs vyhozen z Uptown Records, ale ihned poté založil vlastní label nazvaný Bad Boy Records, pod který upsal doposud neznámé rappery The Notorious B.I.G. a Craig Macka, spolu vydali demo - Big Mack. Roku 1994 vydal The Notorious B.I.G. desku Ready to Die, která zaznamenala neuvěřitelný úspěch a proslavila i Bad Boy Records. Poté Sean Combs upsal pod Bad Boy Records zpěvačku Faith Evans, skupinu 112 a další. Dále produkoval písně pro zpěváky a zpěvačky, jako jsou: Usher, Mary J. Blige, Boyz II Men, Mariah Carey nebo Aretha Franklin. Po úspěchu svých písní vytvořil producentský tým The Hitmen. Label Bad Boy Records byl v devadesátých letech 20. století protiváhou k 'west-coast' labelu Death Row Records, s kterým vedli spor, který vyústil v zavraždění The Notorious B.I.G..\n\nV roce 1997 vydal Sean Combs pod pseudonymem Puff Daddy svůj první singl \"Can't Nobody Hold Me Down\" (ft. Mase), který se udržel šest týdnů na prvním místě žebříčku Billboard Hot 100. Poté vydal své debutové album \"No Way Out\", které získalo cenu Grammy. Album debutovalo na první pozici žebříčků Billboard 200, US Top R&B/Hip-Hop Albums, a také na Canadian Albums Chart. Bylo také komerčně velmi úspěšné v USA se stalo 7x platinové, v Kanadě 6x platinové a ve Spojeném království zlaté. Mimo již zmíněného hitu album obsahovalo další singl, který se umístil na prvním místě žebříčku Billboard Hot 100, a to \"I'll Be Missing You\" (ft. Faith Evans a 112), píseň byla věnována památce zesnulého The Notorious B.I.G., také zaznamenala celosvětový úspěch a v USA se stala 3x platinovou. Další dvě velmi úspěšné písně z alba jsou \"It's All About the Benjamins (Remix)\" (ft. The Notorious B.I.G., Lil Kim, & The L.O.X.) a \"Been Around the World\" (ft. The Notorious B.I.G. a Mase), obě se umístily na druhé příčce žebříčku Billboard Hot 100. Posledním úspěšným singlem z alba byla píseň \"Victory\" (ft. The Notorious B.I.G. a Busta Rhymes).\n\nO dva roky později vydal své druhé album nazvané \"Forever\", kterým zaznamená svůj největší úspěch především v Kanadě. Avšak i v USA bylo album úspěšné, debutovalo na druhé příčce žebříčku Billboard 200 a na první pozici US Top R&B/Hip-Hop Albums. Album se stalo platinovým. Velmi úspěšným singlem byla píseň \"Satisfy You\" (ft. R. Kelly), ta se umístila na druhé příčce žebříčku Billboard Hot 100 a zaznamenala úspěch i ve Spojeném království. Za zmínku stojí i další singl \"Best Friend\" (ft. Mario Winans).\n\nRoku 2001, po obvinění z držení zbraně a braní úplatků, si Sean Combs změnil pseudonym na P. Diddy, tím se snažil pozměnit svou image, ale brzy poté byl zatknut za jízdu bez platného řidičského průkazu. V té době mělo vyjít gospel album \"Thank You\", ale v souvislosti se špatnou publicitou nikdy nebylo vydáno. Poté začal spolupracoval s hvězdami jiných žánrů jako jsou David Bowie a Britney Spears.\n\nV roce 2001 také vydal své třetí album, kterým je \"The Saga Continues\", na kterém s Diddym spolupracuje celá \"Bad Boy rodina\", album se stalo platinovým. Jako předchozí debutovalo na druhé příčce žebříčku Billboard 200. Jediným úspěšnějším singlem z albaje \"Bad Boy hymna\" \"Bad Boy for Life\" (ft. Black Rob a Mark Curry), která se umístila na 33. příčce žebříčku Billboard Hot 100.\n\nV květnu 2002 vydal kompilační remixové album nazvané \"We Invented the Remix\". Tato kompilace pro Diddyho znamenala návrat na vrchol hitparády Billboard 200, a to poprvé po pěti letech od vydání alba \"No Way Out\". Kompilace se prodalo přes milion kusů v USA, a tak získala ocenění platinová deska od společnosti RIAA. Z této kompilace pochází velmi úspěšné singly \"I Need a Girl (Part One)\" (ft. Usher a Loon) a \"I Need a Girl (Part Two)\" (ft. Ginuwine, Loon a Mario Winans). Dalším úspěšným singlem byla píseň \"No More Drama (Remix)\" (ft. Mary J. Blige).\n\nV roce 2002 spustil svou vlastní reality show na MTV nazvanou \"Making the Band 2\", šlo o sequel k předchozí řadě show. Dalšími reality show na MTV, které vedl byly \"P. Diddy's Starmaker\" a \"I Want to Work for Diddy\".\n\nRok 2005 byl opět rokem změny jména, tentokrát na Diddy. Tato změna znamenala právní problém s anglickým umělcem, který si říká stejně. Na Seanu Combsovi vysoudil přes sto tisíc liber a proto je Combsův pseudonym pro Anglii stále P. Diddy. Ve stejném roce podstoupil svůj label hudebnímu gigantu Universal Music Group. Časopisem Time byl jmenován \"jedním z nejvlivnějších lidí roku 2005\".\n\nPo pěti letech vydal své čtvrté studiové album nazvané \"Press Play\", s kterým mu pomohla spousta hvězd z branže, jako jsou: Jamie Foxx, Nicole Scherzinger, Christina Aguilera nebo Fergie. Na některých písních z alba Diddy inklinuje ke zpěvu, namísto rapu. Album znovu debutovalo na prvním místě žebříčků Billboard 200 a US Top R&B/Hip-Hop Albums. Alba se v USA prodalo okolo 700 000 kusů, a tak získalo \"jen\" ocenění zlatá deska. Obsahuje velmi úspěšné singly \"Come to Me\" (ft. Nicole Scherzinger) a \"Last Night\" (ft. Keyshia Cole).\n\nRoku 2009 začal propagovat své nadcházející album \"Last Train to Paris\", které je prvním počinem jeho nové skupiny Diddy-Dirty Money, kterou tvoří Diddy a zpěvačky Dawn Richard a Kalenna. Album je v žánru pop až dance-pop, ale s prvky Hip hopu a R&B. Album bylo vydáno v prosince 2010 a debutovalo na sedmé příčce žebříčku Billboard 200 s 101 000 prodanými kusy v první týden prodeje v USA. Úspěšnějšími singly z alba jsou písně \"Hello Good Morning\" (ft. T.I.) a především \"Coming Home\" (ft. Skylar Grey).\n\nV roce 2010 se mluvilo o tom, že také založil duo Bugatti Boyz, které mimo něj měl tvořit rapper Rick Ross. Duo však dosud nevydalo, žádný singl ani album.\n\nV únoru 2014 oznámil, že pod pseudonymem Puff Daddy vydá nové album s názvem \"MMM (Money Making Mitch)\". V únoru vydal singl \"Big Homie\" (ft. Rick Ross a French Montana). V červnu vydal druhý singl \"I Want The Love\" (ft. Meek Mill). ani jeden ze singlů v hitparádách neuspěl. Album dlouho nemělo stanovené datum vydání, nakonec Combs v květnu 2015 přes Instagram uveřejnil, že album bude vydáno 29. června 2015. Avšak termín nebyl dodržen, a projekt \"MMM (Money Making Mitch)\" byl vydán zdarma ke stažení 4. listopadu 2015 jako mixtape. Ani jeden ze zmíněných singlů na konečné mixtape nebyl. Mixtape byl vydán jako album 18. prosince 2015 na ITunes.\n\nV srpnu 2014 společně s DJ Guyem Gerberem vydali zdarma ke stažení společný projekt s názvem \"11 11\". Projekt je nahrán v žánru EDM.\n\n\n\n\n\n"}
{"id": "551667", "url": "https://cs.wikipedia.org/wiki?curid=551667", "title": "Ferrari 250 GTO", "text": "Ferrari 250 GTO\n\nFerrari 250 GTO je italský GT automobil vyráběný v letech 1962–64 kvůli homologaci pro FIA kategorii Group 3 Grand Touring Car. Název je odvozen z objemu každého válce, GTO znamená \"Gran Turismo Omologato\" (italsky „homologovaný pro GT“).\nNový vůz stál v USA 18 000 $ a kupující musel být osobně schválen Enzo Ferrarim a Luigi Chinnettim, dealerem pro Severní Ameriku.\nV letech 1962/63 bylo vyrobeno 36 aut a v roce 1964 byly vyrobeny 3 automobily s pozměněným designem. Celkem jich bylo vyrobeno 39. Ferrari 250 GTO bylo zvoleno časopisem Sports Car International nejlepším sportovním autem všech dob. Také bylo časopisem Motor Trend Classic zvoleno nejlepším Ferrari všech dob.\n\nFerrari 250 GTO bylo navrženo pro závody GT. Jeho základem je Ferrari 250 GT SWB. Giotto Bizzarrini, hlavní inženýr, do auta nainstaloval motor V12 o objemu 3,0 l z Ferrari 250 Testa Rossa. Na karoserii spolupracovali Giotto Bizzarrini a Sergio Scaglietti. Po odchodu Giotta Bizzarriniho z Ferrari v roce 1961 na autě pracoval Mauro Forghieri.\n\n"}
{"id": "551670", "url": "https://cs.wikipedia.org/wiki?curid=551670", "title": "Hlavičkový soubor", "text": "Hlavičkový soubor\n\nHlavičkový soubor ( ) je v informatice speciální soubor, který se používá v některých programovacích jazycích (např. C a C++). Umožňuje vyčlenit některé části zdrojového kódu programu do zvláštních souborů, které lze opakovaně používat. Standardní knihovna jazyka C a standardní knihovna jazyka C++ tradičně deklarují své funkce v hlavičkových souborech.\n\nNovější kompilované jazyky (jako Java nebo C#) nepoužívají dopředné deklarace. Místo toho jsou identifikátory automaticky rozpoznány ze zdrojových kódů a čteny přímo ze symbolů dynamických knihoven, což znamená, že hlavičkové soubory nejsou potřeba.\n\nHlavičkové soubory běžně obsahují dopředné deklarace tříd, funkcí, proměnných a jiných identifikátorů. Programátor, který potřebuje deklarovat typový identifikátor ve více než jednom zdrojovém souboru, může identifikátor umístit do hlavičkového souboru. Na soubor je pak možné se odkazovat ze zdrojových souborů pomocí direktivy preprocesoru (codice_1).\n\nNejmodernější programovací jazyky umožňují rozdělit programy do menších částí (jako jsou třídy a metody) a ty rozdělit do více překladových úloh (typicky ve formě zdrojových souborů), které lze poté kompilovat odděleně. Jakmile je potřeba použít metodu na jiném místě, než kde je definována, musí existovat způsob, jak se na ni odkázat. Například funkce definovaná tímto způsobem v jednom zdrojovém souboru:\n\nmůže být deklarována (jako prototyp funkce) a následně použita v druhém zdrojovém souboru následovně:\n\nNevýhodou tohoto postupu je, že prototyp funkce musí být přítomen ve všech souborech, které funkci používají. Další nevýhodu představuje fakt, že pokud dojde ke změně typu návratové hodnoty nebo argumentů dané funkce, musí být všechny prototypy funkce také upraveny. \n\nTento postup lze automatizovat použitím preprocesoru jazyka C, takže při použití prototypu je vždy použit ten nejnovější. Například v následujícím kódu je ve zvláštním souboru deklarována funkce (kompilátor nevyužívá názvy parametrů, ty jsou ale užitečné pro programátora):\n\nTento soubor používá tzv. include guard, aby se zabránilo vícenásobné definici stejné funkce. Následující kód ukazuje, jak se hlavičkové soubory používají:\n\nVždy když je tento kód zkompilován, dojde k vložení aktuálních prototypů funkcí, které jsou deklarovány v add.h. Tím se zabrání vzniku potenciálních kritických chyb.\n\nAby nebylo nutné ve zdrojovém kódu vždy uvádět celou cestu k hlavičkovému souboru, lze překladači sdělit, že se nacházejí na standardním umístění. V tom případě je nutné uzavřít jméno souboru do znaků menší codice_2 a větší codice_3 a použít relativní cestu ke standardnímu umístění:\n\nPokud chceme použít vlastní hlavičkové soubory, uzavírá se jméno souboru do uvozovek a relativní cesta se vztahuje k aktuálním adresáři:\n\nHlavičkové soubory jsou v unixových systémech umístěny podle standardu FHS v adresáři codice_4. \n\nV Linuxu a některých dalších systémech mohou být hlavičkové soubory i v codice_5. V případě stejně pojmenovaných hlavičkových souborů v codice_5 a codice_4 se použije hlavičkový soubor v codice_5. V adresáři codice_5 je zpravidla umístěno jen několik málo hlavičkových souborů, které překrývají jinou verzi téhož hlavičkového souboru ze základní instalace systému umístěné v codice_4.\n\nHlavičkové soubory jsou umístěny v adresáři, kde je nainstalováno Microsoft Windows SDK. Případně mohou být součástí instalace vývojového prostředí (například Microsoft Visual Studio). \n\nPředkompilované hlavičky ( ) jsou technika, kterou používají některé překladače jazyků C a C++, aby snížily čas potřebný ke kompilaci, jelikož hlavičkové soubory mohou obsahovat velké množství zdrojového kódu (například hlavičkový soubor codice_11). Výsledkem kompilace hlavičkových souborů jsou většinou soubory s příponou .pch nebo .gch.\n\nPodobnou funkci zastávají prefixové hlavičky, které jsou většinou také předkompilovány a jsou připojeny ke všem zdrojovým souborům bez nutnosti explicitní deklarace.\n\nMáme hlavičkový soubor header.hpp psaný v jazyce C++:\nA ten je inkludován souborem source.cpp:\nPři prvním překladu souboru source.cpp jsou vytvořeny a uloženy do souboru codice_12 předkompilované hlavičky. Při dalším spuštění kompilátoru již nedochází k novému zkompilování codice_13, namísto toho je použit přímo codice_12.\n\nNěkteré novější programovací jazyky (jako Java) používají místo hlavičkových souborů systém jmenných schémat, které překladači dovolují najít zdrojové soubory asociované s implementací rozhraní a tříd. V tomto případě je ovšem omezena svoboda při pojmenovávání souborů. Tyto jazyky uchovávají informace o funkcích v object kódu a dovolují tak linkeru ověřit, že jsou funkce použity korektně.\n\nCOBOL a RPG IV používají způsob inkludování souborů nazývaný copybook. Copybook je vložen do zdrojového souboru podobným způsobem jako hlavičkový soubor a navíc umožňuje nahrazení určitého textu uvnitř něho jiným textem. COBOL používá pro připojení klíčové slovo codice_15 a pro nahrazení klauzuli codice_16.\n\n\n"}
{"id": "551679", "url": "https://cs.wikipedia.org/wiki?curid=551679", "title": "Mnohonásobný buffering", "text": "Mnohonásobný buffering\n\nMnohonásobný buffering je termín, v informatice označující použití celkově více než jedné vyrovnávací paměti (bufferu) pro držení bloku dat tak, aby \"čtecí\" zařízení tento blok vidělo jako kompletní celek, a než se vytvoří další kompletní celek (který nahradí ten minulý), čtecí zařízení vidí pouze jeho starší – poslední – kompletní verzi, ne jako průběžně se aktualizující data \"zapisovačem\". Nejčastěji se používá v počítačové grafice, ale jeho použití není výjimkou ani v jiných odvětvích informatiky. Používá se vždy tam, kde potřebujeme mít data poskládána jako celky, ne jako kus novější a kus starší verze.\n\nNejlepší bude vysvětlit princip mnohonásobného bufferingu v praxi:\n\n\"Programátor vytváří svůj program, který využívá grafického prostředí. Bude to nějaký jednoduchý program, protože programátor toho zatím moc neumí. Když program doprogramuje, spustí ho. V tom se podiví - jeho program funguje, ale obrazovka nějak nepříjemně pořád problikává. Zároveň se mu zdá, že horní část obrazu je nějak \"posunutá\" na jednu stranu a dolní část na druhou. Programátor je zklamaný, a tak tento problém hledá na internetu. Řešení najde právě v použití několikanásobného bufferingu.\"\n\nTedy grafická karta standardně vykresluje obraz přímo na monitor, bez jakéhokoli čekání. To znamená, že obraz na monitoru se překresluje průběžně. To je viditelné obzvlášť u her a je to velmi otravné. Řešení spočívá v použití vyrovnávací paměti – do té se ukládá aktuální podoba obrázku tak, jak ho vykresluje grafická karta, a až je kompletní, tak se přesune na monitor (přesněji do bufferu monitoru), kde nahradí obraz minulý. My na monitoru vidíme pouze sled kompletních obrazů. Tím odpadají oba problémy, které měl náš mladý programátor.\n\nNejběžnější a nejpoužívanější verzí je bezesporu double buffering, ve kterém, jak název napovídá, se používají dva buffery (pozor – monitor má taky jeden svůj buffer). Jeden je použit jako plocha pro zatím nekompletní obrazy (virtuální – pouze v paměti počítače), a druhý (monitor) je použit pro kompletní obrazy. Využívá ho většina počítačových a konzolových her.\n\nTriple buffering je varianta double bufferingu, která využívá tři buffery – dva virtuální a jeden \"fyzický\" – monitor. Její skutečné kouzlo spočívá ve zrychlení snímkové frekvence – počtu snímků za sekundu a tím pádem celé hry (programu).\nV double bufferingu musí počítač vyčkat, než bude jeden obraz dovykreslen a přesunut na monitor, aby mohlo začít vykreslování dalšího. To znamená snížení odezvy a snímkové frekvence. To v triple bufferingu není nutné – zde se vykreslují dva snímky najednou (ve virtuálních bufferech), a s určenými rozestupy se pak vykreslují na monitor.\nTo znamená zrychlení snímkové frekvence, ale zároveň to potřebuje více paměti.\n\n"}
{"id": "551681", "url": "https://cs.wikipedia.org/wiki?curid=551681", "title": "David Belle", "text": "David Belle\n\nDavid Belle (* 29. dubna 1973, Fécamp, Francie) je francouzský herec, traceur a sportovec, kterého především proslavil film \"Okrsek 13\". Narodil se v departementu Seine-Maritime v Normandii. Pochází z prosté rodiny žijící na okraji Paříže. Jeho dědeček Gilbert Kitten, otec Raymond Belle a bratr Jeff Belle byli velmi zkušení záchranáři francouzského hasičského sboru. David Belle je považován za zakladatele a předního představitele parkouru (umění přemístění).\n\nPrvních 14 let svého života Belle trávil v rodném místě Fécamp, později v Les Sables d'Olonne, kde se projevila jeho chuť pro akci a rychlý pohyb. Vyniká v atletice, gymnastice, horolezectví a bojovém umění. Byl hodně inspirován dědečkem z matčiny strany Gilbertem Kittenem, který v něm vyvolával snahu pomáhat druhým. V roce 1988 ve svých 15 letech Belle opustil školu a šel na všeobecnou střední školu poté se přestěhoval do Lisses u Paříže, kde nastoupil do povinné vojenské služby. V té době získal Certifikát Francouzského národního červeného kříže a Certifikát vedoucího gymnastiky UFOLEP. Získal velmi blízké přátele u dospívající mládeže s podobnou chutí k pohybu. Později společně vytvořili skupinu \"Yamakasi\" (Yann Hnautra, Frédéric Hnautra, David Malgogne, Sébastien Foucan a Kazuma). Poté, co nastoupil do hasičského sboru, se snahou následovat kroky otce a dědečka, byl dočasně propuštěn pro zranění zápěstí. Z osobních důvodů se ke sboru již nevrátil.\n\nPozději nastoupil k armádě u námořní pěchoty ve Vannes, kde byl povýšen a obdržel mnoho certifikátů za gymnastiku a provazolezectví. Armádu opustil, protože jeho chuť a láska k dobrodružství a svobodě se s životem v armádě nesnoubila. Po čase, kdy pracoval jako skladník, hlídač a prodavač nábytku, odlétá do Indie, zde získal černý pás v kung-fu. Po návratu začal propagovat svou sportovní disciplínu parkour filmovými záznamy svých schopností.\n\nV roce 1997 se filmový tým Stade 2 po spatření jeho záznamů rozhodl natočit filmovou sérii o Belleovi a parkouru s názvy \"The Speed-Air Man\", \"Catman\", \"La Reléve\", \"Les Traceurs\". Slovo „traceur“ se začalo používat pro označení osob provozujících parkour. Bell spolu s přítelem a hercem Hubertem Koundé (film \"La Haine\") definují název parkour. Hubert také Bellea poprvé zasvětí do herectví na velkém plátně. Bell rozvíjí své herecké schopnosti ve hře \"Pygmalion\", získává mnoho dalších rolí převážně ve francouzských filmech a reklamách. Poprvé je obsazen do hlavní role v propagačním videu pro Tinu Turner. Jeho herecká kariéra pokračuje obsazením do malých rolí ve filmech jako \"Les Gens du voyages\" a \"Un Monde meilleur\", následuje \"L'engrenages\" a \"Femme fatale\", a také \"Purpurové řeky 2: Andělé apokalypsy\", v hlavní roli s Jeanem Reno.\n\nPo natočení mnoha dalších reklam pro BBC, Nissan či Nike Bellea kontaktoval Luc Besson, režisér filmů \"Brutální Nikita\" a \"Pátý element\" s nabídkou hlavní role spolu s Cyrilem Raffaellim v akčním filmu \"Okrsek 13\", po kterém bylo natočeno pokračování \"\".\n\n"}
{"id": "551687", "url": "https://cs.wikipedia.org/wiki?curid=551687", "title": "CDS", "text": "CDS\n\nZkratka CDS může znamenat:\n\n"}
{"id": "551705", "url": "https://cs.wikipedia.org/wiki?curid=551705", "title": "Betrayal at Krondor", "text": "Betrayal at Krondor\n\nBetrayal at Krondor je počítačové RPG vyvinuté společností Dynamix. Hra byla vydána v roce 1993 pro systém MS-DOS. Hra se z větší části odehrává ve fantasy světe zvaném Midkemia, který vytvořil americký spisovatel Raymond E. Feist pro svou Ságu trhlinových válek. Hra samotná připomíná knihu, je rozdělena na kapitoly a vyprávěna ve třetí osobě.\n\nFeist později přepsal příběh hry do knihy \"Zrada v Krondoru\" (\"Krondor: The Betrayal\").\n\nHra byla přijata kladně jak herními časopisy, tak samotnými hráči. Hra dosáhla hodnocení 87.50% na GameRankings.\n"}
{"id": "551708", "url": "https://cs.wikipedia.org/wiki?curid=551708", "title": "Zákrut příze", "text": "Zákrut příze\n\nZákrut je šroubovité vinutí vlákenného materiálu při výrobě a zpracování příze.\n\n(x) \"Nepravý zákrut\" vzniká zakrucováním niti nebo zaoblováním svazku vláken mezi dvěma stiskovými liniemi na přechodnou dobu. Po uvolnění stisku zákrut zanikne.\n\nPodle směru uložení vláken nebo skaných nití do vzestupné šroubovice se rozeznává pravý (Z) a levý (S) zákrut – jak naznačuje nákres vpravo.\nJestliže šroubovice stoupá zleva doprava, jedná se o zákrut Z a zákrut S se pozná podle vzestupného stoupání zprava doleva.\nHustota šroubovice se obvykle udává počtem zákrutů na metr. Počet zákrutů se měří na speciálních zákrutoměrech, ve většině případů (až na zakrucování stlačeným vzduchem) se dá také vypočítat z poměru:\n\nZákruty (T/m) = formula_1\n\nPři tomto výpočtu je však nutné brát ohled na \"zkrácení zákrutem\" (resp. \"seskání\"), které může být v závislosti na druhu materiálu a výrobní technologii velmi rozdílné (běžně 1,5-3 %, např. u krepových přízí až 15 %).\n\nS přibývajícím počtem zákrutů se až do určité míry zvyšuje pevnost příze (substanční pevnost vláken se však dá využít maximálně na cca 65 %).\nU staplových přízí se používají jako vodítko ke stanovení optimálního počtu zákrutů matematické vzorce, které se zakládají na empiricky zjištěných hodnotách pro každý druh vláken, resp. zpracovávané příze. Např. \"Koechlinův vztah\" vychází z toho, že stoupání šroubovice zákrutu je stejné pro každou tloušťku příze a udává tzv. \"zákrutovou míru\" α pro určitý druh materiálu platící pro velký rozsah jemností příze\nkde\n\nV odborné literatuře (viz např. \"Schenek\") se nezávazně doporučuje u prstencových přízí pro tkalcovskou osnovu formula_3 = 100-120, pro rotorové příze cca formula_3 = 140, pro tkalcovský útek pokud možno o 10% a pro pletařské příze 20% nižší zákrut. K výjimkám patří např. příze ze skleněných vláken, u kterých se udává formula_3 = 65.\n\nU skaných přízí platí pro stanovení výše zákrutu hlavně ekonomické aspekty, proto převažuje snaha určit např. u dvojmo skaných přízí maximálně 80% počtu zákrutů použitých pro stejnou jednoduchou přízi. Osnovní příze pro rychloběžné tkací stroje se však často musí vyrábět s poněkud vyšším skacím zákrutem.\n\nU přízí družených z většího počtu nití se skací zákrut patřičně snižuje. Např. u šestinásobného družení se počítá zhruba s polovinou zákrutů oproti dvojmo skaným přízím.\n"}
{"id": "551710", "url": "https://cs.wikipedia.org/wiki?curid=551710", "title": "Rallye Šumava 2010", "text": "Rallye Šumava 2010\n\nRallye Šumava 2010 (Oficiálně 45. Mogul Šumava Rallye Klatovy) byla druhou soutěží mistrovství České republiky v rallye 2010. Soutěž se jela ve dnech 16. až 17. dubna a bylo na ní přihlášeno 49 posádek. Vítězem se stal Pavel Valoušek se Zdeňkem Hrůzou na voze Škoda Fabia S2000.\n\nJeště před prvním testem Antonín Tlusťák. V první zkoušce vyřadily poruchy Jana Černého a Martina Lošťáka. Václav Pech mladší a Roman Kresta navíc obdrželi penalizaci za kontakt s retardérem. Vedení se tak ujal Valoušek před Jaromírem Tarabusem a Krestou. V dalších testech bojoval Kresta s Valouškem o prvenství a postoupil na druhé místo. Třetí byl Tarabus a čtvrtý Pech. Za nimi se seřadili Jaroslav Orsák a Vojtěch Štajf. Ze soutěže odstoupil Jan Šlehofer, Daniel Landa a Lukáš Pondělíček. Od pátého testu se soutěž jela za tmy. Dva testy vyhrál Kresta a třetí byl Pech, který se na stejné místo posunul i průběžně. Pátý byl Orsák, šestý Josef Peták a sedmý Štajf. Poslední test vyhrál Valoušek a upevnil vedení. Na třetí pozici se vrátil Tarabus. Za nimi bylo pořadí Orsák, Štajf, Peták, Václav Arazim, Dan Běhálek a Emil Triner.\n\nVe druhé etapě pokračoval souboj o první místo mezi Valouškem a Krestou. Tarabus měl problémy s motorem a dostal penalizaci 50 sekund. Pech měl poruchu předního diferenciálu. Za nimi se ustálilo pořadí Orsák, Štajf a Běhálek. Ten měl ale poruchu spojky a ze soutěže odstoupil. Kresta vyhrál několik zkoušek, ale Valoušek vždy v následujícím testu svůj náskok zvýšil. Vedení tak uhájil a Kresta skončil druhý. Pech zajel několik třetích časů, ale přesto skončil čtvrtý za Tarabusem. Pech vyhrál třídu N4. Za ním bylo pořadí Štajf, Orsák, Peták, Triner, Arazim a Miroslav Jakeš.\n\n"}
{"id": "551716", "url": "https://cs.wikipedia.org/wiki?curid=551716", "title": "Tryskové předení", "text": "Tryskové předení\n\nTryskové předení je technologie výroby staplové příze pomocí proudu stlačeného vzduchu.\n\n\"Svazková příze\" (z angl.: \"fasciated yarn\") vyrobená tryskovým (dříve také zvaným \"pneumatickým\") předením má zcela zvláštní strukturu.\n\nZatímco u jiných staplových přízí jsou všechna vlákna zkroucena do spirály, tvoří při tryskovém předení zákruty jen svazek z asi 10 % vláken, který se obaluje kolem vlákenného materiálu. \n\nHlavním pracovním orgánem stroje je spřádací komora se dvěma tryskami umístěná mezi průtahovým ústrojím a odtahovacími válečky. \n\nTryskami se vhání navzájem protichůdné, speciálně nasměrované proudy vzduchu. Při průchodu materiálu komorou se větší část vláken ukládá téměř paralelně ve středu vznikající niti, zatímco se z tzv. okrajových vláken tvoří svazek, který se ovíjí ve tvaru šroubovice kolem jádra niti. Stroji se předkládá posukovaný pramen, který průtahové ústrojí až 250 x zjemňuje. Rotace vzduchových proudů dosahuje až 3 milionů otáček za minutu při tlaku cca 5 kg/cm², zákruty příze se odhadují na 200 000-300 000 / min., počet zákrutů se nedá přesně nastavit. \nPodle dosavadních zkušeností se dají touto technologií zpracovávat všechny druhy vláken, které jsou vhodné pro spřádání česané bavlny (podíl česané bavlny dosáhl v roce 2014 asi 25 % ) a vlny, umělých staplových vláken a směsí z těchto materiálů. \n\nPevnost svazkové příze dosahuje asi 80% hodnoty prstencové příze (příze z čisté bavlny jen cca 60%), skané svazkové příze mohou však být až o 40% pevnější než srovnatelné klasické výrobky. Tažnost a stejnoměrnost příze je v obou případech přibližně stejná. \n\nPři zpracování příze ve tkalcovně se dá počítat se snížením počtu přetrhů asi o 20%. \n\nEkonomicky výhodná je výroba příze v rozsahu jemností cca 8-30 tex. \n\nPrvní sériově vyráběné stroje přišly na trh v roce 1980 z Japonska. Používaly se s odváděcí rychlostí do 180 m /min. převážně k výrobě jemnějších přízí ze směsi PES/česaná bavlna. \n\nO dvacet let později se objevila zdokonalená konstrukce tryskových zařízení, která umožňuje oddělení většího počtu vláken k tvorbě zákrutu. Stroj má podstatně vyšší výkon a vyrábí mnohem kvalitnější přízi. Stroje Vortex (z angl. \"vír\") japonské firmy \"Murata\" dosahují odváděcí rychlosti až 450 m/min., dá se na nich zpracovávat více druhů vláken a příze je mnohem kvalitnější než výrobky původních tryskových dopřádaček. \nStrojírna uvádí řadu přádelen, které používají její stroje k výrobě nejrůznějších tkalcovských a pletařských přízí. Čeští odborníci kritizovali (v roce 2002) na stroji naprosto nevyhovující průtahové ústrojí a časté ucpávání trysek během provozu. \n\nJediná alternativa k japonskému produktu je stroj švýcarské firmy Rieter. Stroj má srovnatelnou technickou úroveň s japonskou konkurencí, kvalita vyráběné příze je kontinuálně elektronicky kontrolována, obsluha plně automatizována. Od roku 2006 se toto zařízení vyrábí v závodě této firmy v Ústí nad Orlicí, kde bylo také zčásti vyvinuto. \n\nTryskové předení je na začátku 21. století pokládáno za nejvýkonnější technologii výroby staplové příze (20x vyšší výkon než průměrný prstencový dopřádací stroj). V roce 2014 dosáhly ve světě instalované tryskové stroje cca 2 % podílu na celkové kapacitě výroby staplových přízí a výroba svazkových přízí obnášela 1 milion ročních tun. \n"}
{"id": "551724", "url": "https://cs.wikipedia.org/wiki?curid=551724", "title": "SCM", "text": "SCM\n\nZkratka ze tří písmen S, C a M může mít více významů:\n\n"}
{"id": "551726", "url": "https://cs.wikipedia.org/wiki?curid=551726", "title": "Luftwaffe", "text": "Luftwaffe\n\nLuftwaffe je souhrnné označení pro německé vzdušné síly. Může označovat:\n\nVýraz \"Luftwaffe\" používá také švýcarské letectvo – Schweizer Luftwaffe. Přeneseně se dá v němčině použít i na vzdušné síly ostatních států.\n"}
{"id": "551732", "url": "https://cs.wikipedia.org/wiki?curid=551732", "title": "Max Papis", "text": "Max Papis\n\nMassimiliano \"Max\" Papis (3. října 1969, Como) je italský automobilový závodník. V současnosti závodí v NASCAR pro tým German Racing. V roce 1996 získal přezdívku „Mad Max“ („Šílený Max“) kvůli svému jezdeckému stylu.\n\nV roce 1994 se stal testovacím pilotem týmu Lotus. V polovině nahradil u týmu Footwork Gianni Morbidelliho především díky bohatým sponzorům a debutoval při Grand Prix Velké Británie 1995. Papis proslul v královské třídě především svými jezdeckými chybami a smůlou. Nejblíže bodů stál při Grand Prix Itálie 1995, kde těsně před cílem se nechal předjet na šestém místě sauberem Jean-Christophem Bouillonem. Po návratu Morbidelliho v roce 1996 se přesunul do Ameriky.\n\nV roce 1996 nahradil v CART zemřelého Jeffa Krosnoffa. Roku 1999 vyhrál s týmem Rahal 500 mi Indianapolis a celkově skončil pátý. V roce 2001 dvakrát zvítězil a v poháru jezdců získal 6. příčku. Od roku 2001 se převážně věnoval závodům sportovních vozů (ALMS), ve které s týmem Corvette Racing dvakrát (2004, 2007) vyhrál svou třídu v 12 hodinách na Sebringu. Při nadvládě IRL se do Champ Car vrátil se slovy „Tato série potřebuje více mě než já ji.“ V letech 2002 a 2006 jel 500 mil Indianapolis pro tým Eddieho Cheevera.\n\nDebutoval v srpnu 2006 ve Watkins Glen v Busch sérii, kde závodí dodnes.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "551733", "url": "https://cs.wikipedia.org/wiki?curid=551733", "title": "Sníženina", "text": "Sníženina\n\nSníženina (deprese) je tvar vhloubený (konkávní) nořící se pod své okolí. Morfografické typy sníženin jsou definovány např. vztahem délky k šířce jejich dna. Sníženiny mohou být okrajovými svahy zcela uzavřeny (např. závrty v krasových oblastech).\n\nVisuté sníženiny jsou sníženinami vůči okolním vyvýšeninám, ale zároveň jsou vyvýšeninami vůči okolním sníženinám. Visutými sníženinami jsou např. sedla, visutá údolí, apod.\n\n"}
{"id": "551737", "url": "https://cs.wikipedia.org/wiki?curid=551737", "title": "Ekumenopolis", "text": "Ekumenopolis\n\nEkumenopolis (řecky \"světové město\") je termín zavedený v r. 1967 řeckým urbanistou Constantinosem Doxiadisem na reprezentaci myšlenky, že v budoucnosti by se mohly urbanizované oblasti a souměstí spojit a vytvořit tak jedno celosvětové město, jako důsledek současných trendů urbanizace a růstu populace.\n\nSvět, který by dospěl k takovémuto stupni vývoje, by pravděpodobně potřeboval import potravin z jiných planet, či orbitálních nebo podzemních zdrojů.\n\nDoxiadis vytvořil i scénář založený na trendu urbanistického vývoje současnosti. Předpovídal první evropské \"eperopolis\" (kontinentální město), které by mělo být založeno v oblasti Londýn-Paříž-Amsterdam.\n\nV moderní science-fiction literatuře jsou ekumenopole většinou sídla galaktických impérií.\n\n"}
{"id": "551740", "url": "https://cs.wikipedia.org/wiki?curid=551740", "title": "Bernard z Kamence", "text": "Bernard z Kamence\n\nBernard III. z Kamence (1230 - 12. října 1296) byl míšeňský biskup z říšské ministeriální rodiny Vestů, rádce a diplomat ve službách vratislavských vévodů, braniborských markrabat a českého krále, jeden ze zakladatelů cisterciáckého kláštera Marienstern.\n\nBernard z Kamence je poprvé písemně doložen roku 1248, kdy se společně se svou matkou a sourozenci podílel na založení mariensternského kláštera. Poté zřejmě studoval teologii v Itálii a podle klášterní tradice z Říma přivezl svaté ostatky. Roku 1262 se pohyboval na dvoře vratislavského vévody Jindřicha III. a poté na dvoře Oty Braniborského. Služby braniborského markraběte poté opustil a dal přednost Slezsku, kde se stal kancléřem vévody Jindřicha Probuse. Od roku 1268 byl děkanem a od roku 1276 proboštem míšeňské kapituly. V pozici vratislavského kancléře byl až do roku 1290. Jistě ne náhodou se po náhlém skonu svého pána Bernard z Kamence objevil na podzim 1290 na pražském královském dvoře a jako znalec slezsko-polských poměrů pomohl Václavovi při expanzi do Polska. Vystřídal v pozici králova rádce Arnolda Bamberského, který Václava opustil po tažení na Krakovsko roku 1291 na znamení nesouhlasu se změnou kurzu české říšské politiky.\nVáclav II. se rozhodl nepodpořit zvolení svého švagra Albrechta římským králem. Václava II. zastupoval na volbě, jež se konala v dubnu 1292, právě Bernard z Kamence i s doprovedem sestávajícím z předních velmožů českého království – Hynkem z Dubé, Dobešem z Bechyně a Adelbertem ze Žeberka. Česká diplomaci zde skutečně slavila úspěch – volbě Albrechta bylo úspěšně zabráněno.\n\nMezi kurfiřty se po vystoupení české strany rozhořely spory. Nastalá situace měla být vyřešena předáním všech hlasů do rukou mohučského arcibiskupa. Ten pak k překvapení prohabsburského falckraběte Ludvíka, jenž očekával podporu habsburské strany, zvolil novým králem hraběte Adolfa Nasavského.\n\nV březnu 1294 byl Bernard z Kamence zvolen míšeňským biskupem. Zde pokračoval, byť omezeně, v podpoře českého krále a v létě 1294 mu prodal hrad a město Pirnu, střežící cestu k Drážďanům.\nSehrál důležitou roli také při výběru místa pro založení Zbraslavského kláštera, kdy byl poradcem cisterciáckých opatů a také se zúčastnil vyslání mateřského konventu ze Sedlce. Založení konventního chrámu se již nedočkal, zemřel na podzim roku 1296 a byl pohřben v klášteře Marienstern. Zachoval se renesanční Bernardův epitaf, jenž jej zpodobňuje jako míšeňského biskupa a zakladatele kláštera a iluminovaný rukopis \"Lekcionář Arnolda Míšeňského\", pro který Bernard objednával výzdobu.\n\nV roli Václavova rádce Bernarda vystřídal Petr z Aspeltu a cisterciáčtí opaté Konrád s Heidenreichem.\n\n"}
{"id": "551751", "url": "https://cs.wikipedia.org/wiki?curid=551751", "title": "Noc na Karlštejně (divadelní hra)", "text": "Noc na Karlštejně (divadelní hra)\n\nNoc na Karlštejně je divadelní hra Jaroslava Vrchlického z roku 1884. Zajímavostí této divadelní hry je také to, že bývala pravidelně hrána na letní scéně pod širým nebem přímo na nádvoří hradu Karlštejna, kde často vystupovali herci z pražského Národního divadla. Hra byla poprvé provozována v Národním divadle 28. května 1884.\n\n\nPodle námětu z této divadelní hry vznikl v roce 1973 stejnojmenný filmový muzikál režiséra Zdeňka Podskalského s písněmi Karla Svobody a Jiřího Štaidla.\n\n\n"}
{"id": "551752", "url": "https://cs.wikipedia.org/wiki?curid=551752", "title": "Johan Paulik", "text": "Johan Paulik\n\nJohan Paulik (* 14. března 1975 v Bratislavě), vlastním jménem Daniel Ferenčík, je slovenský model a pornoherec účinkující v gay filmech, erotických magazínech a fotopublikacích, převážně pod hlavičkou studia Bel Ami.\n\nJohan Paulik začínal jako profesionální tanečník. V roce 1993 ho objevil George Duroy, který zhotovil jeho fotografie. Později následovala řada pornografických filmů pro studio Bel Ami. První roli dostal hardcore filmu \"Sauna Paradiso\" a další v \"Lukas Story\". V roce 1997 v Německu vyšla jeho fotopublikace \"Photos of Johan\". V prvních letech se směly jeho filmy distribuovat jen mimo Evropu. Od roku 2001 jsou dostupné i na evropských trzích.\n\nPaulik se rychle stal tváří Bel Ami a topstar gay pornoprůmyslu. Ačkoli účinkoval výhradně pro gay produkce, sám se označoval za heterosexuála, později spíše za bisexuála. V současnosti (2009) přestal být činný jako pornoherec, ale pracuje nadále pro studio Bel Ami jako kameraman, režisér a producent.\n\n\n\n"}
{"id": "551757", "url": "https://cs.wikipedia.org/wiki?curid=551757", "title": "Josef Skupa", "text": "Josef Skupa\n\nJosef Skupa (16. ledna 1892, Strakonice – 8. ledna 1957, Praha) byl český loutkoherec, zakladatel Divadla Spejbla a Hurvínka.\n\nJosef Skupa se narodil ve Strakonicích jako syn četníka. Rodina se už po pěti letech přestěhovala do Plzně. Skupa už od dětství projevoval nadání pro loutkové divadlo, a také dobře kreslil. V r. 1915 dokončil studium na Uměleckoprůmyslové škole a stal se středoškolským profesorem, avšak záhy musel narukovat do armády, aby se zúčastnil bojů první světové války. Z Uher byl však brzy převelen do Plzně, kde pracoval v oddělení vojenské cenzury. Zde také navázal spolupráci s Městským divadlem (pro nějž například navrhoval kulisy) a později s amatérským Loutkovým divadlem Feriálních osad (založeno 1913), pod vedením lidového loutkáře Karla Nováka.\n\nSkupa v divadle projevoval značný talent a nadšení a velmi rychle se stal vůdčí osobností. Nejčastěji vystupoval s tradiční loutkou Kašpárka, ale v r. 1919 si od loutkáře Karla Noska nechal vyrobit podivného ušatého panáka, který se měl stát karikaturou přechytřelých měšťáků. Loutka dostala jméno Spejbl a poprvé s ním Skupa vystoupil na podzim r. 1920. Spejbl nejčastěji vystupoval s Kašpárkem, přičemž se stával obětí jeho šprýmů.\n\n12. června r. 1920 se Skupa oženil s Jiřinou Schwarzovou, dcerou finančního rady. Jejich manželství zůstalo bezdětné, avšak Skupova žena se nadchla pro manželovo divadlo a do konce jeho života jej v jeho činnosti podporovala, pomáhala s přípravou scény a mnoho let byla vodičkou Hurvínka.\n\nSkupa se rozhodl obohatit ansámbl o další loutku a r. 1923 si nechal od synovce Karla Noska Gustava vyrobit postavu Švejka, s nímž úspěšně vystupoval po tři sezóny. Tím se jeho loutka Spejbla na čas ocitla mimo hlavní divadelní dění, protože ke Švejkovi a vlastně ani ke Kašpárkovi se příliš nehodil. V r. 1926 vyrobil Gustav Nosek jako překvapení pro Skupu jakousi zmenšenou a vylepšenou kopii Spejbla. Skupa se nadchl pro novou loutku, která brzy dostala jméno Hurvínek, a začal vytvářet úspěšná představení, v nichž vystupoval Spejbl jako zmatený a přihlouplý otec a Hurvínek jako jeho mazaný synek. Divadlo se stává populární scénou s hrami jak pro děti, tak pro dospělé a Skupa dosahuje značné proslulosti. Se svými novými postavami vystupuje v rozhlase, natáčí gramofonové desky, Spejbl s Hurvínkem se objevují i v knižní podobě.\n\nZakladatel divadla Karel Novák viděl Skupovy úspěchy, ale osobně se s jeho pojetím loutkového divadla nesmířil, a proto se v r. 1927 rozhodl soubor opustit. Skupa se tak stal novým ředitelem divadla. Novou posilou souboru od v r. 1929 byla Anna Kreuzmannová, která od Skupy převzala mluvení Kašpárka (který se ve Skupově pojetí nesnadno odlišoval od Hurvínka) a v r. 1930 pro ni byla vytvořena role udivené a přihlouplé dívenky Máničky. Kreuzmannová ovšem často divadelní soubor z osobních důvodů opouštěla (třeba i na několik sezón), takže Mánička po mnoho dlouhých let nebyla stálou postavou Skupova ansámblu.\n\nSkupa viděl, že jeho divadlo je oblíbené, a v r. 1930 se proto rozhodl zcela opustit své učitelské povolání a svým loutkám se věnovat profesionálně. Divadlo tak kromě své stálé scény v Plzni začíná cestovat po celém Československu, několikrát zavítá i do zahraničí – i tam ovšem prozatím hraje téměř výhradně česky, takže síla prezentovaných her spočívá spíše v ukázkách loutkohereckého umění než v dialogu. Zároveň se soubor rozrůstá o další pracovníky, Skupa například při školní soutěži objevil talentovaného Jiřího Trnku. Do divadla nastoupil také Jan Vavřík-Rýz, který si pro spejblovské hry vymyslel postavu upovídané babky, paní Drbálkové. Ta sice zpravidla hraje záporné role, ale podobné postavy starých upovídaných žen se budou ve hrách často objevovat a o mnoho desítek let později na jejich základě vznikne čtvrtá hlavní postava divadla, Mániččina bábinka paní Kateřina. Scénáře her většinou píše Frank Wenig ve spolupráci se Skupou, později se připojují i jiní autoři. Převážná většina her ovšem nemá příliš propracovaný příběh, avšak představení i v těch nejméně zdařilých hrách zachraňuje Skupovo přirozené herectví a jeho obdivuhodná schopnost improvizace.\n\nV r. 1933 se Skupa stává prezidentem mezinárodní loutkářské organizace UNIMA. Divadlo pak prožívá několik úspěšných sezon, ale s postupujícím fašismem začíná na hry doléhat cenzura. Po mnichovské dohodě napíše Skupa s Wenigem jejich nejpozoruhodnější hru, \"Kolotoč o třech poschodích\", v níž se domovnice Drbálková snaží uzurpovat moc ve Spejblovic domě. Hra je zřejmou alegorií mnichovských událostí a jako taková je jedním z nejstatečnějších počinů české kultury té doby. Hra má premiéru v 10. února 1939 a stihne se odehrát jen 56 repríz, než je (už za Protektorátu) zakázána.\n\nDivadlo ovšem pokračuje ve své činnosti, ale Skupovy hry získávají vážnější ráz. Nutně se tak mění i charakter Spejbla, kdy se z pomateného mouly postupně stává starostlivý otec. 17. ledna r. 1944 je Skupa za poslech zahraničního rozhlasu zatčen a odsouzen k pěti letům vězení ve věznici v Drážďanech. Krátce na to je Divadlo Spejbla a Hurvínka zavřeno; některé loutky se podařilo ukrýt, ale část jich byla zabavena gestapem. Skupa pro pozvednutí nálady často svým spoluvězňům přehrával ze své cely spejblovské hry. V únoru 1945 po náletu na Drážďany bylo vězení pobořeno; Skupovi se podařilo uprchnout a vrátit se do Plzně. Tam se obával nového zatčení, a tak se sám přihlásil úřadům, ale znovu už uvězněn nebyl a dočkal se konce války.\n\nPo válce se Skupa rozhodl divadlo obnovit, ale tentokrát už v Praze, kde měl širší publikum. Vrací se k osvědčeným komediím se Spejblem a Hurvínkem a divadlo dosahuje vynikajících úspěchů, opět často hostuje i v zahraničí. Vnitřně se však potýká s tvůrčími problémy, prakticky nevytváří žádné kvalitní nové hry, jen opakuje osvědčené prvorepublikové kusy. Tento stav trvá v podstatě až do Skupovy smrti.\n\nV roce 1948 byl Skupa jmenován národním umělcem.\n\nV r. 1953 divadlo opouští Jan Vavřík-Rýz a s ním i paní Drbálková. Nastupují však noví herci, z nichž nejvýznamnějším je Miloš Kirschner, který začíná se Skupou alternovat hlavní postavy Spejbla a Hurvínka. Na rozdíl od Skupy se pro zájezdy do zahraničí dokáže naučit text hry v jazyce hostitelské země a teprve s touto inovací se Divadlo Spejbla a Hurvínka stává skutečně světově proslulým. Skupa se potýká se zdravotními problémy a objevuje se polemika o budoucnosti divadla. Zatímco Skupova žena soudí, že po manželově smrti by i divadlo – jeho výtvor - mělo skončit, Kirschner a ostatní mladí herci chtějí v činnosti pokračovat. Spor nakonec rozhodne sám Skupa, který krátce před smrtí oficiálně jmenuje Kirschnera svým nástupcem a manželovo rozhodnutí akceptuje, ač nerada, i Skupova žena.\n\nStříbrná pamětní medaile k 50. výročí úmrtí Josefa Skupy byla v nákladu 1000 kusů pořízena Českou mincovnou. Na medaili se objevuje Hurvínek se Spejblem a Josef Skupa. Medaili o hmotnosti 42 g a průměru 50 mm navrhl Jaroslav Bejvl.\n\nJeho jméno nesou ulice v Teplicích, Plzni, Praze 6 – Břevnově, ve Strakonicích, v Mostě a v Ostravě - Porubě.\n\nNa jeho počest do prosince roku 2018 nesl jméno rychlík Českých drah R 627/ R 626 Josef Skupa.\n\n\n"}
{"id": "551759", "url": "https://cs.wikipedia.org/wiki?curid=551759", "title": "Běla Kolářová", "text": "Běla Kolářová\n\nBěla Kolářová, rozená Helclová (24. března 1923 v Terezíně – 12. dubna 2010 v Praze) byla česká fotografka a výtvarná umělkyně. Jako žena Jiřího Koláře zůstala pro veřejnost v jeho stínu a tvořila mu zázemí po dobu jejich společného života, Jiří a Běla Kolářovi ale dlouhá léta spolupracovali, vytvářeli i společná díla.\n\nV roce 1941 ukončila studium na obchodní škole a nastoupila v knihkupeckém a tiskařském družstvu Mladé proudy (pozdější Dílo). Po jeho zavření nacisty v roce 1943 odešla pracovat do Baťových závodů ve Zlíně, čímž se vyhnula totálnímu nasazení. Tam se v roce 1944 setkala s Jiřím Kolářem, který do Zlína přijel sestavovat poválečný ediční program družstva Dílo. V roce 1949 se vzali. V letech 1952–53 byl Jiří Kolář vyslýchán Stb a vězněn.\n\nV roce 1956 onemocněla tuberkulózou, pobývala po sanatoriích a odešla ze zaměstnání. Začala se věnovat fotografii, na zdravotních procházkách po vršovické, žižkovské a vinohradské periferii. Začátkem 60. let přešla i na jiné formy umění – přímou práci s fotografickým papírem, lepené koláže a asambláže.\n\nPoprvé vystavovala 1962 v pražském Mánesu, pak 1964 se skupinou Křižovatka, kterou spoluzaložila (1963). První samostatnou výstavu měla v roce 1966 v Galerii na Karlově náměstí.\n\nPo normalizaci nesměli Kolářovi vystavovat, ani publikovat. V roce 1977 podepsal Jiří Kolář Chartu 77. V roce 1979 Kolářovi odjeli na roční studijní pobyt do západního Berlína, ale nebylo jim povoleno se vrátit, usadili se tedy v Paříži. Jiří Kolář byl odsouzen za nedovolené opuštění Československa k ročnímu vězení a ztrátě majetku. Běla Kolářová se v roce 1981 vrátila do Prahy vyřizovat záležitosti spojené s propadnutím jeho majetku, ale úřady jí až do roku 1985 nepovolily odjet za manželem.\n\nPo listopadu 1989 Běla Kolářová navštívila Prahu a v roce 1999 se manželé definitivně vrátili.\n\nJiří a Běla Kolářovi také sbírali díla svých přátel. Ještě rok předtím než Kolář zemřel, pořádali v roce 2001 ve Veletržním paláci výstavu Kolář-Sběratel. Tuto kolekci, spolu s některými vlastními díly v roce 2002 věnovali pražskému Museu Kampa, které založili manželé Jan a Meda Mládkovi.\n\nBěla Kolářová je autodidakt. Pro své experimentální postupy je řazena k průkopníkům českého neokonstruktivního a minimálního umění a po roce 1989 se jí dostalo i mezinárodního uznání.\n\n\n"}
{"id": "551762", "url": "https://cs.wikipedia.org/wiki?curid=551762", "title": "Boč", "text": "Boč\n\nBoč () je vesnice, část obce Stráž nad Ohří v okrese Karlovy Vary. Nachází se asi 3,5 km na severovýchod od Stráže nad Ohří. Prochází tudy železniční trať Chomutov–Cheb a silnice I/13. Je zde evidováno 127 adres. V roce 2011 zde trvale žilo 70 obyvatel.\n\nBoč je také název katastrálního území o rozloze 3,51 km.\n\nPrvní písemná zmínka o obci pochází z roku 1292.\n\nPři sčítání lidu v roce 1921 zde žilo 249 obyvatel (z toho 106 mužů), kteří byli kromě tří cizinců německé národnosti a všichni patřili k římskokatolické církvi. Podle sčítání lidu z roku 1930 měla vesnice 275 obyvatel: 274 Němců a jednoho cizince. S výjimkou jednoho evangelíka se hlásili k římskokatolické círvi.\n\nPůsobil zde farář Franz Tobisch (1865-1934), básník a propagátor včelařství, činný pod pseudonymem Jung Klaus.\n\n\n"}
{"id": "551764", "url": "https://cs.wikipedia.org/wiki?curid=551764", "title": "Katyňský masakr", "text": "Katyňský masakr\n\nKatyňský masakr nebo Katyňský zločin () je označení pro povraždění polských válečných i civilních zajatců vězněných v sovětských koncentračních táborech a táborech pro válečné zajatce, které provedla NKVD v roce 1940. Povražděno bylo přibližně 22 000 mužů – zejména důstojníků a příslušníků inteligence.\n\nPoté, kdy nacistické Německo přepadlo 1. září 1939 Polsko a rozpoutalo tak druhou světovou válku v Evropě, se k jeho útoku v souladu s předchozími dohodami připojil dne 17. září i Sovětský svaz. Ten následně získal kromě území a porobeného obyvatelstva asi 15 000 válečných zajatců důstojnických hodností, k nimž připojil ještě asi 10 000 příslušníků inteligence (většinou rezervistů) zajatých mimo bojové operace. Ti byli vězněni ve zcela nevyhovujících podmínkách v západním Rusku, Bělorusku a na Ukrajině až do roku 1940, kdy vedení SSSR došlo na návrh šéfa NKVD Lavrentije Beriji k názoru, že není žádoucí, aby se „prominentní váleční zajatci“ obecně nepřátelsky smýšlející vůči SSSR a komunismu vůbec vrátili domů, a nechalo je povraždit. Jako důvod likvidace se v příkazu k ní výslovně udává právě jejich nepřátelský postoj k SSSR a jeho režimu.\nHlavní vraždění bylo koncentrováno na třech místech (Katyň, Kalinin a Charkov), kde bylo dohromady pozabíjeno asi 15 000 lidí (důstojníci), na řadě dalších míst však bylo v téže době po menších skupinkách povražděno dalších 10 000 (většinou příslušníci inteligence). Další řádově tisíce lidí byly povražděny v roce 1941. Z důvodu neshody, které z těchto zavražděných zahrnout pod pojem Katyňský masakr a které nikoliv, kolísají udávané počty obětí masakru, a to v rozmezí 15–28 tisíc lidí. Mezi zavražděnými byl například i bratr premiéra polské exilové vlády, generál Franciszek Sikorski, Xawery Czernicki či Jakub Wajda, otec režiséra Andrzeje Wajdy.\n\nPoté, co již v roce 1939 provedli Němci na okupovaném polském území operace „Tannenberk“ a „Inteligence“, při kterých zahynulo kolem 60 tisíc předních Poláků a další byli odvlečeni do německých koncentračních táborů, znamenal Katyňský masakr další výraznou ztrátu v řadách polské elity.\n\n13. dubna 1943 německý rozhlas Berlín přinesl senzační zprávu o objevu hromadných hrobů polských důstojníků. Německo do masívní protiruské kampaně zapojilo všechna média, tisk, rozhlas, film, plakáty. V posledních dubnových dnech byli do Katyně k exhumaci obětí pozváni význační lékaři, kriminalisté a antropologové, např. prof. Saxen (Finsko), Dr. Orsos (Maďarsko), François Naville (Švýcarsko), dr. Vincenzo Palmieri (Itálie), dr. Marko Markov (Bulharsko), prof. MUDr. František Hájek z protektorátu Čechy a Morava. Po válce prof. Hájek i Markov budou za vlády komunismu ve svých zemích zatčeni a donuceni odvolat svůj podpis na protokolu. Prof. Palmieri i François Naville, kteří nebudou žádnému tlaku vystaveni, svá stanoviska nikdy nezmění. Z přinucení přijeli do Katyně i novináři, spisovatelé a politici, aby se přesvědčili o bolševickém teroru. Mezi nimi byl i český spisovatel František Kožík, který o tom co viděl napsal reportáž a 30. dubna 1943 o svých zážitcích z cesty do Katyně promluvil v rozhlase. Mýtem je přítomnost Gustáva Husáka mezi katyňskými svědky. Ve skutečnosti Husák absolvoval (v uniformě vojáka Slovenského státu) podobný propagandistický zájezd \"po zvěrstvech bolševického režimu\" na Ukrajinu, ale už na podzim roku 1941.\n\nPo vypuknutí Velké vlastenecké války se polská exilová vláda pokoušela vymoci propuštění svých Sovětským svazem vězněných občanů a vojáků včetně těchto povražděných, o nichž se domnívala, že ještě žijí (nebo v to alespoň doufala). Stalin tehdy tvrdil, že ve zmatcích na začátku bojů uprchli a on o nich nic neví. V roce 1943 byly německou armádou u Katyně objeveny první masové hroby, do nichž byli zmasakrovaní zajatci pohřbeni. Německo se pokusilo celou věc propagandisticky využít, Sovětský svaz je na oplátku obvinil, že vraždění je jejich dílo. I v průběhu Norimberského procesu se Sovětský svaz nejprve pokusil svalit vinu za masakr na poražené Německo, to však nebylo reálné, neboť dostupné důkazy byly dost průkazné. Sovětský svaz přesto popíral svou vinu až do roku 1990, kdy tehdejší sovětský vůdce Michail Gorbačov přiznal, že jde o zločin stalinismu. Posléze Sovětský svaz označil i zbylé masové hroby a vydal kopie klíčových dokumentů, včetně rozhodnutí o likvidaci zajatců podepsaného vedením SSSR. Přesto však panují stále nejasnosti, týkající se tehdejších událostí, případně jsou události Katyňského masakru zcela zpochybňovány. Na konci dubna roku 2010 byly elektronické kopie základních dokumentů o masakru na příkaz prezidenta Medveděva zveřejněny na stránkách ruské Federální archívní agentury.\n\nV listopadu 2010 ruská Státní duma schválila rezoluci, která prohlásila, že Katyňský masakr byl zločin provedený na přímý příkaz Stalina a dalších sovětských funkcionářů. V roce 2011 označil Katyňský masakr za zločin ruský prezident Dmitrij Medveděv a prohlásil: „Odpovědnost za tento zločin nese tehdejší vedení Sovětského svazu. Snahy o nějaké jiné verze se neopírají ani o historické dokumenty, ani o morální důvody.“\n\nExistuje celá řada památníků připomínající masakr a jeho oběti, především v Polsku a na místech bývalého SSSR, kde k masakrům došlo. V roce 1993 otevřelo Muzeum polské armády ve Varšavě Katyňské muzeum.\n\nPrvní filmy připomínající masakr vznikly na Západě. Po pádu komunismu v Polsku a dotčených zemích bývalého SSSR vznikla celá řada filmů i v tomto prostoru. Nejznámější z nich je film Andrzeje Wajdy \"Katyň\" z roku 2007.\n\nDne 10. dubna 2010 při cestě na pietní akt zahynuli po pádu letadla Tupolev Tu-154 při přistání významní představitelé Polska, mimo jiné polský prezident Lech Kaczyński s manželkou Marií (pád letounu z téměř stovky pasažérů a členů posádky nikdo nepřežil).\n\n\n\n"}
{"id": "551773", "url": "https://cs.wikipedia.org/wiki?curid=551773", "title": "1973 ve fotografii", "text": "1973 ve fotografii\n\nTento článek obsahuje významné fotografické události v roce 1973.\n\n\n\n\n\n\n\n\n\n\n"}
{"id": "551774", "url": "https://cs.wikipedia.org/wiki?curid=551774", "title": "Řídicí soustava", "text": "Řídicí soustava\n\nŘídicí soustava se podílí na řízení všeho, co v organismu probíhá. Největší podíl na ovládání těla má nervová soustava (mozek, mícha, nervy) a látky, které nazýváme hormony, vznikající ve žlázách těla a následně pomocí krve rozváděny. Nervová soustava a hormony řídí a koordinují činnost všech orgánů v těle. Umožňují organismu reagovat na různé podněty. Žlázy lidského těla jsou podvěsek mozkový, štítná žláza, brzlík, nadledviny, slinivka břišní, vaječníky a varlata. Podrobněji: dráždivost- schopnost reagovat na podněty\n"}
{"id": "551788", "url": "https://cs.wikipedia.org/wiki?curid=551788", "title": "Tomáš I. Kozlowaroga", "text": "Tomáš I. Kozlowaroga\n\nTomáš I. zvaný Kozlowaroga († 30. května 1268) byl patnáctý vratislavský biskup (1232–1268).\n\nBiskup Tomáš pocházel z původně mazovského rodu Ravičů (Rawicz), kteří odvozovali svůj původ od českých Vršovců. Přídomek „Kozlowaroga“ mu byl přisouzen až zpětně. Jeho otec Přibyslav (Przybysław) byl kastelánem v Sądoweli a pánem na Powidzku a jeho strýc z matčiny strany, Petr († roku 1240) byl proboštem vratislavské katedrální kapituly.\n\nTomáš používal titul „doctor decretorum“ (doktor práv), z čehož se usuzuje, že studoval v Itálii. Zřejmě se strýcovou podporou se stal roku 1220 kanovníkem vratislavské kapituly. Současně však působil jako kancléř knížete Jindřicha I. Bradatého. Za podpory knížete jej kapitula 31. října 1232, po smrti biskupa Vavřince, zvolila novým vratislavským biskupem.\n\nTomáš I. se brzy po svém vysvěcení, již roku 1234, dostal do sporu se svým bývalým zaměstnavatelem knížetem Jindřichem I. Bradatým o imunitu církevních majetků a způsob a rozsah vybírání desátků. Tento konflikt pokračoval i za Jindřichova syna a nástupce Jindřicha II. Pobožného.\n\nMezitím roku 1241 padl kníže Jindřich II. při nájezdu Tatarů v bitvě u Lehnice a město Vratislav bylo zničeno, včetně všech církevních staveb. Biskup Tomáš proto zahájil roku 1244 stavbu nové katedrály, již v gotickém stylu, a získal pro ni relikvii ramene svatého Jana Křtitele, jemuž byla katedrála zasvěcena.\n\nSoustředil se na stabilizaci slezské a polské církve: udržoval intenzivní kontakt s kurií a pro své biskupství vymohl od papeže Inocence IV. roku 1245 ochrannou bulu, pořádal diecézní synody (1248, 1267) a ve Vratislavi hostil synody celé polské církve (1248, 1253, 1264, 1267), které měly význam pro jednotu Polska v době rozpadu centrální knížecí vlády v 2. polovině 13. století, ale i pro využití této situace k posílení práv církve proti knížatům. Výrazem této společné politiky, ale i osobního zaujetí pro rozšiřování kultu svatých, byla účast biskupa Tomáše na kanonizaci krakovského biskupa Stanislava ze Szczepanowa roku 1254. Ten se stal národním patronem Polska, ale též s ohledem na okolnosti svého mučednictví (byl zabit králem Boleslavem II.) symbolem odporu církve proti světské moci. Za účast v komisi pro svatořečení získal Tomáš I. pro svou katedrálu rámě zavražděného biskupa.\n\nPrvní z uvedených celopolských synod roku 1248, za přítomnosti papežského legáta Jakuba Pantaleona z Lutychu, řešila řadu sporných otázek, které se výrazně dotýkaly vratislavské diecéze. Mezi ně patřil konflikt s německými kolonisty, kteří chtěli držet velikonoční půst od Popeleční středy (40. den před Vzkříšením Páně) – jak bylo zvykem v Polsku – a nikoli od neděle \"Septuagesimy\" (70. den před Vzkříšením Páně) podle v Německu platných pravidel. Tento komplikovaný a vášně vzbuzující liturgický spor byl vyřešen až na synodě 1248, která ponechala volbu postní doby na jednotlivých věřících. Současně ale potvrdila pro celé Polsko vybírání naturálních desátků ihned po sklizni (zatímco němečtí kolonisté vyžadovali peněžní desátek, a to až po zpeněžení sklizně), jakož i všeobecné vybírání takzvaného Svatopetrského haléře, zvláštní daně ve přímý prospěch papeže, od které se němečtí osadníci cítili osvobozeni na základě výsady používat německé právo.\n\nPro prosazování těchto zásad, které narazily u nových osadníků na značný odpor, se biskup Tomáš roku 1256 dostal do prudkého sporu se synem Jindřicha II., knížetem Boleslavem II. Lysým. Byl nucen uprchnout z Vratislavi, avšak kníže jej nechal 2. října 1256 v Grodkově zajmout a šest měsíců jej věznil na svých hradech, přestože nad ním byla vyslovena klatba. Biskup byl propuštěn až poté, co zaplatil výkupné a uznal pro svou diecézi právo na vykoupení naturálního desátku a jeho nahrazení fixní peněžní dávkou (což synoda z roku 1248 zakazovala). Podrobnosti smíru byly dohodnuty v roce 1261 za zprostředkování ostatních slezských knížat a Boleslav II. uznal určitou fiskální i soudní imunitu církevního majetku, za což byl následujícího roku zbaven klatby. Výkup naturálního desátku se ve Slezsku rychle rozšířil a vedl tak k významnému právnímu rozdílu oproti zbytku Polska.\n\nK obnově Slezska po tatarském vpádu patřila obnova stávajících a zakládání nových církevních institucí, zejména klášterů. V roce 1247 byl v Nowogrodzci ( \"Naumburg am Queiss\") založen první slezský klášter magdalenitek, jehož úkolem byla podpora kolonizace venkova; totéž platí pro nový cisterciácký klášter v Rudách u Ratiboře ( \"Groß Rauden\") založený roku 1252 z Jędrzejówa u Krakova. Se stejným účelem byl neuspokojivě fungující klášter augustiniánů-kanovníků v Kamenci ( \"Kamieniec Ząbkowicki\", \"Kamenz\") předán někdy v letech 1244/46 cisterciákům z Lubuše. Hlavní rozvoj však zaznamenaly žebravé řády: dominikáni založili nové kláštery v Ratiboři (kolem 1240), Frankenštejnu ( \"Ząbkowice Śląskie\", kolem 1255), Hlohově (kolem 1255) a Boleslavci ( \"Boleslawiec\", \"Bunzlau\", kolem 1260), největšího rozvoje však doznali minorité: za biskupa Tomáše zřídili v diecézi svůj první klášter ve Vratislavi u svatého Jakuba (1234) a dále v Opolí, Zlatoryji ( Złotoryja), Svidnici, Lwówku, Hlohově, Nise, Vladislavi, Bytomi a Hlohůvku. Vedle toho se ve Vratislavi u svaté Kláry roku 1257 usadila i ženská větev řádu, klarisky.\n\nKromě toho založil Tomáš I. roku 1232 kolegiátní kapitulu v Opolí a v roce 1262 přidal ke stávajícím arcijáhenstvím ve Vratislavi, Hlohově a Opolí čtvrté arcijáhenství v Lehnici; toto rozdělení vytrvalo až do novověku.\n\nBiskup Tomáš I. rovněž pokračoval v osidlování biskupských statků, zejména nissko-otmuchovského majetkového komplexu. Prestižním vrcholem jeho působení byla celopolská synoda v roce 1267, jíž se vedle papežského legáta kardinála Quidona účastnila vedle řady polských knížat a duchovních též řada kněží z ciziny (francouzských a italských). Jedním z Tomášových posledních aktů bylo téhož roku prosazení kanonizace Hedviky Slezské († 1243), manželky Jindřicha I. Bradatého, s níž se osobně dobře znal.\n\nBiskup Tomáš I. zemřel ve vysokém věku 30. května 1268 a byl pochován v kryptě nově dokončeného presbyteria vratislavské katedrály. V závěti odkázal peníze na zřízení oltáře svatého Stanislava ve vratislavské katedrále.\n\nV roce 1588 usiloval biskup Ondřej Jerin o shromáždění materiálů pro kanonizaci biskupa Tomáše. V té době se však biskupství nalézalo v krizi vyvolené převahou protestanství ve Slezsku a tento pokus nebyl nikdy doveden do konce.\n\n"}
{"id": "551806", "url": "https://cs.wikipedia.org/wiki?curid=551806", "title": "Víceprůchodový překladač", "text": "Víceprůchodový překladač\n\nVíceprůchodový překladač ( ) je v informatice specifický typ překladače, který zpracovává zdrojový kód nebo abstraktní syntaktický strom programu několika průchody (na rozdíl od jednoprůchodového překladače). Mezi jednotlivými průchody generuje mezikód, který v následujícím průchodu opět přijímá jako svůj vstup. Víceprůchodové zpracování umožňuje jednodušeji zpracovat kód po menších částech, přičemž posledním průchod vydá finální podobu programu.\n\nVíceprůchodové kompilátory jsou někdy nazývány jako rozsáhlé překladače, mají větší oblast využití a umožňují lepší generování kódu (např.: menší velikost kódu nebo rychlejší kód). Ve srovnání s výstupem jednoprůchodového kompilátoru mají vyšší nároky na alokovanou paměť a zpracovávání zdrojového kódu trvá delší dobu. Některé jazyky nemohou být z důvodu struktury jejich kódu zpracovávány pouze jedním průchodem.\n\nPrvní fáze víceprůchodového překladače odstraňuje z kódu zbytečné informace, které nejsou při syntaktické analýze zapotřebí. Mezi ně patří například komentáře a prázdná místa v kódu. Lexikální analýza identifikuje ve vstupních datech tokeny (lexémy, lexikální symboly).\n\nSyntaktická analýza je zodpovědná za pravidla použitého programovacího jazyka (často jako bezkontextová gramatika) a další stavební prvky jazyka. Kontroluje, zda program je zapsán správným způsobem a dále určuje například pořadí provádění příkazů. Výsledek této části reprezentuje abstraktní syntaktický strom nebo orientovaný acyklický graf.\n\nSémantická analýza reprezentuje vztahy a sémantická pravidla programovacího jazyka. Zpracovává syntaktický strom z předchozího bloku. Analyzátor vyhodnocuje, zda jsou operace zpracovávány ve správném pořadí a dále probíhá například analýza typů a jejich přiřazení. Dalším příkladem je v následující části programu ve fázi sémantické analýzy proběhne kontrola, zda uvedená podmínka [boolean] obsahuje platné (porovnatelné) výrazy.\n\nKromě provedení sémantické analýzy se v této fázi sestavují tabulky symbolů, které slouží k usnadnění generování kódu.\n\nV závěrečné fázi překladač provede převedení mezikódu programu do spustitelného souboru instrukcí. Poslední fáze kompilování je hardwarově závislá. Zde lze také provádět optimalizaci sestavení kódu pro efektivnější chod programu.\n\nVíceprůchodové překladače mají modulární strukturu a proto je snadnější je učinit hardwarově nezávislými, protože generování kódu probíhá odděleně v několika fázích a přizpůsobení menší části překladače jinému hardware (platformě) je tak jednodušší.\n\nSložitější programovací jazyky vyžadují víceprůchodový překladač. Například jazyk Pascal může být přeložen jednoprůchodovým překladačem pouze v případě, když jsou všechny definice proměnných, funkcí, procedur atd. definovány ještě před jejich použitím.\n\nV jednoprůchodovém kompilátoru se vytvoří nejprve odkaz na proměnnou codice_1 a při jejím použití už kompilátor zná její deklaraci a vše proběhne sémanticky v pořádku.\n\n\nJazyky, jako je například Java, vyžívají víceprůchodovou kompilaci. Na příkladu je vidět, že nejprve používáme proměnnou codice_1 a poté následuje její deklarace.\n\nVíceprůchodový kompilátor alokuje místo v paměti pro proměnnou codice_1 během sémantické fáze kompilace a při použití již bude proměnná zpracována.\n\n\n"}
{"id": "551809", "url": "https://cs.wikipedia.org/wiki?curid=551809", "title": "Rapallská smlouva", "text": "Rapallská smlouva\n\nRapallská smlouva může být:\n\n"}
{"id": "551811", "url": "https://cs.wikipedia.org/wiki?curid=551811", "title": "Rapallská smlouva (1920)", "text": "Rapallská smlouva (1920)\n\nRapallská smlouva byla podepsána 12. listopadu 1920 a řešila hraniční spory mezi Italským královstvím a Královstvím Srbů, Chorvatů a Slovinců.\n\nZplnomocněnými zástupci Království SHS byli Milenko Vesnić, Ante Trumbić a Kosta Stojanović, Itálie pak Giovanni Giolitti, Carlo Sforza a Ivanoe Bonomi. Smlouva byla vyhotovena ve dvou vyhotoveních: v italštině a srbochorvatštině, v případě rozdílu byl rozhodný text v italštině.\n\nSpory mezi Itálií a Královstvím SHS nastaly s koncem první světové války, když Itálie obsadila s odkazem na Londýnský pakt z roku 1915 území někdejší rakousko-uherské monarchie. Tato území byla etnicky smíšená, Slovinci a Chorvati však tvořili více než polovinu populace. Podle smlouvy bylo k Itálii připojeno:\n\nPodle smlouvy se město Rijeka mělo stát samostatným svobodným státem, čímž skončila vojenská okupace. Tato část smlouvy byla revidována v roce 1924 Římskou smlouvou, která Rijeku přiřkla Itálii a Království SHS přístav Sušak.\n\n"}
{"id": "551813", "url": "https://cs.wikipedia.org/wiki?curid=551813", "title": "Halové mistrovství České republiky v atletice 2009", "text": "Halové mistrovství České republiky v atletice 2009\n\nHalové mistrovství ČR v atletice 2009 se uskutečnilo ve dnech 21. února – 22. února 2009 v hale Otakara Jandery v pražské Stromovce. Pro české atlety znamenal domácí šampionát jednu z posledních možností, jak splnit limit na halové ME do italského Turína. \n\n\n"}
{"id": "551814", "url": "https://cs.wikipedia.org/wiki?curid=551814", "title": "Jan Dubčanský ze Zdenína na Habrovanech", "text": "Jan Dubčanský ze Zdenína na Habrovanech\n\nJan Dubčanský (mladší) ze Zdenína na Habrovanech byl šlechtic z rodu drobných šlechticů pocházející z Čech, který sídlil na Moravě. \n\nJeho otec Jan Dubčanský ze Zdenína, který vlastnil statky na Moravě, byl představitelem Sekty habrovanských. Za otcova života se Jan Dučanský v pramenech neuvádí. První nepřímá písemná zmínka se objevuje až roku 1537 v souvislosti s jeho bratrem Vilémem, který po otcově smrti roku 1543 držel Luleč. Jméno Jana Dubčanského ze Zdenína a Habrovan se objevuje v listinách až o 13 roků později, kdy se svým bratrem Fridrichem koupil část holštejnského panství. 23. 4. 1550 mu připsal Oldřich Přepyský z Rychmburka pustý zámek Holštejn s pustým městečkem, ves Ostrov s dvorem a kostelním podacím, ves Lipovec se dvorem a kostelním podacím, tři lány v Šošůvce a pusté vsi Hamlíkov, Kulířov, Housko a půl Podomí.\n\nJan Dubčanský mladší nedosáhl proslulosti svého otce. Zemřel pravděpodobně roku 1553. Jména jeho potomků nejsou známa. Zdá se, že i jeho bratr Fridrich nežil o moc déle a ani on neměl žádných potomků. Další bratr Vilém tak zdědil po svých sourozencích jak Habrovany, tak část bývalého holštejnského panství. Po Vilémovi zdědil tyto majetky jeho syn Jan Dubčanský (nejmladší). Ten roku 1567 prodal Bernardu Drnovskému na Rájci holštejnské zboží, v roce 1571 prodal Janu Bohuslavovi Zoubkovi ze Zdětína i panství habrovanské. Od té doby o něm není nic známo.\n\n"}
{"id": "551815", "url": "https://cs.wikipedia.org/wiki?curid=551815", "title": "Digitální film", "text": "Digitální film\n\nDigitální kinematografie je proces zachycování (zaznamenávání) filmu za pomoci digitálních obrazových snímačů, nikoliv prostřednictvím filmového materiálu. Vzhledem k tomu, že se digitální technologie v posledních letech vylepšila, jako praxe převládá. Od poloviny roku 2010 je většina filmů na celém světě zachycena a distribuována digitálně.\n\nNa trhu se objevily výrobky mnoha společností, včetně tradičních výrobců  filmových kamer, jako jsou Arri a Panavision, stejně se objevili noví dodavatelé jako RED, Blackmagic, Silicon Imaging, Vision Research a společností, které se tradičně zaměřují na spotřební a vysílací video zařízení, jako Sony, GoPro, a Panasonic.\n\nOd roku 2017 se profesionální 4k digitální filmové kamery přibližně rovnají 35mm filmu v rozlišení a kapacitě dynamického rozsahu, nicméně digitální film má ještě trochu jiný přístup než analogový film. Někteří filmaři upřednostňují stále pro dosažení požadovaných výsledků použití analogových obrazových formátů.\n\nOd konce osmdesátých let začala společnost Sony uvádět na trh koncept „elektronické kinematografie“, jenž využívá analogové profesionální videokamery Sony HDVS. Snaha se setkala s velmi malou odezvou. Přesto došlo k jednomu z prvních digitálně natočených hraných filmů Julia a Julia (1987).\n\nRainbow (1996) byl zcela prvním digitálním filmem na světě. Veškeré snímky byly pořízeny společností Sony s prvními kamerami Solid State Electronic Cinematography s více než 35 minutami digitálního zpracování obrazu a vizuální efekty, všechny postprodukce, zvukové efekty, editace a skórování byly dokončeny digitálně. Digitální obraz s vysokým rozlišením byl přenesen na negativní 35mm prostřednictvím rekordéru elektronového paprsku vyrobeného pro divadla.\n\nSe zavedením rekordérů HDCAM a digitálních profesionálních videokamer o rozměrech 1920 × 1080 pixelů založených na technologii CCD v roce 1998 začala myšlenka, nyní označovaná jako „digitální kinematografie“, získávat na trhu své místo. The Last Broadcast z r. 1998 považují někteří za první celovečerní video natočené a upravené výhradně na digitálním zařízení pro spotřebitelskou úroveň.\n\nV květnu 1999 George Lucas narušil poprvé nadřazenost filmu tím, že do snímku (Star Wars: Episode I - The Phantom Menace) použil záběry natočené digitálními kamerami s vysokým rozlišením. Digitální záběry bezproblémově splynuly s filmem natočeným na filmu a George Lucas oznámil, že v průběhu tohoto roku natočí další pokračování výhradně na digitální video hi-def.\n\nTaké v roce 1999 byly digitální projektory instalovány ve čtyřech divadlech pro představení The Phantom Menace. V červnu 2000 byl začaly práce na \")\", kde hlavní části byly natočeny výhradně digitální kamerou Sony HDW-F900, jak již dříve uvedl Lucas. Film byl uvolněn pro distribuci v květnu 2002.\n\nV květnu 2001 byl film Tenkrát v Mexiku (\"Once Upon a Time in Mexico)\" natočen také v digitálním videu s rozlišením 24 snímků za sekundu, částečně vyvinutým Georgem Lucasem pomocí kamery Sony HDW-F900. Dva méně známé filmy, Vidocq (2001) a Ruská archa (2002), byly také pořízeny stejným zařízením. Bylo pozoruhodné, že posledně jmenovaný film se sestával z jediného dlouhého záběru.\n\nKamery od firem jako Sony, Panasonic, JVC a Canon dnes nabízejí řadu možností pro pořizování videa s vysokým rozlišením. Na špičkovém trhu se objevily kamery zaměřené konkrétně na trh digitálního filmu.\n\nTyto kamery Sony, Vision Research, Arri, Silicon Imaging, Panavision, Grass Valley a Red nabízejí rozlišení a dynamický rozsah, který přesahuje tradiční videokamery určené pro omezené potřeby televizního vysílání.\n\nV roce 2009 se film Milionář z chatrče (Slumdog Millionaire) stal prvním snímkem natočeným převážně digitálním průmyslem a snímkem, který získal cenu Oscara (\"Academy Award for Best Cinematography)\" za nejlepší film. Film Avatar představuje největší obohacení historie filmu, snímek, který nejen že byl natočen digitální technikou, ale také dosáhl nejvyšších kasovních příjmů už ale ne za film, ale za digitální projekci.\n\nKoncem roku 2013 se Paramount stal prvním velkým studiem, které distribuovalo filmy do divadel v digitálním formátu, čímž zcela vyloučil film o velikosti 35 mm. Zprávař 2 - Legenda pokračuje (Anchorman 2) byl poslední produkcí studia Paramount, která zahrnovala 35mm filmovou verzi, zatímco Vlk z Wall Street (The Wolf of Wall Street) byl první hlavní film distribuovaný zcela digitálně.\n\nDigitální kinematografie digitálně zachycuje filmy v procesu analogickém s digitální fotografií. Zatímco neexistuje jasné technické rozlišení, které odděluje obrazy zachycené v digitální kinematografii od videa, termín „digitální kinematografie“ se obvykle používá pouze v případech, kdy digitální záznam nahrazuje záznam filmů, například při natáčení hraného filmu. Tento termín se užívá zřídka, když digitální záznam nahrazuje záznam videa, stejně jako u televizních programů živého vysílání.\n\nNěkteří filmoví režiséři jako Christopher Nolan, Paul Thomas Anderson a Quentin Tarantino veřejně kritizovali digitální kino a obhajovali film a filmovou výrobu. Tarantino uvedl, že odejde do důchodu, protože většina amerických kin už nebude moci promítat jeho filmy ve velikosti 35 mm. Tarantino považuje digitální kino prostě za „televizi na veřejnosti“. Christopher Nolan vyvozuje, že filmový průmysl přijímá digitální formáty pouze z ekonomických důvodů, na rozdíl od digitálního filmu, který je vynikajícím prostředkem pro samotný film. „Popravdě si myslím, že se zhoršuje hospodářský zájem výrobců a průmyslu (produkce), neboť vydělávají více peněz raději změnami než zachováním status quo.“\n\nDalším zájmem o digitální záznam obrazu je snaha archivovat veškerý digitální materiál. Archivace digitálního materiálu se jeví jako extrémně nákladná a vytváří problémy z hlediska dlouhodobého uchování. Ve studii z r. 2007 uvedla Akademie filmového umění a věd, že náklady na ukládání 4K digitálních mistrů jsou „enormně vyšší - o 1100% vyšší - než náklady na ukládání filmů“.\n\nDále digitální archivace čelí výzvám kvůli nedostatečné životnosti dnešního digitálního úložiště: žádné současné médium, ať už jsou magnetické pevné disky nebo digitální pásky, nedokážou spolehlivě uložit film po sto let, neexistuje nic, co může zajistit správné ukládání a manipulaci s filmem. Ačkoli tomu tak bylo také v případě optického disku, v roce 2012 společnost Millenniata, Inc., digitální společnost se sídlem v Utahu zabývající se ukládáním dat, vydala M-DISC, optické řešení pro ukládání dat, které bylo navrženo tak, aby trvalo až 1000 let, a tak nabízí možnost digitální ukládání jako životaschopné řešení pro ukládání dat.\n"}
{"id": "551822", "url": "https://cs.wikipedia.org/wiki?curid=551822", "title": "Jiří Zimčík", "text": "Jiří Zimčík\n\nJiří Zimčík (* 1976 Uherské Hradiště) je český komiksový autor. Vyučil se truhlářem na SOU Veselí nad Moravou. V roce 1996 odešel do Brna, kde pracoval jako prodavač v knihkupectví a nyní je na volné noze.\nDebutoval v komiksovém fanzinu \"Pot\" (komiksem \"Vyvolený\"). Jeho práce se dále objevily v magazínu AARGH!, revue Labyrint, antologiích Inseminátor a Kontraband, ukrajinském měsíčníku \"K9\", rumunské publikaci \"Anthology\" nebo italském sborníku \"No Words\".\nVěnuje se rovněž ilustraci (sci-fi magazín \"Ikarie\", ve Francii vyšla kniha Pavla Vilikovského s jeho obálkou) a spolupráci s filmem (amatérská filmová společnost Foxymon), věnuje se také tvorbě koláží z barevného papíru.\nV roce 2007 vytvořil booklet CD pražské písničkářky Radůzy \"V salonu barokních dam\". Je autorem titulních ilustrací k pořadu Brněnské televize \"Vzhůru dolů\". . Jeho výstava byla součástí Letní filmové školy v Uherském Hradišti 2009. Nyní žije a tvoří v Brně.\n\nJiřího Zimčíka charakterizuje až analytický přístup ke komiksu, na první pohled zaujme pevnou, precizní linkou a vyčištěnou barevností. Jeho kresba se často zjednodušuje až na vitrážově statické, vyčištěné linie a barevné plochy, jindy zas svou dynamikou připomene tvorbu futuristů. Ke čtenářskému soustředění nutí i zvláštně zpomalené časování, které jakoby rozjímalo nad každým políčkem, každou událost převracelo v hlavě. Dekonstruktivní příběhy ale neztrácejí atmosféru, a za zdánlivě chladným, geometrickým stylem se skrývá velká pozornost a také jemný, osobitý humor.\n\n\n"}
{"id": "551826", "url": "https://cs.wikipedia.org/wiki?curid=551826", "title": "Dirachma", "text": "Dirachma\n\nDirachma je jediný rod čeledi Dirachmaceae vyšších dvouděložných rostlin z řádu\nrůžotvaré (\"Rosales\").\n\nOpadavé keře se střídavými jednoduchými listy s palisty. Listy jsou nahloučené na koncích větví.\nČepel je celokrajná, kopinatá nebo podlouhlá, s peřenou žilnatinou.\nKvěty jsou pravidelné, oboupohlavné, jednotlivé v úžlabí listů.\nKalich i koruna jsou složeny z 5 až 8 volných lístků.\nTyčinek je 8. Semeník je svrchní, srostlý z 8 plodolistů, s 8 komůrkami a jedinou čnělkou. V každém plodolistu je jedno vajíčko.\nPlodem je tobolka (podle jiného zdroje poltivý plod (schizokarp), rozpadající se na 8 dílčích plůdků).\n\nRod zahrnuje jen 2 druhy. \"Dirachma socotrana\" roste na ostrově Sokotra. Z přilehlého území Somálska byl v roce 1991 popsán nový druh \"Dirachma somalensis\".\n\nV Cronquistově systému čeleď nefiguruje, rod je pravděpodobně součástí čeledi kakostovité\n(\"Geraniaceae\"). Tachtadžjan řadil \"Dirachmaceae\" do řádu slézotvaré (\"Malvales\"), Dahlgren do řádu kakostotvaré (\"Geraniales\").\n\nSesterskou skupinou jsou podle molekulárních studií čeledi řešetlákovité (\"Rhamnaceae\") a hlošinovité (\"Elaeagnaceae\").\n\n"}
{"id": "551834", "url": "https://cs.wikipedia.org/wiki?curid=551834", "title": "Nièvre", "text": "Nièvre\n\nNièvre je francouzský departement ležící v regionu Burgundsko-Franche-Comté. Pojmenovaný je podle řeky Nièvre.\n\nSeznam obcí v departementu Nièvre\n\n"}
{"id": "551845", "url": "https://cs.wikipedia.org/wiki?curid=551845", "title": "Kheilův účetní systém", "text": "Kheilův účetní systém\n\nKheilův účetní systém je jednou z historických podob podvojného účetnictví. Vytvořil jej Karel Petr Kheil otec (1817-1871) v roce 1858. Tento způsob vedení účetnictví se díky jeho žákům rozšířil do mnoha průmyslových podniků v Čechách a na Moravě. \n\nKheilův systém obsahuje na rozdíl od starších účetních způsobů pouze dvě knihy, a to deník a hlavní knihu. Deník měl čtyři peněžní sloupce – dva pro pokladnu (Hotovost (Hotově,Pokladna) – Debet a Kredit) a dva pro úvěr (Úvěr – Debet a Kredit). Každý případ byl v deníku zapsán dvakrát, jednou na straně Debet a jednou na straně Kredit bez ohledu na to, zda se týkal hotovosti nebo bezhotovostního případu. Součet sloupců Má dáti se tedy musel rovnat součtu sloupců Dal. Do dalších sloupců deníku se zapisovalo datum případu a odkaz na účty v hlavní knize. \nHlavní kniha obsahovala veškeré knihy odpovídající starším účetním uspořádáním. Obsahovala saldakonti (účty obchodních partnerů), účty ekonomické (kapitál, režie, úroky aj.) a účty statistické (účty zboží,směnek apod.). Na účty obchodních partnerů se zapisovaly jednotlivé obchodní transakce, účty ekonomické a statistické ještě navíc obsahovaly na každé straně sloupec pro měsíční součty jednotlivých účetních případů, aby je bylo možno přehledně přepsat do rozvahy. Účty pro zásoby obsahovaly také sloupce pro evidenci množství. \n\nNa konci období období Kheil doporučoval sestavovat do zvláštní knihy – inventáře – bilanci majetkovou a výkaz ztráty a zisku ve formě účtů se stranami Má dáti a Dal.\n\nKheilův systém se díky Kheilově působení na obchodním učilišti šířil do českých zemí, kde byl zaváděn u cukrovarů, lihovarů, pivovarů, sladoven, mlýnů a dalších průmyslových podniků. Od roku 1870 byl tento systém používán u velkostatků, kde byl označován jako Brožův systém po Ferdinandu Brožovi, který jej drobně upravil pro potřeby polního hospodářství. V roce 1874 se Kheilův systém dostal i do Srbska.\n"}
{"id": "551846", "url": "https://cs.wikipedia.org/wiki?curid=551846", "title": "Indigo", "text": "Indigo\n\nIndigo je modré barvivo původně získávané ze stejnojmenné rostliny. Přírodní barvivo bylo asi od poslední třetiny 19. století postupně nahrazeno syntetickým indigem.\n\nPředvýrobek, získaný z listů indiga, tzv. \"indican\", ze kterého vzniká kvašením žlutá látka \"indoxyl\" (indol-3-ol). Oxidací indoxylu na vzduchu vzniká pak modré indigo, to se smíchá s louhem, suší a lisuje (např. do koláčů viz snímek ) nebo drtí na prášek.\nRostlina pochází pravděpodobně z tropického pásma Afriky, později byla kultivována hlavně v jižní Asii a v jižní Americe. Na konci 19. století obnášela roční světová produkce ještě 9 000 tun, ve 30. letech 20. století rozsáhlejší pěstování indiga zcela zaniklo.\n\nPřírodní indigo se používalo (vedle džín známých od poloviny 19. století) k barvení námořnických uniforem, pracovních oděvů apod. Méně známé je použití k potiskování textilií (snímek). U nabídek džín barvených údajně „přírodním indigem“ se může jednat o výrobky z příze několikrát namáčené v syntetickém indigu (v porovnání s levnějším zbožím barveným v hotové tkanině).\n\nIndigo je kypové barvivo, tzn. že se jeho molekuly chemicky nespojují s textilním vláknem, ale zachycují se jako nerozpustný pigment na povrchu textilie. Chemické složení umělého indiga je naprosto stejné jako u indiga přírodního (viz snímek ), výroba a použití syntetického barviva je jednodušší, vlastnosti jsou zhruba stejné.\n\nSyntetické indigo bylo vynalezeno v roce 1870. Syntéza a technologie výroby byla několikrát zdokonalena, v roce 1897 se začalo s komerční produkcí.\n\nNa začátku 21. století se odhadovala celosvětová roční spotřeba na 17 000 tun, z toho asi 90 % se používalo k barvení džínů (snímek ) vyrobených skoro výlučně z bavlněných přízí. (1 kg barviva se prodával za cca 24 €, spotřeba na jedny kalhoty se udávala s 3-12 g).\n"}
{"id": "551848", "url": "https://cs.wikipedia.org/wiki?curid=551848", "title": "Josef Nosek", "text": "Josef Nosek\n\nJosef Nosek (* 21. srpna 1967 Praha) je pražský komunální politik. Od roku 2000 do února 2011 působil jako starosta Městské části Praha 8. Od listopadu 2010 do května 2013 byl náměstkem primátora a členem rady Hlavního města Prahy. Patřil k nejvlivnějším politikům pražského sdružení Občanské demokratické strany. Před rokem 2010 byl členem vnitrostranické opozice k Pavlu Bémovi a ke skupině politiků z okruhu Borise Šťastného. V listopadu 2011 patřil k hlavním organizátorům vnitrostranického puče na pražském magistrátu, kde ve spojení s primátorem Bohuslavem Svobodou a bez vědomí předsedy ODS v Praze Šťastného vyjednal novou koalici mezi částí ODS a TOP 09.\n\nMá středoškolské vzdělání. Mezi roky 1985–1987 pracoval jako technik výpočetního střediska ČKD, poté byl do roku 1989 vedoucím výpočetního střediska Středočeské plynárenské, krátce působil jako samostatný vědeckovýzkumný pracovník Ústavu dopravního inženýrství Praha. Po roce 1990 byl podnikatelem v oblasti zabezpečení objektů. Od roku 1991 do současnosti drží podíl v počítačové firmě GRIFFIN spol. s r.o..\n\nOd listopadu 2000 byl starostou městské části Praha 8, kde vystřídal svého stranického konkurenta Václava Musílka. V čele radnice Prahy 8 byl po volbách v roce 2010 (resp. během projednání ústavní stížnosti na volby u Ústavního soudu na jaře 2011) nahrazen svým stranickým kolegou Jiřím Janků, částečný vliv na dění na radnici Prahy 8 si však ponechal jako řadový radní.\n\nPo ustavení Svobodovy první magistrátní koalice ODS-ČSSD byl na sklonku roku 2010 zvolen do funkce náměstka primátora pro územní plánování. V této pozici byl opakovaně kritizován za nekoncepční obsazování významných pozic na magistrátu neodborníky (neschopnost jednat o rozvoji města s odbornou veřejností a urychleně řešit problém hluku z pražské dopravy nebo vypořádat připomínky k novému územnímu plánu. Podle MF Dnes z 18. října 2011 měl Nosek nejvíce absencí na schůzích magistrátních orgánů.\n\nHrál významnou roli při puči Svobodovy části ODS a vzniku nové koalice s TOP09 v listopadu 2011, kdy se podílel na odstavení předsedy pražské ODS Borise Šťastného od vlivu na radnici. Po této změně zůstal náměstkem primátora, místo původních pravomocí se však stal radním pro dopravu. Z této funkce byl odvolán 23. května 2013.\n\nČlenem ODS byl od roku 1997. Nosek byl mezi roky 2006–2011 předsedou vlivného oblastního sdružení ODS v Praze 8, které stálo k opozici k Radě hl. m. Prahy vedené Pavlem Bémem. Ze sdružení v Praze 8 zaznívala hlasitá kritika na téma nedostatečné úrovně vnitrostranické demokracie jak ze strany místních politiků (bývalý místostarosta Jan Lukavský, odvolaný radní Tomáš Chvála), tak od syna prezidenta ČR Václava Klause mladšího. Problematické bylo zejména působení oblastní manažerky ODS Oldřišky Cibulkové a jejího syna, vedoucího odboru životního prostředí ÚMČ Praha 8 Martina Cibulky.\n\nV březnu 2010 byl v souvislosti s oslabováním pozice stávajícího primátora zvolen členem představenstva Dopravního podniku hlavního města Prahy, v dubnu byl zvolen místopředsedou oblastního sdružení strany v Praze. Od roku 2010 patřil k nejvlivnějším členům pražského vedení strany. V listopadu 2013 ukončil své členství v ODS kvůli zvolení Filipa Humplíka šéfem pražské ODS a místostarostky Prahy 8 Vladimíry Ludkové 1. místopředsedkyní.\n\nVe volbách do Senátu PČR v roce 2018 kandidoval jako nestraník za hnutí Pro Prahu (HPP) v obvodu č. 23 – Praha 8. Se ziskem 5,14 % hlasů skončil na 7. místě.\n\nNosek podporuje projekt Nová Palmovka za 1,4 miliardy korun (nyní je to prý 1,14 mld. korun), které má vyrůst na nároží ulic Zenklova a Sokolovská na Palmovce. Na začátku roku 2010 zahájila radnice Prahy (ve volebním období 2006–2010 zde měla ODS 60 % hlasů) přípravu Centra Palmovka . Jeho součástí měl být hypermarket a komerční kancelářské plochy. Později byl projekt částečně přepracován a hypermarket byl nahrazen menším supermarketem. Celou investici více jak 1,14 miliardy korun má hradit Praha 8 z fondu, který vznikl privatizací bytů. Projekt se stal součástí předvolebího boje v roce 2010 kdy část opozice využila faktu, že byl projekt včetně realizační a provozní smlouvy schválen tři týdny před komunálními volbami nejtěsnější většinou 23 hlasů (mimo většiny členů ODS byl pro i jediný nezávislý zastupitel Václav Musílek). Proti centru se postavily všechny tehdejší opoziční strany v zastupitelstvu Prahy 8 i místní organizace TOP 09, která nebyla v tehdejším zastupitelstvu zastoupena. Po komunálních volbách v roce 2010 však TOP 09 změnila svůj názor a po seznámení s projektem jej nyní jakožto koaliční strana na radnici Prahy 8 plně podporuje.\n\n"}
{"id": "551849", "url": "https://cs.wikipedia.org/wiki?curid=551849", "title": "Tramvajová smyčka Lehovec", "text": "Tramvajová smyčka Lehovec\n\nTramvajová smyčka Lehovec je trojkolejné koncové smyčkové obratiště na východním okraji Prahy, ležící mezi větvemi Poděbradské ulice.\n\nVyužití smyčky a především navazujícícho autobusového terminálu pokleslo po prodloužení linky metra B do stanice Černý Most. Původně odtud vedly autobusové linky do Horních Počernic a Satalic.\n\nSmyčka plynule navazuje na tramvajovou trať Starý Hloubětín - Lehovec. Obratiště se nachází přibližně 100 metrů za oddělení severní větve (do centra) Poděbradské ulice. Trať po rozvětvení ulice stoupá s jižní větví směrem k Rajské zahradě, avšak před prudším stoupáním zahne trať doleva do obratiště. Poděbradská dále stoupá severně od smyčky.\n\n\"Lehovec\" je trojkolejná předjízdná smyčka s jednou výstupní a dvěma nástupními zastávkami. Deponovací kapacita smyčky je 31 vozů typu T. Vzhledem k umístění smyčky mezi dvě větve Poděbradské ulice je ve smyčce zřízen podchod spojující nástupiště s oběma částmi Poděbradské. Na smyčku přímo navazuje menší autobusový terminál, který je po prodloužení linky metra B do stanice Černý Most jen málo využíván.\n\n\n"}
{"id": "551850", "url": "https://cs.wikipedia.org/wiki?curid=551850", "title": "Kadašman-Turgu", "text": "Kadašman-Turgu\n\nKadašman-Turgu (\"Ka-da-ma-aš-to Túr-gu\") byl král Babylonie z kassitské dynastie, který vládl přibližně mezi roky 1282 - 1264 př. n. l. Byl to syn předchozího krále Nazimaruttaše.\n\n\nV Chetitské říši se v tomto období dostal k moci Chattušiliš III., a to na úkor svého synovce Muršiliše III. Kadašman-Turgu nového uzurpátora uznal jako legitimního chetitského vládce a podepsal s ním řadu smluv. Muršiliš III. po ztrátě trůnu uprchnul do Egypta ke svému bývalému nepříteli Ramsesovi II. To vyvolalo diplomatickou rozepři mezi Chetity a Egyptem. V tomto sporu se Kadašman-Turgu postavil za Chattušiliše, přerušil s Egyptem diplomatické styky a přislíbil Chetitům vojenskou pomoc. Chetitský a babylonský panovník pak podepsali smlouvu garantující nástupnictví jejich synů na oba trůny (v případě úmrtí jednoho z panovníků měl druhý zaručit následnictví na odpovídajícím trůnu pro daného potomka i za případného použití vojenské síly).\nKadašman-Turgu také udržoval přátelský vztah s asyrským králem Adad-nirárim I., se kterým podepsali smlouvu.\n\nPodle královského seznamu (Seznam A) vládl 18. let. Jeho jméno se našlo mimo jiné na poháru s lazuritovým zdobením v Nippuru. Dále byly nalezeny nápisy obsahující jeho jméno na ruinách nippurského zikkuratu. Hlavním zdrojem informací však byla korespondence mezi ním a králi okolních států.<br>\nPo jeho smrti na babylonský trůn usedl jeho syn Kadašman-Enlil II.\n\n"}
{"id": "551856", "url": "https://cs.wikipedia.org/wiki?curid=551856", "title": "Nevěra", "text": "Nevěra\n\nNevěra je sexuální, resp. milostný poměr s partnerem mimo manželství nebo též mimo jiný dlouhotrvající vážný vztah, s nímž se pojí slib věrnosti. Různí se pohledy na fyzickou nevěru a faktor citové angažovanosti. Starší pojem pro nevěru je cizoložství. Nevěra se odlišuje od polygamie, tj. souběžného legálního soužití jedince s více osobami (mnohomanželství).\n\n\nPetr Šmolka dále uvádí též prostituci či swingování. Kratochvíl rozlišuje nevěru souběžnou (nedostatečnost jednoho partnera pro naplnění pestrosti) a následnou (potřeba hledání stále něčeho nového). Miroslav Plzák dělí nevěru na sexuální a sociální, kterou myslí narušení společné péče o potomky, domácnost a sebe navzájem. Z hlediska manželství pokládá za podstatné:\n\nVe starověku se přístup k nevěře lišil podle společenské třídy. V horní vrstvě platila zásada \"„Ten, kdo obdaří svou knížecí potencí ženu z lidu, zušlechťuje. Avšak princezna, která se oddá muži nikoli rovnocennému, poškozuje vlastní rod.“\" Ve střední třídě u muže záleželo na jeho příjmech, zda si mohl dovolit více žen, zato žena byla de facto považována za majetek muže a měla vychovávat jeho děti. V nejnižší vrstvě byla chudoba hlavním faktorem, pro nějž byla polygamie nedostupná. Starořecká společnost nebránila muži ve vydržování více žen v závislosti na jeho prostředcích, doma však měl mít ženu jen jednu. Starověký Řím na věrnosti důsledně netrval a sexuální život považoval za přirozené právo muže stejně jako ženy. Možnost adopce snižovala význam ženy pro reprodukci. Trpěna byla i prostituce.\n\nKřesťanství přišlo s tehdy netradičním důrazem na manželství a jeho nerozlučitelnost. Ve 12. století už nemohla být nevěra důvodem k rozvodu, přesto byla považována za těžký hřích. Zatímco světské společenství znalo jen nevěru ženskou (i s trestem smrti či zmrzačení), křesťanská církev odsuzovala i nevěru mužskou (s požadavkem pokání). Později se v některých oblastech i světské tresty rozšířily také na muže. Až do 16. století byla častým trestem tzv. \"ulička hanby\", z níž bylo později možno se vykoupit. V 15. století docházelo pod vlivem důrazu na manželství i k omezování konkubinátu (nesezdaného soužití).\n\nS nástupem novověku došlo k výrazné tabuizaci sexuality a potlačení veškerých smyslových a erotických projevů. Oficiálně tolerována byla sexualita jen v manželství. Sex svobodných lidí byl trestán vykázáním z města či pokutou, manželská nevěra pak byla v protestantské Evropě důvodem k rozvodu, v katolických oblastech k \"rozluce od stolu a lože\". I prostituce byla od 17. století stále méně tolerována.\n\nS nástupem průmyslové revoluce vliv církve na sexuální chování slábl. Náboženská doktrína se však přenesla do medicínské praxe, z hříchu se stala nemoc. I konec 19. století tak zdůrazňoval uměřenost a normálnost. Výzkumu sexuality se začal věnovat Freud, později Kinsey a další, docházelo tak k liberalizaci. Významným faktorem byla též probíhající ženská emancipace. Nevěra se stává tolerovanějším jevem (více v Evropě, zejména západní, zatímco v některých státech USA je věrnost dokonce zakotvena v právu, včetně postihů za její nedodržení).\n\nKinsey ve svých průkopnických zprávách na poli sexuálního chování uvádí, že asi třetina mužů a pětina žen má někdy \"extramatrimoniální\" (mimomanželský) sexuální styk, přičemž další výzkumy uvádějí obdobná nebo vyšší čísla. V českých výzkumech sexuálního chování došli Weiss a Zvěřina ke zjištění, že téměř dvě třetiny ženatých mužů mělo během manželství mimomanželský pohlavní styk (64 % v roce 1993 a 63 % v roce 1998). Z vdaných žen uvedlo mimomanželský pohlavní styk 46 %, resp. 42 % respondentek. Muži uváděli průměrně kolem 6,4 partnerky (asi polovina maximálně 3 partnerky), ženy průměrně kolem 3,9 partnera (více než polovina maximálně 2 partnery). Ženy přitom mají tendenci spíše k dlouhodobějším mimomanželským vztahům, zatímco muži k více k vztahům příležitostným. Autoři usuzují, že vyšší počty nevěrných mužů jsou důsledkem jejich větší upřímnosti anebo možnosti, že by mnoho jejich styků proběhlo s neprovdanými ženami. Celkově vyšší počty nevěrných oproti zahraničním studiím přisuzují autoři liberálnějším postojům české populace k nevěře.\n\nPodle zprávy CVVM z roku 2003 32 % dotázaných považuje mimomanželské sexuální vztahy za špatné vždy a 38 % za špatné téměř vždy. Špatné jen někdy jsou pro 21 % a nikdy špatné pro 4 % dotázaných. Výzkum téže agentury z roku 2012 ukazuje, že nevěru manžela považuje za morálně (spíše) nepřijatelnou 60 % dotázaných a nevěru manželky 63 %. Naopak za morálně (spíše) přijatelnou ji považuje 11 %, resp. 8 % dotázaných.\n\nV roce 2019 zadal web Bez pasáka průzkum. Cílem bylo zjistit, jak lidé vnímají nevěru. Průzkumu se účastnilo 773 mužů a 1 030 žen. Téměř 42 % respondentů je ve vztahu nevěrných. Nevěru přiznalo 44 % žen a 39 % mužů.\n\n\n"}
{"id": "551858", "url": "https://cs.wikipedia.org/wiki?curid=551858", "title": "Zeměžluč (rozcestník)", "text": "Zeměžluč (rozcestník)\n\nZeměžluč může být:\n\n"}
{"id": "551862", "url": "https://cs.wikipedia.org/wiki?curid=551862", "title": "Gioia Tauro", "text": "Gioia Tauro\n\nGioia Tauro je italské přístavní město, které leží v Kalábrii na pobřeží Tyrhénského moře. S asi 18 500 obyvateli je město třetím největším městem v provincii Reggio Calabria.\n\nPřístav je největším kontejnerovým přístavem v Itálii, čtvrtým největším v Evropě a 30. největším na světě. Přístav i město ovládá mafie 'Ndrangheta, podle italských vyšetřovatelů přes přístav například prochází asi 80% dodávek kokainu do Evropy.\n"}
{"id": "551871", "url": "https://cs.wikipedia.org/wiki?curid=551871", "title": "Hodinový hotel", "text": "Hodinový hotel\n\nHodinový hotel je speciální hotel s možností krátkodobého pronájmu pokojů, obvykle pro milence nebo pro prostitutku a jejího zákazníka; nepřesně se používá i pro nevěstince, tj. podniky, které prostituci samy provozují.\n\n\"Hodinový hotel\" je též hit skupiny Mňága a Žďorp z debutového alba Made in Valmez (1990).\n"}
{"id": "551876", "url": "https://cs.wikipedia.org/wiki?curid=551876", "title": "Ilhéu de Fora", "text": "Ilhéu de Fora\n\nIlhéu de Fora (Vnější ostrůvek) je součástí souostroví Divokých ostrovů (Ilhas Selvagens). Tyto ostrovy sopečného původu, ležící západně od severoafrického atlantického pobřeží náleží geograficky k Africe, politicky jsou ale součástí portugalského souostroví Madeira.\n\nOstrov o rozloze pouhých 8,1 ha vystupuje pouhých 18 m nad hladinu moře. Nachází se v jižní skupině Divokých ostrovů a je součástí přírodní rezervace Ilhas Selvagens. Přes svou malou rozlohu je významný kvůli výskytu endemického sukulentního keře, pryšce Euphorbia obtusifolia var. desfoliata. Pouze na těchto keřích navíc žije endemický druh brouka Deuchalion oceanicus.\n"}
{"id": "551879", "url": "https://cs.wikipedia.org/wiki?curid=551879", "title": "Selvagem Pequena", "text": "Selvagem Pequena\n\nSelvagem Pequena (Malý divoký ostrov) je součástí Divokých ostrovů (Ilhas Selvagens). Tyto ostrovy sopečného původu, ležící západně od severoafrického atlantického pobřeží náleží geograficky k Africe, politicky jsou ale součástí portugalského souostroví Madeira.\n\nOstrov má rozlohu 20 ha a nachází se v jižní skupině souostroví Ilhas Selvagens. Stejně jako další ostrovy z této skupiny je součástí přírodní rezervace Ilhas Selvagens.\n\nNejvyšším bodem ostrova je Pico do Veado (Jelení vrch), dosahující výšky 49 m nad mořem. Na jeho vrcholu je umístěn maják, 1 m vysoký betonový sloup s elektrickým světlem. Pozorovací stanice strážců přírodního parku, postavená pod majákem, funguje od května do listopadu, protože během zimy je ostrov obtížně přístupný.\n\nNa ostrově žije 9 z 11 endemických druhů ostrovů Selvagens. Hnízdí zde velká kolonie buřňáčka běločelého (Pelagodroma marina), občas také rybák rajský (Sterna dougallii) a rybák černohřbetý (Sterna fuscata). Z rostlin je pro útesy typická vzácná svidina hladká (Periploca laevigata), dále zde rostou endemity statice papilnatá (Limonium papillatum var. callibotryum), tařicovka (Lobularia canariensis ssp. Succulenta) a Scilla maderensis var. meliodora. Na svazích Pico do Veado rostou endemické keře Argyranthemum thalassophilum a Asparagus nesiotes ssp. nesiotes.\n"}
{"id": "551886", "url": "https://cs.wikipedia.org/wiki?curid=551886", "title": "Rallye Bohemia", "text": "Rallye Bohemia\n\nRally Bohemia (do roku 1985 Rallye Škoda, později Rallye Bohemia) je jedna ze soutěží Mistrovství České republiky v rallye. Jezdí se v severních Čechách a jejím centrem je město Mladá Boleslav. Často byla soutěž součástí Mistrovství Evropy. \n\nPrvním ročníkem byla Rallye Škoda 1974. Ta byla uspořádána na oslavu 1000 let Mladé Boleslavi. Ten byl, stejně jako následující, odstartován takzvanou hvězdicovou jízdou. Startovními městy do této jízdy byly Praha, Bratislava, Berlín, Varšava a Budapešť. Soutěž také v prvních ročnících startovala zvláštní klasifikační zkouškou. Ta měla kontrolovat stálost výkonu jezdců před závodem a po něm. Tato zkouška byla několikrát vytyčena na dálničním přivaděči nebo na mosteckém autodromu. Od ročníku Rallye Škoda 1978 se soutěž stala součástí mistrovství Evropy. První dva ročníky vyhrál Vladimír Hubáček s vozem Alpine A110. Jeho soupeři byly tovární vozy Škoda 200 RS připravené v týmu Škoda Motorsport. V dalších letech se na prvních pozicích objevovaly vozy Škoda 130 RS. S tímto vozem zde vyhráli Václav Blahna nebo John Haugland, který zde zvítězil třikrát.\nV 80. letech měla soutěž většinou 3 etapy. Jedna etapa byla v oblasti západočeských lázeňských měst. V této etapě byly pravidelně vytyčovány takzvané sprint-etapy, které měřily několik desítek kilometrů a čas na jejich dojetí byl stanoven rychlostním průměrem v etapě. Navíc se tyto etapy jezdily v běžném provozu v nočních hodinách. Další etapa Rallye Škoda byla pořádána v oblasti Krkonoš a Orlických hor. V této dekádě zde dvě vítězství získal Robert Droogmans s vozem Ford Escort RS1800. Dvakrát zde vyhrál i Attila Ferjáncz. Tovární tým Audi Sport vyhrál v letech 1984 a 1985. Pokaždé jezdci Michele Cinotto a Harald Demuth porazili jiný tovární vůz Mazda RX-7, který pilotoval Ingvar Carlsson. O rok později soutěž startovala pod názvem Rallye Bohemia 1986. Tento ročník opanovaly vozy skupiny B Lancia 037 před vozem Opel Ascona 400. Na startu Rallye Bohemia 1988 se poprvé představil tým Volkswagen Motorsport. Zvítězil s ním Erwin Weber a o rok později Raimund Baumschlager.\n\nRočník Rallye Bohemia 1990 provázely finanční problémy. Přesto nakonec soutěž odstartovala a vítězství obhájil Baumschlager před Boschem. Startovali zde i domácí piloti Pavel Sibera, Ladislav Křeček nebo Pavel Janeba. Ročník 1991 vyhrál Bruno Thiry a 1992 vyhrál Marc Soulet. Rallye Bohemia 1993 byla poznamenána slabým koeficientem mezinárodní soutěže. Druhé vítězství si tak připsal Blahna. V letech 1994 až 1996 zde startoval Stig Blomqvist v týmu Škoda Motorsport. Jednou s vozem Škoda Favorit a dvakrát ve voze Škoda Felicia Kit-Car. Při svém startu na Rallye Bohemia 1995 dojel druhý. Roky 1996 a 1998 vyhrál Křeček s vozem Ford Escort RS Cosworth. V roce 1997 jej vystřídal Milan Dolák. Rallye Bohemia 1999 byla premiérou vozu Škoda Octavia WRC na domácí trati a zvítězil zde s ní Emil Triner. \nRallye Bohemia 2000 byla provázena řadou organizačních zmatků. Roman Kresta zde zahájil svůj vítězný hattrick s Octavií WRC. Zvítězil zde pak ještě v letech 2003 na voze Peugeot 206 WRC, 2007 a 2008 s vozem Mitsubishi Lancer EVO IX a stal se tak nejúspěšnějším jezdcem této soutěže. Ročníky 2004 a 2005 vyhrál Jan Kopecký s továrním vozem Škoda Fabia WRC. V roce 2005 se na trať vrátily historické závodní speciály startující v rámci MČRHA, soutěž historických automobilů se jela i následující rok. Od roku 2014 se \"Rally Bohemia Historic\" koná pravidelně.\n\nNa Rally Bohemia 2006 se vítězem stal Václav Pech mladší s Lancerem EVO IX. V roce 2009 zde vyhrál Juho Hänninen při domácí premiéře Škody Fabie S2000. Ročník 2010 byl zařazen do mistrovství Polska, vítězství obhájil Hänninen. V roce 2011 zvítězil Freddy Loix, který teamu Škoda Motorsport zajistil třetí vítězství v řadě. Ročník 2012 byl předčasně ukončen po tragické nehodě při níž zemřel navigátor Bohuslav Ceplecha. V roce 2013 při 40. ročníku triumfoval Jan Kopecký s tovární Fabií S2000, vítězství obhájil i následující rok. V letech 2015, 2016, 2017 i 2018 dominoval soutěži Kopecký s tovární Fabií R5. V roce 2018 se na tratích soutěže poprvé představily automobily s alternativními pohony. Elektromobily, hybridy a automobily na stlačený zemní plyn startovaly v soutěži pravidelnosti \"ECO Energy Rally Bohemia\".\nV roce 2019 zvítězil finský pilot Kalle Rovanperä s tovární Fabií R5 evo a stal se tak nejmladším vítězem v historii soutěže.\n\nV 70. a zvláště pak v 80. letech dosahovala celková délka tratí souže 300 až 550 kilometrů. V dalších dekádách Bohemia následovala trend zkracování délky soutěží rallye. Snížil se i počet rychlostních zkoušek: z 30–45 RZ klesl ke dvaceti. Délka zkoušek se nezkrátila, naopak. Nejdelší zkoušky mohou dosahovat více jak 20 ostrých kilometrů.\n\nRallye Škoda/Bohemia je od počátku spojena s městem Mladá Boleslav a stala se tak známá jako závod „pod komínem“ továrny. Pouze v letech 1999 a 2000 se centrum soutěže přesunulo do Prahy. Úvodní a závěrečné rychlostní zkoušky se tradičně jedou přímo v obrubníky lemovaných ulicích města. V minulosti se dokonce kvůli rallye uzavíral dálniční přivaděč do Mladé Boleslavi.\n\nKromě tratí na Mladoboleslavsku (Vinec, Cetno), jsou pro Bohemii charakteristické i technické pasáže na Hodkovicku, Turnovsku a Jablonecku (Zlatá Olešnice, Sychrov...). Dříve, než bylo Křivoklátsko vyhlášeno v roce 1978 chráněnou krajinnou oblastí, závodilo se i na tamních silnicích. Jezdilo se i na území Českého ráje, na východě Čech – v Podkrkonoší a v Orlických horách a na severozápadě – v okolí Mostu a Ústí nad Labem.\n\nPodobně jako naprostá většina soutěží českého šampionátu je Bohemia zcela asfaltovou rallye. V 90. letech armáda opustila Ralsko, kam bylo umístěno několik nových šotolinových rychlostních zkoušek. Nechvalně se do historie zapsal experiment z roku 1995, kdy šotolinové tratě tvořily celých 60 % soutěže, ale jezdce nepotěšila kvalita povrchu. Po roce 2000 se mezi rychlostní zkoušky začaly dostávat divácké super RZ na autodromu v Sosnové.\n\n"}
{"id": "551889", "url": "https://cs.wikipedia.org/wiki?curid=551889", "title": "Tim Flannery", "text": "Tim Flannery\n\nTim Flannery (* 28. ledna 1956) je australským mamalologem, paleontologem a ekologickým aktivistou. V roce 2007 se mu dostalo pocty v podobě titulu \"Australan roku 2007\". Dnes působí na Macquarie University a jeho hlavním zájmem jsou změny světového podnebí působením lidské civilizace. Jeho články na toto téma jsou často citovány ve světových médiích. Flannery se také podílel na výzkumu \"polárních dinosaurů\" na lokalitě Dinosaur Cove a jeden rod dinosaura - \"Timimus\" - je pojmenován po něm.\n\n"}
{"id": "551897", "url": "https://cs.wikipedia.org/wiki?curid=551897", "title": "Submillimeter Wave Astronomy Satellite", "text": "Submillimeter Wave Astronomy Satellite\n\nSWAS (Submillimeter Wave Astronomy Satellite) je astronomická družice, určená ke studiu mezihvězdných oblaků. Postavila ji firma Ball Aerospace Systems Group ve spolupráci se střediskem NASA Goddard Space Flight Center, které ji také provozuje.\n\nDružice je vybavena dvěma výklopnými a jedním pevným panelem slunečních baterií, dodávajících průměrně 270 wattů (v maximu 600 W) elektrické energie a dobíjecích NiCD akumulátorové baterie s kapacitou 21 ampérhodin. Stabilizační systém využívá 3 silových setrvačníků a 3 magnetických aktuátorů. Orientace je zjišťována třemi magnetometry, třemi měřícími gyroskopy, jedním digitálním a šesti analogovými čidly Slunce, detektorem jasných objektů a přesným hvězdným čidlem (přesnost 38\"). Řídicí počítač 80386/80387 je vybaven polovodičovou pamětí o kapacitě 88 Mbyte. Telemetrický systém pracuje v pásmu S (2 GHz), přenosová rychlost ze Země na družici jsou 2 kbit/s a v opačném směru pak 1,8 Mbit/s.\n\nHlavním přístrojem je radioteleskop typů Cassegrain, celým názvem \"Submillimeter Wave Telescope\", který se skládá ze:\n\nPřístrojové vybavení je řízeno palubním počítačem s mikroprocesorem 80386. Naměřená data jsou ukládána do palubní paměti a jednou nebo dvakrát denně přehrávána na Zemi. Jako hlavní pozemní řídicí středisko slouží mobilní stanice TOTS (\"Transportable Orbital Tracking Station\"), umístěná v \"Poker Flats\" v Arkansasu v USA.\nDružice měla za úkol:\nKromě běžných úkolů, k nimž byl navržen, se teleskop podílel i na sledování dopadu sondy Lunar Prospector na povrch Měsíce v roce 1999. Vědecká činnost byla ukončena 21. července 2004, ale v červnu 2005 byl teleskop na tři měsíce oživen, aby sledoval následky kolize impaktoru sondy Deep Impact s kometou 9P/Tempel.\n\n"}
{"id": "551904", "url": "https://cs.wikipedia.org/wiki?curid=551904", "title": "Rover 200/25", "text": "Rover 200/25\n\nRover 200 a později Rover 25 je řada malých rodinných automobilů které vyráběla od roku 1984 do roku 2005 britská automobilka Rover.\n\nExistují tři odlišné generace modelu Rover 200. První generace byla čtyřdveřový sedan založený na společné platformě s Hondou Ballade. Druhá generace byla k dispozici ve verzi tří nebo pětidveřových hatchbacků a také byl vyroben malý počet kupé a kabrioletů. Byl vyráběn společně se svým sesterským modelem Honda Concerto na stejné výrobní lince v továrně Rover v Longbridge. Poslední generace byla nezávisle vyvinuta společností Rover na platformě svého předchůdce a byla představena opět jako tří nebo pětidveřový hatchback. Těsně před prodejem Roveru společností BMW v roce 2000 a po faceliftu byl model přejmenován a prodáván jako Rover 25. Sportovní verze pojmenovaná MG ZR byla založena na Roveru 25 avšak se značnými sportovními úpravami podvozku a dalších částí. Výroba skončila v roce 2005 kdy byla na společnost MG Rover uvalena nucená správa. Výrobní práva a nástroje pro technickou část, ale nikoliv pro název Rover, nyní patří čínské automobilce Nanjing, která se v roce 2007 spojila s větším čínským koncernem SAIC.\n\nPůvodní model Rover 200 (někdy označovaný kódovým označením SD3) byl náhradou staršího modelu Triumph Acclaim z produkce British Leyland a byl již druhým vozem vzešlým ze spolupráce mezi Leylandem (BL) a Hondou. Vyráběl se pouze jako čtyřdveřový sedan, přičemž řada 200 měla být modernější a vybavenější než byly dosavadní modely Maestro a Montego, které měli přibližně stejné rozměry ačkoliv Maestro bylo ve stejné třídě jako řada 200 a Montego bylo o třídu výše (střední třída). Výroba byla zahájena 19. června 1984 v době, kdy ještě stále existovala vysoká poptávka po malých rodinných sedanech, přičemž mnoho výrobců prodávalo své verze hatchback upravené do karoserie sedan pod jiným modelovým označením. Například automobilka Ford prodával Escort ve verzi sedan pod modelovým označením Orion, verze sedan vycházejícího z Volkswagen Golfu byla nazvána Jetta a Vauxhall brzy spustil výrobu sedanu založenou na modelu Astra s pojmenováním Belmont. Naproti tomu řada Rover 200 nebyla založena na žádném hatchbacku.\n\nPočátkem roku 1984 vedení společnosti Austin Rover potvrdilo, že nástupce modelu Acclaime bude prodáván pod značkou Rover a nikoliv Triumph. Toto rozhodnutí prakticky znamenalo konec značky Triumph na světových trzích.\n\nŘada 200 byla v podstatě britská Honda Ballade, na jejímž původním návrhu spolupracovali obě společnosti. Použity byly motory buďto dvanáctiventilové Honda E series 'EV2' o objemu 1.3 litru z Hondy Civic třetí generace s výkonem 70 koní (52 kW) nebo motory British Leyland S-series o objemu 1.6 litru s výkonem 85 koní (63 kW) ve verzi s karburátorem nebo 102 koní (76 kW) ve verzi se vstřikovacím systémem Lucas. Modelově byly vozy označeny jako Rover 213 nebo Rover 216.\n\nV modelu 213 byla použita pětistupňová manuální nebo třístupňová automatická převodovka Honda. Na verze 216 s britskými motory byly také montovány pětistupňové manuální převodovky Honda a to na rozdíl od modelů Maestro a Montego, kde byly použity stejné motory, ale jiné převodovky. Na modelech 216 však byla dispozici i varianta se čtyřstupňovým automatem od německého výrobce ZF Friedrichshafen.\n\nTento vůz vyrobený pod značkou Honda byla první Honda prodávaná ve Spojeném království (ekvivalent Triumphu Acclaim od Hondy, předchůdce řady 200, nebyl ve Velké Británii nikdy prodáván). Karoserie Hondy Ballade a později i kompletní automobily byly vyráběny v závodě v Longbridge společně s Rovery. Modely Ballade byly pak odeslány do nové továrny Hondy ve Swindonu kvůli kontrole kvality.\n\nAčkoli výroba skončila koncem roku 1989, naskladňování vozů pokračovalo až do počátku roku 1990, kdy začali být nahrazovány modelem Rover 400.\n\nTento model automobilu je také dobře znám ze sitcomu \"Zachovávat dekorum\" z let 1990–1995 britské televizní stanice BBC jako automobil manželů Richarda a Hyacinty Bucketových.\n\nRover 200 v kódovém označení R8, někdy také označovaný jako Rover 200 Mk2, byl představen 11. října 1989. Na rozdíl od předchozího modelu založeného na společné platformě s Hondou Ballade, byl tento model stavěn již jako pětidveřový hatchback. Byl navržen tak, aby nahradil starší Austin Maestro, zatímco nová řada 400 uvedená v dubnu 1990, byla vlastně verze sedan vycházející ze stejného základu a měla nahradit předchozí řadu Rover 200 (SD3). Rover 400 mělo jiné označení než 200 z toho důvodu, že v té době byla řada sedanů jiných značek prakticky jen rozšířená verze jejich hatchbackových předloh, často s vyšším stupněm výbavy a vyšší cenou a také jiným pojmenováním. Nejlepším příkladem je třeba Ford Orion, což je Ford Escort ve verzi sedan.\n\nVýroba modelu Maestro pokračovala bok po boku hatchbacku Rover 200 jako volba vyšší třídy až do ukončení výroby v prosinci 1994.\n\nVývoj řady 200 vyústil také v různé varianty, jako byl třídveřový hatchback, kupé nebo kabriolet, zatímco z řady 400 nakonec vzešla verze kombi. Tyto poslední varianty byly navrženy a vyráběny výhradně Roverem, žádná z těchto variant nebyla k dispozici u Hondy Concerto. Počátečním plánem bylo prodávat variantu kupé pod značkou MG, ale nakonec od toho bylo upuštěno, přestože pětidveřový hatchback byl nejpopulárnější a obecně nejprodávanější verzí.\n\nRover 200 (R8) byl prvním vozem, který uvedla nově zprivatizovaná Rover Group. Vůz byl opět navržen ve spolupráci s automobilkou Honda (která vyráběla novou verzi svého modelu Concerto pro Evropu) a oba modely opět sdílely výrobní linky Rover v Longbridge. Rover 200 i samotné Concerto byly založeny na 4. generaci Hondy Civic (EC), z čehož byly ve Velké Británii prodávány třídveřové hatchbacky, kupé CRX a verze sedan (což ve skutečnosti znamenalo, že Honda měla na Evropském trhu dva různé modely sedanu vycházející ze stejného automobilu stejné třídy).\n\nV modelech 200 se také představila nová řada motorů Rover K-series nejprve o objemu 1,4 litru (1396 cc) se dvěma vačkovými hřídeli a šestnácti ventily. Pro variantu s motorem o objemu 1.6 litru (1590 cm³) byla k dispozici buď jednotka Honda D16A6 SOHC nebo D16A8 DOHC. Krátce na to se v roce 1991 začali osazovat ve sportovních verzích agregáty z řady 800 a to Rover M-series. Pozdější verze Rover 220 GTi a GSi používaly motor Rover T-series s redukovaným turbodmychadlem, přičemž se mohli pochlubit standardním výkonem 200 koní (147 kW) již v základu. Vůz měl pohon předních kol a byl osazen společně vyvinutými převodovkami Peugeot/Rover R65 (ve verzi s motorem 1,4 litru) a modely s motory Honda 1.6 litru a dvoulitrové M a T-series převodovkou Rover PG-1. Od prosince 1990 byl do modelové řady zařazen i model 214S s motorem s karburátorem (1,4 litru z vozu Rover Metro), který byl však vyřazen během dvou let kvůli emisním požadavkům EHS. Tato mezera byla později zaplněna modelem 214i, který obsahoval pohonnou jednotku řady K-series o objemu 1.4 litru z modelů 214Si a 214SLi.\n\nV nabídce byly také dva dieselové motory s nepřímým vstřikováním od koncernu PSA (s neelektronicky řízenými vstřikovacími čerpadly Lucas CAV) Na výběr byl buď atmosférický XUD9 o objemu 1,9 litru nebo přeplňovaný turbodmychadlem XUD7T. Jednalo se o motory, která byly v automobilech Peugeot a Citroën již vylepšeny, ale při instalaci v Roveru byla verze agregátu zdokonalená méně. Do těchto motorů bylo také instalováno, namísto neelektronicky řízeného, vstřikování Bosch HPVE Direct Injection Rover MDi / Perkins Prima použité již v modelech Austin Maestro a Montego, protože původní motor, ač s nižší spotřebou paliva byl příliš hlučný a pro nové modely byl jeho chod shledán příliš nekultivovaným.\n\nRover 200 byl vyráběn současně se starším modelem Maestro, jehož výroba a prodej pokračovala po dobu dalších pěti let, ovšem v podstatně menších sériích. Vzhledem k tomu, že naftový motor instalovaný v R8 používal vstřikování paliva Lucas spíše než Bosch, použití biopaliva nebylo obzvlášť vhodné, ačkoliv samotný motor XUD byl na tento typ nafty jedním z nejlepších motorů.\n\nV době počátku výroby byla řada 200 typu R8 jedním z mála nových modelů v třídě malých rodinných automobilů. Kupříkladu Ford Escort, představený v roce 1980 (facelift na počátku 1986) nebo Vauxhall Astra z roku 1984 se do té doby prakticky nezměnili. Jedinými hlavními konkurenty v Evropě, kteří byli na trhu méně než pět let byli Peugeot 309, Renault 19 a Fiat Tipo. Nicméně, Escort, Astra a Golf byly nahrazeny novými modelovými verzemi počátkem roku 1992.\n\nV průměru bylo prodáno každý rok až 110 000 modelů Rover 200 a 400 (R8), přičemž více než polovina byla prodána v Británii. V roce 1990 vyhrál model 214 v britském prestižním časopisu \"What Car?\" anketu o automobil roku, avšak nemohl být zařazen do soutěže při udílení obecně uznávané ceny \"\"Evropské auto roku\"\" za rok 1990, neboť nebyl dosud k dispozici na požadovaném počtu evropských trhů.\n\nNa podzim roku 1993 obdržel model R8 drobný facelift s přepracovanými předními směrovými světly, ale na rozdíl od příbuzné řady 400, která byl také faceliftována, vůz nedostal novou mřížku nasávaní vzduchu vpředu (kterou Rover znovu zavedl na svých modelech, prvně na řadě Rover 800 (\"R17\") v roce 1992) nebo nové barevné nárazníky. To vedlo k tomu, že někteří majitelé si nové mřížky z řady 400 koupili a montovali je na své automobily řady 200. V roce 1993 Rover konečně přidal nové mřížky a nárazníky také do řady 200.\n\nZavedení výkonnějších verzí řady Rover 200, včetně modelů GTi, znamenalo v roce 1991 konec výroby pro výkonné verze staršího modelu MG Maestro 2.0 EFi a Turbo. Na konci roku 1992 byla představena také verze kupé a mezi nabízenými byla i verze 220 Turbo, která se v té době stala nejrychlejším Roverem vůbec s maximální rychlostí přesahující 225 km/h. Rover původně zvažoval uvedení kupé verze pod značkou MG, ale nakonec se rozhodl jej ponechat jako součást řady Rover 200.\n\nRover 200 s kódovým označením R3 byl menší než modelová řada R8 vytvořené na společné platformě s Hondou. To bylo způsobeno tím, že Rover potřeboval nahradit stárnoucí model Metro, který se vyráběl již 15 let. Ačkoli některé prvky byly přeneseny z předchozího modelu (zláště přední náprava, topení, řízení a přední odpružení), bylo to veskrze úplně nové auto, které nezávisle vyvinul Rover. Honda poskytla v důsledku přesunutí výroby jejich modelu Concerto z Longbridge do Swindonu pouze podporu při návrhu základní části podvozku a tím také došlo u Roveru k uvolnění kapacity pro výrobu až 60 000 automobilů ročně. V této podobě měl návrh modelu zkrácenou verzi zadní části podvozku a odpružení z předchozí řady a dostal kódové označení SK3.\n\nNedostatečná kapacita zavazadlového prostoru a další faktory vedly k tomu, že Rover zcela přepracoval zadní část a využil upravenou formu zadního závěsu z modelu Maestro a projekt byl přejmenován na R3. V době, kdy byl nový model představen veřejnosti a začala jeho výroba byla spolupráce společností Honda a Rover po mnoha letech ukončena. Důvodem bylo převzetí Rover Group automobilkou BMW v předchozím roce. V nové řadě 200 byly použity benzínové motory řady K-series, přičemž nejpozoruhodnější byla konstrukce verze 1.8 VVC převzatá z roadsteru MG F a také naftový motor řady L-series. V polovině devadesátých let byl motor L-series velmi konkurenceschopným a byl považován za jeden z nejlepších v celkovém výkonu společně s motory Volkswagen TDI. Oproti motoru PSA XUD z předchozí řady R8 byl výrazně vylepšen zvláště v úspoře paliva a celkové kultivovanosti chodu.\n\nOsazen byl šestnáctiventilovými benzínovými motory o objemu 1.4 litru s výkonem 104 hp (77 kW) či 1.6 litru s výkonem 110 hp (82 kW) a naftovým, přeplňovaným dvoulitrem o výkonu 85 hp (63 kW), přičemž verze s mezichladičem měla výkon 105 hp (77 kW). Základní nabídka motorů se později rozrostla o osmiventilové 1.1i (59hp, 44 kW) a 1.4i (75 hp 55 kW) a šestnáctiventilové 1.8 MPi (120 hp, 88 kW) a 1.8 VVC (145 hp ,107 kW). Všechny verze byly dostupné s manuálními převodovkami PSA/Rover R65 z předchozí řady a u modelu 1.6i 16v byla volitelná i převodovka CVT.\n\nModel R3 byl vybaven kompletně rekonstruovaným interiérem a palubní deskou s airbagem řidiče i spolujezdce v souladu s novými bezpečnostními normami.\n\nModely s benzínovými motory 1,8 litru získaly množství příznivých recenzí díky výkonu, kterým disponovali, zatímco modely s přeplňovaným dieslem s mezichladičem byly koncem 90. let prohlášeny za nejlépe akcelerující naftové hatchbacky na trhu.\n\nNa rozdíl od svého předchůdce nebyl R3 vyráběn ve verzích coupé, kabriolet nebo kombi, ačkoli Rover faceliftoval tyto verze u starší modelové řady a mírně úpravil styl a instaloval novou palubní desku pocházející právě z R3 což bylo možné díky sdílené přední části obou modelů. Ve Velké Británii pak tyto modely již nebyly označovány jako řady 200/400, ale jednoduše jako Rover Coupe, Cabriolet a Tourer.\n\nModel Rover 200 měl být prodáván jako třída supermini (nižší třída), jelikož se ve srovnání velikosti a motorů velmi podobal současným modelům, jako byl Ford Fiesta a Vauxhall Corsa. Přesto Rover model zařadil tak, aby konkuroval vozidlům Ford Escort nebo Vauxhall Astra. Jediným vozem v nabídce segmentu supermini bylo v té době již stárnoucí Metro a tuto mezeru v nabídce společnosti bylo třeba zaplnit.\n\nTřetí generace řady 200 byla zpočátku velmi oblíbená a stala se sedmým nejprodávanějším britským vozem v letech 1996 až 1998. Během tří let však prodeje velmi poklesly a řada vypada z TOP 10 nejprodávanějších vozů na úkor do té doby tradičně hůře prodávaných modelů konkurence jako byl Volkswagen Polo Mk3 nebo Peugeot 206.\n\nRover 200 BRM byl poprvé představen na Frankfurtském autosalonu v roce 1997. Reakce tisku a veřejnosti byla natolik dobrá, že po ročním vývoji byl Rover 200 BRM LE oficiálně představen na Britském autosalonu v říjnu 1998. Byl založen na nejvýkonnějším modelu Vi, ale styl vozu byl navrhnut na základě známého britského závodního týmu Formule 1, British Racing Motors (BRM) ze šedesátých let. Osazen byl motorem K-series 1,8 litru VVC o výkonu 145 koní (107 kW).\n\nUvnitř byly červené prošívané kožené sedačky a dveřní panely, červený koberec, bezpečnostní pásy i volant. Ovládání topení a obložení bylo z hliníku. Model byl lakován zeleně barvou Brooklands Green se stříbrnými ozdobnými detaily, měl velká šestnáctipalcová kola z lehké slitiny a nad velkým oranžovým sacím otvorem v předním nárazníku byla umístěna exkluzivní lesklá stříbrná mřížka sání vzduchu z pletiva. To vše přispělo ke vzhledu, který byl doménou značky BRM na všech jejich závodních vozech v šedesátých letech.\nTechnické úpravy zahrnovali snížení podvozku o 20 mm oproti verzi Vi a vylepšené tlumiče a řízení. Model dále dostal převodovku se zúžením odstupňování převodových stupňů a diferenciál TorSen z modelu Rover 220 Turbo, snížena byla citlivost řízení a vylepšena stabilita.\n\nCena byla stanovena na 18 tisíc liber v základní výbavě bez doplňků, jako je klimatizace, airbag spolujezdce a CD přehrávač. Pro Velkou Británii bylo postaveno pouze 795 kusů a dalších 350 bylo dodáno na zámořské trhy. Vysoká cena byla původně snížena na 16 tisíc liber a když byl uveden nástupce, model Rover 25, byla cena snížena na 14 tisíc liber aby se doprodaly vozy, které stále ještě byly v showroomech.\n\nOrganizace NCWR (New Car Whiplash Ratings) testovala model Rover 200 ohledně bezpečnosti a udělila vozu následující body:\n\nG = dobrý\nA = uspokojivý\nM = průměrný\nP = podprůměrný\n\nRover 200 získal od motoristických magazínů střední až dobré recenze.\n\nNa podzim roku 1999 pro modelový rok 2000 byla představena verze Rover 200, přejmenovaná na Rover 25 (interní kódové označení Jewel). Tato verze používala podobný styl přední masky jako větší model Rover 75. Podvozek byl upraven a vylepšen tak, aby zajistil sportovnější stabilitu a lepší manipulaci (nastavení zavěšení a řízení převzato z modelu 200\"vi\") a přední část karoserie byla přestavěna tak, aby odpovídala firemnímu vzhledu Roveru, který se poprvé objevil na řadě 75. Dále bylo provedeno mnoho vylepšení bezpečnosti a zásadní změny interiéru. Nicméně, řada 25 byla okamžitě rozpoznatelná jako přepracovaná řada 200. Benzínové motory o objemu 1,4, 1,6 a 1,8 litru, stejně jako přeplňovaný naftový dvoulitr byly převzaty z předchozí řady. Automatické převodovky CVT byly z modelu R3 200 a od konce roku 2000 se dodávaly s poloautomatickým systémem \"Steptronic\" (pozdější \"Stepspeed\" po prodeji Roveru ze strany BMW). Jako manuální převodovka byla použita znovu pětistupňová R65 vycházející ze spolupráce Peugeotu a Roveru, ale v polovině roku 2003 byly nahrazeny převodovkou \"IB5\" vyvinutou a vyráběnou Fordem.\n\nOd podzimu 2000 byl také v Roveru 25 představen šestnáctiventilový motor K-series 1.1 litru se dvěma vačkovými hřídeli (DOHC), který tak nahradil dřívější osmiventilový s jednou vačkovou hřídelí (SOHC), dříve používaný v modelu Rover 211i. Toto vylepšení znamenalo zvýšení výkonu z 60 na 75 koní (ze 44 na 55 kW).\n\nNecelý rok poté, co byl Rover 25 uveden prodala automobilka BMW skupinu Rover Group konsorciu Phoenix Venture Holdings za 10 liber. Do léta 2001 nově pojmenovaná skupina MG Rover představila sportovní verzi modelu 25, vůz MG ZR. Změnil se styl interiéru i exteriéru, stejně jako sportovní odpružení, aby vozidlo vypadalo jako \"ostrý\" hatchback. Nejvýkonnějším motorem v řadě ZR byl 1.8 VVC o výkonu 160 hp (118 kW), který dosahoval maximální rychlosti 210 km/h. Stal se nejprodávanějším britským sportovním vozem.\n\nV roce 2003 byla představena verze Streetwise se zvýšenou světlou výškou a masivními plastovými nárazníky. Vůz byl prodáván jako \"městský pro běžnou i nekvalitní silnici\". Také byl představen užitkový vůz s názvem Commerce.\n\nV roce 2004 se ukázalo, že letitý interiér modelu Rover 25 i MG ZR je již oproti exteriéru přežitý a tak MG Rover přistoupil k modernizaci. Návrhy designéra Petera Stevense byly přijaty a vůz dostal nový facelift. Nicméně nejvíce se změny soustředily na interiér, který měl zcela nový vzhled palubní desky a různé ozdobné doplňky a rámečky. Výroba obou vozidel byla pozastavena v dubnu 2005, kdy se společnost dostala do nucené správy. V březnu 2005 získal model 25 prestižní \"Ocenění roku\" od známého časopisu Auto Express v kategorii bazarových vozů s tímto verdiktem: \"Tento kompaktní hatchback byl uznán soudci vítězem za celkovou i cenovou dostupnost, která pomáhá dělat i pět let staré modely atraktivní koupí. \"\n\nSpecifikace konstrukce Roveru 25 byly počátkem roku 2005 zakoupeny čínskou společností Shanghai Automotive Industry Corporation (SAIC), avšak později se stala novým majitelem MG Rover Group jiná čínská automobilka Nanjing Automobile Group. Obě tyto čínské společnosti byly později spojeny v jednu. V roce 2008 byla v Číně znovu zahájena výroba modelu Streetwise přejmenovaného na MG 3SW a to proto, že obchodní značku Rover vlastnilo po celou dobu BMW a později Ford, přičemž ten prodej značky čínským majitelům technické části vysloveně zakázal.\n\nRover 25 byl za měsíc duben roku 2000 vlastně nejprodávanějším britským novým vozem díky krátkému nárůstu zájmu mezi kupujícími, kteří chtěli podpořit společnost v době, kdy se BMW rozhodla Rover prodat. Nicméně se tyto statistiky rychle vrátili na normální úroveň a vozidlo nebylo schopno z hlediska popularity vážně konkurovat modelům Ford Fiesta a Vauxhall Corsa. I tak byly jejich prodeje lepší či srovnatelné s vozy jako Peugeot 206, Fiat Punto či Renault Clio.\n\nV roce 2001 prošel model 25 testy bezpečnosti vozidel Euro NCAP a dosáhl těchto hodnocení:\n\nOrganizace NCWR (New Car Whiplash Ratings) testovala faceliftovaný Rover 25 a udělila vozu následující body:\n\nG = dobrý\nA = uspokojivý\nM = průměrný\nP = podprůměrný\n\nModely Rover 25 byly testovány třemi nezávislými testy organizace Thatcham's New Vehicle Security Ratings (NVSR) a dosáhly těchto hodnocení:\n\nRover 25 obdržel od motoristických magazínů smíšené až pozitivní recenze.\n\n\nTyto motory byly instalovány do řady Rover 200 (1995–1999) a poté i Rover 25 (2000–2005). Každý typ motoru byl v pravidelných intervalech vylepšován zejména z hlediska spotřeby a emisí.\n"}
{"id": "551906", "url": "https://cs.wikipedia.org/wiki?curid=551906", "title": "MG ZR", "text": "MG ZR\n\nMG ZR je automobil typu \"hot hatch\", sportovní verze vozu Rover 25 třídy supermini, jenž byl vyráběn koncernem MG Rover Group v továrně Longbridge ve městě Birminghamu od roku 2001 do roku 2005. V porovnání s Roverem 25 představil model ZR řadu sportovních úprav a vylepšení výkonu. Byl například vybaven tužším, sportovním podvozkem, sportovními pružinami a úpravami výfuku.\n\nMG ZR byl jedním z nejpopulárnějších britských sportovních hatchbacků po celou dobu své produkce, a v roce 2004 byl nejlépe prodávaným modelem výrobce MG Rover a také nejlépe prodávaným modelem samotné značky MG v její historii. Modelů MG ZR se jen v samotné Británii prodalo desítky tisíc kusů. Oblíben byl zejména u mladých zákazníků pro svou nenáročnost, vzhled a cenu, ale také kvůli nízkému pojištění, slevám na dani apod. Vůz byl vyráběn do roku 2005. Zatímco recenzenti chválili převážně jeho ovladatelnost, některé další aspekty byly ovšem shledány jako nedostatečné.\n\nModel ZR 105 přišel jako první v řadě s motorem 1.4 l typu K series. S výkonem 103 koní a točivým momentem 123 Nm udává vozu zrychlení z 0 na 100 km/h za 9.7 sekund a nejvyšší rychlost 179 km/h. Je vybaven vpředu kotoučovými brzdami o průměru 262mm, vzadu jsou osazeny brzdy bubnové.\n\nModel ZR 120 s motorem 1.8 l K series dosahuje výkonu 117 koní a točivého momentu 160 Nm. Vozu udává zrychlení z 0 na 100 km/h za 8.6 sekund a nejvyšší rychlost 192 km/h. I přes poměrně malé zvýšení výkonu byl vybaven pokročilejší brzdovou soustavou, kde vpředu zůstaly kotoučové brzdy o průměru 262mm tentokrát s vylepšeným chlazením, ale bubny vzadu byly nahrazeny kotoučovými brzdami o průměru 239mm pro udržení rovnováhy brzdění.\n\nNejvýkonnější model ZR 160 obsahuje agregát 1.8 l K series se systémem VVC, jenž dosahuje výkonu 160 koní a točivého momentu 174 Nm. Vůz s ním dosahuje zrychlení z 0 na 100 km/h za 7.4 sekund a nejvyšší rychlosti 211 km/h. To si vyžádalo nejpokročilejší brzdový set a to vpředu chlazené kotoučové brzdy o průměru 282mm, a dokonce i větší zadní kotoučové brzdy s průměrem 260mm. Oba typy známé pro své vynikající brzdné vlastnosti u tohoto vozu, který váží pouze 1145 kg.\n\nDále se vyráběly i varianty s dieselovým motorem. Jako první v nabídce se objevil ZR TD 100 vybaven 2.0 l motorem typu L-Series o výkonu 99 koní s točivým momentem 240Nm. Motor dává vozu zrychlení z 0 na 100 km/h za 9,7 sekundy a nejvyšší rychlost 183 km/h.\n\nDruhá varianta ZR s dieslovým motorem je TD 115, která má motor stejného obsahu i typu (2.0 l L-series), ale obsahuje některá vylepšení výkonu (například vylepšené ECU). Tento agregát o výkonu 111 koní s točivým momentem 260Nm uděluje vozu zrychlení z 0 na 100 km/h za 9.1 sekundy a nejvyšší rychlost 187 km/h. Model ZR TD 115 sdílí brzdovou soustavu s modelem ZR 120, kdežto model ZR TD 100 je vybaven brzdovou soustavou modelu ZR 105.\n\nV roce 2004, prošla celá řada ZR faceliftem stejně jako většina vozů z portfolia MG Rover. Nový design byl vytvořen Peterem Stevensem, který navrhoval také vozy McLaren F1. Nový, modernější vzhled byl dosažen prostřednictvím nového předního a zadního nárazníku, světlomety, dveře zavazadlového prostoru a různých dalších exteriérových prvků. Model 2004 také obdržel přepracovaný interiér s novými bezpečnostními materiály a novou přístrojovou desku zahrnující používání dotykových tlačítek. Všechny tyto úpravy dodali vozům pocit modernosti a hranatější tvary exteriéru.\n\nS faceliftem modelů ZR se zavedli také modely Trophy a Trophy SE. MG ZR Trophy obsahovalo navíc střešní okno, 16-palcová litá kola \"Grid-spoke\", nová zadní světla, kožený volant a boční prahy i rozšířený zadní nárazník. Model Trophy SE byl vybaven již 17-palcovými litými koly \"Straights\" a klimatizací umístěnou v místě střešního okna.\n\nV rámci programu \"Monogram\" měli zákazníci možnost si vybrat i doplňkovou výbavu, která se standardně montovala například pouze do modelů Rover 25 a měli tak širokou škálu možností, jak přizpůsobit jejich ZR svým požadavkům (např. bylo možno objednat zadní parkovací senzory a vyhřívaná sedadla)\n\nNěkolik vozů MG ZR závodilo v rallye a v národním šampionátu cestovních vozů.\n\nTato specifikace byla upravena pro závody v nové kategorii rallye S1600. Vedoucím projektu byl Peter Stevens, hlavním jezdcem Gwydaf Evans. První prototyp byl představen již v roce 2001. Původně se uvažovalo o stavbě dvoulitrového Kit Caru, ale nakonec byl postaven vůz pro novou kategorii S1600. Při vývoji vozu spolupracovaly firmy AER a GSE. Vůz byl vybaven jedním typem podvozku na všechny povrchy. První start se odehrál na Rallye Velké Británie 2001. V sezoně mistrovství světa v rallye 2003 ale vůz nedosahoval požadovaných výsledků a projekt byl ukončen. V roce 2004 startovala s vozem pouze Natalie Barattová, která v průběhu sezony změnila vůz.\nPřesto i nadále některé vozy MG ZR soutěžili v různých podnicích rallye. Například v roce 2007 jezdec Luke Pinder na rallye Velké Británie ve třídě N1 hned po prvním dni vedl a tuto třídu s vozem vyhrál a to i přesto, že s vozem nikdy předtím nejel ani při testech.\n\nK pohonu sloužil hliníkový motor o objemu 1588 cm³, který dosahoval výkonu 200 koní a točivého momentu 186 Nm. Vůz byl vybaven sekvenční šestistupňovou převodovkou a čtyřpístovými brzdami. Hmotnost vozu byla 960kg.\n\nTento závodní vůz byl postaven mezi prvními pro kategorii Super 2000. Jeho prvním startem byla Irská rallye 2007, kdy ho řídil Roy White. Dalším jeho startem byla Velšská rallye 2007. Vůz nakonec nikdy nebyl nasazen továrním týmem na mezinárodní úrovni.\n\nMG Sport & Racing postavili dvě MG ZR 160 specifikací spadající do skupiny N pro soutěž National Saloon Car Championship v roce 2003. Po pouhých dvou závodech vozy týmu \"Team Airconstruct\" odstoupili zejména kvůli špatné elektroinstalaci a byly upraveny a vybaveny novým systémem suchého doplňování paliva a vstoupili do EERC Britcar Endurance Series pořádané Jamesem Tuckerem.\nJezdcem byl majitel vozidla John Hammersley a dospívající Andrew Dunlop. S vozem označeném # 34 však vstoupili do seriálu pozdě, kdy zbývalo už pouhých osm závodů. Avšak pozoruhodným výkonem ve zbytku sezony získala dvojice Hammersley / Dunlop maximální počet bodů a to ve třídě 4 série Britcar, když vyhráli sedm z osmi závodů a celkový titul jim jen o vlásek unikl. Nakonec dosáhli perfektního skóre, kdy ztráceli pouze dva body na Andyho Rousea z DTM Mercedes a Calluma Lockieho v BMW M3.\nJohn Hammersley se synem Markem vyhráli tuto sérii v následujícím roce. Vůz byl do té doby upraven na specifikaci \"pracovní\" skupiny N + Spec s výkonem 190 koní. MG ZR nyní závodí v sérii MGCC ve dvou třídách, 160 a 190. Jedná se o závody pro fanoušky a uzavřenou společnost okolo fanklubů automobilů MG.\n\nV dubnu 2005 se společnost MG Rover Group finančně zhroutila a šla do nucené správy. Čínská Shanghai Automotive Industry Corporation (SAIC) navrhla její převzetí. O tři měsíce později jedna z jejích divizí, Nanjing Automobile, nakonec koupil aktiva společnosti, ale když byla výroba vozů MG znovu zahájena v roce 2007, modely ZR a ZS již nebyly zahrnuty do výrobního programu. Celá řada byla v roce 2008 nahrazena novými modely MG 3 a MG 3SW a prodávaly se pouze na čínském trhu. V roce 2010, SAIC oznámila nový koncept modelu MG 3, který nahradil řadu ZR a vstoupil na trh v Číně na jaře roku 2011, ve Velké Británii roku 2013 a v Thajsku začátkem roku 2015. Byl osazen motory 1.3 VTi-Tech (92hp @6000rpm / 118Nm@5000rpm / max.rychlost 179km/h) a 1.5 VTi-Tech (105hp @6000rpm /137Nm@4500rpm / max. rychlost 183km/h).\n"}
{"id": "551929", "url": "https://cs.wikipedia.org/wiki?curid=551929", "title": "Safari rallye", "text": "Safari rallye\n\nSafari rallye je soutěžní rallye, která se pořádá v africkém státě Keňa. centrem soutěže je město Nairobi. Od roku 1973 do roku 2002 byla součástí Mistrovství světa v rallye. V roce 2009 se stala součástí šampionátu Intercontinental Rallye Challenge 2009.\n\nJiž v roce 1953 byl uspořádán automobilový maraton na počest korunovace královny Elizabeth. jeho název zněl Coronation Safari a jeho duchovním otcem byl Eric Cecil. Tohoto ročníků se účastnila s vozem Tatra 600 posádka Marwaha, Prestom, která později vyhrála následující ročník s vozem Volkswagen Beetle.\n\nV dalších letech se soutěž stala nejdelší, nejtěžší a nejsložitější rallye. Safari rallye 1971 měřila 6400kmv těžkém terénu. Tradiční datum shodné s velikonočními svátky často poznamenaly monzunové deště. Navíc rallye neměl zpočátku klasické rychlostní zkoušky ale průjezdové body kontroly, podobně jako Rallye Dakar.\n\nOd Safari rallye 1970 začala nadvláda vozů Datsun, když zvítězil Hermann a Schuler na voze Datsun 1600 SSS. Na Safari rallye 1973 poprvé vyhrál evropský jezdec Hannku Mikkola s Escortem RS1600. Safari rallye 1978 byla poznamenána velkým výpadkem favoritů, a tak se z vítězství radoval Nicolas s Peugeotem 504. Tovární týmy zde často najímali místní jezdce, kteří měli automobilkám získat body. Mezi ty patřili Jodinger Singh nebo Shekhar Mehta, který tuto soutěž vyhrál pětkrát s vozem datsun. Na Safari rallye se nikdy nedařilo vozům skupiny B ani vozům s pohonem všech kol. Teprve na Safari rallye 1987 zvítězilo Audi 200 Quattro. Před tím zde byla tříletá nadvláda vozů Toyota Celica TCT. Řadu vítězství zde získaly vozy Lancia Delta Integrale, Toyota Celica GT-4 a Mitsubishi Lancer EVO různých generací. Safari rallye 2002 se stala posledním ročníkem, který byl zařazen do mistrovství světa\n\nTato soutěž přinesla největší úspěch týmu škoda Motorsport. Na Safari rallye 2001 získal Armin Schwarz s vozem Škoda Octavia WRC třetí místo.\n"}
{"id": "551937", "url": "https://cs.wikipedia.org/wiki?curid=551937", "title": "Kafr Kasim", "text": "Kafr Kasim\n\nKafr Kasim ( כַּפְר קָסִם nebo כפר קאסם, كفر قاسم, v oficiálním přepisu do angličtiny Kafar Qasem, přepisováno též Kafr Qasim, Kafr Qassem, Kufur Kassem nebo Kafar Kassem) je město v Izraeli, v  Centrálním distriktu.\n\nMěsto leží v nadmořské výšce 116 metrů, cca 20 kilometrů severovýchodně od centra Tel Avivu, v metropolitní oblasti Guš Dan. Leží na okraji územně souvislého pásu městského osídlení aglomerace Tel Avivu, v místech kde Izraelská pobřežní planina přechází v pahorky v předpolí Samařska. Město je situováno na pomezí Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Na severu a západě je lemováno zemědělsky obhospodařovanou krajinou, na jihu přímo sousedí s městem Roš ha-Ajin.\n\nKafr Kasim leží na jižním okraji oblasti nazývané Trojúhelník, obývané izraelskými Araby. Osídlení na západní a jižní straně je ryze židovské.\n\nMěsto je napojeno na četné dálniční a silniční dopravní tahy v aglomeraci Tel Avivu. Ve východozápadním směru je to dálnice číslo 5, která potom pokračuje na Západní břeh Jordánu jako takzvaná Transsamařská dálnice. V severojižním směru je to dálnice číslo 6 (takzvaná \"Transizraelská dálnice\"), která probíhá západně od města.\n\nKafr Kasim vznikl jako arabská vesnice před cca 300 lety. Podle některých teorií navazuje na samařskou vesnici Kfar Kesem. V roce 1949 se po podepsání dohod o příměří, které ukončily první arabsko-izraelskou válku stal součástí státu Izrael, přičemž ale jeho arabská populace byla zachována. \n\n29. října 1956 během Suezské krize došlo v obci k masakru, kdy Izraelská hraniční policie, která na obec uvalila preventivní zákaz vycházení, zahájila střelbu do vesničanů, kteří se vraceli z práce domů. Při zásahu bylo zabito 43 lidí. Izrael přiznal, že k útoku došlo až po skončení Suezské krize. Podle arabských zdrojů při zásahu zemřelo 49 lidí. V listopadu 1957 se v Kafr Kasim konal ceremoniál, při kterém se zastupci hraniční policie za masakr omluvili. V říjnu 1958 pak byli viníci střelby odsouzeni k nepodmíněným trestům. Místní obyvatelé přesto stále považují reakci izraelských oficiálních míst za nedostatečnou. Zejména proto, že pohraničníci pak byli omilostněni izraelským prezidentem.\n\nV roce 2006 nařídila tehdejší izraelská ministryně školství Juli Tamir učitelům na středních školách v Izraeli, aby k 50. výročí masakru o této historické události diskutovali se studenty. \n\nV roce 1959 byl Kafr Kasim povýšen na místní radu (malé město). V Kafr Kasim bylo místním aktivistou Abdullahem Nimarem Darwishem roku 1970 založeno Islámské hnutí v Izraeli. Další zakladatel hnutí Ibrahim Sarsur se v roce 1989 stal starostou města. Město vedlo se sousedním židovským městem Roš ha-Ajin spor o jurisdikci nad pozemky na pomezí obou sídel. V březnu 2008 získal Kafr Kasim statut městské rady (tedy velkého města).\n\nKafr Kasim je město s ryze arabskou populací. Podle údajů z roku 2005 tvořili 100 % obyvatel v Kafr Kasim\nmuslimští Arabové. Jde o středně velké sídlo městského typu s dlouhodobě rostoucí populací. K 31. prosinci 2017 zde žilo 22 700 lidí.\n\nDo města přicházejí z jižního Izraele arabští Beduíni, kteří se zde trvale usazují a zvyšují populační růst.\n\n\"* údaje od roku 2010 zaokrouhleny na stovky\"\n\n"}
{"id": "551945", "url": "https://cs.wikipedia.org/wiki?curid=551945", "title": "Růže keltská", "text": "Růže keltská\n\nRůže keltská (\"Rosa gallica\"), též růže galská, je druh keře z čeledi růžovité. Je původním druhem v české květeně. Stála též na počátku šlechtění všech starých odrůd evropských kulturních růží.\n\nRůže keltská dosahuje výšky přibližně 30 cm až 1 m. Vytváří drobné, řídce větvené keříky nebo polykormony s podzemními výhonky (až 4 m dlouhými). Na tenkých větvičkách jsou nepravidelně rozmístěny úzké jehlicovité, obvykle načervenalé ostny promísené s drobnějšími jehlicovitými ostenci, štětinami a stopkatými žlázkami. Špičatě vejčité listy se zubatými okraji jsou kožovité, tuhé, lichozpeřené nejčastěji se dvěma páry lístků; na spodní straně jsou sivé či bledě zelené, více či méně chlupaté.\n\nIntenzivně vonící květy vyrůstají jednotlivě, nanejvýš po dvou či po třech; jejich koruny jsou ploché, červeně až tmavě růžově zbarvené, obvykle 5–8, výjimečně až 10 cm široké, což je nejvíce mezi evropskými růžemi. Vnější kališní lístky jsou zpeřené, hustě žláznaté, po odkvětu se sklánějí dolů a posléze opadávají. Druh kvete od května do července, plody jsou asi 1 cm veliké drobné, kulovité či úzce vejčité šípky červené barvy.\n\nCo do barvy květů a listů i celkového habitu se jedná o druh značně proměnlivý. Co do počtu chromozomů je tetraploidním druhem, s ploidií 2n = 28.\n\nRůže keltská vyhledává především suchá a výslunná místa lesostepního charakteru, osidluje též skalní výchozy, meze, náspy, pastviny atp. Je diagnostickým druhem svazu suchých širokolistých trávníků svazu \"Bromion erecti\". Optimum výskytu má v nízkých xerofilních (teplomilných) křovinách a subkontinentálních teplomilných doubravách. Roste od nížin po pahorkatiny, v České republice poměrně hojně v termofytiku, roztroušeně až řídce v mezofytiku.\n\nJedná se o převážně evropský druh, s těžištěm rozšíření ve střední a jižní Evropě, místy identicky s někdejším keltským osdílením (odtud jméno); areál zasahuje až do Malé Asie a na Kavkaz. Introdukována byla i na jiné kontinenty, v současnosti se tak vyskytuje i v mírném podnebním pásu Severní Ameriky. Původní přirozený areál rozšíření se v posledních dvou staletích vinou intenzivní zemědělské činnosti v Evropě výrazně zmenšil a na mnoha místech značně ustoupila.\n\nV Červeném seznamu ohrožených druhů ČR je vedena v kategorii C3.\n\nRůže keltská má nejpozději od raného středověku doložené hospodářské využití. Pěstovala se v klášterních a později lékárnických zahradách jako \"Rosa officinalis\" (resp. \"Rosa gallica\" var. 'Officinalis'); využíván byl květ i šípek. (Tuto růži měl mj. ve znaku anglický rod Lancasterů.) Před introdukcí asijských růží koncem 18. a v 19. století byla v Evropě prakticky jedinou výhradně šlechtěnou růží. Mezi její křížence patří například růže bílá (kříženec s růží šípkovou, známá též jako bílá růže z Yorku), růže damašská, růže stolistá a další. Ke šlechtění zahradních růží byla mnohokrát použita i její velmi atraktivní varieta Mundi, jinak známá i jako \"Rosa gallica\" var. 'Versicolor'; oblíbená byla i varianta 'Muscosa' se zbytnělými kališními přívěsky (tzv. mechová růže). Z příbuzných druhů a kříženců s růží damašskou se též lisuje růžový olej (např. v Bulharsku).\n\nTento druh se vnitřně člení na několik dalších taxonomických jednotek; jeho systematika se nicméně stále vyvíjí a není shodně pojata u všech relevantních autorů. Proto můžeme kupříkladu žíhanou varietu, \"Rosa gallica\" var. 'Mundi', nalézt v různých zdrojích označenou jako poddruh, nebo dokonce vyčleněnou jako samostatný druh \"Rosa mundi\" v rámci sekce \"Galicannae\". Vzhledem k bohaté šlechtitelské historii existuje celý okruh drobných taxonů, variant a vzhledově podobných blízce příbuzných hybridů.\n\n\n"}
{"id": "551946", "url": "https://cs.wikipedia.org/wiki?curid=551946", "title": "Mistrovství světa v ledním hokeji do 18 let 2007", "text": "Mistrovství světa v ledním hokeji do 18 let 2007\n\nMistrovství světa v ledním hokeji do 18 let 2007 se konalo od 11. do 22. dubna 2007 ve finských městech Rauma a Tampere. Titul neobhájily Spojené státy americké, které ve finále podlehly Rusku 5:6. Překvapením šampionátu byl fakt, že dva medailisté z posledního Mistrovství světa hráčů do 18 let skončili ve skupině o udržení. Zatímco pořádající Finsko, obhájce stříbrné medaile, se zachránilo, Česká republika sestoupila společně s Lotyšskem do 1. divize.\n\n\"Poznámka: Výsledky 2 : 3 a 4 : 2 se započítávaly ze zápasů základních skupin.\"\n\n\"Týmy a sestoupily do 1. divize.\"\n\nSkupina A se hrála v Mariboru v Slovinsku od 6. do 12. dubna 2007, skupina B v Sanoku v Polsku od 4. do 10. dubna.\n\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2008\"\n\n\" postoupilo mezi elitu, zatímco sestoupila do 2. divize na Mistrovství světa v ledním hokeji do 18 let 2008\"\n\nSkupina A se hrála v Miskolci v Maďarsku od 15. do 21. dubna 2007, zatímco skupina B v Miercureji Ciuci v Rumunsku od 12. do 18. března 2007.\n\n\" postoupilo do 1. divize, zatímco sestoupilo do 3. divize na Mistrovství světa v ledním hokeji do 18 let 2008\"\n\n\" postoupila do 1. divize, zatímco sestoupilo do 3. divize na Mistrovství světa v ledním hokeji do 18 let 2008\"\n\nHráno v Pekingu v Číně od 5. do 11. března 2007. Kvalifikace - 3:2 na trestná střílení (2:1, 0:1, 0:0, 0:0, 1:0) hraná v İzmitu v Turecku\n\n\"Týmy a postoupily do 2. divize na Mistrovství světa v ledním hokeji do 18 let 2008\"\n"}
{"id": "551953", "url": "https://cs.wikipedia.org/wiki?curid=551953", "title": "Deutsche Volksunion", "text": "Deutsche Volksunion\n\nDeutsche Volksunion (DVU) (česky: Německá lidová unie) byla německá politická strana. Ve volbách do parlamentu v Sasku-Anhaltsku v roce 1998 dosáhla 12,9% hlasů, což je dosud nejvyšší výsledek pravicové strany na úrovni jednotlivých zemí. Počet členů se odhadoval na 6000 (stav k roku 2008). Strana zanikla v lednu 2011.\n\nDne 18. ledna 1971 vytvořil vydavatel Gerhard Frey sdružení, které nazval \"Deutsche Volksunion\" (Německá lidová unie). Dalšími zakládajícími členy byli Walter Brandner a sudetoněmecký spisovatel Wilhelm Pleyer. Při založení sdružení byly rovněž zapojeny i někteří členové CDU.\n\nČinnost politické strany DVU byla zahájena 5. března 1987 pod názvem \"Deutsche Volksunion – Liste D\" (Německá lidová unie - Seznam D). Spolupráce s NPD ve volbách byla kvůli tomu, aby si strany navzájem nekonkurovali. Ve svém prvním roce s DVU byla část poslanců do zemského sněmu v Brémách. Ve volbách do Evropského parlamentu v roce 1989, bylo dosaženo i přes finančně náročnou volební kampaň pouze 1,6%.\n\nV únoru roku 1991 DVU vypouští z názvu \"Liste D\".\n\n\n\n"}
{"id": "551955", "url": "https://cs.wikipedia.org/wiki?curid=551955", "title": "Turecká rallye 2003", "text": "Turecká rallye 2003\n\nTurecká rallye 2003 byla třetí soutěží mistrovství světa v rallye 2003. Soutěž byla pořádána ve dnech 27. února až 3. března na šotolinovém povrchu. Současně zde startovali i jezdci šampionátu JWRC. Vítězem se stal Carlos Sainz na voze Citroën Xsara WRC. \n\nPrvní test vyhrál Marcus Grönholm na voze Peugeot 206 WRC. Ve druhé zkoušce se dařilo zejména mladším jezdcům. Do vedení se posunul Petter Solberg, druhý byl Harri Rovanperä, třetí Pykälistö, čtvrtý Gilles Panizzi, pátý Mikko Hirvonen a šestý Markko Märtin. Po třetím testu uhájil Solberg vedení, ale na druhou pozici se posunul Tommi Mäkinen. Změna postihla všechny pozice, když třetí byl Francois Duval, čtvrtý Colin McRae a pátý Armin Schwarz. Grönholm se propadl po problémech s posilovačem na jedenácté místo. Märtin mě poruchu převodovky a ta ho odsunula na šestnáctou pozici. Po testu navíc odstupuje Sebastien Loeb. Ze soutěže musí odstoupit i Solberg, který poškodil podvozek a nepodařilo se mu dojet do cíle zkoušky a Hirvonen, který havaruroval. Ve vedení je Rovanperä před Schwarzem, který zajel druhý nejrychlejší čas, a Sainzem. Čtvrtý je Mäkinen, pátý Duval a šestý Panizzi. Po jezdecké chybě je sedmý McRae. za ním je pořadí Richard Burns, Freddy Loix, Toni Gardemeister a Didier Auriol. Technické problémy vyřešil Märtin, který vyhrál pátý test. Naopak kvůli špatnému výfuku se Schwarz propadl na sedmé místo. V posledním testu zaútočil Sainz a vybojoval průběžně druhé místo před Duvalem, Mäkinenem a Panizzim. \n\nDo druhé etapy nemohl odstartovat Auriol s vozem Škoda Octavia WRC. Po havárii odstupuje i Schwarz. Rovanperä držel první místo. O druhé bojovali Sainz s Duvalem. Duval nakonec Sainzovi podlehl a propadl se až za Mäkinena. Za nimi bylo pořadí Burns, Panizzi, McRae, Loix a Gardemeister. Následující test vyhrál Grönholm a posunul se na dvanácté místo. V desátém testu havarovali Rovanperä a Mäkinen. Do čela se tak posunul Sainz před burnsem a Duvalem. Za nimi byli Panizzi, McRae, Mäkinen, Gardemeister a Loix. Loixe, Rovanperu a Mäkinena postihly technické problémy. Na konci etapy tak je pořadí Sainz, Burns, duval, McRae, Panizzi, Gardemeister, Märtin a Mäkinen. \n\nVe třetí etapě se Märtin snažil dotáhnout na Gardemeistera. Nakonec se mu povedlo jezdce týmu Škoda Motorsport porazit. poslední dva testy vyhrál Grönholm, který se posunul na devátou pozici. Jinak většina jezdců spíše udržovala své pozice.\n\n\n\n\n"}
{"id": "551961", "url": "https://cs.wikipedia.org/wiki?curid=551961", "title": "Huta Katowice", "text": "Huta Katowice\n\nHuta Katowice (česky „Huť Katovice“) je hutnický kombinát nacházející se v polském městě Dąbrowa Górnicza. V areálu hutě se nachází hutnické a ocelářské provozy náležející v současnosti společnosti ArcelorMittal Poland S.A., ale také např. Koksovna „Przyjaźń“ (Přátelství).\n\nVláda Polské lidové republiky rozhodla o zahájení přípravných prací na stavbě hutě v září 1971 a 15. dubna následujícího roku byla stavba zahájena.\n\nOd roku 1976 se postupně rozbíhal provoz jednotlivých provozů hutě, jako první byla 30. září 1976 dána do provozu válcovna polotovarů. 3. prosince 1976 následoval první odpich surového železa z vysoké pece a o několik dnů později byla vyrobena první ocel z kyslíkového konvertoru.\n\nV květnu 1976 byl zřízen státní podnik Kombinat Metalurgiczny Huta Katowice w Dąbrowie Górniczej, kam byla začleněna nejen Huta Katowice, ale také Huta im. F. Dzierżyńskiego (dnes Huta Bankowa) Dąbrowa Górnicza a koksovna Zakłady Koksownicze im. Powstańców Śląskich w Zdzieszowicach. V roce 1984 pak byla do kombinátu začleněna také koksovna „Przyjaźń“ Dąbrowa Górnicza, v roce 1986 Zakład Przerobu Złomu w Piekle (tj. Závod na zpracování šrotu v Pekle, Piekło je místní část města) Dąbrowa Górnicza a od roku 1986 také Zakład Przerobu Złomu Swarzędz.\n\nOd 24. července 1991 došlo k transformaci podniku na akciovou společnost Huta Katowice S.A. 1. ledna 2003 se společnost stala součástí holdingu Polskie Huty Stali S.A., kde vystupovala jako Pobočka Dąbrowa Górnicza. 27. října 2003 byl státní podíl ve společnosti Polskie Huty Stali prodán firmě LNM Holdings NV kontrolované Lakšmím Mittalem. V roce 2004 se tak název společnosti změnil na Ispat Polska Stal S.A., o rok později na Mittal Steel Poland S.A. V roce 2007 pak došlo ke změně na současný název ArcelorMittal Poland S.A.\n\n"}
{"id": "551962", "url": "https://cs.wikipedia.org/wiki?curid=551962", "title": "Heinrich Lübke", "text": "Heinrich Lübke\n\nHeinrich Lübke (14. října 1894 - 6. dubna 1972 Bonn) byl německý politik, prezident Spolkové republiky Německo v letech 1959–1969. \n\nV letech 1931–33 zemský poslanec v Prusku za stranu Zentrum. Za války člen stavebního štábu pro budování vojenských, zajateckých a vězeňských táborů. Od roku 1945 člen CDU, 1959–1969 spolkový prezident.\n"}
{"id": "551968", "url": "https://cs.wikipedia.org/wiki?curid=551968", "title": "Transition Region and Coronal Explorer", "text": "Transition Region and Coronal Explorer\n\nTRACE (Transition Region and Coronal Explorer) je vesmírný teleskop americké agentury NASA, zaměřený na studium sluneční fotosféry, koróny a koronálních smyček. Start se konal 2. dubna 1998 na kalifornské základně Vandenberg. Družice byla vynesena raketou Pegasus XL a umístěna na polární oběžnou dráhu se sklonem 97,8°, výškou apogea přibližně 640 km a dobou oběhu 97 minut. Postavilo ji středisko NASA Goddard Space Flight Center, hlavními subdodavateli byly firma Lockheed Martin, Stanford Lockheed Institute for Scientific Research, Stanfordova univerzita a Smithsonian Astrophysical Observatory.\n\nTRACE je tříose stabilizovaná družice, vybavená čtyřmi panely slunečních baterií s průměrným příkonem 85 wattů (maximálně 222 W), dobíjejícími akumulátorovou baterii s kapacitou 9 ampérhodin. Nese dalekohled typu cassegrain s ohniskovou délkou 8,66 m o průměru hlavního zrcadla 0,3 m a sekundárního o průměru 60 mm pro pozorování sluneční koróny a chromosféry a přechodové oblasti mezi slunečním povrchem a extrémně horkými vrstvami atmosféry v oblasti extrémního ultrafialového záření (17-160 nm). Připojená kamera má zorné pole o rozměrech 8,5'×8,5' a rozlišovací schopnost 1\". Příkon slunečních baterií činí 200 W. Jako doplňující experiment nese vzorek nových velmi výkonných fotovoltaických článků. Telemetrický systém pracuje v pásmu S, má výkon výkon 2 W a přenosová rychlost je 2,25 Mbit/s. Palubní polovodičová záznamová jednotka má kapacitu 300 MB. Orientační a stabilizační systém využívá pro zjištění orientace jeden digitální a šest hrubých detektorů Slunce, tři inerciální měřící gyroskopy a tříosý magnetometr. Jako výkonné prvky pak slouží tři magnetické cívky a čtyři silové setrvačníky.\n\n"}
{"id": "551970", "url": "https://cs.wikipedia.org/wiki?curid=551970", "title": "Vstřikování plastů", "text": "Vstřikování plastů\n\nVstřikování plastů je termodynamický cyklický tvářecí proces. Plastické hmoty jsou pro vstřikování dodávány ve formě granulátu. Mohou být přírodní barvy (zpravidla čiré nebo průhledné) nebo probarvené. Barvení je též možno přidáním granulovaného barviva (1–3 %) do nebarveného granulátu při nabírání plastu do plastifikační jednotky (vstřikovací lis). Plastový granulát je připraven v násypce, kde je plast zpravidla nutno zbavit vlhkosti (vysušit při teplotě do 150 °C). Z násypky je granulát nabírán šnekem vstřikolisu do plastifikační jednotky, kde je nahříván na požadovanou vstřikovací teplotu (150 °C – 400 °C). Zahřátí se též děje protitlakem (plastifikací) a otáčením šneku. Po nahřátí v plastifikační jednotce je tekutý plast (tavenina) vstříknut vysokým tlakem (až 250 MPa) do vstřikovací formy (nástroje). Nástroj je zpravidla nutno chladit (temperovat) na provozní teplotu (cca 20 °C – 150 °C).\n\nPři vstřikování je nutné, aby z nástroje včas unikly všechny plyny a dovolily zaplnění nástroje hmotou. Pro odvzdušnění by měly postačovat vůle v pohyblivých částech nástroje a dělících rovinách (v opačném případě nutná výroba zvláštních odvzdušnění). Čas vstřikování bývá řádově sekundy. Vstřikování se děje přímočarým pohybem šnekového pístu. Konec šneku je opatřen zpětným uzávěrem, aby tavenina tekla pouze směrem do nástroje. Zbytkový objem, který zůstává v plastifikační jednotce se nazývá polštář hmoty. Po vstříknutí je nutno nastavit čas ochlazení (jednotky až desítky sekund). Po tomto čase se forma otevře a díl je vyjmut z nástroje pomocí ocelových trnů (vyhazovačů). Vypadává buď samotíží nebo je odebírán automatem. Souběžně s ochlazováním dílu v nástroji již vstřikovací šnekový píst nabírá otáčením nový materiál pro další cyklus. Vstřikovací cyklus má tedy tyto části:\n\n\nČásti nového cyklu 1 a 2 probíhají souběžně s částmi 4 a 5 starého cyklu.\n\nVstřikovací cyklus trvá desítky sekund dle velikosti a náročnosti plastového dílu. Číslicově řízené stroje umožňují měnít profil parametrů jako je vstřikovací tlak, dotlak nebo vstřikovací rychlost během jednoho cyklu pro dosažení optimálních vlastností vstřikolisovaného dílu. Elektronická výbava lisu dovoluje sledovat stabilitu parametrů a překročení nastavených mezí – Q-tabulka. Ke správnému výlisku lze dojít nastavením různých parametrů. Přestože máme možnost širokého rozsahu volby parametrů, jen úzký výběr parametrů je optimální. Pro optimalizaci parametrů přímo na lisu je třeba řady zkušeností. Přesto není třeba používat pouze pokusné metody v provozu, ale existuje řada SW modelací vstřikovacího procesu plastických hmot. Stačí zadat 3D výkres dílu. Dodavatelé garantují 80–90% podobnost SW modelace se skutečným procesem vstřikování plastů.\n\n\n"}
{"id": "552002", "url": "https://cs.wikipedia.org/wiki?curid=552002", "title": "Shamosaurus", "text": "Shamosaurus\n\nShamosaurus (\"pouštní ještěr\") byl rod obrněného ankylosauridního dinosaura, který žil asi před 120 až 112 miliony let v období spodní křídy (věk apt). Jeho částečně dochovaná kostra s lebkou byla objevena v sedimentech z mongolské pouště Gobi (lokalita Dornogov'). Přesnou velikost však nelze odhadnout, podle Gregoryho S. Paula činí asi 5 metrů délky a 2000 kg hmotnosti. Jiné odhady udávají délku až 7 metrů. \"Shamosaurus\" se v mnoha znacích (především na lebce) podobá rodu \"Gobisaurus\", představuje však nejspíš samostatný rod. Typový druh \"S. scutatus\" byl popsán v roce 1983.\n\n"}
{"id": "552004", "url": "https://cs.wikipedia.org/wiki?curid=552004", "title": "Rakovec", "text": "Rakovec\n\nRakovec má více významů: \n\nZoologie\n\nGeografie\n\n\n\nStavby\n"}
{"id": "552007", "url": "https://cs.wikipedia.org/wiki?curid=552007", "title": "Rakovec (přírodní rezervace)", "text": "Rakovec (přírodní rezervace)\n\nRakovec je přírodní rezervace ev. č. 592 jihovýchodně od obce Jedovnice v okrese Blansko. Oblast spravuje AOPK KS Brno.\n\nRozloha rezervace činí 36 hektarů. Důvodem ochrany je starý lesní porost s převahou buku a borovic.\n\n"}
{"id": "552008", "url": "https://cs.wikipedia.org/wiki?curid=552008", "title": "Kestřany (dolní tvrz)", "text": "Kestřany (dolní tvrz)\n\nDolní tvrz v Kestřanech je součástí historického areálu tvořeného horní tvrzí, barokním zámkem a hospodářskými budovami. Nachází se asi osm kilometrů jihozápadně od Písku. Celý areál je chráněn jako kulturní památka. Dolní tvrz je situována v rovinné poloze vpravo od průjezdní komunikace, která dělí celý objekt na východní a západní část.\n\nDolní tvrz je z obou dochovaných kestřanských tvrzí menší a mladší. Na konci čtrnáctého století ji postavili synové Mikuláše z Kestřan, řečeného Baroch, který byl vnukem Alberta z Kestřan, spolu s Matějem Brusem z Kovářova. Mikuláš Barocha v držení tvrze vystřídal Ctibor Baroch, který zemřel v době vlády krále Ladislava. Jeho synem byl Mikuláš Baroch, jenž dolní tvrz v roce 1475 prodal Bohuslavovi z Kestřan, kterému patřila horní tvrz. V roce 1491, když kestřanské panství kupoval Jindřich ze Švamberka, byla dolní tvrz označena jako pustá. Jindřich III. starší ze Švamberka ji nechal opravit a zřídil v ní pivovar připomínaný v roce 1553. Od té doby už sloužila pouze k hospodářským účelům.\n\nDolní tvrz byla postavena v rovinatém terénu obklopeném mokřinami. Jejím jádrem z konce čtrnáctého století je hranolová obytná věž a k první stavební fázi patřila pravděpodobně také věžovitá brána. Nejspíše ve druhé polovině patnáctého století proběhla pozdně gotická přestavba, během které bylo postaveno nové opevnění včetně okrouhlé věže v severozápadním nároží, do níž se vstupovalo portálem z hradebního ochozu. Ve stejné době byla k jižní a východní hradbě přistavěna nová palácová křídla.\n\nObytná věž má obdélný půdorys. Původně se do ní vstupovalo z jižní strany vchodem v úrovni prvního patra a hlavní obytné prostory bývaly ve druhém a třetím patře, kde se dochovaly okna se sedátky a torza prevétů. Celá věž bývala plochostropá, ale přízemí bylo při pozdněgotické přestavbě dodatečně zaklenuto valenou klenbou.\n\n\n"}
{"id": "552013", "url": "https://cs.wikipedia.org/wiki?curid=552013", "title": "Topalis", "text": "Topalis\n\nTopalis, jinak také \"Upalis\" je říčka na západě Litvy, 1,5 km na západ od vísky Rimženčiai (okres Šilutė), ústí do řeky Šyši 2,5 km na západ od obce Laučiai 16,3 km od jejího ústí do ramene Němenu Atmata jako její pravý přítok. Teče zpočátku na západojihozápad, po 1 km se stáčí ostře na jih, po dalším 1 km opět na jihozápad. Míjí z jihozápadu obce Laučiai a Jonaičiai, za kterými ústí do řeky Šyši.\n\nŘíčka nemá významné přítoky.\n"}
{"id": "552016", "url": "https://cs.wikipedia.org/wiki?curid=552016", "title": "Filmy pro nevidomé", "text": "Filmy pro nevidomé\n\nFilmy s komentářem pro nevidomé nebo těžce zrakově postižené, Audio Description, audio popis filmů, titulky filmů pro nevidomé, kino pro nevidomé, komentované kino, televize pro nevidomé, audio popis divadelních představení.\n\nAudio popis umožňuje těžce zrakově postiženým lépe pochopit děj filmu, zejména jeho vizuální složku, která není vyjádřena zvukem, případně je zvukem obtížně definovatelná.\n\nUkázka filmu s audio popisem \n\nTvorba audio popisu se řídí řadou pravidel, z nichž nejdůležitější je objektivní popis děje, nikoliv jeho interpretace komentátorem a odborné zpracování komentáře, respektující specifika psychologie vnímání a myšlení těžce zrakově postižených. Pro tvorbu audio popisu je nejdůležitější kvalitní příprava tvůrce komentáře. Kurzy Tvorby audio popisu, akreditované Ministerstvem školství pod Č.j.: 2 174/2010-24/52 pořádá Občanské sdružení Apogeum.\n\nV roce 1981 ve Washingtonu DC, Margaret a Cody Pfanstiehlovi realizovali první divadelní představení s audio popisem, v divadle Arena Stage. Po necelých deseti letech pronikl audio popis v USA do padesáti divadel. V Evropě se tak stalo poprvé v polovině 80. let, v divadle Robina Hooda v Averhamu ve Velké Británii. První velké divadlo, které se na audio popisy specializovalo, bylo Theatre Royal ve Windsoru od roku 1988. První pořad s audio popisem odvysílala Japonská komerční televize NTV v roce 1983. \n\nJiž ve třicátých letech dvacátého století byl v ČSR údajně učiněn pokus o zpracování filmu s komentářem pro nevidomé. Nebyl však dokončen a dílo se nedochovalo. \"zdroj PhDr. Josef Smýkal\"\n\nModerní éru audio popisu zahájil v září 2001 PaedDr. Michal Kuchař, zpracováním pohádky Princezna se zlatou hvězdou. V témže roce vzniklo Občanské sdružení Apogeum, které zahájilo produkci filmů určených k bezplatné výpůjčce, šířené prostřednictvím Knihovny a tiskárny pro nevidomé K.E.Macana. \nV roce 2003 zpracovalo sdružení první film na DVD a v červnu 2004 první komerční DVD Mazaný Filip. První, živě komentované filmové představení se uskutečnilo v dubnu 2002 jako klubová projekce Sjednocené organizace nevidomých a slabozrakých. Audio popis divadelních představení včetně zajištění možnosti výpůjčky jejich nahrávek provádí od roku 2006 pan Pavel Musil.\n\nNejvýznamnějším producentem filmů s audio popisem je Občanské sdružení Apogeum, které do konce roku 2009 zpracovalo, nebo se podílelo na tvorbě 129 titulů s audio popisem, včetně 7 seriálů.\nNejvětším komerčním výrobcem audio popisu n ČR je Avisse s.r.o.\n\nautorský zákon ve smyslu pozdějších změn z roku 2006\n\n§ 38 Licence pro zdravotně postižené\n\n(1) Do práva autorského nezasahuje ten, kdo\n\na) výhradně pro potřeby zdravotně postižených, v rozsahu odpovídajícím jejich zdravotnímu postižení a nikoliv za účelem přímého nebo nepřímého hospodářského nebo obchodního prospěchu zhotoví nebo dá zhotovit rozmnoženinu vydaného díla; takto zhotovená rozmnoženina díla jím může být také rozšiřována a sdělována, pokud se tak neděje za účelem přímého nebo nepřímého hospodářského nebo obchodního prospěchu,\n\nb) výhradně pro potřeby zrakově postižených a nikoliv za účelem přímého nebo nepřímého hospodářského nebo obchodního prospěchu opatří zvukovou složku zvukově obrazového záznamu audiovizuálního díla slovním vyjádřením obrazové složky; takto doplněná zvuková složka zvukově obrazového záznamu audiovizuálního díla jím může být také rozmnožována, rozšiřována a sdělována, neděje-li se tak za účelem přímého nebo nepřímého hospodářského nebo obchodního prospěchu.\n\n(2) Do práva autorského nezasahuje také osoba uvedená v § 37 odst. 1, půjčuje-li originály či rozmnoženiny vydaných děl pro potřeby zdravotně postižených v souvislosti s jejich postižením.\n\n3) Ustanovení § 30 odst. 5 se použije přiměřeně.\n\nAudio popis filmů včetně obrazové složky je možný pouze se souhlasem držitele autorských práv.\n\nNejvíce na tvorbu filmů opatřených komentářem přispívají:\nMinisterstvo kultury a Nadační fond Českého rozhlasu z výtěžku sbírky Světluška. \n\nse skládá z těchto kroků:\n\n\n\n\n\n\n\n\nDoba nutná k výrobě audio popisu 90minutového filmu: 5-6 pracovních dnů,\n\ncena 5.000 až 7.000 EUR\n\n\"Prof. Dr. H. Gerzymisch-Arbogast, Workshop Audio Description, Forli, 25. květen 2007\"\n\n\"Tento článek obsahuje text (licence neuvedena, souhlas IHG. Hlavatého) ze stránky z webu apogeum.info. Autor původního textu: ING. Hlavatý\"\n"}
{"id": "552024", "url": "https://cs.wikipedia.org/wiki?curid=552024", "title": "Roman Weidenfeller", "text": "Roman Weidenfeller\n\nRoman Weidenfeller (* 6. srpna 1980) byl německý fotbalový brankář a reprezentant, který velkou část své kariéry působil v klubu Borussia Dortmund v německé Bundeslize.\n\nS fotbalem začínal v týmu Sportfreunde Eisbachtal, v roce 1998 přestoupil do 1. FC Kaiserslautern. Zde působil v mládežnických týmech, za A mužstvo odehrál jen šest zápasů ve dvou sezónách. V roce 2002 přestoupil do Borussie Dortmund, jako částečná náhrada za Jense Lehmanna, který přestupoval do anglického Arsenalu.\n\nV sezóně 2010/11 získal s Borussií bundesligový titul, který následně se spoluhráči obhájil v sezóně 2011/12. V tomto ročníku navíc vyhrál i DFB Pokal, ve finále Dortmund porazil před 75 700 diváky Bayern Mnichov 5:2. Roman se během zápasu zranil a ve 34. minutě musel odstoupit, nahradil ho Australan Mitchell Langerak.\n\nS Dortmundem se představil 25. května 2013 ve Wembley ve finále Ligy mistrů 2012/13 opět proti věčnému rivalovi Bayernu Mnichov, Borussia však nejprestižnější evropský pohár nezískala, podlehla soupeři 1:2. Weidenfeller předvedl několik kvalitních zákroků proti střelám ze střední vzdálenosti, ale nakonec jej překonal ve druhém poločase nejprve Mario Mandžukić (dorážkou do odkryté brány) a poté Arjen Robben (zblízka).\n\n27. července 2013 na začátku sezóny 2013/14 v utkání DFL-Supercupu (německý fotbalový Superpohár) vychytal výhru 4:2 proti Bayernu Mnichov na domácím stadionu Signal Iduna Park, Borussia získala tuto trofej.\n\nV A-mužstvu Německa debutoval v roce 2013.\n\nTrenér Joachim Löw jej vzal na Mistrovství světa 2014 v Brazílii, kde dělal společně s Ronem-Robertem Zielerem náhradníka Manuelu Neuerovi. S týmem získal zlaté medaile.\n\n"}
{"id": "552031", "url": "https://cs.wikipedia.org/wiki?curid=552031", "title": "Rakovci", "text": "Rakovci\n\nRakovci (Malacostraca), též „vyšší korýši“, je třída obecně známých bezobratlých živočichů z kmene korýši, jako je například svinka, stínka, rak říční, krevety nebo krabi. Podle Bruscy mezi rakovce patří 40 200 známých druhů.\n\nFylogenetické analýzy je někdy řadí do příbuznosti klanonožců (Copepoda) a rakovčíků (Mystacocarida), podle novějších analýz jsou však spíše blíže příbuzní se svijonožci (Thecostraca) (společné označení Communostraca). Jejich tělní stavba je však tak pozoruhodná, že byli oddělováni od ostatních korýšů (všichni ostatní byli označováni jako nižší korýši). Rakovci jsou zřejmě monofyletický taxon.\n\nTělo rakovců se skládá z 19–20 článků, přičemž cephalon se obvykle skládá z pěti článků, thorax také z pěti, pleon ze šesti nebo sedmi a na konci těla je telson. Thorax je zcela či alespoň částečně zakryt tzv. karapaxem (krunýřem). Dále mají 0–3 páry příústních nožek (maxilipodů), biramózní či vzácněji i uviramózní nebo fylopodózní hrudní končetiny (thorakopody), dále antenuly a anteny a na pleonu pleopody. Samičí gonopóry jsou na šestém segmentu pereionu, samčí vždy na osmém.\n\nVětšinou se uznávají dvě podtřídy:\n\n"}
{"id": "552037", "url": "https://cs.wikipedia.org/wiki?curid=552037", "title": "Charlie Straight", "text": "Charlie Straight\n\nCharlie Straight byla indie rocková, britpopová hudební skupina založená v roce 2006 v Třinci v České republice.\n\nPavel Pilch učil Alberta Černého na bicí a s Michalem Šupákem hrál v několika jazzových kapelách. Johnny Cienciala a Albert Černý se setkali na třineckém gymnáziu, kde společně hráli se Zuzanou Kudelovou v kapele \"Funkiers\" a v jazzovém triu s Michalem Workem zvaném 3JAZZ. První zkouška skupiny proběhla v třinecké hudební škole v srpnu 2006.\n\nV roce 2007 kapelu na základě demosnímků objevil Michal Novák ze serveru Bandzone.cz. Ten se také stal producentem dlouho očekávané debutové desky She's a Good Swimmer. Její křest proběhl 17. června 2009 ve vyprodaném klubu Fabric v Ostravě. Deska kromě pochvalných recenzí v tisku a příznivých ohlasů z hudební branže získala i ocenění za nejlepší album roku v hudebních cenách Anděl 2009.\n\nSkupina zpívá anglicky a je silně ovlivněna britskou scénou, zejména kapelami jako Coldplay, Radiohead, The Kooks a dalšími. Pro skupinu jsou charakteristická energická živá vystoupení a bezprostřední projev frontmana kapely Alberta Černého. Kapela se pohybuje na pomezí indie rocku a britpopu, definuje ji však zvuková a výrazová pestrost a precizní angličtina zpěváka Alberta Černého. Ten je také výlučným autorem všech písní (hudba i text). Michal Šupák je multiinstrumentalista a student HAMU. Johnny Cienciala smíchal první dema kapely a zabývá se mixem i produkcí.\n\nVideoklip k ještě mimoalbovému singlu \"Shall We Have a Baby\" vznikl v domácích podmínkách v roce 2008. Dívčí party nazpívaly Albertova sestra Karolína a Honzova sestra Bára. Kapela s klipem vyhrála internetovou soutěž videoklipů Garážmistr a zajistila si tak účinkování v Noci s Andělem. Sama píseň se stala nejžádanějším koncertním přídavkem. Masivní úspěch zaznamenal první singl 'Platonic Johny' z alba \"She’s a Good Swimmer\". Kapela byla nominována na cenu Český slavík 2009 (Objev roku) a hned nato získala tři ceny Akademie populární hudby (Anděl) v kategoriích Objev roku, Videoklip roku a Deska roku.\n\nVystupovali na většině velkých festivalů v České republice a na Slovensku jako \"Colours of Ostrava\", \"Rock for People, Sázava Fest, Benátská noc, Planet Festival\", \"United Islands of Prague, Noc Plná Hvězd, Šírava Fest, Topfest, Music Fest Přeštěnice, 3necké Kilowatty\" aj. V roce 2008 jeli na podzimní turné s kapelou Kryštof, na jaře 2009 slavnostně otevírali pobočku mezinárodního řetězce Hard Rock Café v Praze. Mimo to skupina odehrála desítky samostatných koncertů. Ten největší proběhl 1. června 2010 ve vyprodané pražské Akropoli. Kromě Česka a Slovenska hrají Charlie Straight také v Německu, kde mají za sebou vedle koncertů i živé vystoupení v televizi a rozhlase a stále rostoucí fanouškovskou základnu.\n\nJako indie kapela v pravém slova smyslu vlastní Charlie Straight všechna práva k repertoáru na desce a nejsou omezeni závazky vůči žádnému vydavatelství. Druhé album kapely s názvem \"Someone with a slow heartbeat\" vyšlo roku 2012 a bylo pokřtěno 13. března v klubu Fléda v Brně.\n\nKe konci října kapela oficiálně oznámila, že hodlá skončit, manažer uvedl, že jde o dlouhodobou přestávku, nicméně mnohem pravděpodobnější se jeví být definitivní rozpad kapely.\n\n„Za těch sedm let jsme spolu zažili neuvěřitelné věci, které nás formovaly. Lidi se ale mění, takže je přirozené, že se každý z nás posunul jinam a naše vize o tom, kam by měla kapela směřovat, se rozešly. Takže v poslední době bylo stále těžší se domluvit na zásadních věcech,“ vysvětlil baskytarista Cienciala.\n\n„Budu psát písničky, zpívat a žít hudbou naplno, s bubeníkem Pavlem Pilchem už pracujeme na něčem novém,“ uvedl frontman Albert Černý.\n\n\n\n\n\n"}
{"id": "552039", "url": "https://cs.wikipedia.org/wiki?curid=552039", "title": "Jovaris", "text": "Jovaris\n\nJovaris je řeka na západě Litvy, pramenící 2 km na jih od obce Ramučiai (okres Šilutė), ústí do řeky Šyši necelý 1 km na jihozápad od vísky Grabupėliai, 2 km na východ od okresního města Šilutė, 13,4 km od jejího ústí do ramene Němenu Atmata jako její pravý přítok. Teče zpočátku na východ, u vsi Didšiliai se stáčí ostře na jihovýchod, po 2 km ostře na jihozápad, dále na západ, dále na jih, u vísky Šilmeižiai na západ, dále na jihozápad, protéká klikatě vískou Grabupėliai a necelý 1 km na jihozápad od ní se vlévá do řeky Šyši.\n\nŘíčka nemá významné přítoky.\n"}
{"id": "552042", "url": "https://cs.wikipedia.org/wiki?curid=552042", "title": "Gangrenózní dermatitida drůbeže", "text": "Gangrenózní dermatitida drůbeže\n\nGangrenózní dermatitida (GD) drůbeže je sporadicky se vyskytující onemocnění kura domácího a krůt, charakterizované nekrózou kůže, podkoží a svalstva. Etiologickým agens bývají bakterie \"Clostridium septicum\", \"C. perfringens\" typu A a \"Staphylococcus aureus\", a to buď jednotlivě nebo v kombinaci. Smíšené infekce obecně probíhají v klinicky těžší formě. Méně často jsou jako příčina gangrenózní dermatitidy popisovány \"C. sordellii\", \"C. novyi\" a \"C. sporogenes\". V mnoha případech je gangrenózní dermatitida následkem předchozí infekce imunosupresivními agens, jako jsou viry infekční burzitidy a infekční anémie a ptačí adenoviry.\n\nRozsáhlá nekróza svalů a podkožní tkáně byla poprvé popsána v roce 1930 po intramuskulární aplikaci \"C. perfringens\" izolovaného ze srdce a jater dvou nemocných kuřat. V následujících letech byly klostridiové dermatitidy popsány u kuřat uhynulých po odběru krve na testaci pulorové nákazy, u krůt uhynulých v důsledku traumatizace a ranné infekce nebo z podkožního edému u kura domácího. Od roku 1963 pak přibývají další zprávy o výskytu gangrenózní dermatitidy (často pod odlišnými názvy) z různých částí světa včetně Argentiny, Evropy, Indie, Nového Zélandu a USA. Označení „gangrenózní dermatitida“ pravděpodobně poprvé použili Frazier et al.\n\nPůvodcem GD jsou klostridie (\"Clostridium perfringens\" typ A, \"C. septicum \" aj.), často v kombinaci se stafylokoky a \"E. coli\". Druhová diferenciace klostridií se provádí morfologicky, kultivačně, biochemicky, sérologicky a v pokusech na zvířatech. \n\n\"C. septicum\" je pohyblivé, spory jsou oválné a lokalizované subterminálně. Fermentuje glukózu, maltózu, laktózu a salicin, nikoliv ale sacharózu a mannitol. Na žloutkovém agaru netvoří lecitinázu ani lipázu. Intramuskulární aplikace \"C. septicum\" izolovaného z kuřat způsobuje změny kolem místa vpichu a úhyn krůt během 24 hodin po infekci.\n\nTerénní výskyty gangrenózní dermatitidy (ganrenózní zánět kůže) byly pozorovány u kura domácího a krůťat ve věku od 17 dní do 20 týdnů a u chovných krůt. Nejčastěji ale bývají postižena výkrmová kuřata od 4. do 8. týdne věku. Nelze také vyloučit určitou genetickou predispozici pozorovanou u potomstva určitých rodičovských hejn.\n\nKlostridie (spory) se běžně vyskytují v půdě, trusu, prachu, kontaminované podestýlce nebo krmivu a ve střevním obsahu. Stafylokoky jsou ubikvitárními a obvyklými obyvateli kůže a sliznic drůbeže, v prostředí s chovanou drůbeží, v líhních i na porážkách. Vstupní branou infekce je poškozená kůže.\nPredispozičními faktory jsou nekrobiotické procesy v kůži, vznikající po poranění nebo při některých bakteriálních infekcích (stafylokokóza) a jiné stresové či imunosupresivní stavy a onemocnění (nedostatek selénu, exsudativní diatéza, infekční burzitida, inkluzní hepatitida, infekční anémie kuřat, nedostatečná výživa, vlhká podestýlka aj.)\n\nInkubační doba po experimentální infekci je 3-24 hodin.\n\nPostižené hejno se vyznačuje náhle zvýšenou mortalitou (1-60 %) a pohybovými potížemi u jednotlivých zvířat. Klinické příznaky jsou všeobecné, jako netečnost, nechutenství, inkoordinace pohybu, slabost končetin a ataxie. Celkový zdravotní stav se rychle zhoršuje a k úhynu může dojít během 8-24 hodin (toxémie). Dermatitida se často zjistí až u uhynulých zvířat nebo těsně před úhynem.\n\nPři pitvě se zjišťují na kůži nejčastěji v oblastech prsou, břicha, končetin a na křídlech červenohnědé až černé, mokvající okrsky bez peří, doprovázené rozsáhlými krváceninami. Změny přecházejí do podkoží i přilehlé svaloviny, která je šedé nebo žlutohnědé barvy, a může obsahovat plyn (emfyzém). Kadávery se rychle rozkládají a hnilobně zapáchají. Postiženy mohou být také klouby a šlachové pochvy. Vnitřní orgány jsou většinou beze změn, ojediněle se pozorují zvětšená játra, s drobnými, ostře ohraničenými nekrózami, případně tečkovitými krváceninami na epikardu a seróze střev.\n\nDiagnóza gangrenózní dermatitidy se stanovuje laboratorním vyšetřením, izolací a identifikací příčinného agens. Výsledky izolace se musí hodnotit opatrně, protože klostridie i stafylokoky se na kůži ptáků vyskytují normálně. Jelikož se GD zpravidla vyskytuje sekundárně při jiných infekcích postihujících imunitní systém, je nutné také diagnostikovat infekční burzitidu, adenoviry, infekční anémii a reoviry, které představují predispoziční faktory pro vznik gangrenózní dermatitidy. Pitevní nález je většinou typický. \n\nDiferenciální diagnostika. Odlišit je nutné různé dermatitidy a kožní nemoci. Dermatitidy způsobované plísněmi \"Rhodotorula mucilaginosa\", \"R. glutins\", \"Candida albicans\" nebo \"Aspergillus fumigatus\" se odlišují od GD průkazem plísní v otiskových preparátech nebo v histologických řezech, a izolací a identifikací agens. Kontaktní dermatitida u brojlerů a pododermatitida u krůt jsou charakterizované erozemi a ulceracemi, které jsou doprovázeny akutními zánětlivými změnami na prsou, hleznu a plantárním (chodidlovém) povrchu končetiny. Za příčinu je považována vlhká a špatná podestýlka. Obtížné je diferencovat karcinom skvamózních buněk kůže u kura domácího, jehož příčina není známa a který způsobuje ulceraci pokožky s následnou bakteriální infekci. Zde napomáhá mikroskopický průkaz neoplastických epiteliálních buněk v kůži. Také různé nutriční deficience a geneticky podmíněné pomalé opařování kohoutů mohou někdy připomínat dermatitidu.\n\nPtáky postižené gangrenózní dermatitidou lze ošetřit antibiotiky. Vzhledem k poměrně komplikované (multifaktoriální) etiologii nemusí být ale léčba antimikrobiálními látkami vždy úspěšná, zejména v případech primární virové infekce.\n\nPreventivní opatření spočívají v zoohygieně chovu a odstranění predispozičních faktorů – dobrá kvalita podestýlky, redukce vlhkosti vzduchu, snižování bakteriální zátěže v prostředí, zamezení traumatizace zvířat, nepřeskladňování chovných prostorů a imunoprofylaxe infekční burzitidy a dalších imunosupresivních infekcí.\n\n\n"}
{"id": "552051", "url": "https://cs.wikipedia.org/wiki?curid=552051", "title": "Kur", "text": "Kur\n\nKur je společné pojmenování pro 4 rody hrabavých ptáků z podčeledě koroptve, která je součásti čeledě bažantovitých.\n\nKurové rodu \"Gallus\" žijí ve volné přírodě v jižní a jihovýchodní Asii včetně tamních ostrovů, kde obývají převážně lesnaté nebo křovinaté oblasti, mnozí dávají přednost jejím okrajům. Rod \"Bambusicola\" je rozšířen ve východní Asii, od Tchaj-wanu směrem na jih, nejraději má kopcovitý terén s hustým bambusovým porostem. Na indickém subkontinentu se od Srí Lanky na jihu až do podhůří Himálají vyskytuje rod \"Galloperdix\". V Africe je doma rod \"Ptilopachus\" žijící na zalesněných skalnatých územích od Senegalu na západě až po Etiopii a Keňu na východě.\n\nJsou to ptáci poměrně velcí a těžcí, podle druhu jsou kohouti (samci) velcí od 30 až po 80 cm, včetně peří ocasu. Slepice (samice) jsou o poznání menší, dosahují velikosti od 20 do 50 cm. Velká rozdílnost pohlaví je dále podtržena pestřejším zbarvením kohoutů a délkou jejich peří. Jsou to těžkopádní letci, létají jen v případě nebezpečí nebo při hřadování, převážnou část života tráví na zemi. K chůzí a hrabání mají uzpůsobeny silné nohy s prsty zakončenými rovnými drápy.\n\nJejich potrava je typická pro všežravce, základem jsou semena a ostatní plody spadlé nebo dosažitelné ze země včetně výhonků rostlin. To vše bývá doplněno drobnými živočichy sesbíranými nebo vyhrabanými, uloví i drobnější obratlovce\n\nJednotlivé druhy kurů jsou monogamní nebo polygamní. V době mimo období rozmnožování žijí v různě velkých hejnech, před pářením se hejna rozdělují buď do převážně trvalých párů nebo si statnější kohouti vytvářejí skupinky svých slepic, dochází často k soubojům o teritorium i slepice. Slepice snese do mělkého hnízda na zemi až 10 vajec, na kterých sedí asi tři týdny. Po vylíhnutí se o kuřata, která jsou schopna sama se nazobat, ještě nějakou dobu stará, ochraňuje a zahřívá, po opeření jsou brzy schopna vzletu a hřadují se slepici. Kohouti polygamních druhů se po spáření dále o slepice nezajímají, monogamní střeží hnízdící slepice a pomáhají jim vodit kuřata.\n\nKurové jsou ve svých domovských oblastech tradičně místními obyvateli hojně loveni, jsou vítaným doplňkem jídelníčku stejně jako jejich vejce. Jeden z druhu kurů kur bankivský je ptákem, který má asi ze všech pro člověka největší význam. Za staletí se u něj podařilo asi nejdokonalejší zdomácnění, jeho domestikovaná forma kur domácí je téměř průmyslově množena a chována v milionových počtech téměř po celé Zemi. Byly vyšlechtěny desítky \"masných\" a \"nosných\" plemen, u malochovatelů jsou občas k vidění \"okrasná\" nebo \"bojová\".\n\n"}
{"id": "552060", "url": "https://cs.wikipedia.org/wiki?curid=552060", "title": "Grabupė", "text": "Grabupė\n\nGrabupė je řeka na západě Litvy, pramenící 2 km na jihozápad od obce Ramučiai (okres Šilutė), ústí do řeky Šyši 1,5 km na východ od okresního města Šilutė, 12,5 km od jejího ústí do ramene Němenu Atmata jako její pravý přítok. Teče zpočátku na severozápad, u vsi Barvai se stáčí na jih, protéká vsí Kalininkai, po 2 km se stáčí náhle na jihovýchod, dále na jihozápad, dále na jih, protéká obcí Grabupiai a 1 km na jih od ní se vlévá do řeky Šyši, přímo naprotí bývalému koncentračnímu táboru Macikai na severním okraji Maciků.\n\nŘíčka nemá významné přítoky.\n"}
{"id": "552076", "url": "https://cs.wikipedia.org/wiki?curid=552076", "title": "Medinupė", "text": "Medinupė\n\nMedinupė je potok na západě Litvy, pramenící 1,5 km na jih od městysu Katyčiai (okres Šilutė), ústí do řeky Šyši necelý 1 km na jihovýchod od vísky Dėkintai, 38,4 km od jejího ústí do ramene Němenu Atmata jako její levý přítok. Teče zpočátku na jih, ale brzy se stáčí na západ, protéká mezi vískami Antšyšiai a Uikšiai, u vsi Stremeniai se táhlým obloukem stáčí na severozápad a vlévá se do řeky Šyši.\n\nPotok nemá významné přítoky.\n\n"}
{"id": "552077", "url": "https://cs.wikipedia.org/wiki?curid=552077", "title": "La Valse", "text": "La Valse\n\nLa valse (česky: \"Valčík\") je skladba od Maurice Ravela z roku 1920, nejčastěji uváděná v podání pro symfonický orchestr.\n\nMyšlenku zkomponovat skladbu evokující valčík pojal Ravel poprvé již v roce 1906, kdy o ní uvažoval jako o symfonické básni. Mělo se jednat o skladbu vyjadřující radost z tance a ze života vůbec; tehdy však svůj záměr nerealizoval. Vrátil se k němu až o řadu let později, po první světové válce, kdy jej o to požádal ruský choreograf Sergej Ďagilev, vedoucí tanečního souboru Ruský balet. V jeho představách měla hudba znázorňovat císařský dvůr kolem roku 1855, velký taneční sál osvětlený lustry a s vířícími mraky.\n\nV prosinci roku 1919 Ravel začal komponovat La valse s podtitulkem \"Poème choreographique\" tj. \"taneční báseň\". Současně vypracoval tři verze: pro klavír, pro dva klavíry a pro orchestr; práci dokončil v březnu 1920. Když byla skladba hotova, zahrál Ravel s dalším pianistou verzi pro dva klavíry objednavateli - Ďagilevovi, kromě něhož naslouchali i Igor Stravinskij a Francis Poulenc. Ďagilev ocenil hudební obsah skladby, prohlásil však, že se nejedná o balet. U Ravela tato reakce vyvolala silné rozčarování a vedla k jeho rozchodu s Ďagilevem. Tato událost pak předurčila \"La valse\" pro koncertní provedení.\n\nPremiérové uvedení orchestrem \"Orchestre de Colonne\" se konalo 12. prosince 1920 pod taktovkou Camille Chevillarda. Teprve o devět let později, 23. května 1929, byla skladba provedena v baletním provedení v pařížské Opeře. V choreografii Bronislavy Nižinské tančil soubor, jehož ústřední pár vytvořili Anatol Vilžak a Ida Rubinsteinová, která krátce předtím tančila také hlavní roli při premiéře Ravelova Bolera.\n\nSkladba je jednovětá, psaná v tříčtvrťovém rytmu. Začíná melodií v hlubokých polohách, pravidelný rytmus je místy přerušován. Teprve postupně se vynořují jednotlivé melodické hudební motivy vyjadřující tanec. Ty jsou však náhle ve forte přerušovány částečně disharmonickou melodií; zde se odrážejí Ravelovy dojmy z nedávno skončené první světové války. Tempo občas zvolňuje v pasážích s melancholickým laděním. V samém závěru hudba přechází do forte, rytmus se zrychluje a končí ve fortissimu disharmonickými akordy evokujícími konec válečného konfliktu a zánik starého uspořádání světa.\n\nDélka skladby je přibližně 13 minut.\n\n"}
{"id": "552083", "url": "https://cs.wikipedia.org/wiki?curid=552083", "title": "Solná pláň", "text": "Solná pláň\n\nSolná pláň nebo solná pánev je bezodtoká, rovinatá sníženina, jež je občasně vyplňovaná vodou. Tehdy se mění v bezodtoké jezero. Vyskytuje se v ní množství alkalických slaných usazenin.\n\nV různých částech světa se nazývá různými názvy:\n"}
{"id": "552094", "url": "https://cs.wikipedia.org/wiki?curid=552094", "title": "Oana Pantelimonová", "text": "Oana Pantelimonová\n\nOana Manuela Pantelimonová (* 27. září 1972, Tecuci, Galați) je bývalá rumunská atletka, jejíž specializací byl skok do výšky.\n\nNejvětší úspěch své kariéry zaznamenala v roce 2000 na letních olympijských hrách v Sydney, kde získala společně se Švédkou Kajsou Bergqvistovou bronzovou medaili. O rok později se umístila na mistrovství světa v kanadském Edmontonu ve finále na devátém místě (190 cm). V roce 2002 skončila osmá na halovém ME ve Vídni a čtvrtá na mistrovství Evropy v Mnichově. Reprezentovala také na letních olympijských hrách 2004 v Athénách, kde ve finále obsadila výkonem 193 cm sedmé místo.\n\n\n"}
{"id": "552100", "url": "https://cs.wikipedia.org/wiki?curid=552100", "title": "Jizerská dráha", "text": "Jizerská dráha\n\nJizerská dráha nebo Jizerskohorská dráha je označení používané pro více železničních tratí: \n"}
{"id": "552111", "url": "https://cs.wikipedia.org/wiki?curid=552111", "title": "Buchanka", "text": "Buchanka\n\nBuchanka je český rodový název pro několik druhů buchankovitých klanonožců:\n"}
{"id": "552115", "url": "https://cs.wikipedia.org/wiki?curid=552115", "title": "Kostel Nanebevzetí Panny Marie (Polná)", "text": "Kostel Nanebevzetí Panny Marie (Polná)\n\nŘímskokatolický kostel Nanebevzetí Panny Marie je největší polenský chrám, postavený v letech 1700-1707, který byl vyhlášen národní kulturní památkou.\n\nPo smrti Leopolda Ditrichštejna roku 1708 se stavba chrámu pozastavila a už nikdy nebyl dostavěn tak, jak si ji majitel polenského panství představoval, přesto je odborníky hodnocena jako jedna z nejnádherněji vyzdobených církevních staveb v České republice. U příležitosti Vánoc se zde koná výstava betlémů. Uvnitř stavby se nachází unikátní varhany, největší dochované vyrobené v českých zemích. Součástí kostela je od 25. srpna 2012 Církevní muzeum Polná.\n\nByl postaven na místě gotického kostela Matky Boží, který podle starých rytin pocházejících z poloviny 13. století měl tři lodi, malovaná gotická okna (potvrzeno nálezem fragmentů vitráží), na vedle chrámu stála přistavěná kaple i pro tabernakulum, nad presbyteriem stála vížka pro dva zvonky. Směrem k Sezimovu náměstí několik desítek metrů od kostela se tyčila věž Tábor s pěti starobylými zvony. Roku 1683 zámecký sládek Tomáš Křenek na své náklady nechal zhotovit oltář sv. Kateřiny. Ferdinand Ditrichštejn se v roce 1691 snažil prosadit rozšíření děkanského chrámu, což mu bylo povoleno. Jeho plány se však nezrealizovaly a místo toho byl postaven nový barokní chrám Nanebevzetí Panny Marie, jehož stavba započala v roce 1699, kdy byl zrušen přilehlý hřbitov. Roku 1700 se začal stávající svatostánek bourat, ostatky sv. Liguriáše průvod přemístil do špitálního kostela sv. Anny, kde se sloužily všechny služby Boží, které byly z nedostatku místa pro věřící přesunuty do kostela sv. Kateřiny. Dělníci při stavbě zničili a zazdili většinu náhrobků šlechticů, zbývající použili jako dlažbu do hlavní lodi. Již v roce 1705 v ještě nedokončené stavbě se začaly pořádat mše, první sloužil 21. listopadu děkan Pavel A. Haberlandt. Ve dnech 7.–13. září 1707 byl chrám vysvěcen strahovským opatem Vítem, který vysvětil i 10 oltářů zasvěcených sv. Kříži, Všem svatým, sv. Anně, sv. Janu Křtiteli, hlavní oltář, sv. Filipu Nerejskému, sv. Judovi a Tadeášovi a čtrnácti svatým pomocníkům, Panně Marii, oltář zvaný kaple mrtvých. Chrám dokončili až v roce 1713 z důvodu větší vnější výzdoby a dovozu dalších soch. Věž dokončena v roce 1715 podle plánu italského stavitele Domenica D`Angeli, který pracoval se staviteli Vítem z Nového Veselí a bratry Janem a Pietrem Spinettim, výstavbu financoval především Leopold Ditrichštejn, po jeho smrti roku 1708 se stavba chrámu pozastavila a už nikdy nebyla dostavěna tak, jak si ji majitel polenského panství představoval, přesto je odborníky hodnocena jako jedna z nejnádherněji vyzdobených církevních staveb v České republice. Roku 1841 se primice zdejšího rodáka Františka Pojmona zúčastnil i bohoslovec Karel Havlíček Borovský. Věž zničil požár města v roce 1863, znovu postavena v roce 1895 podle návrhu architekta Schmoranze. Požár v roce 1863 roztavil i zvony, které ze zbytků zhotovil nové v roce 1864 jihlavský zvonař Josef Hilzer. Tři zvony byly vysvěceny 12. prosince 1867 s názvy patronů sv. Klotildy, sv. Ignáce a Panny Marie, další dva menší zvony ulil Hilzer a byly vysvěceny s patronací sv. Vojtěcha a sv. Jana Nepomuckého.\n\nV rámci Programu záchrany architektonického dědictví bylo v letech 2001-2012 na opravu památky čerpáno 23 620 000 Kč.\nV roce 1418 přešla většina občanů Polné a tudíž i správa chrámu od katolicismu do rukou husitských kněží, ve kterých zůstala určitě až do roku 1454. Od druhé poloviny 15. století do konce 16. století se zde střídali katoličtí a protestantští faráři. Od roku 1563 se v listinách připomíná jako děkanský chrám. Podle listin z roku 1677 pod polenskou farnost spadaly i kostel sv. Mikuláše v Nížkově, jenž oddělili v roce 1736, a kostel sv. Jakuba ve Velké Losenici, který odtrhli v roce 1696.\n\nOd roku 1784 spadá Polná i okolní obce pod diecézi královéhradeckou.\n\nSakrální stavba se třemi loděmi je 63,53 metrů dlouhá, 26,54 m široká a 22,12 m vysoká. Samotná věž sahá do výšky 63,5 metru. V interiéru se nachází bohatá štuková výzdoba, jejímž hlavním autorem je Giacommo Corbellini a jeho dílna. Na výzdobě chrámu se mimo jiné podíleli dále italští umělci z rodiny Carlone, vídeňský sochař Mathias Roth, pozlacovač Agostino di Grandi, vídeňský dvorní truhlář Mauritz Cleigraf a jiní. Radami přispíval též francouzský zahradní architekt Jean Trehet, pracující pro Leopolda z Dietrichsteina. Autorem freskové výzdoby západní části kostela je německý malíř Jonaß Drentwett.\n\nValenou klenbu s lunetami a presbytář zdobí ornamentální i figurální vyobrazení pomocí akantů, listovců, kartuší, záclon, oblaků, namalováni jsou zde i andílci a znaky. Strop je pokryt sestavou jemných štuk s mariánskou symbolikou. Stěny hlavní i bočních lodí tvoří kanelované pilíře, korintské hlavice, členité římsy a balustrády. Nad bočními loděmi se nachází empory zaklenuté hřebínkovou klenbou. V chrámu stojí deset oltářů sklenuté po obou stranách pruskými plackami s pásy.\n\nDlažbu z roku 1713 tvoří z části staré náhrobní kameny a pod dlažbou se nacházejí hroby rodu Žejdliců ze Šenfeldu, kterou surovým způsobem vykradli roku 1898 dělníci firmy Antonína Suchardy z Nové Paky. Tuto krádež vyšetřily úřady až roku 1916, vyšetřování se tedy kvůli 1. světové válce opozdilo o 18 let. Cínová křtitelnice z roku 1617, pocházející ještě z protestantských dob, je dílem jihlavského cínaře Lukáše Gleixnera.\n\nTvoří jej rozsáhlá sloupová architektura. Tabernakulum, jehož součástí jsou polychromové sochy archanděla Gabriela a Panny Marie, dohromady tvořící soubor Zvěstování Panny Marie, vyrobili na zakázku Leopolda Ditrichštejna ve Vídni. Autorství oltářního obrazu Nanebevzetí Panny Marie bylo připisováno malíři Ignáci Raabovi, novější výzkum však prokázal, že je dílem rakousko-italského malíře Martina Altomonte. Prostor doplňují sochy sv. Josefa a sv. Jáchyma.\n\nNachází se nalevo od hlavního oltáře, pochází z roku 1806 a nechal jej vytvořit Tomáš Pokorný jako poděkování za uzdravení z dlouhodobé nemoci. Nedaleko od oltáře se nachází hrobky zbudované vrchnostenskými úředníky Adamem Františkem Maršákem z Palmberka a Maxmiliánem de Francy.\n\n\n\nUvnitř stojí bohatě vyřezávané skříně a vchod do tajné komory. Na stěnách visí obrazy sv. Jana Nepomuckého, sv. Václava, sv. Petra a Pavla z I. poloviny 18. století.\n\nMá šest podlaží (pět pater a podvěží). Stěny jsou tvořeny až 1,85 –3 m tlustou zdí.\n\nUnikátní varhany v roce 1708 na náklady děkana Václava Vojtěcha Čapka zhotovil moravský varhanář Jan David Sieber. V současnosti jsou to největší dochované varhany vyrobené v českých zemích. Rozkládají se na velkém chóru v hlavní lodi. Skříň nástroje vyřezal polenský řemeslník Martin Morávek. Původně obsahovaly 1514 znějících píšťal. V průběhu let se několikrát opravovaly, více či méně odborně. Požár města roku 1863, přestože se samotných varhan nedotkl, způsobil rozeschnutí měchů, které se až do výroby nových nedaly použít.\n\nV budově se nacházejí ještě jedny menší varhany, které doplňují Sieberovy. Pocházejí z konce 16. století, stojí na literátském kůru a fungují na řemenový pohon (tzv. klakování), jedná se o nejstarší dochovaný nástroj v Polné.\n\nTuristé se dovnitř této pamětihodnosti mohou dostat po domluvě na Děkanském úřadě Polná, který sídlí naproti vchodu do chrámu.\n\n\n"}
{"id": "552119", "url": "https://cs.wikipedia.org/wiki?curid=552119", "title": "Lukáš Květoň", "text": "Lukáš Květoň\n\nLukáš Květoň (* 3. května 1982 Tábor) je bývalý český hokejista.\n\nS hokejem začínal v Táboře, v devatenácti letech přestoupil do HC České Budějovice. První zápas v extralize odehrál na ledě Vsetína ve 24. kole sezony 2002/03 (Vsetín – Č. Budějovice 4:3). Od té doby s výjimkou hostovaní v klubech nižších soutěží v Českých Budějovicích zůstal až do přesunu týmu v roce 2013 a odehrál za ně 11 extraligových sezón. Sezónu 2013/14 odehrál za Mountfield Hradec Králové. Poté přestoupil do Chomutova. V listopadu 2015 se vrátil zpět do ćeských Budějovic – do ČEZ Motor České Budějovice. Kariéru ukončil ve svém rodném Táboře za který v sezoně 2018/2019 odehrál 5 zápasů ve kterých zaznamenal 7 bodů(4+3).\n\nDo reprezentace byl poprvé nominován v prosinci 2009, kdy byl náhradníkem pro přátelské utkání na Slovensku – do finální nominace se ale nakonec nedostal. V březnu 2010 byl pozván na reprezentační kemp před mistrovstvím světa. Nastoupil ke třem reprezentačním zápasům – dvakrát ve Švýcarsku a jednou proti Slovensku.\n\n"}
{"id": "552120", "url": "https://cs.wikipedia.org/wiki?curid=552120", "title": "Jean-Denis Délétraz", "text": "Jean-Denis Délétraz\n\nJean-Denis Délétraz (1. října 1963, Ženeva) je švýcarský automobilový závodník. V letech 1994-1995 se zúčastnil tří závodů Formule 1 a nezískal žádné body.\n\nZískal dvě vítězství ve Formuli Ford. V letech 1985-1987 závodil ve francouzské Formuli 3, kde v roce 1985 skončil celkově třetí. V sezonách 1988-1991 pilotoval monopost Formule 3000 a získal dvě třetí místa. Pro sezonu 1994 uzavřel smlouvu s továrním týmem značky SEAT a závodil v mistrovství Francie cestovních vozů, celkově obsadil 12. pozici.\n\nK sedačce pilota F1 mu pomohla především štědrost jeho bohatých sponzorů. Debutoval při Grand Prix Austrálie 1994 v týmu Larrousse, který se během sezony dostal do finančních potížích a v jeho vozy pilotovali jezdci, kteří mohli přinést finanční prostředky pro stáj. Délétraz tak pro poslední závod nahradil Érika Comase. Celý svět překvapil tím, že se dokázal kvalifikovat a to dokonce na 25. příčku, přesto většinu grand prix odkroužil na posledním místě a několik kol před cílem jej zradila převodovka.\n\nU týmu Pacific Racing měl nahradit Bertranda Gachota, kterého opustili sponzoři, pro zbývajících 5 závodů. Sám Délétraz vyjadřoval naději, že toto angažmá by mu mohlo pomoci při získání místa pro následující sezonu. V první kvalifikaci však ztratil závratných 12 sekund na držitele pole-position Davida Coultharda. V samotné závodě byl předjet o jedno kolo již v 7. okruhu závodu, velkou cenu nedokončil kvůli křeči v paži. V kvalifikaci na Grand Prix Evropy 1995 ztrácel „pouze“ 9 sekund, závod odkroužil beznadějně poslední a dokončil jako patnáctý se ztrátou sedmi kol na vítěze. Po těchto výkonech se do týmu vrátil Bertrand Gachot a pro Délétraze kariéra ve F1 skončila.\n\nPo odchodu z cirkusu F1 závodil ve sportovních vozech. Největších úspěchů dosáhl v Mistrovství světa cestovních vozů 2002 s vozem Ferrari 550 Maranello, se kterým získal 4 výhry a v poháru jezdců obsadil 5. pozici. V letech 2001 a 2002 vyhrál svou třídu na 24 hodin Le Mans a roku 2007 24 hodin ve Spa. Pro sezonu 2010 podepsal smlouvu s týmem Hexis AMR a bude se opět účastnil závodů FIA GT.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "552124", "url": "https://cs.wikipedia.org/wiki?curid=552124", "title": "Maxillopoda", "text": "Maxillopoda\n\nMaxillopoda je navrhovaná skupina korýšů, která zahrnuje ty druhy, kteří mají naupliové oko složené ze tří oček, hruď ze sedmi článků a s plovacími končetinami a zadeček ze tří článků. Tyto znaky jsou ovšem velice proměnlivé a žádná fylogenetická studie nenalezla pro skupinu Maxillopoda podporu (situace k r. 2006). Přesto ho údajně většina specialistů používá.\n\nDo Maxillopoda se řadívají:\n"}
{"id": "552146", "url": "https://cs.wikipedia.org/wiki?curid=552146", "title": "Česká kancelář", "text": "Česká kancelář\n\nČeská kancelář je jedna z částí Starého královského paláce na Pražském hradě. \n\nZ Vladislavského sálu vedou dveře do Ludvíkova křídla, které bylo vystavěno v letech 1502–1509 Benediktem Riedem ve stylu rané renesance. V této části paláce se nachází turistická atrakce, Česká kancelář. Zde se 23. května 1618 odehrála druhá pražská defenestrace. Významnou roli při ní hrálo východní okno. Místo, kam dopadli oba vyhození místodržící i jejich písař, je označeno dvěma obelisky, z nichž jeden byl dodatečně přemístěn.\n\n"}
{"id": "552149", "url": "https://cs.wikipedia.org/wiki?curid=552149", "title": "Mendové", "text": "Mendové\n\nMendové jsou etnickou skupinou žijící na západě Afriky v Sierra Leone a často jsou to rolníci nebo lovci. Ke své obživě používají jednoduché nástroje a mačety a co se týče zemědělství, pěstují zejména rýži a nějaké další plodiny jako jsou například káva, kakao, pepř, palma olejná. Práci mají také řádně rozdělenou a to tak, že muži odvádějí těžkou práci na poli a ženy čistí a tlučou rýži, opracovávají ryby a trhají plevel, aby mohly plodiny v klidu růst.\n\nMendové však nejsou původní etnickou skupinou Sierra Leone. Dostali se sem migrací ze západního Súdánu v období mezi 2. a 16. století, kde se stali součástí tzv. \"Mande Society\". Jako většinu afrického obyvatelstva i Mendy postihla v 17. a 18. století vlna otroctví, kdy byli bráni a převáženi do Ameriky jako levná pracovní síla.\n\nNyní Mendové dokonce patří mezi jednu z dvou nejdominantnějších etnických skupin v Sierra Leone a tvoří zde něco kolem 30% veškerého obyvatelstva. Nejvíce se vyskytují ve městech Bo, Kenema, Moyamba a nebo Kailahun, ale tradičně je můžeme najít nejčastěji ve vesnicích.\n\nNení však Mend jako Mend. Existují totiž dvě skupiny Mendů, které se od sebe liší například různými tělesnými znaky. První z nich je takový typ, který je štíhlé postavy, velmi dobře stavěné, se svislým čelem. Druhým je typ krátké, ale statné a silné postavy, s krátkými a tlustými nohami a dlouhým tělem. Mendové se dají také rozdělit ještě jiným způsobem a to na tzv. \"halemo\", což jsou členové tajného společenství a tzv. \"kpowa\".\n\nMezi Mendy existují různé druhy tajných společenství. Jsou jimi tzv. \"Poro society\" a \"Sande society\". Poro society je mužský ekvivalent pro Sande society. Připravuje mladé muže k vedení společnosti. Na začátku, v jejich dětství se učí stupni objevení a následnému tréninku a modlení. Během sedmi let mladí muži konverzují s ostatními a učí se používat tajný jazyk a hesla, které znají jen členové Poro society a členové vždy vědí a rozumí tomu, co jsi chtěl říct. To je obdivuhodné na této tajné společnosti. Když se blíží dvacáté narozeniny mladých mužů, jsou konečně pozvání do společnosti a mohou trénovat se staršími lidmi. Mají před sebou ale stále mnoho práce. Oproti tomu Sande society je dívčí tajná společnost. Do této společnosti vstupují všechny ženy počátkem jejich pubertálního věku. Zde se mladé ženy učí závazkům dospělosti. Dívky se učí těžké práci a skromnosti jejich chování, především k starším lidem. Tato tajná společnost je opatrovníkem mladých dívek a je jejich průvodcem do života. Tato společnost je založena na hierarchickém principu, tzv. Sande Hierarchy, kdy nejvyšší hlavou celé této společnosti je tzv. \"sowie\". Je modelem nejvyšších společenských hodnot žen. Nižší pozici poté zaujímá tzv. \"ligba\" v níž jsou dva stupně- tzv. \"Ligba Wa\" (senior) a tzv. \"Ligba Wulo\" (junior).\n\nUmění Mendů je často spojováno s léčivou schopností dřevěných masek, dvojitých figur a léčivých objektů. Vyrábí také šperky jako zlaté a stříbrné náramky, náušnice, řetízky, prstýnky a nádherné tkané výrobky, které jsou známé po celé západní Africe. Významnou roli u Mendů hraje rolnička nošená na řetízku, protože Mendové věří, že díky ní mohou slyšet duchy a mrtvé z onoho světa. Mendové také považují za velice krásné nošení řetízku na krku. Je to považováno za symbol zdraví, vysokého postavení a sexuální atraktivnosti.\n\nZa mysl celé komunity se považují masky. Ty představují duši Mendů a připomínají počátky lidstva. Také zobrazují dvojí existenci člověka - na jedné straně život v konkrétním světě obklopujícího materiálními věcmi a na straně druhé život ve světě duchů, plných snů, inspirací a představ. Jednotlivé rysy masky také představují různé věci. Například pták na vrcholu hlavy znázorňuje ženskou intuici, která ví věci, které jiní lidé nevědí. Vrchol čela poté reprezentuje dobré zdraví nebo bystrost. Sklopené oči jsou zase znakem duchovní přírody, malá ústa symbolizují ženský skromný charakter a šrámy nový, těžší život ženy. Ženy ze Sande society nosící tyto masky nesmí vystavovat žádnou část jejich těla nebo by mstivý duch posedl jejich duši. Nosí proto na sobě spousty rafie nebo černého oblečení. Každá žena má také svou vlastní masku, kterou jí řezbář vytvoří po příchodu do Sande society.\n\nVýznamnou roli hrají u Mendů také barvy a různé symboly. Za jejich barvu je považována bílá. Zvláštní věcí je tzv. \"hojo\", což je bílý jíl, který ženy používají k označení jejich území. Bílý jíl je také hladký a zářivý a na očích Mendských žen je považován za krásnou ozdobu. V mendské společnosti také velice závisí na tom, jaké mají ženy vlasy. Jejich vlasy musí být upravené, čisté, naolejované a musí být svázané. Jsou symbolem ženství, krásy a sex appealu. Obdivuhodným znakem Mendů je také jejich patriotství. Jejich rodiny jsou většinou tvořeny jedním mužem, eventuálně jeho bratry se všemi jejich manželkami a dětmi. Ti pak dříve či později odcházejí a začleňují se do dalších rodin.Co se týče jazyka, Mendové se mezi sebou dorozumívají svým tzv. \"Mende language\", kterým v Sierra Leone hovoří kolem 46% obyvatel.\n\nV rámci politiky Sierra Leone, zde mají Mendové již tradičně své dlouholeté zastoupení. I tzv. \"Sierra Leone People´s Party\", která je jednou z dvou hlavních politických stran je převážně založena na Mendech. Například první ministerský předseda Sierra Leone \"Sir Milton Margai\", který dovedl tuto zemi k nezávislosti na Velké Británii, patřil do etnické skupiny Mendové. Dalšími politickými představiteli z řad Mendů byli Sir Albert Margai, David Lansana, Julius Maada Bio, Albert Joe Demby, Solomon Berewa, Francis Minah, Samuel Hinga Norman, Charles Margai a nebo také John Oponjo Benjamin.\n\nZ hlediska zajímavostí lze ještě nakonec podotknout, že Mendové měli i svůj vlastní slabikář. Byl vytvořen v Sierra Leone roku 1921 Kisimi Kamarou. Od roku 1940 se ale lidé začali učit číst a psát pomocí verze latinkové abecedy a výsledkem užívání Kisimiho slabikáře bylo pouze jeho postupné oslabení a nakonec úplné zapomenutí.\n\n"}
{"id": "552151", "url": "https://cs.wikipedia.org/wiki?curid=552151", "title": "Greatest Hits Vol. 2 (album, ABBA)", "text": "Greatest Hits Vol. 2 (album, ABBA)\n\nGreatest Hits Vol. 2 je druhé kompilační album švédské hudební skupiny ABBA, vydané v říjnu 1979, které se krylo s jejím koncertním turné po Severní Americe a Evropě. Po \"Voulez-Vous\" představovalo druhé album, které dosáhlo na první příčky hitparád v roce 1979 a obsahovalo nový singl \"Gimme! Gimme! Gimme! (A Man After Midnight)\" nahraný v srpnu 1979.\n\nAlbum obsahuje skladby nahrané v období 1976–1979 z alb \"Arrival\", \"The Album\" a \"Voulez-Vous\" a singl \"Summer Night City\". Výjimkou je skladba \"Rock Me\" nahraná již v roce 1975 na albu \"ABBA\".\n\nSkladba \"Angeleyes\" byla na album přidána pro svůj předchozí úspěch ve formě singlu v britské hitparádě.\n\nAlbum \"Greatest Hits Vol. 2\" dosáhlo velkého úspěchu v Japonsku, kde se prodalo více než 920 000 kusů a stalo se tak nejlépe prodávajícím zahraničním albem vůbec, až do vydání desky \"Thriller\" Michaela Jacksona a soundtracku z filmu \"Flashdance\", kterých se prodalo přes 1 milion kopií.\n\n\"Greatest Hits Vol. 2 \" vyšlo na CD v roce 1983.\n\nVšechny písně napsali a složili Benny Andersson & Björn Ulvaeus.\n\n\n\n\n\n\n\n"}
{"id": "552164", "url": "https://cs.wikipedia.org/wiki?curid=552164", "title": "Eclipse RCP", "text": "Eclipse RCP\n\nEclipse RCP je projekt vedený open source komunitou se jménem Eclipse Community a je součástí rodiny projektu Eclipse project. Světlo světa spatřilo v roce 2004 i když samotné IDE existovalo už dříve. Dle komunity kolem Eclipse RCP je určen k projektování hlavně graficky bohatých aplikací.\n\nEclipse RCP umožňuje Java vývojářům používat architekturu Eclipse pro tvorbu flexibilních a rozšířitelných stand-alone aplikací. Dále umožňuje používat velké množství už existujících funkcí a vzorů obsažených v Eclipse. \nPro pochopení architektury Eclipse je důležité pochopení základních pojmů:\nEclipse je postavem nad OSGI framework (Equinox). Díky tomuto frameworku mohou být pluginy (v OSGI nazývané bundle) nahrávány dynamicky. Díky těmto pluginům můžete rozšířit Eclipse IDE nebo aplikaci postavenou na Eclipse RCP.\n\nNejdůležitější charakteristikou z hlediska architektury je plugin architektura. Eclipse IDE je postaveno jako množství pluginů, které jsou na sobě navzájem závislé. Pluginy jsou nejmenší samostatná jednotka v Eclipse, kterou můžeme samostatně instalovat.\nKaždý plugin může definovat tzv. extension points. Tyto “rozšiřující body“ definují možnost rozšiřitelnosti pluginu. Toto rozšíření může být například nějaká funkcionalita nebo podpora nápovědy. Použité extensions a deklarované extension points jsou popsány v plugin.xml, ve kterém má plugin uloženu svou vlastní konfiguraci. \n\nJak je vidět z předchozího obrázku Eclipse RCP obsahuje Eclipse runtime, SWT, JFace, Workbench a další předpoklady pro WorkBench, jako je například podpora pro XML.\n\nEclipse RCP aplikace potřebuje:\nVšechny pluginy musí obsahovat soubor nazvaný plugin.xml. Minimální požadavky na pluginy k vytvoření a spuštění aplikace jsou pluginy \"org.eclipse.core.runtime\" a \"org.eclipse.ui\".\n\nK tomu abychom mohli spustit Eclipse RCP program potřebujeme definovat aplikaci. Aplikace je něco jako main metoda ve standardním Java programu. Pokud se tato aplikace zavře, celý program je ukončen. V Eclipse terminologii je produkt všechno co je distribuováno s aplikací. Patří tam ikony, grafika, další pluginy, externí knihovny apod.\n\nKonfigurace pluginu je uložena ve dvou souborech:\nNavíc existuje „.project“ soubor, který obsahuje popis projektu.\nRozhraní poskytuje editor pro úpravu těchto souborů. Díky němu nemusíme procházet nepřehledné XML a můžeme si většinu konfigurace „naklikat“.\n\nEclipse RCP používá pro návrh grafických prvků knihovny SWT a JFace. SWT bylo navrženo, aby umožnilo nativní vzhled aplikací na jednotlivých systémech a aplikace tudíž zapadne do stylu, ve kterém je uživatel zvyklý pracovat. Knihovny JFace poskytují nadstandardní grafické prvky, jako jsou například wizardy, různé typy viewerů apod. Tyto dvě knihovny poskytují komplexní základnu pro tvorbu grafického uživatelského rozhraní. Obsahují také podporu pro tvorbu mnoha typu menu jako kromě základních i tool bar a cool bar. V těchto knihovnách je také obsažena podpora pro technologii Drag&Drop. Detailní popis SWT a JFace je možno najít v knize SWT JFace in Action(1).\nNeobsahuje žádnou podporu pro nestandardní návrhy GUI pomocí XML nebo CSS. V dokumentaci se mi nepodařilo objevit podporu pro změny stylu GUI za běhu aplikace, jelikož Eclipse RCP nabízí pouze jeden finální vzhled aplikace.\nDalší důležitou částí je podpora pro práci s externími datovými typy, jako jsou HTML, XML a další běžně užívané typy souboru. Platforma obsahuje základní XML editor. Při vytváření nového projektu v Eclipse RCP můžeme vytvořit nový plugin s automaticky generovaným XML editorem s obarvováním textu.\nPlatforma má vlastní docking systém. Ten nám umožňuje jednotlivá okna aplikace vyvinuté v Eclipse RCP seskupovat (dockovat) a nebo okno jednoduše vytáhnout ven, aby mohlo fungovat jako zcela samostatný prvek. Eclipse RCP neposkytuje žádnou nadstandardní podporu pro práci s kalendářem. \nPoslední, neméně důležitou částí této sekce je branding. Branding se dá zjednodušeně vysvětlit jako vyšperkování aplikace různými grafickými komponentami. Jelikož je Eclipse RCP určen na návrh graficky bohatých aplikací, má tato část nemalé využití. Kromě snad už standardní podpory splashscreen, umožňuje Eclipse RCP naklikat about dialog a welcome screen, který je tvořen HTML kódem. Poskytuje také možnost nastavit vlastní ikony jak pro spouštěcí soubor aplikace, tak pro jednotlivá okénka aplikace.\n\nMnoho lidí, kteří vyvinuli nebo vyvíjejí aplikace nad Eclipse RCP oceňují následující výhody:\n\n"}
{"id": "552169", "url": "https://cs.wikipedia.org/wiki?curid=552169", "title": "FAP", "text": "FAP\n\nZkratka FAP má více významů:\n"}
{"id": "552171", "url": "https://cs.wikipedia.org/wiki?curid=552171", "title": "DreamWorks Pictures", "text": "DreamWorks Pictures\n\nDreamWorks Pictures (známé také jako DreamWorks SKG nebo DreamWorks Studios) je název americké firmy, kterou založili hudební producent David Geffen (mj. Aerosmith, Cher, Guns N' Roses), dále bývalý Disneyův manažer Jeffrey Katzenberg a Steven Spielberg v roce 1994. V době, kdy stávající studia zanikala v nadnárodních koncernech, zapůsobilo založení čistě filmové produkční společnosti s kapitálovým vybavením odpovídajícím rozsahu koncernu a s managementem zhýčkaným úspěchem jako signál. Nová firma s těžištěm v oblasti animovaného filmu hodlala lovit v někdejším Disneyově hájemství a to se jí také podařilo prostřednictvím filmů jako \"Princ egyptský (1998)\", \"Slepičí úlet (2000)\" a \"Shrek (2001)\". Vedle trikových filmů je společnost Dreamworks díky takovým projektům, jako je akční \"Peacemaker (1997)\" nebo filmem Woodyho Allena \"Hollywood v koncích (2002)\", momentálně aktivní ve všech filmových žánrech. Na firemním logu je vyobrazen chlapec jedoucí na půlměsíci, odkud vhazuje udici do rybníka.\n\n\n"}
{"id": "552176", "url": "https://cs.wikipedia.org/wiki?curid=552176", "title": "Parachute", "text": "Parachute\n\nParachute je píseň britské popové zpěvačky Cheryl Cole. Píseň pochází z jejího debutového alba \"3 Words\". Produkce se ujal producent will.i.am.\n"}
{"id": "552179", "url": "https://cs.wikipedia.org/wiki?curid=552179", "title": "Seznam obětí havárie Tu-154 u Smolenska", "text": "Seznam obětí havárie Tu-154 u Smolenska\n\n10. dubna 2010 došlo k havárii polského vládního Tu-154 u Smolenska. Zemřelo všech 96 osob na palubě (89 cestujících a 7 členů posádky, z toho 4 v kokpitu a 3 letušky). Některé prvotní zprávy o počtech a složení obětí byly mylné a oficiální seznam obětí byl korigován v několika fázích. To zejména proto, že letecký manifest obsahoval pouze seznam jmen cestujících bez jmen posádky a chybělo na něm jméno jediné ženy z řad Úřadu pro ochranu vlády, Agnieszky Pogródkové-Węcławkové, která byla nesprávně uvedena mezi letuškami. Také měla letět prezidentská poradkyně Zofia Kruszyńska-Gustová, ale kvůli nemoci se k odbavení nedostavila.\n\n\n\nŠest ze sedmi nejvyšších vojenských velitelů Polských ozbrojených sil (prezident, náčelník Generálního štábu a velitelé námořnictva, armády, letectva a speciálních sil) zemřelo při neštěstí. Ministr obrany Bogdan Klich ve stroji neseděl.\n\n\n\n\n\n\n\n"}
{"id": "552181", "url": "https://cs.wikipedia.org/wiki?curid=552181", "title": "Cast Away", "text": "Cast Away\n\nCast Away je studiové album rakouské kapely Visions of Atlantis.\n\n"}
{"id": "552184", "url": "https://cs.wikipedia.org/wiki?curid=552184", "title": "Hugo Engelhart", "text": "Hugo Engelhart\n\nMUDr. Hugo Engelhart (* 13. března 1926, Olomouc) je český lékař a bývalý politický vězeň komunistického režimu v Československu.\n\nNarodil se 13. března 1926 v Olomouci v česko-německé rodině. Oba rodiče byli stomatologové – dentisti. Z důvodu dlouhodobého onemocnění matky první léta života prožil u prarodičů v Roudnici nad Labem; poté žil s rodiči v Děčíně. Gymnázium navštěvoval v letech 1937–1946 střídavě v Roudnici a v Děčíně, s dvouletou přestávkou vynucenou absolvováním vojenské služby. Vzhledem k německé národnosti otce musel narukovat k Wehrmachtu, odkud se vrátil až po zranění ke konci 2. světové války. V roce 1946 složil maturitu na děčínském gymnáziu.\nV roce 1946 se zapsal ke studiu na Lékařské fakultě UK v Praze, kde promoval v prosinci 1951. Od promoce až do odchodu do důchodu se plně věnoval pacientům v severočeském pohraničí, převážně v okrese Děčín. Po promoci vystřídal několik pracovišť. Byl krátce na TBC oddělení, odkud přešel na gynekologicko-porodnické oddělení v Děčíně. Od roku 1954 byl poslán dočasně jako závodní lékař na důl Julius Fučík v Duchcově. Začátkem roku 1955 se vrátil do Děčína, kde nastoupil na interní oddělení.\nJiž během vysokoškolských studií byl aktivní ve studentském hnutí. Byl členem České strany národně sociální a zúčastnil se dvou studentských pochodů na pražský Hrad a vyslání delegace k prezidentu Benešovi v únoru 1948.\n\nDen 22. dubna 1955 se stal jeho osudovým dnem – pro údajné spojení s protistátní skupinou byl v Ústí nad Labem zatčen. StB chtěla zinscenovat velký proces ve spojení s jinou skupinou, ale ani přes velké úsilí se StB nepodařilo toto spojení prokázat. Přesto byl odsouzen k 16 letům odnětí svobody a ke ztrátě občanských práv. Byl postupně umisťován do několika vězeňských zařízení. Delší dobu byl v Rtyni v Podkrkonoší, kde pracoval jako vězeňský lékař pro vězně v uhelných dolech. Poté byl na Pankráci zařazen na práci v tamní vězeňské porodnici.\n\nV roce 1960 byla vyhlášena amnestie a po ní byl popuštěn na svobodu. Přesto však určitou dobu nemohl vykonávat své povolání, protože mu nebyla automaticky vrácena občanská práva, tudíž mu byl nadále odejmut akademický titul a bylo mu znemožněno vykonávat lékařské povolání.\n\nVrátil se proto do Děčína k rodině a pracoval jako dělník na pile. Díky odvážné intervenci tehdejšího výborného ředitele OUNZ Děčín MUDr. Jindřicha Tichého a v souvislosti s požadavkem na zvýšení počtu lékařů v pohraničí se nakonec podařilo prosadit, aby mu, spolu s dalším lékařem ve stejném postavení, bylo dovoleno vrátit se k lékařské profesi.\n\nPoté se stal praktickým (tehdy obvodním) lékařem a po krátkém působení na jednom městském obvodě a na obvodě v Libouchci se roku 1962 stal obvodním lékařem v odlehlém horském obvodě ve Verneřicích, vzdáleném 25 km od Děčína a ležícím v Českém středohoří. Do příslušného obvodu spadalo 14 roztroušených a zejména v zimě špatně přístupných obcí. Tyto okolnosti vyžadovaly, aby, přestože byl „pouze\" v pozici praktického lékaře, uměl provádět i výkony a léčbu v celé škále odborností, včetně malé chirurgie, ORL, kožního lékařství, porodnictví a ve dnech, kdy nebyl přítomen pediatr, být schopen ošetřovat i dětské pacienty. Nebyl ale opravdovým „venkovským rodinným lékařem\", na kterého dodnes vzpomínají nejméně dvě generace jeho pacientů.\n\nAngažoval se a angažuje i společensky a politicky. O aktivitě v roce 1948 byla zmínka již výše. V roce 1968 se stal spoluzakladatelem pobočky K 231 a pracoval jako její tajemník. Od roku 1990 je velmi agilním předsedou okresní pobočky Konfederace politických vězňů. Z titulu této funkce se účastní četných besed na školách, přednášek pořádaných církvemi a zúčastnil se i slyšení politických vězňů v Senátu Parlamentu ČR.\nPo sametové revoluci byl od roku 1990 po dobu dvou let zastupitelem a také členem městské rady v Děčíně.\n\nDěčínští gymnazisté něm natočili autorský film v rámci projektu „Bojovníci proti totalitě očima dětí“ organizovaném Ministerstvem obrany ČR ve spolupráci s ČT a ČRo. Tento film je možné zhlédnout na internetu.\n\n18. března 2010 mu byl udělen titul Rytíř českého lékařského stavu za rok 2009. Tento titul mu byl udělen především za jeho postoj v 50. letech, kdy se tehdy aktivně stavěl proti tehdejšímu komunistickému režimu v Československu.\n\n\n"}
{"id": "552186", "url": "https://cs.wikipedia.org/wiki?curid=552186", "title": "Trinity (album, Visions of Atlantis)", "text": "Trinity (album, Visions of Atlantis)\n\nTrinity je studiové album rakouské kapely Visions of Atlantis.\n\n"}
{"id": "552192", "url": "https://cs.wikipedia.org/wiki?curid=552192", "title": "Baby (píseň, Justin Bieber)", "text": "Baby (píseň, Justin Bieber)\n\nBaby je píseň kanadského popového zpěváka Justina Biebera. Píseň pochází z jeho druhého alba \"My World 2.0\". Produkce se ujal producent Tricky Stewart, The-Dream a Christina Milian. S touto písní vypomohl americký hip-hopový zpěvák Ludacris. Se svými sedmi miliony dislikey je nejdislikeovanejší písní na Youtube. Do 13. prosince 2018 byl také nejdislikeovanějším videem na YouTube všech dob, než ho překonal YouTube Rewind 2018.\n\nNa tuto píseň vzniklo mnoho parodií.\n"}
{"id": "552194", "url": "https://cs.wikipedia.org/wiki?curid=552194", "title": "1961 ve filmu", "text": "1961 ve filmu\n\n\n\n\n\n"}
{"id": "552198", "url": "https://cs.wikipedia.org/wiki?curid=552198", "title": "Freiheitliche Deutsche Arbeiterpartei", "text": "Freiheitliche Deutsche Arbeiterpartei\n\nFreiheitliche Deutsche Arbeiterpartei (FAP) (česky:Svobodná Německá dělnická strana) byla německá krajně pravicová politická strana.\n\nFAP byl vytvořen v roce 1979 odtržením od Nezávislé labouristické strany (UAP)\n\nFAP byl mimo jiné nechvalně známý pro svoji agresivní nacionalistickou propagandu, která se nacházela blízko nacionálně socialistické propagandě. Dále se v propagandě FAP nacházela rasová nesnášenlivost. Poměrně úspěšný nábor mladých lidí byl v roce 1980.\n\nDne 24. února 1995 byla Spolkovým ústavním soudem strana zrušena.\n\n\n\nFAP nebyl ve federální ani ve zemském sněmu. Zůstal ve volbách vždy hluboko pod pětiprocentní volební klauzulí. V roce 1987 ve federálních volbách získala pouhých 349 hlasů (~ 0,00095%). Dokonce i na úrovni jednotlivých zemí FAP zůstal okrajovým jevem ve volbách, například ve státě Hamburku v roce 1986 dostal 713 hlasů (0,1%). Ve volbách do Evropského parlamentu v roce 1989 dosáhl FAP výsledků 19.151 hlasů (0,1%).\n"}
{"id": "552203", "url": "https://cs.wikipedia.org/wiki?curid=552203", "title": "Tomasz Merta", "text": "Tomasz Merta\n\nTomasz Adam Merta (7. listopadu 1965, Lehnice, Polsko – 10. duben 2010, Pečersk, Rusko) byl polský státní úředník, historik politického myšlení a publicista.\n\nVystudoval střední školu v Kielcích. Po ukončení studia polské filologie na Fakultě filologie Varšavské univerzitě, následovalo studium společenských věd při Institutu filozofie a sociologie Polské akademie věd a Fakultě aplikovaných věd Varšavské univerzity. V letech 1996 až 1998 působil jako asistent na Institutu aplikovaných věd Varšavské univerzity. V letech 1996 až 2002 působil jako redaktor. V letech 2000 až 2001 působil jako poradce ministra kultury a národního dědictví Ujazdowského. V letech 2001 až 2002 byl ředitelem Ústavu národního dědictví. Byl spoluautorem programu Práva a spravedlnosti pro oblast kultury. V listopadu 2005 byl jmenován do funkce státního podtajemníka na ministerstvu kultury a národního dědictví. Ve funkci setrval i po výměně vlády v roce 2007.\n\nZemřel při leteckém neštěstí u ruského Smolensku 10. dubna 2010. Posmrtně obdržel Komandérský kříž Řádu Polonia Restituta (\"\"). Je pochován, na hřbitově 'Cmentarzu sv. Zofie Barat', ve Varšavě.\n"}
{"id": "552204", "url": "https://cs.wikipedia.org/wiki?curid=552204", "title": "Blah Blah Blah", "text": "Blah Blah Blah\n\n„Blah Blah Blah“ je píseň americké popové zpěvačky Keshy. Píseň pochází z jejího debutového alba \"Animal\". Produkce se ujal producent Benny Blanco. S touto písní jí vypomohla americká elektro-hopová skupina 3OH!3.\n\n"}
{"id": "552207", "url": "https://cs.wikipedia.org/wiki?curid=552207", "title": "Pancho Villa", "text": "Pancho Villa\n\nJosé Doroteo Arango Arámbula (5. června 1878 – 20. července 1923), spíše známý pod pseudonymem Francisco Villa nebo jeho zdomáčtělou verzí, Pancho Villa, byl jeden z nejvýznamnějších generálů mexické revoluce. \n\nJako velitel \"División del Norte\" (severní divize) byl Villa skutečný \"caudillo\" (vůdce) severomexického státu Chihuahua, který ho, vzhledem ke své velikosti, nerostnému bohatství a blízkosti Spojených států amerických, bohatě zásobil zdroji. Villa byl také prozatímním guvernérem státu Chihuahua v letech 1913 a 1914. \n\nAčkoli se do \"panteonu\" národních hrdinů dostal až zhruba 20 let po své smrti, dnes je jeho památka ctěna jak Mexičany, tak Američany a vlastně lidmi z celého světa. Mnoho ulic a čtvrtí v Mexiku je pojmenováno právě po něm. \n\nVilla se narodil jako Doroteo Arango chudým rolníkům Agustínu Arangovi a Micaele Arambula v Rancho de la Loyotada, jedné z největších haciendas v mexickém státě Durango. Doroteo byl nejstarší z pěti dětí a jako takový matce pomáhal s péčí o sourozence, když jejich otec zemřel. \n\nPodle Villových vlastních prohlášení ve věku šestnácti let zastřelil Lopeze Negre, jednoho z majitelů či správců haciendy, když se Negre pokoušel znásilnit jeho sestru. Někteří historici však pochybují o pravdivosti tohoto příběhu. Poté Villa utekl do kopců, kde se dostal do skupiny banditů. Nakonec se dostal do skupiny, v jejímž čele byl Ignacio Parra, jeden z nejznámějších loupežníků v Durangu té doby. Poté Doroteo přijal jméno \"Francisco Villa\" po svém dědečkovi z otcovy strany, Jesusu Villovi.\n\nV roce 1902 byl Pancho Villa zatčen za krádeže mul a násilí. Byl sice ušetřen trestu smrti kvůli svým vztahům s mocným Pablo Venezuelou (kterému Villa prodával kradené zboží), avšak rovněž přinucen vstoupit do federální armády. O několik měsíců později z armády utekl a uprchl do sousedního státu Chihuahua.\n\nVilla a jeho podporovatelé, známí jako \"Villistas\", postupně ovládli rozsáhlé území a půdu rozdělili rolníkům a vojákům. Zároveň Villa olupoval a zabavoval vlaky, stejně jako ostatní revoluční generálové. Rovněž se zapojil do tisku nekrytých peněz. \n\nVillova dominance v severním Mexiku byla rozbita v roce 1915, příčinou byla série porážek, které utrpěl u Celaya a Agua Prieta z rukou Álvaro Obregóna a Plutarco Elías Callese. Po slavném nájezdu na Columbus v roce 1916 se generál John J. Pershing snažil Villu a jeho stoupence marně stíhat. Tento pokus trval zhruba rok.\n\nVilla odešel na odpočinek v roce 1920 a stal se majitelem rozsáhlého pozemku, který změnil ve vojenskou kolonii pro své bývalé vojáky. V roce 1923 se Villa rozhodl znovuzapojit do mexické politiky. Výsledkem bylo jeho zavraždění, pravděpodobně na příkaz Álvara Obregóna, tehdejšího mexického prezidenta. Zemřel v pětačtyřiceti letech.\n\nVilla si zahrál sám sebe v letech 1912, 1913, 1914 a 1916:\n\n\nFilm \"Viva Villa!\" z roku 1934 byl nominován na Oscara. Mezi herce, kteří si Pancho Villu zahráli, patří: \n\n\nRomán Davida Morrella Poslední ráno pojednává o americké trestné výpravě do Mexika roku 1916 pod velením Johna J. Pershinga, která měla za úkol vypátrat a potrestat Pancho Villu za přepadení amerického příhraničního města Columbus v Novém Mexiku.\n\n"}
{"id": "552210", "url": "https://cs.wikipedia.org/wiki?curid=552210", "title": "Anglický pacient", "text": "Anglický pacient\n\nAnglický pacient (v originále The English Patient) je historické romantické drama, na kterém spolupracovala USA a Spojené království. Film režíroval Anthony Minghella a hlavními herci jsou Ralph Fiennes, Juliette Binoche, Willem Dafoe, Kristin Scott Thomas a Naveen Andrews. Film měl premiéru v USA 15. listopadu 1996. Film získal celkově devět Oscarů - nejlepší film, režie, herečka ve vedlejší roli, kamera, výprava, kostýmy, střih, hudba a zvuk.\n\n\"\"Každou noc si odřezávám srdce, ale ráno ho mám zase na místě.\"\" Velkolepé adaptaci románu Michaela Ondaatjeho, za který spisovatel získal prestižní Man Bookerovu cenu, patřil večer s předáváním Oscarů, neboť v nejpřesvědčivějším vítězství od filmu \"Poslední císař\" v roce 1987 získala celkem devět sošek. Bylo to obzvlášť pozoruhodné u filmu, na nímž scenárista a režisér během přípravy téměř zoufal. \"Opojený\" poetickou knihou strávil přes tři roky neustálým přepisováním, přičemž značně rozšířil k nezdaru odsouzený milostný vztah v jádru příběhu. Nezávislý producent Saul Zaentz (\"Přelet nad kukaččím hnízdem (1975)\", \"Amadeus (1984)\") původně našel finanční podporu ve studiu 20th Century Fox, ale neshody, například kolem obsazení Kristin Scott Thomasové místo nějaké americké herečky, vyvrcholily tím, že studio ze spolupráce odstoupilo. Produkce se přerušila, dokud s dalšími financemi nepřišel Miramax.\n\nVážně popálený a znetvořený pilot je nalezen koncem druhé světové války v troskách svého dvojplošníku v Severní Africe. Zjevně trpí ztrátou paměti, nedaří se ho identifikovat, ale provděpodobně jde o Angličana. Umírá v péči zdravotní sestry Hany, francouzské Kanaďanky. Společně se uchýlí do zpustošeného italského kláštera, kde se k nim připojí Kanaďan a dva odborníci na zneškodňování bomb. Dochází k intimnímu zkoumání paměti, ztrát a uzdravování. Záhadný pacient - z něhož se vyklube maďarský hrabě Laszlo Almásy - si postupně vybavuje svou minulost v Toskánsku, Káhiře a na Sahaře mezi koncem třicátých let a rokem 1945. Almásyho láska k vdané Katharine Cliftonové končí tragickými důsledky.\n\nFilm obsahuje dva základní prvky, aby strhnul diváka. Příběh je spletitý, ale klasicky, vášnivě romantický. A produkce je pečlivě umělecká, opakovaně přirovnávaná ke stylu Davida Leana, od snových leteckých záběrů a dramatických písečných bouří po smyslné milostné scény a okouzlující efekty: jeskynní nástěnné malby zkoumané ve světle baterky, kostelní fresky osvětlené plamenem. Velkolepý rozměr \"Anglického pacienta\", jeho majestátnost na velkém plátně a cit pro váhu příběhu si zasluhují uznání jako obrovský umělecký i technický úspěch.\n\n\nFilm získal mezi diváky na největších filmových databázích spíše pozitivní hodnocení (aktuální k 15. srpnu 2019).\n\n"}
{"id": "552214", "url": "https://cs.wikipedia.org/wiki?curid=552214", "title": "Yonne", "text": "Yonne\n\nYonne je francouzský departement ležící v regionu Burgundsko-Franche-Comté. Pojmenovaný je podle řeky Yonne.\n\n\nSeznam obcí v departementu Yonne\n\n"}
{"id": "552216", "url": "https://cs.wikipedia.org/wiki?curid=552216", "title": "Siemens S35", "text": "Siemens S35\n\nSiemens S35 je mobilní telefon firmy Siemens, představený v březnu roku 2000. Spolu s ním byly představeny i modely M35 a C35. Je to pokračovatel nejvyšší řady telefonů značky Siemens a nástupce modelu S25. Používá stejné ovládání jako modely C35 a M35. Vzhledem k tomu, že se dle tehdejších měřítek jednalo o přístroj manažerské třídy, byla jeho funkční výbava na vyšší úrovni, než v případě ve stejnou dobu představených dvojčat C35 a M35. Kromě funkcí těchto modelů disponuje navíc větším displejem s vyšším rozlišením,který je dále popsán. Dále oproti výše uvedeným typům nabízel navíc IrDA port,hlasové vytáčení či multifunkční organizér s kalendářem, budíkem a vizitkami. Jeho vzhled je vzhledem k cílené skupině zákazníků více konzervativní, rovněž jako model M35 disponuje integrovanou anténou. Tento telefon byl nabízen ve třech základních barevných provedeních. Obdržel v anketě Mobil roku 2000 druhé místo ve své kategorii.\n\nTelefon má fyzické rozměry 118 × 46 × 21 mm a jeho váha bez SIM karty se standardní baterií je 105g. Jedná se o telefon klasické konstrukce. Vnější kryt není standardně výměnný. Anténa telefonu je integrovaná, stejně jako u modelu M35.\n\nJedná se o monochromatický grafický displej. Má tvar obdélníku. Rozlišení displeje je 101x80 bodů. Při čtení či psaní SMS zobrazí pět řádků. při použití WAPu pouze tři. Je podsvícen zelenými diodami.\n\nStandardně dodávaná baterie telefonu má kapacitu 600 mAh a je typu Li-Ion. Udávaná maximální doba pohotovostního režimu je 220h. Existuje ale široké spektrum dokoupitelných baterií s různými parametry.\n\nTelefon byl v době svého uvedení koncipován jako telefon vyšší třídy. Jeho výbava byla víceméně standardem, daným v této třídě dobou vzniku. Jeho největšími konkurenty byly Nokia 6210 či Ericsson R320s. Telefon disponuje pamětí pro 100 telefonních čísel. Podporuje SMS pouze ve standardní délce 160 znaků, má slovník T9. Důležitý je WAP, vestavěný softwarový modem a na rozdíl od nižších modelů značky vestavěný kalendář s širokou nabídkou funkcí pro organizaci času a jako jediný mobilní telefon Siemens té doby byl vybaven rozhraním IrDA. Dále je zde spektrum různých doplňkových funkcí, stejně jako v případě nižších modelů. Jedná se o podporu času a data, vyzváněcí profily, budík či vestavěný jednoduchý kalkulátor. Telefon má rovněž hry.\n\nV současnosti je tento telefon zastaralý. Byl v letech 2000 a 2001 poměrně populární, ovšem vzhledem k vyšší ceně se nedostal mezi uživatele v takové míře, jako modely C35 a M35, což se projevuje v jeho opravdu sporadickém výskytu v současnosti.\n\n"}
{"id": "552219", "url": "https://cs.wikipedia.org/wiki?curid=552219", "title": "Gracias Por La Música", "text": "Gracias Por La Música\n\nGracias Por La Música je kompilační album švédské hudební skupiny ABBA, vydané v roku 1980. Podnětem k natočení španělsky zpívané verze byl nečekaný úspěch po vydání španělských verzí písní \"Chiquitita\" a \"I Have a Dream\" v latinskoamerických zemích, například v Mexiku a Argentině. Následně bylo rozhodnuto nahrát pro tento trh dalších osm skladeb ve španělštině a vydat dlouhohrající desku (LP).\n\nPár Buddy a Mary McCluskeyovi, pracující v labelu RCA Records v Argentině, byl přizván k překladu textů do španělštiny. Konečné nahrávání písní se uskutečnilo v lednu 1980 ve studiích Polar Music. Vokalistkám Agnethě Fältskogové a Anni-Frid Lyngstadové pomáhala s výslovností a jazykovou korekcí novinářka Ana Martinezová.\n\nAutorská dvojice Benny Andersson a Björn Ulvaeus přenechala dohled nad natočením vokálů k osmi španělským verzím zvukaři skupiny ABBA Michaelu B. Tretowovi, který nahrál hlasové linky s Agnethou a Fridou v Polar studiu s použitím původního instrumentálního podkladu.\nV době natáčení španělských vokálů byli Benny a Björn na Barbadosu a psali písně pro příští řadovou LP desku ABBA, která později dostala název Super Trouper.\n\nPo návratu do Stocholmu Benny a Björn dokončili produkci alba Gracias Por La Música.\n\nAlbum bylo v 80. letech několikrát vydáno také na CD, například v Japonsku (1986, Polydor), Španělsku (1989, RCA), a dále ve vydavatelství CBS.\n\nKompilace \"\" vydaná roku 1993, obsahuje 10 skladeb z alba \"Gracias Por La Música\".\n\nVšechny písně napsali a složili Benny Andersson & Björn Ulvaeus.\n\n\n\n"}
{"id": "552220", "url": "https://cs.wikipedia.org/wiki?curid=552220", "title": "Mariusz Kazana", "text": "Mariusz Kazana\n\nMariusz Kazana (5. srpna 1960, Bydgoszcz, Polsko – 10. duben 2010, Pečersk, Rusko) byl polský státní úředník, právník a diplomat.\nByl absolventem Právnické fakulty Varšavské univerzity. Od roku 1988 působil na různých pozicích na ministerstvu zahraničních věcí. V letech 1992 až 1996 byl tajemníkem na polském velvyslanectví v Paříži. Od února 2008 byl ředitelem diplomatického protokolu Ministerstva zahraničních věcí Polska.\n\nZemřel při leteckém neštěstí u ruského Smolensku 10. dubna 2010. Dne 20. dubna 2010 byl pohřben na vojenském hřbitově ve Varšavě.\n"}
{"id": "552221", "url": "https://cs.wikipedia.org/wiki?curid=552221", "title": "KLM", "text": "KLM\n\nKLM Royal Dutch Airlines (česky: \"Nizozemské královské aerolinie KLM\"; nizozemsky: \"Koninklijke Luchtvaart Maatschappij\", zkráceně pouze KLM) je národní letecká společnost Nizozemska, která má leteckou základnu na letišti Schiphol v Amsterdamu. Sídelní budova se nachází v Amstelveenu. KLM je sesterskou společností Air France–KLM a je členem letecké aliance SkyTeam. Kratší regionální lety této společnosti po Evropě pro KLM zajišťuje pobočka KLM Cityhopper. V roce 2017 společnost přepravila 32,7 milionů cestujících, což je dosavadní rekord společnosti. KLM provozuje pravidelné osobní a nákladní služby do 145 destinací.\n\nKLM pojmenovává svá letadla podle památek UNESCO. Letoun Boeing 777-200ER imatrikulace PH-BQL nese název Litomyšl Castle, podle zámku v české Litomyšli.\n\nV roce 1919 sponzoroval mladý letecký poručík Albert Plesman leteckou výstavu ELTA v Amsterdamu. KLM byly založeny 7. října 1919 pod královskou patronací, neboť v prosinci téhož roku nad nimi převzala záštitu nizozemská královna Vilemína, čímž získaly právo nosit ve svém názvu titul „Královské\", nizozemsky „Koninklijke\". Jde o nejstarší dosud existující leteckou společnost a také o nejstarší společnost, která nese stále stejný název. První let proběhl 17. května 1920 a zahájil linku mezi Londýnem a Amsterdamem. Na palubě letounu Havilland DH.16 byli dva britští novináři a náklad novin. Tato linka je stále provozovaná, jedná se o nejstarší provozovanou pravidelnou leteckou linku na světě.\n\nV roce 1920 přepravila KLM 440 cestujících a 22 tun nákladu. V roce 1924 tato společnost obdržela nizozemský letoun Fokker F.VII, v roce 1929 s ním byla zahájena pravidelná linka do Indonésie. Až do vypuknutí druhé světové války v roce 1939 se jednalo o nejdelší plánovanou službu na světě. KLM se staly první evropskou společností která obdržela americký dvoumotorový vrtulový letoun Douglas DC-2. Později byly dodány také Fokkery F.XVIII a Douglasy DC-3.\n\nBěhem druhé světové války byly letouny KLM označeny na trupu nápisem „Holland\", což je mělo identifikovat jako letouny neutrální země. To umožnilo i při válce obhospodařovat množství tras a zřídit pravidelnou linku do Spojených států amerických, i když část linek společnost stejně musela omezit či zastavit. Když Německo 10. května 1940 napadlo Nizozemsko, řada letadel KLM - převážně DC-3 a několik DC-2 - byla na cestě do Dálného východu nebo z Dálného východu nebo provozovala služby v Evropě. Pět DC-3 a jedno DC-2 bylo odvezeno do Anglie.\n\nDouglas DC-3 PH-ALI \"Ibis\", pak registrovaný jako G-AGBB, byl napaden Luftwaffe dne 15. listopadu 1942.\n\nIhned po skončení války společnost rychle obnovila její veškeré linky. Obdržela také letouny Douglas C-54 Skymaster, se kterými létala do Indonésie. Další z nových typů byl Douglas DC-4, se kterým podnikala lety do New Yorku. Byly zavedeny nové linky do Jižní Ameriky a Mexika. V roce 1955 byl dodán typ Lockheed L-1049 Super Constellation, v roce 1957 Vickers Viscount, v roce 1957 DC-7 a v roce 1959 Lockheed L-10 Electra.\n\nBěhem bezprostředního poválečného období vyjádřila nizozemská vláda zájem o získání většinového podílu ve společnosti KLM. Plesman chtěl, aby KLM zůstala soukromou společností pod soukromou kontrolou; dovolil nizozemské vládě získat menšinový podíl v letecké společnosti. V roce 1950 přepravila KLM 356 069 cestujících. Rozšíření sítě pokračovalo v padesátých létech s přidáním několika destinací v západní Severní Americe.\n\nDne 31. prosince 1953 zemřel ve věku 64 let zakladatel a prezident KLM Albert Plesman. Přechod na proudové letouny dal KLM další finanční zátěž. Nizozemská vláda zvýšila své vlastnictví společnosti na dvě třetiny, čímž ji znárodnila. Představenstvo zůstalo pod kontrolou soukromých akcionářů.\n\nPrvní proudový letoun obdržely KLM v březnu 1960 a byl to letoun Douglas DC-8. V roce 1961 společnost KLM oznámila svůj první rok ztrát. Podíl holandské vlády v KLM byl redukován k menšinovému podílu 49.5%.\n\nV roce 1965 založily KLM společnost KLM Helicopters, která vrtulníky obstarávala na ropné plošiny v Severním moři. V roce 1966 představila KLM Douglas DC-9 na evropských a středovýchodních trasách.\n\nV březnu 1971 otevřela KLM své současné sídlo v Amstelveenu. Dvoupatrový letoun Boeing 747-200 si tato společnost objednala v šesti kusech a první byl dodán v roce 1971, v roce 1972 byl dodán také první třímotorový Douglas DC-10. V těchto letadlech v roce 1974 KLM zavedla tzv. „KLM FFF\" (KLM Full Fare Facilities), ve které měli pasažéři za příplatek k letence doplňkové exkluzivní služby na palubě. Jednalo se tak o předchůdce současné obchodní třídy. V té době se musela KLM i další letecké společnosti zabývat nadměrnou kapacitou. Letecká společnost dříve provozovala i osobní a nákladní kombinovaná letadla DC-8 a v současné době provozuje kombinovaná letadla Boeing 747-400. O 7 let později po dodání prvního Boeingu 747-200 se stala také největší letecká katastrofa v dějinách, Boeing 747 KLM se střetl s pojíždějícím 747 společnost Pan Am při vzletu z letiště Tenerife Sever. Při leteckém neštěstí na Tenerife 1977 zemřelo 583 lidí.\n\nVedení společnosti zůstalo pod kontrolou soukromých zúčastněných stran. Během osmdesátých let KLM obdržely letouny evropské výroby Airbusy A310 a americké výroby Boeing 737, které postupně nahradily DC-9. V roce 1980 přepravila KLM 9 715 069 cestujících.\nS liberalizací evropského trhu začala KLM rozvíjet své centrum na letišti Amsterdam Schiphol. V devadesátých letech uzavřely KLM alianci s dnes již zaniklými Northwest Airlines a získaly v nich podíl 20 %. V roce 1985 KLM získaly od Air Transport World ocenění „Letecká společnost roku\". V roce 1986 se podíl nizozemské vlády v KLM snížil na 54,8 procenta. V roce 1989 byl společnosti dodán první Boeing 747-400, v roce 1994 první MD-11 a o rok později získala společnost také první Boeing 767. V roce 1990 přepravila KLM 16 000 000 cestujících.\n\nDne 1. dubna 1991 vznikla sloučením společností NLM CityHopper a Netherlines regionální sesterská společnost KLM, KLM Cityhopper. V prosinci 1991 byla KLM první evropskou leteckou společností, která zavedla věrnostní program pro časté letce, který se jmenoval Flying Dutchman. V roce 1998 vznikla společnost KLM uk. Stalo se tak při zakoupení podílu KLM v Air UK. Tato společnost provozovala vnitrostátní lety ve Spojeném království a lety ze Spojeného království do Nizozemska, měla základnu na letišti Londýn–Stansted. V roce 2003 byla tato společnost sloučena s KLM Cityhopper, ještě před tím měla flotilu 36 letadel.\n\nPodíl v Northwest Airlines prodaly KLM v roce 1998 a začaly se zajímat o jiné leteckých společnostech. Byla navázána spolupráce s italskou aerolinií Alitalia, ta byla v roce 2000 zrušena. V tomto roce probíhaly také diskuze o spojení KLM a British Airways v novou silnou leteckou společnost, tyto myšlenky byly ale opuštěny.\n\nTeroristické útoky 11. září 2001 zapříčinily menší zájem o létání a následovně museli kvůli ztrátám snížit kapacity o 15 % a propustily přibližně 1500 zaměstnanců. Vedení KLM rozhodlo o redukci typů provozovaných na dlouhých linkách na A330, Boeing 747 a 777, především kvůli snížení celkových nákladů.\n\nDne 30. září 2003 oznámila Air France s KLM vytvoření společné letecké společnosti s názvem Air France–KLM. V roce 2004 se KLM stala členem aliance leteckých společností SkyTeam.\n\nPoslední let s nizozemským letounem značky Fokker léto společnosti se konal 27. října 2017, jednalo se o typ Fokker 70, Fokker 100 společnost vyřadila z flotily již předtím. Tyto byly nahrazeny ekonomičtějšími a novějšími letadly Embraer E-Jet.\n\nSpolečnosti, ve kterých má KLM podíl, zahrnují:\nLeteckým uzlem pro všechny lety je amsterdamské letiště Schiphol. Dohody codeshare přinášejí celkový počet destinací dostupných prostřednictvím KLM až 826.\n\nDo Prahy tato společnost létá již od roku 1919, kdy byla založena. Své první lety sem zahájila na letiště v Kbelích, odsud odešla při otevření Ruzyně v roce 1937. Nejdříve do Prahy s létala vrtulovými letouny, jako například Douglas DC-3, DC-6, Vickers Viscount či Convair 340. Kolem 70. let sem létala s proudovým Douglasem DC-9, někdy také s větším DC-8, ten měl v Praze mezipřistání a dále letěl do Budapešti. Na přelomu tisíciletí se na pražském letišti začaly objevovat také Boeingy 737 této společnosti. Ty později byly na letech do Prahy nahrazeny menšími Fokkery 100/70 či Embraery 190 dceřiné společnosti KLM Cityhopper, zároveň díky tomu byly zvýšeny frekvence. V roce 2014 oslavilo KLM 95 let existence i přítomnosti v Praze, jednu z pěti linek denně začal opět létat větší Boeing 737-700. K říjnu 2019 KLM létá na pražské letiště 28krát týdně s kapacitou až míst. \n\nV roce 2005 kvůli zdravotním problémům pasažéra přistál v Praze z linky Amsterdam – Dubaj letoun McDonnell Douglas MD-11, což bylo poprvé, kdy se tento letoun na pražském letišti objevil.\n\nK červnu 2019 se flotila KLM (kromě jejích dceřiných společností KLM Cityhopper, Transavia a Martinair) skládá z následujících letadel:\n\n\n"}
{"id": "552227", "url": "https://cs.wikipedia.org/wiki?curid=552227", "title": "Západní šelfový ledovec", "text": "Západní šelfový ledovec\n\nZápadní šelfový ledovec je šelfový ledovec na východním pobřeží Antarktidy, v jehož oblasti se nachází Zavadovského ostrov. S rozlohou 16 370 kilometrů čtverečních patří mezi menší antarktické šelfové ledovce. Objevil ho a pojmenoval Erich Drygalski (1865–1949) během první německé antarktické expedice v letech 1901 až 1903. Název je odvozen od směru, kterým expedice poprvé na šelfový ledovec hleděla. \n"}
{"id": "552230", "url": "https://cs.wikipedia.org/wiki?curid=552230", "title": "VU", "text": "VU\n\nSpojení písmen V a U může mít různé významy:\n\n\n\n"}
{"id": "552232", "url": "https://cs.wikipedia.org/wiki?curid=552232", "title": "Leskovův ostrov", "text": "Leskovův ostrov\n\nLeskovův ostrov je ostrov v Západním šelfovém ledovci u východního pobřeží Antarktidy. Dosahuje výšky 185 m nad mořem a jeho povrch je zcela pokrytý ledem. Byl objeven sovětskou expedicí v roce 1956 a pojmenován podle kapitána A. Leskova, velitele lodi Vostok během expedice Fabiana Bellingshausena v letech 1819 - 1821.\n"}
{"id": "552238", "url": "https://cs.wikipedia.org/wiki?curid=552238", "title": "Bezpečnost proti vykolejení", "text": "Bezpečnost proti vykolejení\n\nBezpečnost proti vykolejení patří k nejzákladnějším požadavkům na všechna kolejového vozidla. Každé vozidlo, které se má pohybovat po kolejích, musí být zkonstruované tak, aby ani za nejhorších provozně přípustných stavů koleje a vozidla nenastala situace, která by vedla k vykolejení vozidla nebo se k vykolejení nebezpečně přiblížila.\n\nBezpečnost proti vykolejení v užším slova smyslu je měřitelný parametr každého kolejového vozidla. Stanoví se jako poměr vodící síly Y a zatížení příslušného kola Q. Prověření bezpečnosti proti vykolejení je součástí typových zkoušek každého vozidla. Vodící síly se měří pomocí měrných dvojkolí s tenzometry. \n\nZa normálních okolností, v případě bezpečného průjezdu obloukem, nastává u vodícího kola jedna ze dvou situací znázorněných na následujících obrázcích. \n\nNa levém obrázku je zakreslen dvoubodový styk kola s kolejnicí. Tento případ se týká starších, kuželových profilů jízdní plochy, anebo nastává u moderních, tzv. \"opotřebených\" profilů, pokud jsou použity na koleji s odlišným sklonem kolejnic, než pro který byly vytvořeny (známý problém profilu UIC-ORE na kolejnicích ve sklonu 1:20 u ČSD). Tato poloha kola na kolejnici je staticky neurčitá, vodorovné i svislé silové působení kola na kolejnici se rozkládá do dvou bodů, ve skutečnosti dvou styčných plošek.\n\nVodící síla Y (na obrázcích zakreslená ve smyslu působení kola na kolejnici, tedy opačně, než je obvyklé) se skládá ze dvou opačně orientovaných složek Y a Y, stejně tak svislá kolová síla Q = Q + Q.\n\nTečná síla T vzniká jako třecí síla v místě dotyku okolku s hlavou kolejnice. Tření je způsobeno tím, že bod styku okolku s hlavou kolejnice se nenachází v místě, kde půdorysný průmět osy dvojkolí protíná hlavu kolejnice, ale je o něco posunut vpřed ve směru jízdy – předbíhá, zatímco okamžitý pól pohybu se nachází v místě odvalování kola na temeni kolejnice. Velikost síly T je dána součinem velikosti síly N a koeficientu tření f a její směr je dán jejím působením proti pohybu.\n\nNa pravém obrázku je zakreslen jednobodový styk kola s kolejnicí, který nastává v případě vhodného použití opotřebeného profilu kola. Tento styk je žádoucí z hlediska dostatečné ekvivalentní konicity pro průjezd obloukem bez podélných skluzů. Bod styku kola s kolejnicí se nachází někde v oblasti přechodu jízdní plochy kola do okolku. Poloha tohoto bodu je určena rovnováhou sil v místě styku. Vodící síla Y a kolová síla Q jsou v rovnováze s normálovou silou N a tečnou silou T.\nNásledující obrázek ukazuje kolo v momentě vykolejení. Bod styku kola s kolejnicí se přesunul vlivem růstu poměru Y/Q až do přímkové části profilu okolku, resp. u dvoubodového styku došlo vlivem nárůstu příčné síly ke změně dvoubodového styku na jednobodový. Pokud nedojde k okamžitému snížení poměru Y/Q, vyšplhá okolek na hlavu kolejnice. \n\nJestliže koeficient tření = f a úhel okolku formula_1, pak pro kolo na mezi vykolejení platí následující rovnováha sil:\n\nformula_2   (1)\n\na \n\nformula_3   (2)\n\nSvislá síla formula_4   (3)\n\nVodorovná síla formula_5   (4)\n\nZ toho plyne poměr formula_6   (5)\n\nPo úpravě a dosazení T = N.f   (6) \n\nformula_7    (7)\n\nPro obvyklé hodnoty formula_1 = 70° a f= 0,25 vychází tento poměr 1,48\n\nTSI Nákladní vozy (na které se odvolávají i TSI pro ostatní vozidla) předepisují následující hodnoty:\n\n\nTyto hodnoty nesmějí být překročeny při průjezdu obloukem o poloměru 150 m při mezním zborcení koleje: \n\npři rozvoru kol 2a*≥1,3 m:\n\n\nRozvor 2a* je rozvor dvojkolí pro dvounápravové vozy nebo vzdálenost otočných bodů podvozkových\nvozů. Rozvor 2a je vzdálenost mezi nápravami u podvozku.\n\n\"Poznámka: Zborcení koleje je hodnota, která se určí následujícím způsobem: Na dvou místech koleje určíme tečnu k temenům obou kolejnic, kolmou k ose koleje. Tím získáme čtyři body. Tři z těchto bodů určí vztažnou rovinu a podíl vzdálenosti čtvrtého bodu od této vztažné roviny k délce základny, na které se měří, se nazývá zborcení koleje. Zborcení koleje dané geometrií koleje se vyskytuje ve vzestupnici převýšeného oblouku. Dále vzniká zborcení chybami při pokládce koleje a vlivem provozních vlivů. Mezní zborcení koleje je v provozu nepřekročitelná hodnota zborcení.\"\n\nNásledující obrázek představuje kolejové vozidlo v nepřevýšeném oblouku:\n\nPři průjezdu obloukem dochází ke vzniku řídící síly P – viz Heumannova metoda. Tato síla při uvažovaném dvoubodovém styku kola s kolejnicí působí na okolek nabíhajícího kola. \n\nVodící síla Y je síla, kterou působí kolo na kolejnici. Vodící síla je rozdíl řídící síly a příčné složky (kolmé na směr pohybu) třecí síly Q.f. Z Heumannovy teorie vyplývá, že střed otáčení u dvounápravového podvozku se obvykle nachází přibližně v místě zadní nápravy. Pro dvounápravový podvozek přibližně platí, že \n\nformula_15   (8) \n\nnebo jinak\n\nformula_16   (9)\n\nkde s je poloviční vzdálenost styčných kružnic a d rozvor podvozku a Q kolový tlak, který je součtem základní (klidové) hodnoty kolového tlaku, přitížení Q vlivem klopného momentu rámové síly H a Q vlivem klopného momentu sil působících na skříň vozidla H´ – podíl odstředivé síly, síly větru atd. připadající na jedno dvojkolí. Rozdíl kolových tlaků způsobený posunutím těžiště z osy koleje se pro relativně malou velikost zpravidla neuvažuje. Nelze stručně říci, že rámová síla H vzroste o velikost H´, protože vlivem změny síly H´ dojde k ovlivnění postavení podvozku a tím i změně řídící síly P. \n\nformula_17   (10)\n\nformula_18   (11)\n\nRámová síla H je síla, kterou působí rám vozidla (podvozku) na dvojkolí. Jelikož rozdíly kolových tlaků na kolech téhož dvojkolí jsou shodné, opačně orientované, je možno napsat:\n\nformula_19   (12)\n\nKonstrukce pojezdu kolejového vozidla musí být navržena s ohledem na bezpečnost proti vykolejení. U rámových vozidel (parních lokomotiv) se konstruktéři vždy snažili o rozdělení řídící síly mezi více kol, aby se snížilo namáhání koleje i pojezdu a tím i opotřebení. To vedlo zároveň ke zvýšení bezpečnosti proti vykolejení.\n\nDalším faktorem v konstrukci vozidla je \"tuhost vypružení\". Měkčí vypružení snižuje odlehčení vedoucího kola na vzestupnici na výjezdu z oblouku. Stejně pozitivní vliv má na bezpečnost proti vykolejení provahadlování náprav a staticky určité (\"tříbodové\") uložení skříně na pojezdu. Naopak negativní vliv má příliš velká torzní tuhost skříní moderních osobních vozů, a to zejména v případě, že je použito pneumatické sekundární vypružení a vozidlo se pohybuje s vypuštěnými pružinami, pouze na nouzovém vypružení. Známý je také negativní vliv velké torzní tuhosti skříně u nákladních kotlových vozů.\n\n\"Moment odporu podvozku proti natáčení\" vůči skříni vozidla se projevuje negativně při jízdě přechodnicí mezi přímým úsekem a obloukem či při průjezdu výhybkou. Vykazuje (kromě nevyhnutelné setrvačné složky) v různých mírách \"složku třecí\" a \"složku pružnou\". Postup experimentálního stanovení průběhu momentu odporu v závislosti na úhlu natočení na hotovém vozidle a jeho vlivu na bezpečnost proti vykolejení je upraven technickou normou. V závislosti na konstrukci uložení skříně na podvozku pak pružná složka odporu přetrvává ve větší či menší míře i v oblouku o konstantním poloměru a vyvozuje \"trvalý vratný moment\". U typických konstrukcí nákladních podvozků (torna a postranní kluznice, např. Y25) je dominantní třecí složka odporu a pružná je nevýznamná. Je-li skříň uložena na závěskách (např. starší lokomotivy ČKD) nebo příčně deformovatelných pružinách (flexi-coil), vyvozuje se tím trvalý vratný moment.\n\nVýznamný vliv na velikost řídící síly má také postavení dvojkolí v oblouku – viz Podvozek (železnice). Ideální je radiální poloha, čím více se skutečné postavení dvojkolí blíží této poloze, tím nižší jsou skluzy a tím i velikost řídící síly.\n\nS rostoucím zborcením koleje klesá bezpečnost proti vykolejení.\n\nMá pozitivní vliv na bezpečnost proti vykolejení. Kolejové vozidla mají obvykle těžiště dostatečně vysoko, takže vlivem odstředivé síly roste Q rychleji, než Y. Zároveň se snižuje úhel náběhu, protože podvozek je odstředivou silou tlačen do tětivové polohy. Bohužel vyšší poloha těžiště má naopak neblahý vliv na odolnost proti převrácení vozidla. \n\nS klesajícím koeficientem tření vzrůstá bezpečnost proti vykolejení dvojím způsobem – zmenšuje se třecí síla T, takže okolek tak snadno nevyšplhá na hlavu kolejnice (viz vzorec (7)), a třecí síly mezi koly a kolejnicí a tudíž i řídící síla, která je na nich lineárně závislá, se snižují. Na koeficient tření mají vliv i povětrnostní podmínky – zejména za mrazů, kdy je vzduch velmi suchý, roste koeficient tření, což se projevuje mimo jiné i zvuky emitovanými vzájemnými skluzy kol a kolejnic – velmi zřetelný je tento projev u tramvají.\n\nVyšší úhel okolku má příznivý vliv na bezpečnost proti vykolejení, jak je patrné z obrázku i vzorce (7). Přechod od dříve používaného úhlu 60° u profilu ČSD na 70° u nových profilů vedl ke zvýšení bezpečnosti proti vykolejení\n"}
{"id": "552239", "url": "https://cs.wikipedia.org/wiki?curid=552239", "title": "Michajlovův ostrov", "text": "Michajlovův ostrov\n\nMichajlovův ostrov se nachází v Západním šelfovém ledovci u východního pobřeží Antarktidy. Dosahuje výšky 240 m nad mořem a jeho povrch je zcela pokrytý ledem. Byl objeven sovětskou expedicí v roce 1956 a pojmenován po Pavlu Nikolajeviči Michajlovovi (), malíři a kreslíři, účastníkovi Bellingshausenovy expedice k jižnímu polárnímu kruhu v letech 1819–1821.\n"}
{"id": "552244", "url": "https://cs.wikipedia.org/wiki?curid=552244", "title": "Zavadovského ostrov", "text": "Zavadovského ostrov\n\nZavadovského ostrov je ostrov v Západním ledovém šelfu u východního pobřeží Antarktidy. Dosahuje výšky 197 m nad mořem a jeho povrch je zcela pokrytý ledem. Byl objeven sovětskou expedicí v roce 1956 a pojmenován podle kapitána Ivana Zavadovského, druhého velitele lodi Vostok během expedice Fabiana Bellingshausena v letech 1819–1821. Dominantou ostrova je aktivní sopka a nachází se zde obrovské kolonie tučňáka uzdičkového.\n"}
{"id": "552247", "url": "https://cs.wikipedia.org/wiki?curid=552247", "title": "Světový den marihuany", "text": "Světový den marihuany\n\nSvětový den konopí je slaven každý rok 20. dubna (4/20) převážně ve Spojených státech amerických, ale i mnoha dalších zemích po celém světě. Mnozí studenti a mládež tento zvyk přenesli i do každodenního života a svůj kuřácký rituál si vychutnávají vždy v 16:20, tedy 4:20 PM dle amerického formátu času.\n\nPůvod fenoménu 4/20 je tradičně ozdoben řadou mýtů – policejní kód pro užívání konopí, počet psychoaktivních látek v konopí nebo tradiční denní doba pro pití čaje v Holandsku.\nPravda je však taková, že celý kult 4/20 vznikl díky pěti studentům v kalifornském San Rafael v roce 1971. Skupinka si říkala Waldos, kvůli zdi, za kterou se pravidelně scházeli na jointa. V době sklizně pětice obdržela tip od člena kalifornské Pobřežní stráže, který se dále nechtěl starat o své ilegální pole s konopím. Přesnou lokaci místa ale policista ze strachu zatajil a poskytl přátelům jen indicie. Waldos zakreslili mapu a vznikla úmluva – každé odpoledne ve 4:20 se budou scházet v kampusu pod sochou Louise Pasteura, aby podnikli hon za svým pokladem. Jeden z Waldos, Steve, vzpomíná: „Každý den jsme se naskládali do maličkého Chevy 66' Impala, jezdili křížem krážem okolím, hledali to pole a kouřili moc, moc trávy. Nikdy jsme ho nenašli, ale heslo zůstalo. Kdykoli se řeklo: 'wanna 4/20?', každý věděl, o co jde.“\n\nPřestože poklad zůstal neodhalen, Waldos dali vzniknout novodobé tradici. Jejich tajné heslo sjednotilo miliony příznivců THC, aby každý rok oslavili svou neřest hromadným pokuřováním a zábavou. Řada amerických univerzit pořádá v tento den kulturní festivaly a aktivisté si často volí 20. duben pro demonstrace za dekriminalizaci konopí.\n"}
{"id": "552248", "url": "https://cs.wikipedia.org/wiki?curid=552248", "title": "Rosamunda Cliffordová", "text": "Rosamunda Cliffordová\n\nRosamunda Cliffordová (před r. 1150 - asi 1176), často nazývaná \"\"Sličná Rosamunda\"\" nebo \"\"Růže světa\",\" byla milenkou krále Jindřicha II. Anglického proslavená svou krásou. Známá je především v anglickém folkloru.\n\nRosamundin otec Walter de Clifford byl lordem strážícím velšské hranice, její matkou pak byla jeho žena Margaret Isobel de Tosny. Walter byl původně znám jako Walter Richard Fitz, ale jeho jméno bylo postupně změněno, jak rostla jeho moc, až se nakonec stal lordem. Usídlil se na hradě Clifford na řece Wye. Rosamunda měla dvě sestry, Amice a Lucy, a tři bratry - byli jimi Walter II de Clifford, Richard a Gilbert.\n\nS králem se Rosamunda pravděpodobně poprvé setkala, když projížděl kolem Cliffordského hradu v roce 1163 během jedné ze svých výprav do Walesu proti Rhys ap Gruffyddovi.\n\nHistorici jsou rozděleni v názoru, zda ze vztahu Rosamundy s králem vzešly dětmi. Otázka je dále komplikována tím, že je obtížné oddělit fakta ze života Rosamundy od legend, které ji obklopují. Mnozí historici došli k závěru, že Rosamunda s největší pravděpodobností porodila jediné dítě, ale už není jasné jeho jméno či datum narození. Někteří moderní historici jsou toho názoru, že Rosamunda neměla žádné děti, ale zda to znamená, že nikdy žádné neporodila, nebo pouze to, že žádné z jejích dětí nepřežilo, zůstává nejasné.\n\nLegendy přiřknuly Rosamundě mateřství dvou oblíbených levobočných synů krále Jindřicha, kterými byli Geoffrey Plantagenet (1151-1212), arcibiskup z Yorku a William Longespée (1180-1226), hrabě ze Salisbury. O jejím mateřství v těchto dvou případech se ale mluvilo až o století později. Ani jeden z nich ovšem Rosamundin syn nebyl. Jindřich a Rosamunda se setkali asi v roce 1163 a jejich vztah trval až do roku 1176. Geoffrey a Rosamunda by tedy měli být přibližně ve stejném věku. Geoffrey je navíc přímo doložen jako syn jinak neznámé Ykenai, pravděpodobně další Jindřichovy milenky. Po mnoho let se nevědělo, kdo byla matka Williama Longespée. Pravdu dokazuje zmínka na Williamových listinách, kde se objevil odkaz na \"\"Comitissa Ida, Mater mea\"\" (moje matka, hraběnka Ida). Byla jí Ida de Toeny, hraběnka z Norfolku.\n\nJindřichův poměr s Rosamundou se stal veřejně známým v roce 1174, ale skončil, když odešla do kláštera v Godstow u Oxfordu v roce 1176, krátce před svou smrtí.\n\nJindřich a rodina Cliffordových zaplatili za její hrob v Godstow v klášteře, a také zajistili dotaci na péči o hrob. Ten se stal populární svatyní už v roce 1191, dva roky po smrti krále Jindřicha. Biskup Hugh Lincoln si při návštěvě Godstow všiml, že Rosamundina hrobka přímo před hlavním oltářem je obložena květinami a svíčkami. Není překvapením, že biskup prohlásil Rosamundu za nevěstku a nařídil, aby její ostatky byly odstraněny z kostela: místo toho měla být pohřbena mimo kostel, aby byly ostatní ženy varovány jejím příkladem a neudržovaly nedovolené a cizoložné styky. Její hrob byl přesunut na hřbitov, kde byl navštěvován až do té doby, než byl zničen nařízením Jindřicha VIII. o zrušení klášterů. Pozůstatky převorství Godstow stále stojí a jsou otevřeny pro veřejnost.\n\nAčkoliv se Rosamunda objevuje v mnoha legendách a často se objevuje i jako postava ve smyšlených příbězích o Jindřichovi II., historici o ní vlastně vědí jen málo. Podle jedné z legend nechala Rosamundu otrávit žárlivá Jindřichova manželka Eleonora Akvitánská. Historici vesměs konstatují to, že Rosamunda měla naprosto opačnou povahu než Eleonora a že díky tomu mezi Jindřichem a jeho milenkou snad skutečně byla láska.\n\n"}
{"id": "552250", "url": "https://cs.wikipedia.org/wiki?curid=552250", "title": "Země císaře Viléma II.", "text": "Země císaře Viléma II.\n\nZemě císaře Viléma II. je území na východním pobřeží Antarktidy mezi Penckovým a Filschnerovým mysem. Na východě sousedí se Zemí královny Marie. Oblast byla objevena v roce 1902. Vedoucí expedice, Erich Drygalski, ji pojmenoval podle německého císaře Viléma II., který výpravu finančně podpořil.\n\nV oblasti se nachází vyhaslá sopka Gaussberg, vysoká 370 m.\n"}
{"id": "552251", "url": "https://cs.wikipedia.org/wiki?curid=552251", "title": "Chléb a hry (Star Trek)", "text": "Chléb a hry (Star Trek)\n\n„Chléb a hry“ (v originále „Bread and Circuses“) je čtrnáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 15. března 1968, v České republice 3. ledna 2003.\n\nHvězdného data 4040.7 kosmická loď USS Enterprise NCC-1701 pod vedením kapitána Jamese Tiberius Kirka nachází při svých cestách trosky z hvězdné lodi \"USS Beagle\", která zmizela před šesti lety. Pan Spock vypočítal, že trosky mohou pocházet od jedné planety v systému FGC 892. \"Beagle\" byl pod velením kapitána R. M. Merricka, kterého Kirk znal z akademie hvězdné flotily. \"Enterprise\" objevuje planetu, která velmi připomíná Zemi. Má stejné složení atmosféry, stejný poměr oceánů a pevniny, sondy ukazují, že je obydlená a částečně znečištěná smogem. Poručík Uhura zachycuje vysílání, které se podobá denním zprávám a naznačují, že obyvatelstvo žije ve společnosti s kombinací Římského impéria a 60. let 20. století. Pár snímků naznačuje, že na planetě existuje otroctví, gladiátorské zápasy, ale i televizní vysílání. Jeden ze zabitých gladiátorů se jmenuje William B. Harrison a byl i člen posádky \"Beagle\".\n\nVýsadek čítající kapitána Kirka, pana Spocka a Dr. Leonard McCoye se brzy na povrchu setkává s obyvateli. Jde o jakýsi odboj, který jim vysvětluje, že jsou pod nadvládou prvního občana jenž pořádá hry otroků a gladiátorů. Také se ukazuje, že hledaný kapitán Merrick může být právě krutovládce Merikus. Výsadek se musí vydat do města a na cestě je doprovází Klavius, bývalý gladiátor a současný „následovník světla“. Všichni ale po krátké době upadají do zajetí místní policie. Kirk chce po strážném, aby jejich vládci oznámil, že on je v cele. Strážný je nedůvěřivý, ale posléze patrně tak vykoná, protože po nezdárném pokusu o únik z věznice se opravdu setkává s Merikem a jeho prokonzulem Claudiem Markem. Markus je místní obyvatel planety, kterého před šesti lety kapitán Merrick potkal při hledání potřebných krystalů po zásahu \"Beagle\". Kapitán Merrick zůstal na planetě a donutil svou posádku se transportovat na povrch. Ti, kteří souhlasili žijí ve společnosti dodnes, ale ostatní skončili v arénách. Prokonzul ví, že Kirk nemůže povolat ozbrojené muže, protože by porušil základní směrnici. Vládu očividně drží spíše prokonzul, který přikazuje Merrickovi, co má dělat. Sám pak žádá po Kirkovi, aby přikázal se posádce transportovat na povrch a vzdát se režimu. Kirk toto neuposlechne a velícího důstojníka Scotta informuje pouze vyhlášením zeleného režimu. Za to nechává prokonzul vyhlásit hry, kterých se musí účastnit pan Spock, Dr. McCoy, ale i Klavius, jako jejich oponent. Zatímco vše Kirk musí sledovat, McCoy sehrává souboj s Klaviem, kdy ani jeden nechce druhého zabít a Spock se utkává s dalším gladiátorem. Toho Spock nakonec porazí a pomáhá McCoyovi, když Klavia bezbolestně složí vulkánským nervovým hmatem. Vše přitom snímají kamery Říšské televize. Prokonzul je rozhořčen, že nikdo v aréně nezemřel a nechává Spocka s McCoyem opět uvěznit. Kirk namísto vězení dostává svůj pokoj, kde na něj čeká otrokyně Brusila.\n\nMezitím Scotty připravil \"Enterprise\" k vyřazení všech zdrojů energie na povrchu planety. Kirk je vehnán do arény, spíše pro popravu než souboj. Prokonzul jej ještě předtím zpovídá, jestli náhodou něco neví o zmizelém komunikátoru. Do arény vbíhá Klavius, který napadne vojáka, který měl Kirka zabít. V ten samý moment Scotty vyřadil z provozu energii a Kirk toho využil, aby se zmocnil meče a osvobodil přátele. Jsou ihned dopadeni prokonzulem a policií, ale Markus vydává rozkaz použít pouze meče. V souboji najednou Merrick vytahuje zmizelý komunikátor a prosí \"Enterprise\" o transport, ale prokonzul jej zabije dýkou. Komunikátoru se však zmocní Kirk a daří se všem třem transportovat na \"Enterprise\".\n\nKirk ve své zprávě chválí Scottyho za včasný zásah, kterým neporušil základní směrnici a přitom zachránil výsadek. McCoy lituje, že Klavius zemřel a Uhura ještě vysvětluje, že následovníci světla neměli na mysli sluneční svit, ale v podstatě světlo samotného boha. \"Enterprise\" tak může opustit orbitu planety.\n\n\n"}
{"id": "552253", "url": "https://cs.wikipedia.org/wiki?curid=552253", "title": "Artificial Intelligence", "text": "Artificial Intelligence\n\nArtificial intelligence (česky: \"umělá inteligence\") může být:\n\n\n"}
{"id": "552255", "url": "https://cs.wikipedia.org/wiki?curid=552255", "title": "Opice", "text": "Opice\n\nOpice (též vyšší primáti, antropoidi, antropoidní primáti; lat. Simiiformes, Anthropoidea) je infrařád náležející do vyšší taxonomické jednotky podřádu Haplorhini, od kterého se odlišuje tím, že neobsahuje čeleď nártounovitých.\n\nInfrařád opic je rozdělen na tzv. opice novosvětské a opice starosvětské. Novosvětské žijí v tropech a subtropech ve Střední a Jižní Americe, nejčastěji v amazonském rozvodí. Většina z nich přímo v hustých a dobře úživných lesích, ale některé druhy i vysoko v Andách, kde teplota klesá až k 5 °C. Starosvětské jsou domovem v Africe, a to od tropických lesů přes subtropy až po okraje savan a horské oblasti Etiopie a pohoří Atlas, dále žijí na Indickém poloostrově a hlavně v tropické Jihovýchodní Asii. Jeden druh, makak magot (někdy také makak bezocasý) obývá i skalnatá území Gibraltaru na nejjižnější výspě Evropy.\n\nNutno připomenout, že mezi starosvětské opice patří i lidé, živočichové, kteří osídlili téměř celou pevninu zeměkoule.\n\nZkoumání historie vzniku primátů vede až do období před 60 mil. let do pozdního paleocénu, kdy se objevují první primáti z prapředků řazených do podřádu Adapiformes, tehdy se začínají souběžně vyvíjet poloopice, nártouni i vyšší primáti. Z období před 40 mil. let z středního eocénu jsou již fosilní nálezy archaických vyšších primátů, kteří se pak rozdělují na nártouny a opice. Na rozhraní paleogénu a neogénu, přibližně asi před 25 mil. let, dochází k oddělování Jižní Ameriky od Afriky a od té doby se opice i nártouni starosvětští i novosvětští začínají vyvíjet odděleně. Nártouni v Americe vymizeli, opice se naopak rozrůznily do mnoha druhů a čeledí, dostaly pojmenování ploskonosé, opice v Asii a Africe se jmenují úzkonosé.\n\nBude zde záměrně vynechán popis vzhledu a chování rodu \"Homo\", tj. člověka. Přesto popsat zjednodušeně chování a vzhled opic je téměř nemožné, vždyť takový kosman zakrslý měří asi jen 15 cm a naopak samec gorily měří 175 cm a váží až 200 kg. U některých rodů je veliký pohlavní dimorfismus kdy je samec mnohem větší, orangutan nebo jinak vybarvený (pavián pláštíkový, kahau nosatý). Jsou opice zcela adaptované na noční obstarávaní potravy (mirikinovití), ostatní jsou výhradně denní živočichové. Některé tráví téměř celý život ve větvích stromů, kde se živí listím nebo plody, a na zemi slézají jen v nejnutnějším případě nebo při přesunu za potravou (malpovití), jiné zase hledají potravu na zemi (plody, semeny, listy, kořínky, drobné živočichy) převážnou část dne, na stromy vylézají jen k odpočinku a spánku (paviáni).\n\nNa prvý pohled rozdělovacím znakem obou skupin opic je vzhled jejich obličeje. Ploskonosé mají široký obličej a nozdry nosu směřují do stran, úzkonosé mají užší obličej a nozdry směřují dopředu. Všechny opice mají více méně oddělený palec s nehty, jejich končetiny jsou schopny uchopit předmět.\n\nJsou opice, které mají dlouhý, krásný hustý ocas (chvostanovití) nebo naopak ocas chápavý, za který se dokonce mohou i pověsit a používají ho jako pátou končetinu (chápanovití), nebo nemají ocas vůbec (gibonovití). Opice se po větvích se pohybují po čtyřech končetinách a většinou dobře skáčou, až na ty nejtěžší. Gorila a orangutan jen ručkují v závěsu a paviáni po stromech jen popolézají. Speciálním způsobem se pohybují gibonovití, tzv. brachiaci, kdy v závěsu za přední končetiny se švihem dostávají na další větev (až na vzdálenost 10 m) a zadní končetiny používají k řízení skoku. Po zemi se opice pohybují po čtyřech končetinách, až na gibony, ti běhají po zadních polovzpřímeně a předními udržují rovnováhu, shodně chodí i po hrubých větvích stromů.\n\nU opic se také vyskytují různorodé způsoby soužití, nikdy však dospělí samci nebo samice nežijí dlouhodobě samotářsky. Některé druhy jsou monogamní (např. gibonovití), kde samec žije se samicí a mláďaty. Většina je však polygamních, ti žijí v tlupách s různým počtem samců a samic. U některých jsou jednotlivé tlupy jen volná seskupení, jedinci přecházejí z jedné do druhé (šimpanz). Některé jsou přísně teritoriální a hlídají si svá území, u jiných zase žije v těsné blízkosti více skupin. Šimpanzi dokáží, stejně jako lidé, lovit menší opice.\n\nMezi sebou komunikují jak hlasem, tak i vzájemnými doteky, rituálním chováním a očicháváním. Nejbohatší hlasové projevy mají kočkodanovití, kteří si dokáží navzájem sdělit, jaký druh nebezpečí hrozí. Nejsilnější hlasové projevy zase mají vřešťani, které lze slyšet i na vzdálenost 5 km. Rozmnožování a doba březosti závisí na druhu, mnohdy se samice páří s více samci. Žádné narozené mládě není soběstačné, o každé se musí matka dlouhodobě starat, mnohdy jsou nápomocní jiní členové skupiny.\n\nRozdělení podřádu vyšších primátů na infrařád nártounů a infrařád opic vyplynulo z moderní kladistické klasifikace, kdy se zařazení jednotlivých živočichů do skupin neřídí vzhledem nebo způsobem života, ale děje se na základě genetických poznatků, kdy se zohledňuje vzájemná příbuznost předků.\n\nInfrařád žijících opic – dříve Anthropoidea, je monofyleticky rozdělen do dvou skupin:\n\nÚplné členění infrařádu opic:\n\nPoznámka: Někdy je pro zařazení ploskonosých a úzkonosých používán taxon \"parvorder\" nebo \"falanx\", zde je použito české pojmenování oddělení.\n\n"}
{"id": "552256", "url": "https://cs.wikipedia.org/wiki?curid=552256", "title": "Gaussberg", "text": "Gaussberg\n\nGaussberg (německy znamená \"Gaussova hora\") je vyhaslá sopka na východním pobřeží Antarktidy, u Davisova moře, v oblasti Země císaře Viléma II. Dosahuje výšky 370 m nad mořem.\n\nByla objevena v roce 1902 německou antarktickou expedicí. Velitel výpravy, Erich Drygalski, nazval horu podle německého matematika Carla Friedricha Gausse, po němž se jmenovala i loď expedice.\n"}
{"id": "552259", "url": "https://cs.wikipedia.org/wiki?curid=552259", "title": "Protéza", "text": "Protéza\n\nProtéza je tělesná náhrada. Protézami se zabývá medicínskotechnický obor protetika. Typickými uživateli protéz jsou oběti nehod a následných amputací končetin.\n\nProtéza (řecky \"πρόσθεσις\" \"přídavek\") je v medicíně umělé zařízení nahrazující chybějící část těla. Je součástí vědního oboru biomechatroniky. Protézy se typicky používají pro nahrazení součástí ztracených zraněním (traumaticky) nebo chybějících od narození (vrozených) nebo pro podporu chybných tělních součástí. Uvnitř těla se často používají umělé chlopně. Také se vyvíjejí umělá srdce a plíce. Další medicínská zařízení a pomůcky, které lze považovat za protézy, jsou umělé oči, palatální protézy, bandáž žaludku , stomatologické protézy.\n\nProtézy nejsou orthotické pomůcky, přestože za určitých okolností může protéza poskytovat stejné funkční výhody jako orthotická pomůcka.\n\nByly nalezeny románské bronzové korunky, ale jejich použití bylo spíše estetické, než medicínské.\n\nGötz von Berlichingen měl na začátku 16. století známou historickou protézu paže. Ve stejnou dobu měl železnou ruku údajně i François de la Noue a v 17. století René-Robert Cavalier de la Salle.\n\nProtézy dolních končetin jsou uměle vyrobené končetiny umístěné na úrovni boků nebo níže. Dvě hlavní podkategorie protéz dolních končetin jsou 1. transtibiální (jakákoli amputace procházející holenní kostí nebo vrozená vada způsobující nedostatečnost holenní kosti) a 2. transfemorální (jakákoli amputace procházející stehenní kostí nebo vrozená vada způsobující nedostatečnost stehenní kosti). V průmyslovém odvětví protéz se transtibiální protetická noha často označuje jako „BK“ nebo jako protéza pod kolenem, zatímco transfemorální protetická noha se často označuje jako „AK“ nebo protéza nad kolenem.\n\nDalší méně časté případy protéz dolních končetin zahrnují:\n\nTechnologie lůžek pro dolní končetiny prodělala v průběhu osmdesátých let dvacátého století revoluci, když společnost Sabolich Prosthetics, John Sabolich C.P.O. vynalezla lůžko Contoured Adducted Trochanteric-Controlled Alignment Method (CATCAM), které se později vyvinulo jako lůžko Sabolich. Zlepšením byl rozdíl v modelu kontaktu pacienta s lůžkem. Dříve byla lůžka vyrobena ve tvaru čtvercového kyblíku bez specializovaných úložišť pro kostní výběžky nebo svalovou tkáň. Sabolichův návrh držel pacientovu končetinu jako rukavice – uzamknul ji na místě a váhu rovnoměrně rozvedl po existující končetině i kostní struktuře. To byl první případ podélně oválného lůžka, který vedl k významným pokrokům u pacienta. Díky Sabolichově oddanosti výzkumu a vývoji protéz dolních končetin byly Sabolichovy protézy prvními nadkolenními protézami, se kterými pacienti bez jedné i obou nohou chodili a běželi, scházeli po schodech a jako první použily sací lůžka, moderní plastická a bioelastická lůžka, technologii cítění a další vynálezy v oboru protéz.\n\nNa začátku 90. let 20. století se objevily první protetická kolena ovládaná mikroprocesorem.\n\nAby robotické protetické končetiny fungovaly, musí integrovat několik komponent tělesných funkcí: Biosenzory detekují signály z pacientova nervového nebo svalového systému. Tyto informace předává řadiči umístěnému v zařízení a zpracuje zpětnou vazbu z končetiny a aktuátoru (umístění, síla) a pošle ji do řadiče. Mezi příklady se řadí dráty detekující elektrickou aktivitu kůže, jehlové elektrody implantované do svalů nebo pole elektrod bez pohyblivých součástí, kterými prochází nervy. Jeden z typů těchto biosenzorů se používá v myoelektrických protézách.\n\nMechanické senzory zpracovávají hlediska ovlivňující zařízení (např. umístění končetiny, použitá síla, zátěž) a tyto informace předávají do biosenzorů nebo řadiče. Mezi příklady se řadí měřiče síly a akcelerometry.\n\nŘadič je připojen k nervovému a svalovému systému pacienta a k zařízení samotnému. Posílá příkazy o záměrech pacienta do aktuátorů v zařízení a interpretují zpětnou vazbu z mechanických senzorů a biosenzorů zpět pacientovi. Řadič je také zodpovědný za sledování a řízení pohybů zařízení.\n\nAktuátor napodobuje činnost svalů ve tvorbě síly a pohybu. Například motor pomáhající nahradit původní svalovou tkáň.\n\nKosmetické protézy se dlouho používaly k zamaskování zranění a zohyzdění. Vývoj moderních technologií umožnil tvorbu končetin ze silikonu nebo PVC, které vypadají jako živé. Takové protézy, jako například umělé ruce, mohou napodobovat vzhled skutečných rukou včetně pih, žil, chlupů, otisků prstů a dokonce i tetování.\n\nKosmetické protézy se k tělu připojují různými způsoby, například pomocí lepidla, podtlaku, přesného tvaru, elastické kůže nebo rukávu z kůže.\n\nNa rozdíl od neuromotorických protéz jsou neurokognitivní protézy schopny cítit nebo modulovat nervovou funkci a fyzicky tak rekonstruovat nebo doplnit kognitivní procesy, jako například výkonnou funkci, pozornost, jazyk a paměť. V současné době nejsou k dispozici žádné neurokognitivní protézy, ale byl již navržen vývoj implantovatelných neurokognitivních rozhraní mezi mozkem a počítačem, pomocí kterých by mělo být možné léčit mrtvici, traumatické poranění mozku, dětskou mozkovou obrnu, autismus a Alzheimerovu chorobu.\n\nFixní náhrady\nKorunkové náhrady\nV posledních letech došlo k významným pokrokům v oblasti umělých končetin. Nové plastické hmoty a další materiály, jako například uhlíková vlákna, umožnily výrobu lehčích a silnějších protéz, které vyžadují menší námahu uživatele. To je zvláště důležité pro transfemorální amputace. Další materiály umožnily realistický vzhled protéz, což je důležité pro transradiální a transhumerální amputace, protože u těchto pacientů je vysoká pravděpodobnost odhalení umělé končetiny.\n\n\nTento článek vznikl překladem z anglické Wikipedie.\n"}
{"id": "552261", "url": "https://cs.wikipedia.org/wiki?curid=552261", "title": "Moria", "text": "Moria\n\nMoria může být:\n\n"}
{"id": "552263", "url": "https://cs.wikipedia.org/wiki?curid=552263", "title": "Haswellův ostrov", "text": "Haswellův ostrov\n\nHaswellův ostrov leží u východního pobřeží Antarktidy, poblíž sovětské stanice Mirnyj. Má rozlohu asi 1 km². Ostrov je chráněný jako významné hnízdiště všech druhů ptáků této části Antarktidy. Objevuje se zde několik druhů trubkonosých ptáků (Procellariiformes), chaluha velká (\"Stercorarius skua\") i tučňák kroužkový (\"Pygoscelis adeliae\").\n"}
{"id": "552264", "url": "https://cs.wikipedia.org/wiki?curid=552264", "title": "Cesta k Babylonu", "text": "Cesta k Babylonu\n\n„Cesta k Babylonu“ (v originále „Journey to Babel“) je patnáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 17. listopadu 1967, v České republice 10. ledna 2003.\n\nHvězdného data 3842.3 kosmická loď USS Enterprise NCC-1701 pod vedením kapitána Jamese Tiberius Kirka očekává delegace různých civilizací, které má dopravit do sněmovního hlasování Spojené federace planet na Babylón, kde má dojít ke hlasování o přijení Coridianů. Planeta Coridian je velkým zdrojem dilithia.\n\nJako jeden z prvních přilétá velvyslanec Sarek s chotí. Ačkoliv jde o vulkánce, chová se ke všem zdvořile až na pana Spocka. Kapitán Kirk nabádá svého prvního důstojníka, aby při příležitosti navštívil své rodiče. Spock jej informuje, že právě velvyslanec Sarek s chotí jsou jeho rodiče. Ani Kirk, ani McCoy nechápou vztah mezi Sarekem a Spockem. Na lodi je také tellaritský velvyslanec Gav, který po Sarekovi opakovaně žádá jeho názor na přijetí Coridianu do Federace. Tellarité jsou známí především snahou o vyvolání sporů a rozepří. Když je Gav neodbytný, Sarek prozrazuje, že Vulkán bude hlasovat pro přijetí, čímž by byla znemožněna nelegální těžba dilithia, hlavně ze strany tellaritů. Gav je rozčílen a vyhrožuje Sarekovi, ale později je nalezen mrtvý. Hlavní podezřelý je Sarek, protože Gav byl zavražděn vulkánským hmatem. Záhy se ovšem u Sareka projevuje nemoc srdce a pro potřebnou operaci je zapotřebí mnoho vulkánské krve skupiny T negativní. Takové množství na lodi ovšem není a jediný vulkánec se stejnou krevní skupinou je Spock. Ten logicky chce nabídnout transfúzi, ale McCoy namítá, že potřebuje hodně krve. Spock přichází s návrhem použití medikamentu, který nadměrně zvyšuje tvorbu krve, ale může jej použít pouze zdravý jedinec.\n\nKirk je mezitím napaden a vážně zraněn jedním členem andorianské delegace. Nikomu není jasný důvod, ale Spock se musí ujmout velení a proto odmítá, i přes naléhání své matky a ostatních, podstoupit operaci pro záchranu Sareka, protože by loď byla bez kvalifikovaného velení. Navíc se kolem \"Enterprise\" objevuje neznámé plavidlo, pohybující se warpem 10 a nemůže tak jít o známou loď. Z cizího plavidla vychází také neznámí signál, který přijímá někdo na palubě \"Enterprise\". Když se kapitán probouzí, McCoy jej informuje o situaci a spolu na Spocka sehrají divadlo, že Kirk je schopný služby. Spock se tedy vydává na ošetřovnu s McCoyem, kde za asistence sestry Chapelové začíná operace. Uvězněný andorian napadne jednoho člena ostrahy. Když je omráčen, zlomí si tykadlo a z něj vypadne vysílač. Kirk chce velení lodi předat Scottymu, ale objevuje znovu neznámé plavidlo a tak zůstává na můstku a nechává přivést špeha, který jej zranil. Souboj s cizím plavidlem se zdá být nemožný, protože nepřítel se pohybuje velmi rychle a jeho zbraňové systémy působí velmi silné poškození. Kirk se snaží dostat nějaké informace ze špeha, ale ten mu nechce nic sdělit. Přikazuje tak vypnout energii, kromě životních systémů, na levoboku a později i na pravoboku. Cizí loď se zastavuje a protože si myslí, že \"Enterprise\" je vážně poškozena, přilétává blíž. V tom dává Kirk Čechovovi rozkaz k palbě a nepřátelská loď je poškozena. Než jí ovšem \"Enterprise\" zajme, spustí sebedestrukční systém. Posléze se jedem zabíjí i špeh. Později se kapitán setkává na ošetřovně se Sarekem i Spockem. Spock dodává, že falešný andorian bude ve skutečnosti orionec. Kirk se ptá, proč by Orion útočil na Hvězdnou flotilu. Sarek vysvětluje, že by rozpoutáním sporů mezi jednotlivými členy dosáhli neutrálnosti Coridianu a mohli by jej dále na černo plenit a dilithium prodávat oběma stranám. Spock doplňuje, že šlo o sebevražednou misi a proto mohli využívat veškerou energii, včetně té pro návrat, pro zbraňové systémy a pohon.\n\nAmanda, Sarekova žena, nabádá svého muže k poděkování Spockovi, že mu daroval krev, ale Sarek nechápe, protože šlo přece o logický krok. Amanda se rozčiluje, že celou dobu oba nevidí nic jiného „než tu svou logiku“. Spock i Sarek jsou tak za jedno, že jde o velmi emotivní ženu. Kirkovi se ozývá jeho zranění a tak jej McCoy nechává hospitalizovat. Záhy se přetahují se Spockem, kdo je zdravější a půjde tedy velet lodi, ale doktor je oba umlčí. Nakonec se oba dva shodnou, že si to McCoy vlastně užívá, když má konečně poslední slovo.\n\nJde o první epizodu seriálu, kde se objevuje postava vulkánce Sareka, Spockova otce, kterého v seriálu hrál Mark Lenard. Ten se nadále stal po dlouhou dobu jediným představitelem Sareka, ale také hrál například romulanského kapitána v epizodě Rovnováha hrůzy. Prvně je také představena matka pana Spocka, Amanda Sareková. V epizodě vycházejí najevo informace o Spockově dětství, že měl jako malý svého „medvídka“. Šlo ovšem o jinak poměrně velké zvíře z planety Vulkán, které bylo zobrazeno až v epizodě Co se nestalo animovaného seriálu. Také prvně padla zmínka o tom, že Spock měl těžké dětství, když se mu vrstevníci na Vulkánu posmívali za jeho napůl lidský původ. Z tohoto faktu pak vznikla scéna ve filmu Star Trek (2009).\n\nPoprvé se v seriálu objevuje rasa andorianů, modrých humanoidů s tykadly na hlavě, kteří se nadále vyskytují poměrně často v animovaném seriálu Star Trek a seriálu .\n\n\n"}
{"id": "552270", "url": "https://cs.wikipedia.org/wiki?curid=552270", "title": "Drygalského ostrov", "text": "Drygalského ostrov\n\nDrygalského ostrov je ostrov u východního pobřeží Antarktidy, poblíž sovětské stanice Mirnyj. Dosahuje výšky asi 327 m nad mořem a jeho povrch je pokrytý ledem. Ostrov má rozlohu 220 km². Nazván je podle německého geografa, geofyzika a polárního průzkumníka Ericha von Drygalski, pojmenování bylo přijato z podnětu Douglase Mawsona.\n"}
{"id": "552284", "url": "https://cs.wikipedia.org/wiki?curid=552284", "title": "KVIrc", "text": "KVIrc\n\nKVIrc je multiplatformní klient pro systém IRC pod licencí GNU GPL. Je napsaný v jazyce C a k disposici pro Linux, Unix, Microsoft Windows a Mac OS. Jméno původně znamenalo \"K Visual IRC\", kde \"K\" odkazovalo k prostředí KDE, na kterém byl program až do verze 2.0.0 závislý.\n\nMezi podporované standardy patří SSL zabezpečení, IPv6\na podpora Unicode.\n\n"}
{"id": "552298", "url": "https://cs.wikipedia.org/wiki?curid=552298", "title": "Jorge Recalde", "text": "Jorge Recalde\n\nJorge Recalde (9. srpen 1951 – 10. březen 2001) byl argentinský rallyeový jezdec. Vyhrál jednu soutěž mistrovství světa.\n\nJeho otec byl statkář a jeho matka právnička. Měl se stát strojním inženýrem, ale líbily se mu závody. Rodinný ranč se nacházel blízko jedné z rychlostních zkoušek Argentinské rallye, která se ovšem tehdy ještě nejezdila. Ale populární byly v dané oblasti závody do vrchu, ve kterých začal Recalde brzy vyhrávat. Jeho první rallye byla Fiat Trophy. Tu spořádala automobilka Fiat aby představila nový vůz Fiat 125. Na startu byly i evropské hvězdy Simo Lampinen, Harry Kallström a Arnald Cavallari. Přesto tehdy neznámý Recalde vyhrál.\n\nOd té doby jezdil Recalde rallye, vrchy, národní formuli Renault a Ford. Nejvíce se ale zajímal o rallye. A chtěl závodit v Evropě. Nakonec mu pomohli Juan Manuel Fangio a Carlos Reutemann. Recalde tak startoval na Portugalské rallye 1980 s vozem Ford Escort RS. Měl však problémy kvůli špatné znalosti angličtiny. Nakonec skončil osmý. Dalším startem byla Acropolis rallye 1980 kde skončil dvanáctý. Angažmá mu na dvě soutěže nabídl tým Mercedes-Benz Motorsport. Startoval na Rally Cosadur a Rallye Pobřeží slonoviny 1980. Na první soutěži nedojel, ale při druhé byl druhý. V dalších letech ho na domácí soutěž najímaly tovární týmy. Argentinská rallye 1984 přinesla třetí místo s vozem Audi Quattro. Na stejné soutěži byl v roce 1986 čtvrtý s vozem Lancia Delta S4. Začal více spolupracovat s týmem Lancia Racing. S vozem Lancia Delta dojel druhý na domácí soutěží a zvítězil o rok později. Stal se tak prvním jihoameričanem, který vyhrál závod v rallye.\n\nS vozy Lancia startoval dalších pět let. Vedl na Safari rallye 1989, ale havaroval. Po odchodu Lancie z Mistrovství světa startoval s produkčními vozy. Argentinská rallye 1995 mu přinesla další vítězství. Tato soutěž se ale jela jen v rámci mistrovství světa dvoulitrů. Startoval na Rally Villa Dolores a kde byl průběžně druhý. Kvůli vyčerpání ale zkolaboval. Zemřel v roce 2001 ve věku 49 let. Po jeho smrti byl 10. březen ustanoven národním dnem rallye.\n"}
{"id": "552309", "url": "https://cs.wikipedia.org/wiki?curid=552309", "title": "Hlošinovité", "text": "Hlošinovité\n\nHlošinovité (\"Elaeagnaceae\") je čeleď vyšších dvouděložných rostlin z řádu růžotvaré (\"Rosales\"). Jsou to dřeviny se střídavými nebo vstřícnými, často stříbřitými jednoduchými listy a květy bez koruny. Čeleď zahrnuje asi 100 druhů ve 3 rodech a je rozšířena zejména v mírném pásu severní polokoule. V České republice je pěstována zejména hlošina úzkolistá a rakytník řešetlákový a tyto druhy také občas zplaňují.\n\nHlošinovité jsou opadavé nebo stálezelené, jednodomé nebo dvoudomé keře nebo stromy, výjimečně stálezelené dřevnaté liány. Rostliny mají charakteristické stříbřité nebo hnědavé odění ze štítkovitých nebo hvězdovitých chlupů. Listy jsou jednoduché, střídavé, vstřícné nebo přeslenité, obvykle kožovité, bez palistů. Čepel je celokrajná, s peřenou žilnatinou. kalich je trubkovitý, srostlý ze 2 až 6 (až 8) lístků a se stejným počtem laloků, u samčích květů rakytníku (\"Hippophäe\") ze 2 blanitých volných lístků. Koruna chybí. Tyčinek je 4 až 8, jsou volné a přirostlé ke kališní trubce. V samčích květech je tyčinek 2x více než kališních laloků, v oboupohlavných květech je jich stejný počet. Semeník je svrchní, na bázi obklopený bází kalicha (češulí) a zdánlivě tak spodní, s jednou komůrkou a jedním vajíčkem. Plodem je nažka nebo oříšek obalený zdužnatělou češulí a někdy je mylně považován za peckovici.\n\nČeleď zahrnuje asi 90 až 104 druhů ve 3 rodech. Vyskytuje se v severním mírném pásu Ameriky a Eurasie s přesahem do tropické jihovýchodní Asie a sv. Austrálie. Největší rod je hlošina (\"Elaeagnus\", asi 90 až 98 druhů), rozšířený po celém areálu čeledi. Rod rakytník zahrnuje 3 druhy a je rozšířen v Eurasii, rod šeferdie (\"Shepherdia\", 3 druhy) v Severní Americe.\n\nV Evropě je čeleď zastoupena 2 druhy: hlošina úzkolistá (\"Elaeagnus angustifolia\") a rakytník řešetlákový (\"Hippophäe rhamnoides\"). Oba druhy jsou v Česku pěstovány a občas zplaňují, ani jeden zde však není původní. Hlošina úzkolistá je přirozeně rozšířena od Středomoří po Himálaj a Čínu. V ČR byla poprvé vysazena v r. 1835. Rakytník řešetlákový roste v Evropě přirozeně na západním pobřeží, v Alpách, Apeninách a Karpatech.\nTři druhy rodu hlošina (\"Elaeagnus\") jsou tropické a rostou v tropické Asii od Indie po jihovýchodní Asii, druh \"Elaeagnus triflora\" přesahuje i do severovýchodní Austrálie. Tyto druhy rostou jako stálezelené dřevnaté liány ve vlhkých nížinných i montánních tropických lesích až do nadmořské výšky 2100 metrů. Vyskytují se v primárním i sekundárním lese a nemají žádnou výraznou preferenci sezónního klimatu.<ref name=\"mam-10/2\"></ref>\n\nHlošinovité mají na kořenech nitrogenní bakterie, jejichž schopnost vázat vzdušný dusík umožňuje těmto dřevinám osidlovat\nnehostinné půdy.\n\nHlošinovité měly v minulosti nejasné zařazení do systému. Cronquist je řadil do řádu proteotvaré (\"Proteales\"), Tachtadžjan do samostatného řádu hlošinotvaré (\"Elaeagnales\") v rámci nadřádu \"Rhamnanae\".\n\nPodle kladogramů APG jsou sesterskou skupinou čeledi řešetlákovité (\"Rhamnaceae\") a \"Dirachmaceae\".\n\nVýznačný je obsah L-quebrachitu a kyseliny ellagové. Významnými obsahovými látkami jsou indolové alkaloidy.\n\nPlody mnohých druhů hlošiny (\"Elaeagnus\") jsou jedlé, stejně jako plody\nrakytníku řešetlákového (\"Hippophäe rhamnoides\"). Obsahují velké množství\nvitamínu C.\nV severním Vietnamu je pro jedlé plody pěstována hlošina \"Elaeagnus latifolia\".\n\nHlošina úzkolistá (\"Elaeagnus angustifolia\") je pro svoji nenáročnost používána k rekultivaci krajiny a do městských výsadeb. Další keřovité druhy hlošin, nápadné stříbřitým olistěním nebo i hojnými červenými plody, jsou pěstovány jako ozdobné dřeviny: hlošina stříbrná (\"Elaeagnus commutata\"), hlošina mnohokvětá (\"E. multiflora\"), hlošina okoličnatá (\"E. umbellata\") aj. Vzácněji jsou pěstováni zástupci severoamerického rodu šeferdie (\"Shepherdia\"), vyznačující se vstřícnými listy.\n\nRakytník řešetlákový (\"Hippophäe rhamnoides\") je světlomilná dřevina odolná k mrazu, suchu i emisím a vhodná pro městské výsadby.\nSnáší i zasolené půdy.\n\nVůně květů hlošiny úzkolisté připomíná rumové perníčky.\n\n\n\"Elaeagnus\", \"Hippophäe\", \"Shepherdia\"\n\n"}
{"id": "552320", "url": "https://cs.wikipedia.org/wiki?curid=552320", "title": "Kfar Bialik", "text": "Kfar Bialik\n\nKfar Bialik ( כְּפַר בְּיַאלִיק, doslova „\"Bialikova vesnice\"“, v oficiálním přepisu do angličtiny Kefar Bialik) je vesnice typu mošav v Izraeli, v Haifském distriktu, v Oblastní radě Zevulun.\n\nLeží v nadmořské výšce 7 metrů v Zebulunském údolí cca 4 kilometry od břehů Haifského zálivu.\n\nObec se nachází na cca 87 kilometrů severovýchodně od centra Tel Avivu a cca 10 kilometrů východně od centra Haify. Kfar Bialik obývají Židé, přičemž osídlení v tomto regionu je převážně židovské. Kopcovité oblasti Dolní Galileji, které obývají ve vyšší míře i izraelští Arabové, leží až cca 8 kilometrů východním směrem. Vesnice přiléhá na západním okraji k souvisle zastavěné oblasti městských sídel (takzvaných Krajot), která jsou součástí aglomerace Haify. Nejblíže z nich je to město Kirjat Bialik.\n\nKfar Bialik je na dopravní síť napojen pomocí lokální silnice číslo 781 a dalších místních komunikací v rámci aglomerace Haify. Nedaleko odtud také probíhá severojižní dopravní tepna dálnice číslo 4.\n\nKfar Bialik byl založen v roce 1934. Jeho zakladateli byli Židé původem z Německa. Vesnici pojmenovali podle hebrejského básníka Chajima Nachmana Bialika. Vznik vesnice probíhal souběžně s vedlejším městem Kirjat Bialik, přičemž část německých židovských imigrantů, kteří sem přišli a kteří měli zájem o zemědělský způsob obživy, se usadili v tomto mošavu, ostatní v městské osadě. Mezi zakladateli mošavu byli mnozí Židé, kteří byli přímo vystaveni perzekucím po nástupu Adolfa Hitlera k moci v nacistickém Německu a odešli proto do tehdejší mandátní Palestiny.\n\nKoncem 40. let měl mošav Kfar Bialik rozlohu katastrálního území 500 dunamů (0,5 kilometru čtverečního).\n\nPodle údajů z roku 2014 tvořili naprostou většinu obyvatel v Kfar Bialik Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 746 lidí. Během roku 2014 populace klesla o 10,9 %.\n\n\n"}
{"id": "552327", "url": "https://cs.wikipedia.org/wiki?curid=552327", "title": "Gobisaurus", "text": "Gobisaurus\n\nGobisaurus (\"ještěr z Gobi\") byl rod vyhynulého ankylosauridního dinosaura, který žil asi před 92 miliony let (geologický stupeň turon) v období svrchní křídy. Na délku měřil asi 5 až 6 metrů a dosahoval hmotnosti kolem 3500 kg.\n\nLebka a některé postkraniální elementy kostry byly objeveny v sedimentech ze souvrství Ulansuhai (Nei Mongol Zizhiqu) v Číně. Holotyp \"IVPP V12563\" byl objeven již čínsko-sovětskou paleontologickou expedicí do pouště Gobi v letech 1959-1960.\n\nLebka je poměrně velká, měří 46 cm na délku a 45 na šířku, což nasvědčuje mohutnému dinosaurovi. \"Gobisaurus\" se v mnoha znacích (především na lebce) podobá příbuznému rodu \"Shamosaurus\", který je však podstatně geologicky starší. Typový druh \"G. domoculus\" byl popsán v roce 2001 a je stále jediným známým druhem tohoto rodu. Mladším synonymem by mohl být rod \"Zhongyuansaurus\", popsaný roku 2007 z Číny.\n\n"}
{"id": "552332", "url": "https://cs.wikipedia.org/wiki?curid=552332", "title": "Nofit", "text": "Nofit\n\nNofit ( נוֹפִית, podle hebrejského slova Nof - „\"Výhled\"“, v oficiálním přepisu do angličtiny Nofit) je vesnice typu společná osada (\"jišuv kehilati\") v Izraeli, v Haifském distriktu, v Oblastní radě Zevulun.\n\nLeží v nadmořské výšce 198 metrů na jihozápadním okraji pahorků Dolní Galileji, nedaleko od počátkuZebulunského údolí. Vesnice je položena na vrcholu podlouhlého hřbetu Reches Kešet, který na severu končí u vádí Nachal Cipori. Na protější straně vádí pokračují vyvýšeniny Giv'at Alil a Tel Chali ha-Ma'aravi\n\nObec se nachází cca 12 kilometrů od břehů Haifského zálivu, cca 83 kilometrů severovýchodně od centra Tel Avivu a cca 15 kilometrů jihovýchodně od centra Haify. Nofit obývají Židé, přičemž osídlení v tomto regionu je etnicky smíšené. Okolní kopcovitou krajinu pokrývají rozptýlená sídla izraelských Arabů respektive beduínů. Jižně od vesnice leží ale židovské město Kirjat Tivon, židovské je i osídlení v Zebulunském údolí a v aglomeraci Haify.\n\nNofit je na dopravní síť napojen k jihu a západu pomocí lokální silnice číslo 762.\n\nNofit byl založen v roce 1987. Výstavbu obce navrhl architekt Cvi Springer, který počátkem 80. let 20. století na tuto lokalitu narazil při procházce s rodinou. Podobným způsobem navrhl Springer i výstavbu obce Šimšit.\n\nPůvodně se vesnice nazývala Pi Ner (פי-נר), podle Ludwiga Pinera, německožidovského aktivisty, který ve 30. letech 20. století prosazoval prostřednictvím organizace Rassco židovské osidlování tehdejší mandátní Palestiny. Obyvatelé si ale pak zvolili současné jméno. Vesnice byla založena jako částečně soukromá investiční akce. Většina první fáze výstavby proběhla do roku 1989. Další fáze následovala v roce 1997. Obec se od počátku skládala ze dvou čtvrtí, které po jistou dobu fungovaly jako samostatné komunity.\n\nPrvními obyvateli Nofitu byly rodiny, které sem přesídlily z Haify a z měst Krajot v její aglomeraci. Územní plán obce byl schválen roku 1997. Jednotliví uchazeči o dům hradili zároveň podíl na výstavbě inženýrských sítí a veřejné vybavenosti. Architektura jednotlivých domů byla podřízena přísným regulacím. Zděné části budov nesmějí přesáhnout přízemní výšku.\n\nObec má rezidenční charakter, bez zemědělské výroby. Fungují zde zařízení předškolní péče o děti a základní škola.\n\nPodle údajů z roku 2014 tvořili naprostou většinu obyvatel v Nofit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší sídlo vesnického typu, ale s dlouhodobě rostoucí populací. K 31. prosinci 2014 zde žilo 2721 lidí. Během roku 2014 populace klesla o 0,8 %.\n\n\n"}
{"id": "552334", "url": "https://cs.wikipedia.org/wiki?curid=552334", "title": "Hyperreálné číslo", "text": "Hyperreálné číslo\n\nHyperreálné číslo je rigorózní způsob, jak zacházet s infinitními a infinitezimálními veličinami: je to rozšíření reálné osy o další takovéto hodnoty. Přímočaré zacházení s takovými čísly v intuitivním slova smyslu vede k paradoxům, teorie nestandardní analýzy však na nich staví. Hyperreálná čísla, o jejichž teorii je zásluhou Robinsona dokázáno, že je bezesporná právě když je bezesporná teorie čísel reálných, jsou důležitá hlavně díky této aplikaci.\n\nHyperreálná čísla tvoří uspořádané těleso.\n\n"}
{"id": "552341", "url": "https://cs.wikipedia.org/wiki?curid=552341", "title": "Jizerskohorská železnice", "text": "Jizerskohorská železnice\n\nJizerskohorská železnice je uskupení zahrnující železniční dopravu v celém Frýdlantském výběžku a z Liberce na Jablonec, Tanvald a Harrachov a ze Smržovky do Josefova Dolu. To představuje asi 35 procent regionální dopravy v Libereckém kraji. Součástí Jizerskohorské železnice jsou tyto tratě:\n\nLiberecký kraj vypsal v roce 2008 soutěž na zajištění provozu na tratích Jizerskohorské železnice. Vítěz soutěže zajišťuje dopravu od roku 2011 po dobu 15 let, tedy do roku 2026. Tak dlouhá doba je zvolena s ohledem na umoření počátečních investic do nákupu nových nízkopodlažních vozidel, která provozovatel musí dle další podmínky soutěže na tratě pořídit. Hlavním kritériem pro výběr vítěze soutěže byla nabídnutá cena a kvalita vlaků.\n\nDo soutěže se přihlásilo pět uchazečů. Byli jimi České dráhy, Arriva, Keolis spolu se Student Agency, Viamont a Railtrans.\n\nSpolečnost Railtrans byla vyřazena kvůli formálním nedostatkům a v obavách o dumpingové ceny v nabídce Českých drah ze soutěže odstoupila i dvojice Keolis a Student Agency. Soutěž vyhrály České dráhy a od 11. listopadu 2011 vozí cestující na tratích v nových vozech Regio-Shuttle RS1 od švýcarské společnosti Stadler Rail.\n\nVítězný dopravce se zavázal k nasazení celkem šestnácti souprav na tratě Jizerskohorských železnic. Ovšem dráhy jich nasadily asi jen polovinu s tím, že vozy od výrobce přicházely se zpožděním. Za nesplnění podmínek, k nimž se České dráhy zavázaly, požadoval za prosinec roku 2011 kraj po drahách pokutu ve výši 2,9 milionu korun českých. Dopravce ovšem uznal pouze 700 tisíc a tuto částku kraji poslal. Rozdíl vznikl způsobem výpočtu sankce. Podle smlouvy mají nové vozy obsloužit 96 % spojů na všech linkách, jež jsou zařazeny do Jizerskohorské železnice. Zatímco kraj počítá 96 % na každou linku zvlášť, České dráhy uvažují 96 % ze všech linek Jizerskohorské železnice dohromady.\n\nZa stejný problém, ale za období prvního pololetí roku 2012, požadoval kraj po Českých drahách částku dalších téměř tří milionů. Dopravce za toto období uznal a uhradil jen zhruba šestinu (539 tisíc). Kraj podal na dráhy v obou případech již během roku 2013 žaloby, ale soudům trvalo přibližně rok, než si vyjasnily, který z nich má případ rozhodovat. Oba případy nakonec řešil Obvodní soud pro Prahu 1, který se vždy přiklonil na stranu Českých drah. Kraj ale ani s jedním z rozsudků nesouhlasí a proti rozhodnutí se odvolal k Městskému soudu v Praze.\n\n"}
{"id": "552349", "url": "https://cs.wikipedia.org/wiki?curid=552349", "title": "Finská rallye 1995", "text": "Finská rallye 1995\n\nFinská rallye 1995 byla devátou a předposlední soutěží mistrovství světa v rallye 1995 ve třídě W2L. Soutěž se jela ve dnech 25. až 27. srpna. Trať měřila 1500 km a měla 32 rychlostních zkoušek. \n\nSoutěž byla poznamenána velkým odpadnutím posádek. Z vedoucí pozice odstoupil i Juha Kankkunen. Celkově soutěž vyhrál Tommi Mäkinen, ale jeho výsledek se nezapočítával do mistrovství. Vítězem kategorie mistrovství W2L byl Jarmo Kytölehto, který skončil celkově třetí. Soutěže se účastnil i tým Škoda Motorsport. Pavel Sibera se umístil na desáté a Emil Triner na jedenácté pozici. Celkově skončili v rámci mistrovství světa na čtvrté a páté pozici, přičemž vyhráli kategorii A06.\n\n"}
{"id": "552365", "url": "https://cs.wikipedia.org/wiki?curid=552365", "title": "Claymore (mina)", "text": "Claymore (mina)\n\nM18A1 Claymore je směrová protipěchotní mina, jež patří do standardní výbavy ozbrojených sil Spojených států amerických. Název této zbraně zvolil její vynálezce Norman A. MacLeod podle skotského obouručního meče Claymore. \n\nMina M-18 obsahuje explozivní složku o hmotnosti 1,5 libry, která při aktivaci vymete do vzdálenosti asi 100 m v úhlu 60 ° před sebe šrapnely ve formě 700 ocelových kuliček. Toto nástražné zařízení je schopné usmrtit či těžce zranit všechny osoby nacházející se v době výbuchu v dané výseči. Mina je kromě nálože a kovových šrapnelů vyrobena z PVC, takže s ní lze lehce manipulovat.\n\nMnoho dalších zemí vyvinulo a používá miny podobné typu Claymore. Příkladem mohou být sovětské miny MON-50, MON-90, MON-100, MON-200, srbská MRUD, francouzská MAPED F1 a Mini MS-803 vyvinutá v Jižní Africe.\n\nM-18 je aktivovatelná širokým výběrem různých roznětek. \n\n\n"}
{"id": "552372", "url": "https://cs.wikipedia.org/wiki?curid=552372", "title": "The 21st Century Guide to King Crimson - Vol. 2 - 1981-2003", "text": "The 21st Century Guide to King Crimson - Vol. 2 - 1981-2003\n\nThe 21st Century Guide to King Crimson – Vol. 2 – 1981–2003 je výběrový box set britské rockové skupiny King Crimson. Byl vydán v říjnu 2005 (viz 2005 v hudbě).\n\nTento čtyřdiskový set s vybranými nahrávkami z let 1981–2003 navazuje na první díl z roku 2004. \"The 21st Century Guide to King Crimson – Vol. 2 – 1981–2003\" obsahuje dva studiové a dva živé disky, z nichž vždy jeden shrnuje tvorbu skupiny v období 1981 až 1984 a druhý v letech 1994 až 2003. Výběr sestavil kytarista, lídr skupiny a její jediný stálý člen Robert Fripp.\n\n\n\n\n\n"}
{"id": "552376", "url": "https://cs.wikipedia.org/wiki?curid=552376", "title": "Radomyšl (Ukrajina)", "text": "Radomyšl (Ukrajina)\n\nRadomyšl (, ) je historické město na střední Ukrajině. Leží v Žytomyrské oblasti, vzdušnou čarou zhruba 50 a po silnici 69 km od Žytomyru a vzdušnou čarou asi 90 a po silnici 97 km od Kyjeva. Je správním centrem Radomyšlského rajónu a má obyvatel.\n\nStejné jméno nese též městys Radomyšl v okrese Strakonice.\n\nMěsto je poprvé připomínáno 1150 po názvem Myčesk, později Mykhorod. Pozdější název Radomysl se poprvé připomíná v roce 1569 a platil do roku 1946, od kdy se město jmenuje Radomyšl.\nV obyvatelstvu Radomyšle měli značné zastoupení židé. Ještě v roce 1931 bylo národnostní složení tehdejších 12 900 obyvatel následující:\n\nV letech 1931—1932 bylo postiženo hladomorem, v letech 1936—1937 zahynula řada nevinných obyvatel na základě zmanipulovaných procesů. Za nacistické okupace bylo město těžce poškozeno.\n\n\n"}
{"id": "552384", "url": "https://cs.wikipedia.org/wiki?curid=552384", "title": "Nissan Silvia", "text": "Nissan Silvia\n\nNissan Silvia je sportovní automobil, který od roku 1964 do roku 2002 vyráběla japonská automobilka Nissan. Automobil byl označován různými jmény a vyráběl se v několika generacích.\n\nPůvodní Silvia se vyráběla mezi lety 1965 až 1968. Vůz byl ale představen již na Tokijském autosalonu v roce 1964. V nabídce byl jeden motor o objemu 1,6 litru s dvěma karburátory. Design kabrioletu vytvořil Albrecht Graf von Goertz\n\nDo roku 1968, kdy byla výroba ukončena, bylo vyrobeno celkem 554 kusů tohoto vozu, většina v roce 1965. Každý z nich byl unikát, protože obsahoval ručně vyráběné části karoserie. Naprostá většina vozů zůstala v Japonsku, pouze 49 automobilů bylo vyvezeno do Austrálie a dalších 10 do ostatních zemí.\n\nNízký počet vyrobených vozů a zdlouhavý proces jejich stavby zaručovaly, že každý exemplář byl jedinečný a měl svou cenu. To se promítlo i do prodejní ceny vozu, která byla takřka dvojnásobná v porovnání s následující generace modelu. Po ukončení výroby v roce 1968 se další vozy pod stejným jménem začaly vyrábět až v roce 1975.\n\nRozměry\n\nDruhá generace označovaná jako S10 se někde prodávala jako Datsun 200SX. Vyráběla se v letech 1975 až 1979.\n\nV Japonsku byl vůz vybaven řadovým čtyřválcem L18 o obsahu 1,8 l a disponoval technologií na řízení emisí NAPS. Stejný motor byl montován i do vozů Datsun 610/Bluebird 180B. Převodovka mohla být buď třístupňová automatická, nebo pětistupňová manuální. V Americe byl vůz nabízen s větším motorem L20 o obsahu 2 l, stejně jako Bluebird 200B a Skyline. Byl vybaven nárazníkem, tlumícím náraz do rychlosti 8 km/h a prodával se pod označením Datsun 200SX. Obchodní úspěch na obou trzích byl značně omezený, většina zákazníků dala přednost vozu Toyota Celica, který vnímali jako ten, který má „čistší tvary“.\n\nRozměry\n\nGenerace Silvia S110 byla třetí, která se prodávala pod tímto jménem. Výroba probíhala v letech 1979 až 1983. Prodávala se pod názvy Nissan Gazelle nebo Datsun 200SX. Na výběr byla jako dvoudveřové kupé nebo třídveřový hatchback. Od roku 1983 do roku 1985 byla vyráběna sportovní verze Nissan 240 RS.\n\nMotory\nRozměry\n\nČtvrtá generace S12 se vyráběla od roku 1984 do roku 1988. Prodáván byl také pod jmény Nissan 180SX, Nissan 200SX a Nissan Gazelle. Vůz byl vyráběn jako dvoudveřové kupé nebo třídveřový hatchback. Padesát kusů bylo vyrobeno s karoserií kabrioletu. Na výběr byla pětistupňová manuální nebo čtyřstupňová automatická převodovka. Vozy byly odlišné podle trhu, pro který byly určeny.\n\n\"'Motory\"\n\nRozměry\n\nPátá generace se vyráběla od roku 1989 do roku 1994 ve variantách kupé a kabriolet. Prodávala se pod jmény Nissan 200SX a Nissan 240SX. Jméno Silvia bylo použito jen v Japonsku.\n\nMotor má litinový blok válců a hlava válců je z lehké slitiny. Na jednom válci jsou čtyři ventily. Vstřikování paliva je elektronicky řízené stejně jako zapalování. Kola jsou nezávisle zavěšená na vzpěrách MacPherson. Karoserie je samonosná ocelová.\n\nMotory\nRozměry\n\nŠestá generace Silvie byla poprvé uvedena na trh v Japonsku v roce 1995. Ve srovnání s generací předchozí byla nižší a širší. Nový design oblých tvarů vzbozoval dojem, že nový vůz je mnohem větších rozměrů než předchozí model, ale ve skutečnosti byl tento rozdíl minimální. Zvětšil se však ale například rozvor kol, což výrazně zlepšilo ovladatelnost vozidla. Na rozdíl od exporních trhů, kde se vozy Silvia S14 příliš dobře neprodávaly, v Japonsku pokračoval trend velké obliby tohoto automobillu.\n\nV roce 1996 prošel vůz faceliftem a získal mírně agresívnější vzhled. Původní model je označován jako Zenki, po prodělaném faceliftu se pak hovoří o modelu Kouki. Změna se dotýkala především předních světlometů, zadních světel, kapoty, blatníků, masky chladiče a nárazníků. Drobnými změnami prošel i interiér vozu.\n\nSedmá generace se vyráběla od roku 1999 do roku 2002 . Vznikla v Tokiu.\n\nSilvia S15 byla nejčastěji vybavena motorem SR20DET o výkonu 250 koňských sil (184 kW). Alternativní motor SR20SE (bez turba) dosahoval 165 koňských sil (121 kW). Vůz disponoval 5 nebo 6 stupňovou manuální převodovkou, nebo 4 stupňovým automatem.\n\nZvnějšku i zevnitř vypadala Silvie S15 dostatečně agresivně, koncepce nové karoserie odpovídala současným trendům v automobilovém designu.\n\nSilvia S15 se prodávala pouze v Japonsku, Austrálii a na Novém Zélandu. V poslední dvou jmenovaných zemích se automobil prodával pod názvem Nissan SX240, přičemž v Austrálii byl dostupný pouze ve verzi s turbo motorem. Díky šedému exportu se ale vůz rozšířil ve většině zemí světa.\n\nSileighty je pojem označující upravenou verzi modelu S13 s vyklápěcími světly, u které jsou přední panely karoserie a přední světla nahrazeny díly z modelů s pevnými světly. Tato úprava byla populární v japonské tuningové kultuře, kvůli lepším aerodynamickým vlastnostem a levnějším opravám. Název vyplývá ze jména modelu Silvia a ze jména modelu 180SX (one-eighty). Kromě dílů karosérie docházelo také k instalaci výkonnějších motorů. Popularita této úpravy vzrostla po angažmá v japonském animovaném seriálu Initial D. Opakem této úpravy je tzn. Onevia – vůz, původně se světly pevnými přestavěný na vyklápěcí světla. Několik těchto vozů vyrobila i přímo firma Nissan, na rozdíl od Sileighty. Objevují se také výměny předních částí mezi generacemi – výsledek se nazývá podle typu šasi auta – tedy například S14, a spolu s tečkou se přidá poslední číslice označení šasi vozu z kterého přední část pochází – výsledek je tedy například S13.5 nebo S14.3.\n\nJednalo se o závodní speciál pro rallye ve skupině B. Jeho základem byl sériový model Silvia HT RS. Vůz byl vybaven rozšířenými blatníky a byl vyroben přesně v počtu požadovaných 200 kusů. Z toho 150 mělo levostranné řízení. První sezonou bylo mistrovství světa v rallye 1983. Vozy ale měly od počátku poháněnou jen jednu nápravu a zaostávaly za Audi Quattro. Největším úspěchem bylo druhé místo na Rallye Nový Zéland 1983. Další řadu úspěchů získaly vozy na soutěžích v Africe.\n\nVůz měl samonosnou kovovou dvoudveřovou karoserii s plastovým víkem kufru a kapotou. K pohonu sloužil atmosférický čtyřválec o objemu 2391 cm s rozvodem DOHC, který dosahoval výkonu 265 koní a točivého momentu 260 Nm. Výkon zvyšoval karburátor Solex. Převodovka byla pětistupňová manuální a spojka byla dvoulamelová. Podvozek byl typu McPherson s kapalinovými tlumiči. Brzdy byly kotoučové dvoulamelové. Vůz byl dlouhý 4300 mm, široký 1800 mm a vážil pouhých 980 kg.\n"}
{"id": "552396", "url": "https://cs.wikipedia.org/wiki?curid=552396", "title": "Ioamnet Quinterová", "text": "Ioamnet Quinterová\n\nIoamnet Quintero Alvarez (* 8. září 1972, Havana) je bývalá kubánská atletka, mistryně světa a bronzová olympijská medailistka ve skoku do výšky.\n\nV roce 1990 skončila na juniorském mistrovství světa v bulharském Plovdivu na čtvrtém místě. O rok později uspěla na Panamerickém mistrovství juniorů v Kingstonu a na Panamerických hrách v Havaně. Na obou šampionátech získala zlatou medaili. V roce 1992 vybojovala na letních olympijských hrách v Barceloně bronzovou medaili. Ve finále překonala napodruhé 197 cm. Rovné dva metry skočila a stříbro získala Galina Astafeiová z Rumunska a olympijskou vítězkou se stala Němka Heike Henkelová, která překonala 202 cm.\n\nNa halovém MS 1993 v Torontu skončila na šestém místě. Ve stejném roce se stala ve Stuttgartu mistryní světa, když ve finále skočila 199 cm. Stříbro zde tehdy získala další kubánská výškařka Silvia Costaová. V roce 1995 neprošla na halovém MS v Barceloně a na světovém šampionátu v Göteborgu sítem kvalifikace. Úspěch zaznamenala na Panamerických hrách 1995 v argentinském městě Mar del Plata, kde obhájila zlatou medaili z předchozích her. Reprezentovala také na letních olympijských hrách v Atlantě 1996 a na olympiádě v Sydney 2000. V obou případech však neprošla kvalifikací.\n\n\n"}
{"id": "552404", "url": "https://cs.wikipedia.org/wiki?curid=552404", "title": "Edgar Skotský", "text": "Edgar Skotský\n\nEdgar (cca 1074 – 8. leden 1107) byl král Skotska (Alby) v letech 1097 až 1107. Byl synem Malcolma III. a jeho první ženy Markéty.\n\nEdgar si po vraždě svého nevlastního bratra Duncana, zorganizované jeho strýcem Donaldem, činil nárok na skotský trůn. Jeho bratr Edmund se stal za apanáž Donaldovým stoupencem a byl jím, jako starším bezdětným mužem, jmenován jeho nástupcem.\n\nEdgar, podobně jako Duncan, obdržel částečnou pomoc od anglického krále Viléma II., nicméně tato podpora byla omezena tím, že Vilém musel řešit vzpouru v Northumbrii, která byla zřejmě podporovaná Donaldem a Edmundem. Vilém strávil na tažení na severu Anglie větší část roku 1095 a Edgar zatím byl schopen obsadit pouze Lothian.\n\nEdgarův nárok podporovali i jeho bratři Alexandr a David. Vilém strávil rok 1096 v Normandii, kterou koupil od svého bratra a tak se Edgar dočkal plné podpory až následující rok. Tažení do Skotska vedlo k Donaldově a Edmundově porážce.\n\nObdobí jeho vlády bylo klidné a bez vážnějších krizí. Roku 1098 podepsal mírovou dohodu s norským králem Magnusem II. Dohoda obsahovala vymezení východní hranice Skotska a uznávala Magnusův nárok na Hebridy a Kintyre, což bylo potvrzení již existujícího stavu. V době jeho vlády roku 1098 bylo mimo jiné založeno převorství v Coldinghamu.\n\nEdgar zemřel 8. ledna 1107 v Edinburghu a byl pohřben v Dunfermlinském opatství. Proto, že se neoženil a neměl potomky, určil za svého nástupce svého bratra Alexandra.\n"}
{"id": "552405", "url": "https://cs.wikipedia.org/wiki?curid=552405", "title": "Duncan II. Skotský", "text": "Duncan II. Skotský\n\nDuncan II. (před rokem 1060 – 12. listopadu 1094) byl krátkou dobu král Skotska (Alby). Byl synem Malcolma III. a jeho první ženy Ingibiorg Finnsdottir.\n\nRoku 1072 se Duncan dostal jako rukojmí na dvůr anglického krále Viléma I., kde strávil mnoho let. Jeho otec, který měl mnoho synů, nejevil přílišný zájem o to, aby ho dostal ze zajetí. V době vlády Viléma II. byl spíše součástí dvora, než zajatcem.\n\nDuncanův otec jmenoval svým nástupcem jeho nevlastního bratra Eduarda. Ten ale spolu se svým otcem zahynul roku 1093 při tažení do Northumbrie. Malcolmovým nástupcem se tak stal jeho bratr Donald a Malcolmovi synové odešli za Duncanem do Anglie.\n\nVilém Duncana podpořil v jeho snaze domoci se skotského trůnu, ale protože plánoval výpravu do Normandie, jeho pomoc byla nepřímá. S podporou anglo-normanských spojenců a zřejmě i svého staršího bratra porazil na počátku léta 1094 Donalda, ale protože měl malou podporu na severu země, byl závislý na svých normanských, anglických a northumbrijských spojencích.\n\nVzpoura, která vypukla na konci roku 1094, byla především směřována vůči Duncanovým normanským spojencům, než proti němu samotnému. Mnozí z jeho spojenců byli zabiti a zbytek odeslán ze země, pro uklidnění situace. Donaldovi přátelé se rychle chopili příležitosti a v listopadu byl Duncan zabit. Byl pochován v Dunfermlinském opatství.\n"}
{"id": "552409", "url": "https://cs.wikipedia.org/wiki?curid=552409", "title": "Safari rallye 1998", "text": "Safari rallye 1998\n\nSafari rallye 1998 byla třetí soutěží mistrovství světa v rallye 1998. Soutěž měřila 2339,21 km a měla 16 rychlostních zkoušek o délce 1231,94 km. Jela se ve dnech 28. února až 2. března. Na startu bylo 49 posádek, do cíle jich dorazilo 19. Zvítězil Richard Burns na voze Mitsubishi Carisma GT EVO IV.\n\nV tréninku se zranil jezdec týmu Ford M-Sport Bruno Thiry. Místo něj za tým nastoupil Ari Vatanen. \n\nV první etapě vedli jezdci týmu Mitsubishi Ralliart Tommi Mäkinen před Burnsem. Třetí byl Colin McRae, kterého postihlo několik defektů. Na čtvrté pozici se držel Carlos Sainz, pátý Juha Kankkunen a šestý Vatanen. Mäkinen ale musel na konci etapy odstoupit pro poruchu motoru stejně jako Liatti a McRae. Na první pozici se posnul Burns před Vatanenem. Sainz havaroval a propadl se na páté místo. V poslední etapě Burns udržoval vedení. Vatanen před sebe pustil Kankkunena. Propadl se Didier Auriol, kterého postihla řada defektů. Sainz odstoupil s poškozeným závěsem kola. Na bodované pozice se tak dostali i jezdci z kategorie Formule 2. \n\n"}
{"id": "552413", "url": "https://cs.wikipedia.org/wiki?curid=552413", "title": "Roberto Mancini", "text": "Roberto Mancini\n\nRoberto Mancini (* 27. listopad 1964, Jesi) je bývalý italský fotbalista a současný fotbalový trenér. Aktuálně je trenérem Italské fotbalové reprezentace.\n\nVe své druhé sezóně u klubu Manchester City s ním dokázal vyhrát anglický FA Cup a přinesl tak \"Citizens\" první vítězství v tomto poháru po 42 letech . V rozhovoru u příležitosti oslav věnoval Mancini pohár fanouškům City.\n\nV ligové sezóně 2011/12 přivedl mužstvo City k titulu díky lepšímu skóre se svým městským rivalem Manchester United (oba kluby měly na konci sezóny shodně 89 bodů). Pro Manchester City to byl třetí ligový triumf v historii, první od roku 1968.\n\n9. července 2012 podepsal se City novou smlouvu na 5 let (do roku 2017). V květnu 2013 byl dvě kola před koncem sezóny 2012/13 z trenérské funkce propuštěn, Manchester City ligový titul neobhájil a v Lize mistrů vypadl již v základní skupině.\n\nKoncem září 2013 podepsal tříletou smlouvu s popředním tureckým týmem Galatasaray SK, kde nahradil odvolaného Fatiha Terima. Na lavičce Galatasaray SK vydržel jen do června 2014, pak byl odvolán a po Mistrovství světa 2014 v Brazílii ho nahradil krajan Cesare Prandelli.\n\n14. listopadu 2014 se jako hlavní trenér vrátil po 6 letech do Interu Milán. V roce 2017 se stal koučem Zenitu Petrohrad. V roce 2018 přebral Italskou fotbalovou reprezentaci.\n\n\n\n\n"}
{"id": "552419", "url": "https://cs.wikipedia.org/wiki?curid=552419", "title": "Microsoft Train Simulator", "text": "Microsoft Train Simulator\n\nMicrosoft Train Simulator je počítačová hra, simulátor řízení vlaku, tramvaje nebo jiných kolejových vozidel, pro operační systémy z rodiny Windows. Vydána byla v roce 2001 firmou Microsoft a je zaměřena na simulaci řízení různých lokomotiv na vysoce realistických trasách. Bývá označována zkratkou MSTS. Do hry je možné vytvářet nové tratě a aktivity k nim. Vytvořeno je mimo jiné i velké množství českých a slovenských tratí, a také nějaké fiktivní nebo úzkorozchodné tratě. Nástupcem MSTS je simulátor Open Rails Train Simulator, označovaný často jako Open Rails, a zkrakami ORTS a OR. Tento simulátor je stabilnější a funguje i pod novým verzemi sytému Windows, a navíc obsahuje více možností simulace, jako například 3D kabiny lokomotiv, jízdní řády (možné je vytvořit i celodenní, a vybrat si určitý spoj), pokročilou adhezi, scénáře a jiné.\n\n\n\n\n"}
{"id": "552453", "url": "https://cs.wikipedia.org/wiki?curid=552453", "title": "Botulismus ptáků", "text": "Botulismus ptáků\n\nBotulismus je alimentární intoxikace vznikající po pozření neurotoxinů produkovaných bakterií \"Clostridium botulinum\". U komerčně chované drůbeže se vyskytuje vzácně. K ojedinělým, ekonomicky významným výskytům botulismu dochází při hromadném postižení velkochovů kachen, případně bažantů. Častější jsou výskyty u migrujících, divoce žijících vodních ptáků.\n\nPrvní výskyty botulismu u kuřat popsali Dickson (1917) a u kachen Kalmbach (1930). Bengston (1923) popsal botulismus u kuřat po pozření larev mouchy bzučivky zlaté (\"Lucilia caesar\") a navíc provedl první průkaz toxinu u těchto bezobratlých. K toxémii u ptáků dochází po pozření neurotoxinu obsaženého v kadáverech, larvách much či brouků, vodních korýšů nebo i v bahně na okraji rybníků a jezer. Toxin se může vyskytovat i ve hnijících rostlinách během horkého léta.\n\nPravděpodobně většina ptáků je vnímavá k toxinům \"C. botulinum\" typu C. U volně žijících vodních ptáků dochází k enzootickým intoxikacím zejména po obdobích sucha nebo po povodních. Mrchožraví ptáci jsou považování za rezistentní k neurotoxinům \"C. botulinum\", i když mechanismus není ještě znám, a také u dravců se předpokládá snížená vnímavost. Podle Jensena a Priceho (1987) však i tito ptáci mohou být postiženi botulismem typu C.\n\nVýskyt botulismu je celosvětový. Zoohygienické podmínky v intenzivních chovech drůbeže preventivně zabraňují vzniku botulismu; přesto bylo popsáno několik případů těžkého onemocnění u výkrmových kuřat (Page a Fletcher, 1975; Dohm, 1987; Smart et al., 1987). Zdravotní význam botulismu typu C pro člověka je považován za minimální.\n\nBotulismus je vyvoláván neurotoxinem produkovaným půdní bakterií \"Clostridium botulinum\". Rozlišují se 4 biologicky odlišné skupiny bakterií \"C. botulinum\", které produkují neurotoxin stejných fyziologických vlastností, ale 8 různých antigenních typů (A-G). Toxigenní skupina bakterií typu C se dále dělí na subtypy C1 a C2. Produkující klostridium se označuje názvem antigenního typu toxinu. U ptáků je botulismus převážně způsobován typem C, ojediněle i typy A a E. Neurotoxin je uvolňován z buněk do prostředí při jejich rozpadu (lýze).\n\nBotulinové toxiny patří mezi nejsilnější známé toxiny v přírodě. Toxin typu C je produkován za anaerobních podmínek při teplotě mezi 10-47 °C s optimem produkce mezi 35-37 °C. Toxiny jsou syntetizovány bakteriální buňkou jako jednoduché netoxické polypeptidy a teprve po rozštěpení bakteriálními proteázami nebo trypsinem ve střevě hostitele nabývají toxicity. Botulotoxiny jsou ničeny teplem, světlem, zářením a vysoce alkalickým prostředím.\n\nProducenty botulotoxinu jsou anaerobní, sporoformní a pohyblivé tyčinky \"C. botulinum\" průměrné velikosti 4-6 x 1,0 µm. Vyskytují se často ojediněle nebo v krátkých řetízcích. Subterminální spory jsou oválně a tyčinku vydouvají. Termostabilita spor se liší podle typu.\n\nNa krevním agaru pro anaeroby roste \"C. botulinum\" ve formě plochých, šedobílých kolonií velikosti 1-4 mm, obvykle s hemolýzou. Sacharolytické typy štěpí omezený počet cukrů při mírném poklesu pH. Všechny typy kromě typu G produkují lipázu. Proteolytické typy hydrolyzují želatinu.\n\nK botulismu typu C je vnímavých mnoho druhů ptáků včetně domácí drůbeže, bažantů a pštrosů. Ve volné přírodě byl pozorován u 117 ptačích druhů patřících do 22 čeledí. Vyskytuje se i u savců a ryb. Z laboratorních hlodavců jsou nejvnímavější myši, které se také používají k biologické testaci, detekci toxinu a jeho typizaci.\n\nBotulismus typu A a E bývá pozorován u ptáků méně často, obvykle v drobnochovech drůbeže v souvislosti se zkrmováním zkažených potravin nebo u výkrmových kuřat po zkrmování kontaminovaného krmiva. U mořských ptáků byl botulismus pozorován po pozření uhynulých ryb kontaminovaných toxinem typu E.\n\nBakterie \"C. botulinum\" typu C jsou rozšířeny celosvětově, vyskytují se běžně v půdě i ve vodě. Spory jsou obecně nalézány v prostředí drůbežích a bažantích farem. Je považováno za obligátního parazita trávicího traktu divokých i domestikovaných ptáků, což usnadňuje jeho šíření v přírodě. Častým zdrojem botulotoxinu jsou kadávery uhynulých ptáků.\n\nK botulismu typu C dochází nejčastěji pozřením preformovaného botulotoxinu. Přibývá ale důkazů nasvědčujících možnosti vzniku endogenního botulismu jako následku primární kolonizace střevního traktu bakterií \"C. botulinum\" a produkce botulotoxinu ve slepých střevech in vivo. Podmínky vzniku této formy botulismu nejsou plně známy. U bažantů je toxin produkován již ve voleti (Dinter a Kull, 1954).\n\nZ trávicího traktu se botulotoxin dostává do krve a do CNS, kde blokuje uvolňování acetylcholinu na presynaptických membránách cholinergních nervů. Poruchou přenosu vzruchu v synapsích motorických nervů dochází k parézám a k úhynu v důsledku respirační paralýzy. Botulotoxin také poškozuje endotel cév, což vede ke vzniku edému a hemoragií.\n\nInkubační doba. Po vysoké dávce botulotoxinu se příznaky objevují během několika hodin, při nízké dávce se paralýza objevuje za 1-2 dny.\n\nKlinické příznaky u domácí drůbeže i bažantů jsou podobné a začínají obvykle paralýzou končetin, která postupně přechází na křídla, krk a oční víčka. Postižení ptáci zpočátku posedávají, oči mají zavřené, peří je naježené a po dotyku vypadává. Neochotně se pohybují a po přinucení k pohybu vykazují nekoordinované pohyby nebo nejsou schopni žádného pohybu. Bližším vyšetřením lze zjistit namáhavé dýchání. K úhynům dochází selháním srdečních a dýchacích funkcí. Ojediněle dochází k uzdravení, po toxinu A častěji než po botulotoxinu typu C. Vodní drůbež může uhynout utopením. Morbidita i mortalita zavisejí na množství přijatého toxinu (kumulace). U vodních divoce žijících ptáků jsou známy masové úhyny. Pitevní nález je většinou negativní.\n\nProtože toxická dávka neurotoxinu je nižší než imunogenní, přežívající drůbež netvoří imunitu. U mrchožravých ptáků se však zjišťují humorální protilátky, čímž je vysvětlována jejich rezistence k botulotoxinu po experimentální infekci.\n\nPředběžná diagnóza botulismu je založena na klinických příznacích a nepřítomnosti makro- i mikroskopických změn. Konečná diagnóza ale vyžaduje průkaz botulotoxinu v séru, voleti nebo výplachu trávicího traktu, což se provádí biologickým pokusem na myších, které byly předem imunizovány antitoxickými séry (A-F). Izolace bakterií \"C. botulinum\" má minimální diagnostický význam, protože se mohou vyskytovat i u zdravých ptáků ve střevech, játrech a slezině. Detekce \"C. botulinum\" v krmivu nebo v prostředí se používá např. v epizootologických studiích. Vyšetřovaný materiál se kultivuje na anaerobních krevních agarech, biochemická identifikace se provádí komerčními mikrotesty (např. ANAEROtest, Lachema) a toxiny se určují neutralizačním testem.\n\nDiferenciální diagnostika. Počáteční klinické příznaky botulismu mohou připomínat jiná onemocnění. Hlavními diagnostickými znaky jsou absence patologických změn, povaha a trvání paralýzy a průkaz toxinu. Paralýza končetin a křídel, která se vyskytuje při Markově nemoci, Newcastleské nemoci nebo aviární encefalomyelitidě, může být odlišena izolací příčinného viru a nálezem makro- anebo mikroskopických změn. Nutriční deficience nebo nežádoucí účinky antikokcidik mohou být zjištěny vyšetřením krmiva.\n\nLéčba botulismu je někdy úspěšná při individuálním ošetření, u velkého množství divokých ptáků nebo ve velkochovech drůbeže je obtížná a zpravidla se neprovádí. Prognóza je většinou nepříznivá, výjimka je možná jen u mírně postižených ptáků, které je třeba izolovat a jednotlivě napájet i krmit. U pštrosů nebo ptáků v zoologických zahradách se osvědčil specifický antitoxin typu C; komerčně vyráběný antitoxin C pro kožešinová zvířata se doporučuje podávat ptákům v poloviční dávce.\n\nPrevence spočívá v chovu vodní drůbeže na lokalitách, kde se toto onemocnění nevyskytuje, v častém sběru a neškodném odstraňování kadáverů, zajištění přístupu vodní drůbeže na tekoucí nebo hlubší stojaté vody, případně provzdušňování vody. Pro snížení bakteriální kontaminace prostředí se doporučuje provádět častější výměnu podestýlky a pečlivou asanaci hal a jejich okolí.\n\nU bažantů byla popsána úspěšná imunizace inaktivovaným toxoidem, podobně v experimentálních podmínkách u kuřata a kachen. Vakcinace velkého počtu drůbeže je ale nákladná a nepraktická.\n\n\nKlostridiové infekce ptáků\n\nBotulotoxin\n"}
{"id": "552454", "url": "https://cs.wikipedia.org/wiki?curid=552454", "title": "The Condensed 21st Century Guide to King Crimson", "text": "The Condensed 21st Century Guide to King Crimson\n\nThe Condensed 21st Century Guide to King Crimson je výběrové album britské rockové skupiny King Crimson. Bylo vydáno v říjnu 2006 (viz 2006 v hudbě).\n\nDvojalbum \"The Condensed 21st Century Guide to King Crimson\" je kompilací vybraných studiových nahrávek, které byly v letech 2004 a 2005 obsaženy ve dvou dílech čtyřdiskových box setů – \"The 21st Century Guide to King Crimson - Volume One - 1969-1974\" a \"The 21st Century Guide to King Crimson - Vol. 2 - 1981-2003\".\n\n\n"}
{"id": "552456", "url": "https://cs.wikipedia.org/wiki?curid=552456", "title": "Fisher-Price", "text": "Fisher-Price\n\nFisher-Price vyrábí hračky pro malé děti od novorozeňat po děti předškolního věku. Od roku 1993 patří k filiálkám společnosti Mattel.\n\nFirmu v roce 1930 založili Herman Fisher, Irving Price s manželkou Margaret Evans Priceovou, ilustrátorkou a výtvarnicí, a Helen Schelleová. Fisher předtím prodával hry a vymýšlel reklamy pro společnost z Churchville. Price opustil obchodní řetězec a Helen Schelleová původně vedla hračkářství Penny Walker v Binghamtonu. Společnost Fisher-Price se při výrobě hraček soustředila především na pevnou konstrukci z kvalitních materiálů. První hračky se vyráběly z těžkých kovových součástek a dřeva borovice těžké, které bylo velmi odolné a netříštilo se. Barevné detaily a ozdoby se dodělávaly litograficky. První sérii hraček navrhla paní Priceová na základě postaviček ze svých knih pro děti.\n\nV roce 1931 odvezla trojice zakladatelů šestnáct dřevěných výrobků na Americký mezinárodní veletrh hraček v New Yorku, kde se setkaly s úspěchem. První prodaná hračka Fisher-Price v roce 1931 se jmenovala „Dr. Doodle“. V padesátých letech začala firma ve výrobě využívat plast jakožto trvanlivější materiál s jasnějšími barvami. První výrobek z plastu byla včelka „Buzzy Bee“. Na sklonku padesátých let vyráběli ve Fisher-Price třicet devět plastových hraček.\nRoku 1969 odešel Herman Fisher ve věku 71 let do důchodu a firmu Fisher-Price koupila společnost Quaker Oats Company. V roce 1991 se Fisher-Price osamostatnila a o dva roky později, v listopadu 1993, se stala pobočkou plně ve vlastnictví mateřského podniku Mattel. Výroba se nově zaměřila na hračky pro děti do předškolního věku a společnost začala expandovat na mezinárodní trh. V roce 1997 se již všechny výrobky firmy Mattel pro předškolní děti prodávaly pod značkou Fisher-Price.\n\nOd počátku 30. let vyrobila Fisher-Price přes 5 000 různých hraček. Kromě toho navrhuje a prodává produkty péče o děti (chůvičky, autosedačky, houpačky, skákadla…) a vyvíjí elektronické hračky pro předškoláky. V roce 2009 koupila veškerá práva k postavičkám ze seriálu Lokomotiva Tomáš. Mezi další licencované výrobky patří například hračky z Disneyho série Medvídek Pú nebo Sezamová ulice.\n\nV současné době vyrábí Fisher-Price také několik produktových řad, např.:\n\n"}
{"id": "552462", "url": "https://cs.wikipedia.org/wiki?curid=552462", "title": "Národní muzeum", "text": "Národní muzeum\n\nNárodní muzeum (zkratka NM, od roku 1848 \"České muzeum\", v letech 1854–1919 \"Muzeum Království českého\") je nejvýznamnější česká muzejní instituce. Bylo založeno v roce 1818 a je zaměřeno na více vědních a sbírkových oborů, jak přírodovědných (mineralogie, zoologie), tak historických (archeologie, numismatika) a uměleckých. Své sbírky spravuje a vystavuje v řadě budov v Praze i jinde v Česku. Národní muzeum sídlí v monumentální novorenesanční historické hlavní budově v horní části Václavského náměstí v Praze. Pod Národní muzeum spadá také řada dalších expozic v muzeích a památnících především v Praze, ale i v dalších místech Česka.\n\nMuzeum bylo založeno roku 1818 pod názvem \"Vlastenské muzeum v Čechách\", či \"Vaterländisches Museum in Böhmen \" provoláním \"An die Vaterländichen Freunde der Wissenschaften\". U zrodu stáli zástupci tehdejší české akademické veřejnosti a především šlechty, přičemž faktickými zakladateli byli hrabě František Josef z Klebelsbergu a jeho bratranec Kašpar Maria ze Šternberka, paleontolog světového významu, jenž muzeu věnoval své rozsáhlé sbírky, které se staly základem sbírek Národního muzea. Byl to také Šternberský palác na pražských Hradčanech, kde byly v letech 1821 až 1847 první sbírky muzea uloženy. Mezi další osobnosti raného období muzea pak patřili například také František Palacký, či hrabě Jan Dětmar z Nostic, J. T. Lindacker, František Xaver Maxmilián Zippe (zakladatel české mineralogie), botanici Tadeáš Haenke a Karel Bořivoj Presl, bratr Jana Svatopluka Presla. Jan Evangelista Purkyně, či francouzský paleontolog Joachim Barrande, jenž Národní muzeum proslavil celosvětově, nebo matematik Bernard Bolzano.\n\nMezi zakladateli a pokračovateli muzea byli také členové významného českého šlechtického rodu Kolowratů. Hrabě František Antonín II. se zasloužil o vznik Vlastenského muzea, odkázal mu knihovnu čítající 35 000 svazků knih a sbírku minerálů. Dále hrabě Jan Nepomuk Karel stál u zrodu a odkázal část svých sbírek a březnickou knihovnu s mnoha vzácnými prvotisky a iluminovanými rukopisy. Následně muzeum podporoval hrabě Josef Maria. Mezi další osobnosti patřili také cestovatelé Emil Holub, Vojta Náprstek, slavista Pavel Josef Šafařík, historik Karel Jaromír Erben ad.\n\nOd roku 1848 nesla instituce název \"České muzeum\", v období let 1854–1919 pak \"Museum Království českého\", v letech 1919–1922 \"Zemské museum\" a od roku 1922 do 1939 \"Národní museum\". V letech 1940–1945 se nazývalo \"Landesmuseum in Prag\".\n\nPřed postavením vlastní budovy muzea, nyní označované jako historická či hlavní, sídlilo muzeum provizorně ve Šternberském paláci na Hradčanech (1821–1846), a dále v Nostickém paláci (1846–1892) v ulici Na příkopě 852/10 na Novém Městě. S jeho činností souvisely také další instituce, především Matice česká, zaměřená na vydávání publikací v českém jazyce, Časopis Národního muzea nebo Archeologický sbor.\n\nNovorenesanční historická budova Národního muzea, tvořící dominantu celého Václavského náměstí, byla postavena podle projektu architekta Josefa Schulze s centrálním prostorem panteonu. Projekt vyšel vítězně ze soutěže 27 účastníků proto, že kladl důraz především na monumentalitu, zčásti na úkor funkčnosti (dobová idea \"Muzeum jako chrám vědy a umění\"), a byl otevřen roku 1891.\n\nOd 8. července 2011 do 28. října 2018 byla hlavní budova uzavřena kvůli rekonstrukci. K částečnému otevření došlo v den 100. výročí vzniku Československa a 200. výročí založení Národního muzea. Součástí byla vernisáž Česko-slovenské/Slovensko-české výstavy a videomapping na vnějšek budovy. Kromě celkové opravy exteriéru a interiéru budovy byla za 42 měsíců rekonstrukce dále zastřešena nádvoří, zpřístupněna vyhlídková kupole a postaven podzemní propojovací tunel do Nové budovy Národního muzea (bývalé Federální shromáždění). Předpokládané náklady rekonstrukce činily 4,5 mld. Kč. Stálé výstavy budou postupně otevírány od jara 2020.\n\nV roce 2009 byla do správy muzea převedena protější budova bývalého Federálního shromáždění, ve které působilo Rádio Svobodná Evropa. Slavnostního aktu předání budovy muzeu v červnu téhož roku se zúčastnil někdejší redaktor mnichovské redakce Svobodné Evropy a zároveň tehdejší ministr kultury ČR Martin Štěpánek. Do objektu byly přesunuty kanceláře hospodářské správy, historického muzea, a část Knihovny Národního muzea. Budova slouží pro pořádání krátkodobých výstav. V roce 2019 byla budova propojena podzemním tunelem do Historické budovy NM. V roce 2020 by zde měla být otevřena výstava Dějiny 20. století.\n\nKromě Historické a Nové budovy spadají pod Národní muzeum také tyto objekty:\n\nSoučástí Národního muzea je také knihovna. Všeobecná část knihovny a oddělení rukopisů a starých tisků je umístěno v hlavní budově muzea, unikátní soubor historických i současných novin a časopisů je uložen v Místodržitelském letohrádku v pražské Stromovce. Knihovna NM také v letech 1957 až 2014 zajišťovala provoz Muzea knihy v zámku ve Žďáru nad Sázavou.\n\nArchiv NM vznikl oddělením rukopisné části od Knihovny NM. Významná je také sbírka pečetidel a pečetí. V současné době jsou jeho pracoviště a studovna v Praze 7, Na Zátorách 285/6.\n\n\n\n"}
{"id": "552468", "url": "https://cs.wikipedia.org/wiki?curid=552468", "title": "Pevnost Nazvá", "text": "Pevnost Nazvá\n\nPevnost Nazvá je masivní opevnění ve městě Nazvá, v Ománu. Vybudována byla v roce 1668, a to imámem Sultánem bin Saífem al-Jarúbim, avšak stáří základní struktury pevnosti se datuje do až 12. století. Jedná se o vůbec nejnavštěvovanější národní památku Ománu. V minulosti sloužila jako správní sídlo úřadu imámů, jak v dobách míru, tak i v období konfliktů. Dokončení stavby hlavní části pevnosti trvalo okolo 12 let.\n\n\n"}
{"id": "552476", "url": "https://cs.wikipedia.org/wiki?curid=552476", "title": "Memories", "text": "Memories\n\nMemories je píseň francouzského elektro housového Dje Davida Guetty. Píseň pochází z jeho čtvrtého alba \"One Love\". Produkce se ujal David Guetta, vypomohl mu americký hip hopový zpěvák Kid Cudi.\n"}
{"id": "552478", "url": "https://cs.wikipedia.org/wiki?curid=552478", "title": "Lupenonožci", "text": "Lupenonožci\n\nLupenonožci (Branchiopoda) či také žábronožci je rozmanitá třída korýšů, která z velké části zahrnuje sladkovodní druhy menších rozměrů s množstvím opakujících se tělních článků a lupenitými končetinami. Bylo popsáno asi 900 druhů a zřejmě se jedná o monofyletickou skupinu, která by dokonce mohla představovat sesterskou skupinu ke všem ostatním korýšům.\n\nLupenonožci se dělí podle jednoho ze systém na dvě podtřídy:\n"}
{"id": "552490", "url": "https://cs.wikipedia.org/wiki?curid=552490", "title": "Masiakasaurus", "text": "Masiakasaurus\n\nMasiakasaurus (\"lítý ještěr\") byl teropodní dinosaurus, který dorůstal délky kolem dvou metrů a žil v období svrchní křídy přibližně před 70 miliony let na území dnešního Madagaskaru.\n\nVyznačoval se dlouhými, kónickými přední zuby se zahnutými hroty vytočenými ven z tlamy, což je mezi teropody neobvyklé, kdežto zadní zuby jsou typičtější dýkovité a vroubkované. Vystrčené přední zuby nejpravděpodobněji sloužily k probodnutí drobné kořisti, jakou byli ryby, savci, ještěrky nebo ptáci. Zuby v zadní části čelisti pak zřejmě používal k roztrhání úlovku. Navzdory svému chrupu však \"Masiakasaurus\" nejspíše sám sloužil jako kořist krokodýlů a ostatních velkých masožravců, jakým byl například šestimetrový teropod \"Majungasaurus\", s nímž sdílel území. Proti takovým dravcům byla jeho nejlepší obranou rychlost a mrštnost. Jeho blízkým příbuzným byl \"Noasaurus\" z Jižní Ameriky.\n\n\"Masiakasaurus\" dosahoval délky asi 1,5 až 2 metry a hmotnosti přibližně 20 kilogramů. Patřil tak mezi poměrně malé teropody.\n\n\n"}
{"id": "552493", "url": "https://cs.wikipedia.org/wiki?curid=552493", "title": "Roberto Moreno", "text": "Roberto Moreno\n\nRoberto „Pupo“ Moreno (11. února 1959, Rio de Janeiro) je brazilský automobilový závodník. Zúčastnil se 75 grand prix, vybojoval jedno pódiové umístění a dohromady získal 15 bodů. V roce 1988 se stal mistrem Formule 3000. V současnosti testuje v sériích Champ Car a IRL.\n\nPři Grand Prix Nizozemska 1982 zaskakoval za zraněného Nigela Mansella u Lotusu, avšak po nedostatečné přípravě se ani nekvalifikoval. V roce 1987 si napravil reputaci, když v Grand Prix Japonska 1987 nahradil Pascala Fabreho u týmu AGS, v následující velké ceně obsadil 6. místo a získal jak pro sebe, tak pro tým vůbec první bod.\n\nPo získání titulu šampiona Formule 3000 přešel do Formule 1 jako oficiální pilot. Podepsal smlouvu se stájí Coloni, ovšem s jejím nekonkurenceschopným autem se pouze čtyřikrát kvalifikoval do závodu a ani jeden z nich nedokončil.\n\nPro sezonu 1990 sehnal místo u týmu EuroBrun, v sezoně se kvalifikoval pouze do 2 ze 14 závodů.\n\nKdyž zjistil, že se EuroBrun nezúčastní posledních dvou závodů, kontaktoval stáj Benetton F1 a začal se zajímat o její druhý monopost, který se uvolnil poté, co Alessandro Nannini přišel o ruku při nehodě helikoptéry. Při svém debutu v Grand Prix Japonska 1990 získal skvělé druhé místo za přítelem z dětství a týmovým kolegou Nelsonem Piquetem, k tomuto výsledku mu jistě pomohl i fakt, že velká část jezdců závod nedokončila, například Alain Prost a Ayrton Senna kolidovali již v prvním kole.\n\nPro sezonu 1991 byl jmenován druhým jezdcem Benettonu. Obsadil dvakrát 4. místo a v Grand Prix Belgie 1991 zajel nejrychlejší kolo závodu. Po závodě byl však z týmu vyhozen, aby uvolnil místo Michaelu Schumacherovi, kterého nahradil u týmu Jordan Grand Prix. Poslední závod odjel u týmu Minardi.\n\nV roce 1992 podepsal smlouvu s týmem Andrea Moda Formula, avšak jeho netestovaným vozem se kvalifikoval pouze do Grand Prix Monaka 1992. Po krachu týmu po Grand Prix Belgie 1992 se načas s královskou třídou musel rozloučit.\n\nDo F1 se vrátil s ambiciózním týmem Forti, jehož vůz byl však nejpomalejším ve startovním poli, a tak se Morenovým nejlepším výsledkem stala 14. příčka při Grand Prix Belgie 1995. Královnu motosportu opustil po nehodě v pitlane v Grand Prix Austrálie 1995.\n\nDva roky (1993, 1994) strávil v šampionátech cestovních vozů v Itálii a Francii.\nZ F1 odešel do zámoří, kde závodil v sérii ChampCar. V roce 1996 získal v Michiganu 3. místo pro tým Patron-Coyne. V následující sezoně vystřídal tři týmy, nejlépe dojel pátý v Detroit pro tým Newman-Haas. Roku 1998 pilotoval vozy dvou stájí (Newman/Haas a PacWest) a obsadil dvě 4. příčky. Roku 1999 absolvoval svůj první závod v Indy Racing League a skončil šestý. V 500 mil Indianapolis obsadil 20. příčku pro tým Truscelli Team Racing. Sezonu 2000 pilotoval vůz stáje Patrick Racing Reynard Motorsport-Ford a celkově skončil na 3. pozici. V prvním závodě v Clevelandu dokázal vyhrát, což se mu naposledy povedlo před 12 lety. Zvítězil ještě ve Vancouveru. Roku 2003 podepsal smlouvu s Herdez Competition a v Miami jejich monopost dovezl k druhému místu. Na konci roku se rozloučil s aktivní závodní kariérou.\n\nV srpnu 2006 neodolal a přijal nabídku testovat nový vůz Panoz chystaný pro sérii Champ Car. Ve stejném roce se účastnil také závodů brazilských Stock Car a závodu v St. Petersburgu na Floridě v sérii IRL. Následující sezonu v týmu Pacific Coast Motorsport v Houstonu nahradil Alexe Figgea. Zaskakoval také při 500 mil Indianapolis u týmu Chastain Motorsport, avšak závod po nehodě dokončil poslední.\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "552497", "url": "https://cs.wikipedia.org/wiki?curid=552497", "title": "Kolonáda Maxima Gorkého", "text": "Kolonáda Maxima Gorkého\n\nKolonáda Maxima Gorkého nebo také Hlavní lázeňská kolonáda (Německy: \"Kreuzbrunnen-Kolonnade\", tj. Kolonáda Křížového pramene) je jednou z hlavních dominant Mariánských Lázní. Se svojí délkou 180 metrů je nejdelší lázeňskou kolonádou v České republice. Její výstavbu nařídil opat kláštera v Teplé.\n\nTato neobarokní litinová stavba vystavěná v letech 1888–1889 podle projektu architektů Hanse Miksche a Juliana Niedzielského byla odlita v železárnách Blansko a smontována na místě původní uzavřené lázeňské promenády. Unikátní litinová konstrukce přežila i válečné období. Hlavně za druhé světové války hrozilo její rozmontování a užití na výrobu zbraní. Nešťastné období ale přečkala v celkem dobrém stavu. V poválečném období ale neprošla stavba žádnou rekonstrukcí. V roce 1951, kdy se Mariánské Lázně vrátily k návštěvě Maxima Gorkého (1923–1924) a vzpomenuly tohoto hosta uprostřed sezóny, dostala kolonáda název Kolonáda Maxima Gorkého. První rekonstrukce se však konstrukce kolonády dočkala až v roce 1976, kdy byla odsouhlasena tehdejším MěNV. V roce 1981 byl otevřen prostor kolonády se zrestaurovaným kazetovým stropem a nástropními freskami na téma „Touha člověka létat“ od akademického malíře Josefa Vyleťala z roku 1979. Autorem bronzových reliéfů na stěnách je Antonín Kuchař. Rekonstrukce byla ukončena a kolonáda slavnostně otevřena roku 1986.\n\nKolonáda spolu s pavilonem Křížového pramene a pavilonem Rudolfova a Karolinina pramene tvoří hlavní lázeňskou promenádu, jejíž součástí je i slavná Zpívající fontána.\n\nDne 8. února 2010 vláda České republiky schválila návrh Ministerstva kultury ČR o zařazení Kolonády Maxima Gorkého spolu s dalšími 37 památkami ČR na seznam národních kulturních památek. Dne 1. července 2010 se Kolonáda Maxima Gorkého stala národní kulturní památkou ČR.\n\n"}
{"id": "552501", "url": "https://cs.wikipedia.org/wiki?curid=552501", "title": "Hasan al-Banná", "text": "Hasan al-Banná\n\nHasan Ahmad ʿAbdurrahmán al-Banná (arabsky ‎ ; 14. října 1906 Mahmúdíja u Káhiry – 12. února 1949 Káhira, Egypt) byl jedním z nejvlivnějších muslimských teologů 20. století a zakladatelem Muslimského bratrstva. Z jeho idejí vycházejí četní zastánci současného islamismu.\n\nJeho otec Ahmad ʿAbd al-Rahmán al-Banná byl hodinářem, muezinem, učitelem a hanbalovským imámem. Hasan byl jeho nejstarším synem. Rodina byla vzdělaná a vedla velmi přísný islámský způsob života. Hasan al-Banná znal již ve svém útlém věku zpaměti Korán a v šestnácti letech byl přijat na islámskou akademii Dár al-ʿulúm díky obrovským znalostem a inteligenci. Vystudoval pedagogiku a v roce 1927 se stal učitelem na státní škole.\n\nJako dítě se orientoval na extremistické aspekty islámu, které byly nepřátelské k Západu a k systému práva. V útlém věku se často setkával s diskusemi o situaci na Blízkém východě a bědováním nad úpadkem islámu. Setkával se s pocitem úzkosti nad zhroucením Osmanské říše, koncem muslimského chalífátu, britskou okupací Egypta a vztahem arabské společnosti k západním hodnotám. Hasan al-Banná, stejně jako mnoho dalších muslimů, z rozpadu chalífátu obviňoval nemuslimský Západ. Rozklad posledního chalífátu vnímal jako svatokrádež proti islámu. Své myšlenky pak vtělil do hnutí, které nazval Muslimské bratrstvo.\n\nMuslimské bratrstvo vzniklo v egyptském městě Ismá'ílíja roku 1928. Zpočátku se jednalo pouze o náboženské, politické a sociální hnutí pro mládež s krédem: „Alláh je náš cíl, Korán je naší ústavou, Prorok je náš vůdce, džihád naše cesta a smrt pro Alláha je naší nejvyšší aspirací.“ Hasan al-Banná nabádal k návratu k „původnímu“ islámu, ke starým tradičním islámským hodnotám. Podle Hasana současný islám ztratil sociální dominanci, protože většina muslimské populace byla ovlivněna západními vlivy, ke kterým sdílel antipatie. V pozdějších letech výrazně narůstal počet členů a Muslimské bratrstvo se snažilo vybudovat další základny Bratrstva v Libanonu, Sýrii a dalších zemích. Sídlo Muslimských bratří bylo přemístěno z Ismá'ílíje do Káhiry.\n\nBratři se věnovali rozsáhlé charitativní činnosti (budování sirotčinců, přístřeší pro chudé a nemocnic). Tato charitativní činnost měla i svou silnou stránku na politické dimenzi a byla často provázena propagačními kampaněmi. Její politický rozměr se postupem času rozvíjel do větších rozměrů. Muslimské bratrstvo mělo v Egyptě více než padesát poboček, na konci druhé světové války mělo již přes půl milionu aktivních členů a zhruba dvakrát tolik příznivců.\n\nV této Hasanově organizaci má velice důležité místo sociální učení, které, jak odkazuje islám, učí správnému zacházení s majetkem. Tvrdí, že lidé jsou pouze uživateli majetku a že vše patří Bohu, včetně nich samých. Dále tvrdí, že islámský stát má právo v případě potřeby přimět bohaté, aby se postarali o chudé. Hasan al-Banná vypracoval ideál socialistického islámského státu, kde jsou vztahy mezi lidmi založeny na učení Koránu, nikoli jmění. Dále se zabýval problémovými otázkami kolonialismu, veřejného zdraví, vzdělávací politiky, řízení přírodních zdrojů, sociální nerovnosti, arabského kolonialismu, slabosti islámského světa a narůstajícímu konfliktu v Palestině. Řešení těchto problémů nalézal především ve fašismu.\n\nBratrstvo rozšířilo své aktivity i mimo své původní náboženské obrození. Hasan al-Banná začal snít muslimský sen o obnovení chalífátu. Tohoto snu chtěl dosáhnout pomocí džihádu mečem, aby později získal srdce a myšlenky jeho následovníků. Obnovu chalífátu zdůvodňoval tím, že je potřeba dosáhnout těch nejčistějších náboženských kořenů a pokračovat svatou válkou proti Západu.\n\nRoku 1948 se Hasan al-Banná setkal s britským velvyslancem a diskutovali o budoucnosti Egypta. Hasan vyřkl, že čas Britů v Egyptě se chýlí ke konci. Al-Banná byl vyhoštěn do Horního Egypta a následně byla organizace zakázána a rozpuštěna vládou. Krátce nato byl zabit předseda vlády a vina byla okamžitě připsána Bratrstvu. Majetek organizace byl zajištěn a mnoho členů posláno do vězení. Dne 12. února 1949 byl na trhu v Káhiře zabit sám Hasan al-Banná nájemným vrahem nebo vládním agentem. Z vraždy nebyl nikdo obviněn. V den, kdy zemřel Hasan al-Banná se mu narodila dcera, kterou matka pojmenovala Estešhád (arabsky mučednice).\n\nMuslimské bratrstvo přežilo všechny pokusy potlačení, ba naopak nabralo ještě většího vlivu nejen v Egyptě, ale ve všech arabských zemích. Islámská obnova dnes v arabském světě vděčí za svůj původ Muslimskému bratrstvu.\n\n"}
{"id": "552504", "url": "https://cs.wikipedia.org/wiki?curid=552504", "title": "Albánie na Eurovision Song Contest", "text": "Albánie na Eurovision Song Contest\n\nAlbánský veřejnoprávní vysílatel projevil zájem o účast na Eurovizi již v roce 2003, kvůli pokynu EBU však debutovala až v roce 2004. Národním kolem albánské televize je každorodní hudební soutěž Festivali i Kënges.<br>Nejlepším výsledkem země je páté místo na Eurovizi 2012, které vybojovala zpěvačka Rona Nishliu s písní \"\"Suus\"\".\n"}
{"id": "552505", "url": "https://cs.wikipedia.org/wiki?curid=552505", "title": "Jaroslav Schaller", "text": "Jaroslav Schaller\n\nJosef František Jaroslav Schaller (6. března 1738 na Konopišti – 6. ledna 1809 v Praze) byl piaristický kněz, vychovatel, středoškolský učitel a historik zabývající se topografií.\n\nStudoval na piaristickém gymnázium v Benešově a po absolutoriu se stal členem piaristického řádu, kde postupně vyučoval na několika středních řádových školách, zejména na gymnáziu v Panské ulici v Praze 1. \nMezi lety 1766–1771, a poté od roku 1775 vychovával a vyučoval čtyři děti Františka Antonína Nostice-Rienecka. Vedle toho se věnoval své vědecké činnosti, ve které byl podporován intelektuály své doby, jako byl František Martin Pelcl, Josef Dobrovský, nebo další piarista Gelasius Dobner.\n\nVe svých dílech Schaller zužitkoval záliby v geografii, historii a vlastivědě. První kompendium knih \"Topographie des Königreiches Böhmen\", které je jeho nejdůležitější edicí, je věnováno historické topografii Čech. Skládá se z 16 dílů, již ve své době se setkalo s pozitivním ohlasem. Do současnosti je využívány jeho topografická přesnost. \n\nDruhé stěžejní dílo je věnováno historickému místopisu města Prahy, a proto je rozděleno na čtyři oddíly: Staré Město, Nové Město, Malá Strana a Hradčany. Jde o první přesný místopis, zaznamenávající pamětihodné pražské domy podle starých popisných čísel (k přečíslování došlo počátkem 19. století) a hodnotící jejich významné majitele včetně jejich knihoven, uměleckých či přírodovědných sbírek. Knihu doprovází několik ilustrací (mědirytin Jana Berky). Z této knihy čerpali pozdější pragensisté, hojně například Antonín Novotný v knížkách z edice Žikešových špalíčků (\"Praha v květu baroka\", \"Prahou F. L. Věka\", ad.) \nKromě toho Schaller napsal také historická díla o dějinách svého řádu a jeho významných osobnostech, a o svém učitelském působení v Čechách a na Moravě.\n\n"}
{"id": "552539", "url": "https://cs.wikipedia.org/wiki?curid=552539", "title": "Toner", "text": "Toner\n\nToner je černý nebo jinak barevný prášek nejobvyklejší jsou barvy CMYK: Cyan – azurová, Magenta – purpurová, Yellow – žlutá a Key – černá. Původně se používal pro výrobu nejvíce uhlík s pigmentovou příměsí, nyní se obvykle používají různé polymery. Toner plní funkci barviva v laserových tiskárnách a kopírkách při tisku na papír, nebo jiná podporovaná média. Součástí toneru může být i selenový válec. Pokud válec není součástí toneru, je nutné ho měnit zvlášť pokaždé, když výtisky začnou být rozmazané nebo jinak nekvalitní \".\"Základním principem tisku pomocí toneru je možnost jej elektrostaticky nanášet na nosné médium a poté jej zapéci v takzvané zapékací jednotce pomocí tlaku a teploty (120° – 180 °C). Ve starších strojích byl toner nasypán uživatelem z láhve do nádrže ve stroji. Moderní stroje používají uzavřené kazety s práškem.\n\nTonery je možné skladovat při dodržení určitých podmínek i několik let. \n\n\nKaždý rok se vyhodí zhruba 500 milionů cartridgí na skládky s nebezpečným odpadem bez možnosti recyklace. Při výrobě tonerové kazety se spotřebuje přibližně 3 litry ropy během výrobního procesu.\n\nTonery spadají do kategorie nebezpečného odpadu, není tedy možná jejich běžná likvidace (spalováním nebo uložením na skládky). Obvyklé u kvalitních dodavatelů je, že prázdné náplně ekologicky zlikvidují, nebo je odeberou případně vykoupí k renovaci. Renovaci bohužel není možné provést u všech typů náplní a nezbývá než cartridge zlikvidovat. V některých případech, zvláště jedná -li se o nekvalitního renovátora, může použitím takto renovovaného toneru dojít k nevratnému poškození jiných částí tiskového stroje. Toto poškození se obvykle projevuje nekvalitním tiskem a je nutná výměna poškozených částí a vadné tonerové náplně. V České republice existují společnosti, které prázdné náplně převezmou nebo dokonce vykoupí. Pokud nedojde k poškození samotného těla originálního toneru, je možné je renovovat prakticky neomezeně.\n\n"}
{"id": "552561", "url": "https://cs.wikipedia.org/wiki?curid=552561", "title": "Ikona (GUI)", "text": "Ikona (GUI)\n\nPočítačová ikona je v informatice označení pro malý grafický symbol (obrázek), který reprezentuje určitou funkci, aplikaci nebo typ souboru. Obvykle má čtvercovou nebo kulatou podobu. V systémech Microsoft Windows se jedná o bitmapu, v jiných systémech může být ikona i vektorový obrázek, který je možné snadno škálovat (zmenšovat nebo zvětšovat). Aktivaci ikony (kliknutím myší nebo dotykem) je spuštěn určitý program nebo funkce.\n\nV operačním systému Microsoft Windows je ikona zobrazována:\n\n\nIkona používá v systému Microsoft Windows formát ICO při 256 barvách. Při zapnutí modu Miniatury v Průzkumníkovi se u souborů obrázků zobrazuje místo ikony náhled.\n"}
{"id": "552570", "url": "https://cs.wikipedia.org/wiki?curid=552570", "title": "Shackletonův šelfový ledovec", "text": "Shackletonův šelfový ledovec\n\nShackletonův šelfový ledovec je šelfový ledovec při severním pobřeží východní Antarktidy. Jeho rozloha činí 33 820 kilometrů čtverečních. Poprvé jej prozkoumal Douglas Mawson v letech 1911 až 1914. Oblast pojmenoval podle polárního badatele Ernesta Shackeltona.\n"}
{"id": "552572", "url": "https://cs.wikipedia.org/wiki?curid=552572", "title": "Západokarpatská operace", "text": "Západokarpatská operace\n\nZápadokarpatská operace (12. leden – 18. únor 1945) byl strategický útok sovětských, československých a rumunských vojsk na východní frontě během druhé světové války.\n\nPočátkem roku 1945 probíhaly v Maďarsku úporné boje, pří kterých Rudá armáda obsadila většinu Panonské nížiny. V hornatém území Slovenska a jižního Polska v prostoru Karpat na začátku roku 1945 probíhaly pouze boje místního významu. Vojska po předchozích útočných operacích doplňovala síly a prostředky a připravovala se na rozhodující úder na nacistické Německo. 1. československý armádní sbor se připravoval k útoku z postavení na řece Ondavě.\n\nZápadokarpatská operace byla zahájena stejně jako související Viselsko-oderská operace 12. ledna 1945. Jestliže při hlavním útoku na berlínském směru útočící vojska prolomila německou obranu a rychle postupovala územím Polska na západ, v případě západokarpatské operace byla útočící vojska nucena překonávat obranu protivníka v obtížném hornatém terénu a tempo postupu bylo mnohem pomalejší.\n\nÚtok prováděly útvary 4. ukrajinského frontu, na území jihovýchodního Slovenska útočilo pravé křídlo 2. ukrajinského frontu, doplněné o dvě rumunské armády. Útoku se účastnil i 1. československý armádní sbor, jehož pěší brigády bojovaly na Slovensku, dělostřelectvo a tanková brigáda útočily severněji v Polsku. Zde se čs. dělostřelci vyznamenali v bitvě u Jasla, po ní byli staženi zpět na Slovensko k hlavním silám sboru.\n\nHlavní směr útoku na severní straně hor vedl na města Bílsko-Bělá a Krakov, vedlejší směr útoku na slovenská území Spiše a Liptova. Na polské straně se útočící vojska probojovala prakticky k severní hranici Slovenska a vytvořila si nástupiště k další ofenzívě na Oravu a Ostravsko. Vojska 4. a 2. ukrajinského fronu osvobodila po těžkých bojích přibližně východní polovinu slovenského území. Nejtěžší boje postoupila čs. vojska v lednu na Branisku, které trvaly tři dny. Byla osvobozena oblast Slovenského rudohoří, počátkem února narazily útočící jednotky na úporně se bránící německá a maďarská vojska v oblasti Vysokých a Nízkých Tater. Klíčovým bodem dalšího postupu se stal Liptovský Mikuláš ležící v údolí mezi Tatrami. Zde se fronta v polovině února prakticky zastavila.\n\nPo skončení operace a odpočinku útočících vojsk byl obnoven útok na Liptovský Mikuláš. Sovětským a československým vojákům se nakrátko podařilo město obsadit , ale byli protiútokem vytlačení a o město a okolí se rozpoutaly měsíc trvající tvrdé boje se střídavým úspěchem.\n\n\n\n"}
{"id": "552575", "url": "https://cs.wikipedia.org/wiki?curid=552575", "title": "Motorové vozy 840 a 841", "text": "Motorové vozy 840 a 841\n\nŽelezniční motorové vozy řad 841 a 840 jsou dvě verze typu Stadler Regio-Shuttle RS1 určené pro České dráhy. 841 je základní verze, 840 je verze upravená pro provoz na sklonově náročných tratích. České dráhy své vozy tohoto typu na konci ledna 2013 pojmenovaly marketingovým názvem RegioSpider.\n\nV rámci přípravy vstupu na český trh založil výrobce v České republice dceřinou společnost Stadler Praha, která v roce 2010 zaměstnávala podle svých slov 35 vysoce kvalifikovaných inženýrů.\n\nV květnu 2010 se uskutečnily předváděcí jízdy v Jihlavě, Liberci a Praze v souvislosti se zakázkou pro České dráhy.\n\nV roce 2010 vyhrál Stadler s tímto vozem soutěže vyhlášené Českými drahami na dodávku celkem 33 vozů v celkové hodnotě 1776 milionů Kč, pro provoz ve dvou krajích ve dvou různých verzích, lišících se v určitých technických parametrech – 16 vozů řady 840 pro Liberecký kraj a 17 vozů řady 841 pro Kraj Vysočina. Na financování by se měla 500 mil. Kč podílet Evropská unie. Dodávka má být realizována v závěru roku 2011 a v roce 2012. Většina vozů má být dodána do konce roku 2011.\n\nVozy mají být klimatizované. Obě varianty mají kapacitu přibližně 70 míst k sezení. Ve vozech je prostor pro velká zavazadla (kočárky, jízdní kola, lyže, sáňky).\n\nŘídicí systém umožňuje řízení až čtyř vozů najednou.\n\nVerze pro Kraj Vysočina je označena jako řada 841. Objednáno je 17 vozů. Objem zakázky je 898 milionů Kč, z čehož evropská dotace pokrývá 200 milionů Kč. Příspěvek z evropské dotace ROP Jihovýchod činil 31,91 % z celkové ceny, České dráhy tak investovaly 678,8 milionů korun.\n\nMaximální rychlost je 120 km/h. Vozy mají být nasazovány hlavně na úseky elektrifikovaných tratí v okolí Havlíčkova Brodu. Počítá se s nimi například pro tratě z Havlíčkova Brodu do Křižanova, přes Jihlavu do Počátek-Žirovnice, do Světlé nad Sázavou a pro trať z Jihlavy do Třebíče.\n\nPrvní vůz 841.001 dorazil do České republiky z výroby večer v pátek 21. října 2011, na Vysočinu do Havlíčkova Brodu měl být převezen pravděpodobně v pondělí 24. října, kde mají být v místním depu vozy řady 841 dislokovány. Dne 28. října 2011 v 10 hodin dopoledne proběhl slavnostní ceremoniál předání prvního vozu výrobcem na nádraží v Jihlavě. Po projevech představitelů výrobce, kraje a Českých drah a ukázce židovských tanců vůz vykonal dvě bezplatné prezentační jízdy do stanice Jihlava město a zpět a následně jízdy do Třebíče a Horní Cerekve za symbolických 10 korun. V průběhu listopadu 2011 měl vůz absolvovat různé zkoušky a zaškolení strojvedoucích. Zbylých 16 objednaných vozů mělo být dodáno v během první poloviny roku 2012. Nicméně předposlední kus byl dodán v únoru 2013 s tím, že poslední přibude ještě ten měsíc a že na Liberecký kraj jich připadne devatenáct.\n\nVerze pro Liberecký kraj má řadové označení 840. Objednáno je 16 vozů. Maximální rychlost je 120 km/h, i když podle původních předpokladů měla být pouze 100 km/h, vůz je uzpůsoben pro provoz na sklonově náročných tratích. Vozidla vyhovují pro provoz na trati s ozubnicí, aby mohla obsluhovat i trať Tanvald – Harrachov, nejsou však vybavena pro ozubnicový provoz. Finanční objem zakázky je 878 miliónů korun, z toho evropská dotace má pokrýt asi 300 miliónů korun. Vlaky jezdí v systému Jizerskohorské železnice.\n\nPrvní nedokončený motorový vůz budoucího čísla 840.001 byl odborné veřejnosti představen na železničním veletrhu Czech Raildays 15. června 2011 v Ostravě.\n\nPrvní vůz 840.001 dorazil do České republiky z výroby v pondělí 17. října 2011, poté se s ním seznamoval dílenský a provozní personál. Technicko-bezpečnostní zkoušky proběhly bez jakéhokoliv problému. V pátek 4. listopadu 2011 tento první vůz slavnostně předvedly České dráhy na nádraží v Liberci. Zbytek dodávky měl dorazit do konce roku 2011, nicméně se tak nestalo a poslední vozy dorazily až v únoru 2012, za což hodlá Liberecký kraj vymáhat po ČD smluvní pokutu.\n\nVozy jezdí spojené jako křídlový vlak, z centra Liberce mohou jet jako dvouvozové soupravy do Raspenavy, kde se rozpojí a jeden z vozů bude pokračovat do Bílého Potoka, zatímco druhý do Frýdlantu. Vozy jezdí především z Liberce do Frýdlantu a z Liberce přes Tanvald do Harrachova, ale jsou nasazovány i na další regionální tratě.\nV listopadu 2012 média zveřejnila, že na trati Jihlava – Horní Cerekev – Jihlávka nové motorové vozy nekomunikují se zabezpečovacím zařízením 14 železničních přejezdů, a proto na nich mají nařízenou opatrnou jízdu, kvůli čemuž nabírají zpoždění a houkáním obtěžují obyvatelstvo. Problém se týká kolejových obvodů z let 1970 až 1975, SŽDC kvůli tomu chystá provést asi do dvou let výměnu přejezdových zabezpečovacích zařízení asi za 120 milionů korun, což údajně měla stejně v plánu, a do té doby bude instalováno provizorní zařízení.\n\n"}
{"id": "552579", "url": "https://cs.wikipedia.org/wiki?curid=552579", "title": "Kvenština", "text": "Kvenština\n\nKvenština (kv. \"kvääni\" , \"kainun kieli\") neboli kvenská finština je ugrofinský jazyk, jímž mluví Kvenové v severním Norsku, konkrétně ve Finnmarce a Troms. Vzhledem k politickým a historickým důvodům obdržela v roce 2005 status menšinového jazyka v rámci Evropské charty jazyků, což umožnilo studium kvenštiny na univerzitě v Tromsø od roku 2006. Přesto je však vnímán jako vzájemně srozumitelný dialekt finštiny a je seskupena do peräpohjolských nářečí společně s meänkieli (tornedalská finština), jíž se mluví v Tornském údolí ve Švédsku. Má k ní blíže než ke standardní finštině.\n\nKvenština obsahuje mnoho slov přejatých z norštiny, např. \"tyskäläinen\" (od norského \"tysk\") na rozdíl od finského \"saksalainen\" - Němec. Používá také některá stará finská slova, která se ve Finsku už nepoužívají.\n\nNorové v Norsku nazývali mluvenou finštinu jménem \"kvænsk språk\". Kvenský badatel Terje Aronsen v roce 1984 shledal, že mluvený jazyk Kvenů se od standardní finštiny liší. To je důvod, proč tento jazyk pojmenoval \"kvääni kieli\" neboli \"kveeni\" (kvenština).\n\n"}
{"id": "552583", "url": "https://cs.wikipedia.org/wiki?curid=552583", "title": "Padlí hrdinové", "text": "Padlí hrdinové\n\nPadlí hrdinové je kniha z prostředí Star Treku, jejímž autorem je Dafydd AB Hugh (pseudonym Davida Friedmana) z USA. Kniha je samostatným románem, navazujícím na TV seriál \"\". V originálu se kniha jmenovala \"Fallen Heroes\" s hlavním nadpisem celé série \"\" a v USA byla poprvé vydána roku 1994.\n\nÚvod k celé knižní i TV sérii: Poblíž planety Bajor postavila civilizace Cardassianů velkou vesmírnou stanici, kterou převzala Hvězdná federace vedená Zemí a přejmenovala ji na Deep Space Nine. Do funkce jejího velitele je jmenován Benjamin Sisko ze Země. Na stanici je pestrá směsice národností, setkáváme se např. s Bajorany, měňavcem, zde konstáblem Odem, jsou zde i ziskuchtiví Ferengové – zde jedna z hlavních postav příběhu Quark, majitel velkého baru na Promenádě ve stanici.\n\nV popisovaném příběhu Quark získá pod rukou od překupníka bednu zajímavých předmětů, které hodlá výhodně zpeněžit. Jenže jeden z nich je podivný přístroj z Gamma kvadrantu. Odo se chce přesvědčit, zda je pro stanici bezpečný a spolu s Quarkem jej aktivují. Tím se nevědomky přesunou o tři dny kupředu a ocitají se na zničené stanici plné mrtvých lidí.\n\nAktivace předmětu totiž přivolá přes červí díru z Gamma kvadrantu cizí kosmickou loď. Zde bytosti – \"Bekkirové\" nemilosrdně ve snaze předmět získat začnou posádku vybíjet a stanici ničit. Rozpoutá se válečná vřava, boje obránců s vetřelci na všech částech lodě. Napínavě líčený příběh přeskakuje z tohoto souboje na tři dny vzdálenou budoucnost, v níž Quark s Odem nachází po delší době jen dvě děti a nakonec najdou i klíč aktivující znovu cizí přístroj, přičemž Odo téměř zahyne. Dozvídáme se v souběžné linii, jak zahynuli Sisko, Kira a další členové posádky, přičemž každý z nich před svou smrtí našel část řešení, jak bytosti vetřelců zničit. Přesto všichni zahynou, ovšem Sisko dokáže zároveň zničit i zbytek všech vetřelců.\n\nZ budoucnosti se pak vrátí zdeptaný Quark do minulosti, kde mu nikdo vč. Siska nevěří. Přesto Quark dokáže právě se objeveným vetřelcům hledaný předmět vrátit a ti se bez napadení stanice vrátí červí dírou zpět. Takže budoucnost se nestala, nikdo nezahynul.\nOdo pak donutí Quarka, aby o prožitých událostech pomlčel. \nDo češtiny knihu přeložil Jan Pavlík v roce 2009 a vydalo ji nakladatelství Laser-books s.r.o. z Plzně téhož roku jako svazek 381 (ve své edici Star Trek č.29). Brožovaná publikace měla cenu 185 Kč, 304 stran, barevnou obálku s portrétem Kiry z Bajoru před stanicí, titulem a jménem autora. . \n\n"}
{"id": "552585", "url": "https://cs.wikipedia.org/wiki?curid=552585", "title": "Giulio Ciotti", "text": "Giulio Ciotti\n\nGiulio Ciotti (* 5. října 1976, Rimini, Itálie) je italský atlet, výškař.\n\nJeho největším úspěchem je stříbrná medaile, kterou získal v roce 2001 na středomořských hrách v tuniském Radès. V roce 2006 skončil sedmý na halovém MS v Moskvě a obsadil desáté místo na mistrovství Evropy v Göteborgu. Na mistrovství světa v Berlíně 2009 se umístil ve finále na jedenáctém místě.\n\nJeho dvojče, bratr Nicola se rovněž věnuje skoku do výšky.\n\n"}
{"id": "552586", "url": "https://cs.wikipedia.org/wiki?curid=552586", "title": "Nicola Ciotti", "text": "Nicola Ciotti\n\nNicola Ciotti (* 5. října 1976, Rimini) je italský atlet, výškař.\n\nV roce 2004 reprezentoval na letních olympijských hrách v Athénách, kde však neprošel sítem kvalifikace. O rok později skončil na mistrovství světa v Helsinkách společně s Jaroslavem Bábou ve finále na děleném pátém místě. Na mistrovství Evropy v Göteborgu 2006 obsadil šesté místo.\n\nJeho dvojče, bratr Giulio se rovněž věnuje skoku do výšky.\n\n"}
{"id": "552592", "url": "https://cs.wikipedia.org/wiki?curid=552592", "title": "T.I.", "text": "T.I.\n\nClifford Joseph Harris Jr. (*25. září 1980, Atlanta, Georgie), spíše známý jako T.I. je americký rapper, hudební producent a herec. Je třínásobným držitelem ocenění Grammy. Také je zakladatelem hudebního labelu Grand Hustle Records. \n\nClifford Joseph Harris se narodil v roce 1980 ve městě Atlanta. Jeho rodiči jsou Clifford \"Buddy\" Harris a Violeta Morgan. V dětství žil u svých prarodičů, jelikož jeho otec bydlel v New Yorku. S rapováním započal v roce 1989, v devíti letech. Ze střední školy odešel a věnoval se prodávání drog , ve čtrnácti byl poprvé uvězněn, tehdy získal přezdívku Tip. V roce 2001 si ho všimli u Arista Records, kde s ním podepsali smlouvu TIP si pozměnil pseudonym na T.I. z respektu k jinému členu labelu, který se jmenoval Q-Tip.\n\nJeště během roku 2001 T.I. zveřejnil svůj debut \"I'm Serious\". Album však u posluchačů i kritiků propadlo a to i přesto, že na albu hostovala spousta známých jmen, jako jsou: Pharrell Williams, Lil Jon nebo Pastor Troy. Naproti tomu ho Pharrell označil za \"Jay-Zýho jihu\", ale i přesto byl T.I. za svůj neúspěch vyhozen z Arista Records. T.I. reaguje založením vlastního labelu Grand Hustle Records, na kterém vydá několik mixtapů ve spoluprási s DJ Drama. Mixtapy mu opět obnoví potenciál a T.I. je upsán i se svým labelem pod Atlantic Records. \n\nJeho druhé album \"Trap Muzik\" (2003) zaznamenalo mnohem větší úspěch než debut. Prodalo se ho přes milion kusů a stalo se platinovým. V roce 2004 T.I. porušil podmínku trvající od roku 1998, kterou dostal za držení drog . Byl odsouzen na tři roky ve vězení, ale po jednom měsíci byl propuštěn do \"domácího vězení\", aby tak mohl pokračovat ve své práci. Ke konci roku 2004 vyšlo jeho třetí album \"Urban Legend\". Album obsahuje singl \"U Don't Know Me\", který byl nominován cenu Grammy. Stejné nominace se dočkal i za spolupráci s Destiny's Child a Lil Waynem na písni \"Soldier\". Ve stejném roce získá i dalších šest ocenění v \"Billboard Awards\" a \"BET Awards\". Album \"Urban Legend\" se stalo také platinovým.\n\nAlbum \"King\" (2006) bylo jeho prvním albem, které debutovalo jako #1 na žebříčku Billboard 200. Za singl \"What You Know\" konečně získal cenu Grammy. Prodeje zvýšil i první film, ve kterém T.I. hrál, nazvaný ATL (2006). Ve stejném roce spolupracoval i na písni od DJ Khaleda \"We Takin' Over\". O rok později vydal nové album \"T.I. vs. T.I.P.\", které zaznamenalo podobný úspěch, jako album předchozí. Na tomto albu spolupracují s T.I. hvězdy jako jsou: Nelly, Eminem, Jay-Z nebo Busta Rhymes. \"T.I. vs. T.I.P.\" se stejně jako \"King\" stalo platinovým. \n\nV roce 2007 byl zadržen za pokus o koupi nelegální polo-automatické zbraně od nastrčeného agenta FBI. Při prohlídce jeho vozidla policie nalezla další tři neregistrované samopaly a dva tlumiče. Soudce mu zabavil jmění v hodnotě tří milionů amerických dolarů v akciích, 2 milionů v hotovosti a jednoho milionu v majetku. T.I. byl až do vynesení rozsudku, po zaplacení kauce, v domácím vězení, které mohl opustit jen z lékařský důvodů a na soudní přelíčení. V domě se mohla pohybovat jen T.I. rodina. Rozsudek měl být vynesen v únoru 2008. Byl odsouzen k roku \"domácího vězení\" a k 1 500 hodin obecně prospěšných prací. Vynesení délky pobytu ve vězení bylo odloženo na březen 2009.\n\nBěhem svého \"domácího vězení\", při kterém byl T.I. neustále monitorován, nahrál své další album \"Paper Trail\", vedoucím singlem z alba, je jeho doposud nejúspěšnější singl \"Whatever You Like\". Na albu spolupracovali: Rihanna, Kanye West, Lil Wayne, Jay-Z nebo například Justin Timberlake. Píseň \"Swagga Like Us\" získala cenu Grammy, celé album je zatím nejprodávanějším T.I. počinem, je 2× platinové. O něco později vyšel i re-release k albu, ale jen v digitální podobě s několika novými písněmi.\n\nV květnu 2009 nastoupil svůj trest - rok a jeden den ve vězení v Arkansasu a zaplacení pokuty 100 000 amerických dolarů. Původně T.I. hrozilo deset let a pokuta 250 000. Avšak již po deseti měsících byl propuštěn do \"Domu na půl cesty\", kde strávil zbylé dva měsíce. Po propuštění je T.I. nucen podstupovat neohlášené testy DNA a domovní prohlídky. Byl propuštěn na tříletou podmínku.\n\nRoku 2010 se chystal vydat album \"King Uncaged\", ke kterému vydal promo singl \"I'm Back\". V květnu vydal také promo singl ke svému novému filmu \"Takers (Gangsteři)\", singl s názvem \"Yeah Ya Know (Takers)\" měl být jak na soundtracku k filmu, tak i na albu. V červnu vydal první oficiální singl k albu, ten se jmenuje \"Got Your Back\" a hostuje na něm zpěvačka Keri Hilson. Nyní je ovšem vydání alba odloženo, jelikož v září 2010 porušil svou tříletou podmínku tím, že u něho byla nalezena Extáze a po testech krve mu byl zjištěn Kodein v krvi. 15. října 2010 byl soudem odsouzen k jedenácti měsícům ve vězení za porušení podmínky, a to i přesto, že jeho šestičlenný právnický tým navrhoval léčení na protidrogové klinice. V prosinci 2010 vydal nové album přejmenované na \"No Mercy\", ke kterému výše zmíněné písně byly vydány jen jako bonusový materiál. Album získalo ocenění zlatá deska.\n\nZačátkem podzimu roku 2011 byl propuštěn z vězení. V listopadu 2011 oznámil nahrávání svého osmého alba s plánovaným názvem \"Trouble Man\", které mělo být vydáno 4. září 2012. Nakonec bylo vydáno 18. prosince 2012 pod názvem \"\". K propagaci alba byly vydány singly \"Love This Life\" a \"Go Get It\", které se umístily v druhé polovině US žebříčku Billboard Hot 100. Prvním oficiálním singlem byla píseň \"Ball\" (ft. Lil Wayne), která debutovala na 50. příčce. V první týden prodeje alba se v USA prodalo 179 000 kusů, čím debutovalo na 2. příčce žebříčku Billboard 200. Vydáním alba splnil podmínky smlouvy u Atlantic Records, a tím s nimi ukončil spolupráci. Celkem se v USA prodalo 502 000 kusů alba a album získalo certifikaci zlatá deska.\n\nV roce 2013 vydal kompilační mixtape svého labelu Grand Hustle Records s názvem \"Grand Hustle Presents: Hustle Gang\", singl \"Memories Back Then\" se umístil na 88. příčce v USA. Rok 2013 byl také původně plánován pro vydání jeho devátého studiového alba \"Trouble Man II: He Who Wears the Crown\". První singl z alba byl vydán v červnu 2013 a nesl název \"Wit Me\" (ft. Lil Wayne) a umístil se na 80. příčce žebříčku Billboard Hot 100. Z přípravy tohoto alba ale nakonec sešlo. V roce 2013 také hostoval na velmi úspěšném singlu \"Blurred Lines\" od Robina Thicka. \n\nV listopadu 2013 podepsal smlouvu u Columbia Records. Zde začal přehrávat své deváté studiové album, které nově nese název \"Paperwork\". Výkonným producentem alba je Pharrell Williams. Prvním singlem byla zvolena píseň \"About the Money\" (ft. Young Thug); umístil se na 42. příčce v žebříčku Billboard Hot 100. Druhý singl \"No Mediocre\" (ft. Iggy Azalea) se umístil na 33. příčce. Album bylo vydáno 21. října 2014. V první týden prodeje v USA se ho prodalo 80 000 kusů a umístilo se tím na 2. příčce žebříčku Billboard 200.\n\nV roce 2015 podepsal distribuční a partnerskou smlouvu se společností Roc Nation, kterou vede rapper Jay-Z. V září vydal na streamovací službě Tidal EP s názvem \"Us or Else\". EP bylo vydáno na podporu hnutí Black Lives Matter. EP, které bylo vydáno pouze digitálně, se umístilo na 175. příčce žebříčku Billboard 200. V prosinci 2016 bylo EP následováno vydáním prodloužené verze \"\". Singly \"We Will Not\", \"Warzone\", \"Black Man\" a \"Switchin' Lanes\" byly vydávány nejdříve exkluzivně přes Tidal, ovšem v hitparádách nezabodovaly.\n\nV říjnu 2018 vydal své desáté studiové album s názvem \"Dime Trap\". Album debutovalo na 13. příčce žebříčku Billboard 200 se 32 000 prodanými kusy (po započítání streamů). Z alba bylo vydáno několik singlů, žádný ovšem v hitparádách neuspěl. \n\n\n\n\nSingly, které se umístily do 50. příčky amerického žebříčku Billboard Hot 100:\n\n"}
{"id": "552597", "url": "https://cs.wikipedia.org/wiki?curid=552597", "title": "Ižorština", "text": "Ižorština\n\nIžorština (někdy také ingrijština či inkerština; ižorsky , , nebo jen ) je ugrofinský jazyk, jímž mluví Ižorové v Ingrii. Název ingrijština není zcela vhodný, protože jako jméno jazyka koinciduje s ingrijskou finštinou, jazykem finské protestantské populace v Ingrii. Ižorština má dnes již jen velmi málo mluvčích a postupně vymírá (120 v Rusku k roku 2010, počet mluvčích v ostatních zemích je již staršího data – 19 v Estonsku) a dva na Ukrajině. Je blízce příbuzná karelštině, byla však hodně ovlivněna finštinou, ruštinou a také votštinou.\n\nDo 30. let minulého století neexistovaly žádné písemné památky. V letech 1932–1937 byl zaveden pravopis ižorského jazyka založený na upravené latince. Vyučoval se ve školách na Sojkinském poloostrově a v okolí ústí řeky Lugy. Bylo vydáno několik učebnic, včetně gramatiky jazyka v roce 1936. V roce 1938 přišel zákaz používání jazyka a organizace selsovětů (místních samospráv), kde se údajně ižorština používala jako spisovný jazyk, byla rozprášena. V roce 2003 ruský lingvista V. Čerňavský zreformoval pravopis a vydal učebnici pro samouky, ale používání jazyka je blízko zániku.\n\nIžorštinu můžeme rozdělit na čtyři dialekty:\n\nV letech 1932–1937 se používala abeceda založená na upravené latince. Pořadí písmen přibližně odpovídá ruské azbuce.\n\nSoučasná abeceda (2005) je také založena na latince, rozšířené o písmena \"š\", \"ž\", o spřežky \"ts\", \"tš\" a o přehlásky \"ä\", \"ö\" a \"ü\". Pořadí písmen je podobné finské abecedě.\n\nSložení samohlásek se v ižorštině neliší od finštiny. Obsahuje samohlásky přední \"ä\", \"ö\", \"ü\", střední \"e\", \"i\" a zadní samohlásky \"a\", \"o\", \"u\". Stejně jako ve finštině slova podléhají vokálové harmonii. Ta se uplatňuje tak, že typ samohlásek v koncovkách a znacích se řídí typem samohlásky v kořeni slova, proto přípony existují ve dvou variantách – s předními a zadními samohláskami. Hlásky \"e\" a \"i\" jsou z tohoto pohledu neutrální, ačkoliv formálně jsou typově předními samohláskami. U slov složených se varianta koncovky řídí poslední částí slova.\n\nIžorština obsahuje také množství dvojhlásek. Lze je rozdělit do čtyř skupin podle samohlásky na druhé pozici dvojhlásky:\n\nIžorské souhlásky podobně jako v jiných baltofinských jazycích mají dvě významotvorné délky, krátkou a dlouhou (gemináty). Týká se to hlásek \"p\", \"t\", \"k\", respektive \"pp\", \"tt\", \"kk\". Další zvláštností ižorských souhlasek \"p\", \"t\", \"k\" a \"s\", obdobně třeba jako v estonštině či finštině, je jejich různá výslovnost v závislosti na fonetickém okolí. Na začátku slova a vedle neznělých souhlásek uprostřed slova jsou realizovány jako neznělé silné okluzivy [p], [t], [k] a [s], v ostatních případech odpovídají poloznělým slabým okluzivám [B], [D], [G] a [Z].\n\nObecně u jmen, ižorština sdílí s baltofinskými jazyky absenci rodu, existenci tří gramatických pádů (nominativ, genitiv, partitiv) a 9 převážně adverbiálních pádů (illativ, inessiv, elativ, allativ, adessiv, ablativ, translativ, essiv a abessiv) a čísla jednotného a množného. Skloňování podstatných jmen a zájmen je v ižorštině značně nepravidelné, kořeny jmen často při morfologické derivaci podléhají hláskovým změnám (existence až 21 jmenných skloňovacích tříd) – např. 1. třída (sg. nom. \"maa\", gen. \"maan\", part. \"maata\"), 11. třída (sg. nom. \"uuz\", gen. \"uuvven\", part. \"uutta\"), 21. třída (sg. nom. \"illiine\", gen. \"ilinehen\", part. \"ilineeht\"). Při tvorbě adverbiální pádů může docházet ke změně kmenové souhlásky (p, t, k), např. slova s vokalickými kmeny tvoří tyto pády pomocí slabého vokalického kmene a příslušných koncovek – nom. \"katto\", gen. \"kato-n\", el. \"kato-st\", trans. \"kato-ks\" atp., s výjimkou illativu a essivu, které se tvoří od silného vokalického kmene – nom. \"katto\", gen. \"katon\", part. \"katto-a\", ill. \"katto-o\", ess. \"kattoo-n\".\n\nAdjektiva v ižorštině se skloňují podle stejných vzorů jako podstatná jména.\nStupňování je v komparativu pomocí znaku -\"mp\", superlativ se tvoří analyticky pomocí zájmene \"kaik\" (vše) v partitivu a tvaru přídavného jména komparativu, např. \"kaikkea vanhemp\" – nejstarší.\n\nStejně jako u jiných jmen, ani u zájmen ižorština nerozeznává rod, např. u třetí osoby jednotného a množného čísla (žádný uralský jazyk nerozlišuje mluvnický rod), ale rozlišuje, zda se jedná o životný nebo neživotný objekt.\n\nZájmena se skloňují podobně jako ostatní jména:\n\nnom. \"miä\", gen. \"miun\", part. \"minnua\"\n\nnom. \"siä\", gen. \"siun\", part. \"sinnua\"\n\nnom. \"hää\", gen. \"hänen\", part. \"hännee\"\n\nnom. \"see\", gen. \"senen\", part. \"sitä\"\n\nnom. \"möö\", gen. \"meijjen\", part. \"meitä\"\n\nnom. \"töö\", gen. \"teijjen\", part. \"teitä\"\n\nnom. \"höö\", gen. \"heijjen\", part. \"heitä\"\n\nnom. \"neet\", gen. \"niijjen\", part. \"niittä\".\n\nIžorština používá desítkovou číselnou soustavu.\n\nPřehled základních číslovek:\n\nVyšší číslovky se tvoří velmi pravidelně pomocí znaků od číslovek základních (-náct \"-toist\", desítky \"-kümment\", stovky \"-satta\", tisíce \"-tuhatta\"): 11 – \"ükstoist\", 20 – \"kakskümment\", 300 – \"koltsattaa\", 4000 – \"neljätuhatta\". Číslovky se skloňují jako jména. Po číslovce následuje počítané v partitivu singuláru, mimo číslovku jedna, která je následována jménem v nominativu singuláru.\n\nI v řadových číslovkách panuje vysoká míra pravidelnosti. Všechny baltofinské jazyky tvoří atematicky pouze první dvě řadové číslovky, zbylé pak jednoduchou derivací: první – \"enzimäin\", druhý – \"toin\", třetí – \"kolma-az\", čtvrtý – \"neljä-äz\" atp.\n\nStejně jako u ostatních baltofinských jazyků, tak i v ižorštině existují krom časovaných forem i bohatá množství forem jmenných a infinitivních. Patří mezi ně příčestí minulá činná i trpná (příčestí I a II), a dva neurčitky (infinitiv I a II, skloňují se a pojí se pouze s určitými slovesy). Mezi časované formy patří aktivum (\"hää pessöö\" – myje), reflexiv (\"hää pessiiää\" – myje se), pasivum (\"hää pessää\" – je myt) a kondicionál (\"hää pessiz\" – myl by). Ty časovatelné formy mají všechny prézens, imperfektum a perfektum. Slovesné kořeny často při morfologické derivaci podléhají hláskovým změnám, ižorština má 15 slovesných časovacích tříd.\n\nmiä annan (pres.) – miä annoin (imperf.); miä kutsun – miä kutsuin, miä haarvoin – miä haarvoin, miä teen – miä tein, miä rakennan – miä rakenzin, miä läkkään – miä läkkäizin.\n\nNegativ se tvoří pomocí sklonného negativního slovesa (\"en\", \"et\", \"ei\", \"emmä\", \"että\", \"evät\") a eventuálně modifikovaného kořene slovesa: negativ prézentu \"miä en tee\" (negované sloveso je ve formě prostého kořene) – nedělám, negativ impefekta \"miä en teht\" (negované sloveso je v participiu minulém aktiva, v tzv. participiu I) – nedělal jsem, negativ kondicionálu \"miä en tekkiiz\" (negované sloveso je ve 3. os. sg. kondicionálu) – nedělal bych.\n\nK vyjádření dalších vztahů ve větě využívá ižorština jak záložek, tak i předložek. Obojí se u každé záložky/předložky pojí se jmény v různých pádech, např. záložka \"eelee\" se pojí s genitivem, předložka \"ümpär\" s partitivem.\n\n"}
{"id": "552598", "url": "https://cs.wikipedia.org/wiki?curid=552598", "title": "Ingrijština", "text": "Ingrijština\n\nNázev ingrijština (nebo také \"inkerština\", \"inkerijština\") může znamenat:\n"}
{"id": "552603", "url": "https://cs.wikipedia.org/wiki?curid=552603", "title": "Ráma", "text": "Ráma\n\nRáma byl král podle legend fyzicky přítomný na tomto světě, jehož existenci popisuje jeden z nejstarších indických eposů. Ráma je jednou z nejpopulárnějších osob višnuizmu a podle tradice je sedmým vtělením (z deseti nejznámějších) boha Višnua.\n\nRáma je zobrazován jako ideální muž a dokonalý člověk. Kvůli uctění otce se Ráma zřekl nároku na trůn Kosala a zvolil si exil trvající čtrnáct let. Jeho manželka Sítá, vtělení bohyně Lakšmí, a bratr Lakšmana, neschopni žít bez Rámy, se rozhodli připojit se k němu, a tak všichni tři strávili čtrnáct let v exilu. Sítu unese zlý démon Rávana. Po dlouhém a náročném hledání, které prověří jeho osobní síly a ctnosti, Ráma vybojuje kolosální bitvu proti armádám Rávany. Pomáhá mu při tom opičí přítel Hanumán obdařený mnoha nadpřirozenými schopnostmi. Ve válce mocných a magických bytostí Ráma svého soka zabije v boji a osvobodí svou manželku.\n\nPo ukončení svého vyhnanství se Ráma vrací do své země, je korunován králem a nakonec se stane císařem. Vládne jedenáct tisíc let, což je éra dokonalého štěstí, míru, prosperity a spravedlnosti známá jako Rama Rajya.\n\nSítá se sice úspěšně podrobí ordálu (zkoušce ohněm) na důkaz, že si i v zajetí zachovala čistotu, ale později ji Ráma pod tlakem veřejného mínění propustí a ona odejde do ášramu mudrce Válmíkiho, kde porodí dvojčata Lavu a Kušu. Ti se později setkají se svým otcem v hlavním městě Ajódhji.\n\nEpos Rámájana popisuje zvláště tento příběh Rámy a jeho ženy. Ráma a Sita zároveň představují jeden z nejstarších příběhů lásky dvou lidí. Rámova odvaha při boji ve strašlivé válce kvůli záchraně ženy je korunována Sitinou absolutní oddanosti manželově lásce.\n\nRáma se často zobrazuje s lukem. V indickém náboženství je mu věnováno hned několik festivalů.\n\nPodle některých indických náboženských nauk může postava prince Rámy zajistit člověku posmrtný vstup do nebe, a to několika způsoby. Buďto musí člověk alespoň jednou v životě přečíst epos Rámájana, nebo musí chvíli před svou smrtí vyslovit jméno \"Ráma\". Pokud toho není umírající fyzicky schopen, pak též stačí, pokud mu jméno \"Ráma\" někdo pošeptá do ucha. Tím, že před smrtí vyslovil jméno \"Ráma\", je znám například Mahátma Gándhí.\n"}
{"id": "552606", "url": "https://cs.wikipedia.org/wiki?curid=552606", "title": "Danubius Hotels Group", "text": "Danubius Hotels Group\n\nDanubius Hotels Group je jedna z největších sítí provozujících hotely ve střední Evropě specializující se na lázeňství. Danubius Hotels Group podle časopisu HOTELS Magazine's s 56 hotely nacházejícími se v Maďarsku, Velké Británii, České republice, Slovensku a Rumunsku zaujímá 103. místo na světě z 300 největších hotelových operátorů.\n\nDanubius Hotels Gorup byla založena v roce 1972 tehdejším Ministerstvem zahraničního obchodu Maďarska s cílem rozvinou lázeňství. Společnost vlastněná státem v té době vlastnila Grand Hotel Margitsziget a Hotel Helion v Keszthely, později došlo k výstavbě Hotelu Hilton v Budapešti.\nSpolečnost se v roce 1991 stala akciovou společností a v roce 1992 byly zavedeny akcie na Budapešťské burze cenných papírů. V roce 1996 Danubius Hotels Group úspěšně požádala o 85 % vlastnického práva na Hungar Hotels a 100 % vlastnického práva byla získána v roce 2004.\nDanubius Hotels Group se začalo šířit do zahraničí v listopadu 1999. Prvním krokem byl nákup Hotelu Villa Buterfly v Mariánských Lázních, o rok později pak následoval nákup 65 % vlastnického práva na Léčebné Lázně Mariánské Lázně a.s. včetně 31 nemovitostí, 4 lázeňských center a 40 pramenitých zdrojů. V roce 2001 Danubius Hotels Group získal 82 % v rumunské akciové společnosti v privatizačním řízení s 1 000 hotelovými pokoji a léčebné zařízení v Sovata (Rumunsko). V roce 2002 nákupem 67 % akcií získalo Danubius Hotels Group podíl ve společnosti Slovenské Liecebne Kúpele.\nOd jara 2004 se Danubius Hotels Group stal spolumajitelem světově proslulého Gundel restaurants připojením podniků Bagolyvár, Wine Public House, Vinařství v Mad a Eger.\n\nMomentálně Dabubius Hotels Group provozuje 56 hotelů v Maďarsku, Velké Británii, České republice, na Slovensku a v Rumunsku.\n\n\n\n\n\n\n\n\n\n\n\n\n\n\n\"Danubius Health Spa Resort\" hotely se nacházejí v Maďarsku, České republice, Slovensku a v Rumunsku. Většinou jde o 4 hvězdičkové lázeňské a wellness hotely. Služby zahrnují lázeňské a wellness procedury, kosmetiku a fitness. Materiály použité pro ošetření jsou přírodní (bláto, rašelina, přírodní pramenitá voda). V roce 2019 se Danubius Hotels Group proměnil ve společnost Ensana. Nová značka spojuje 26 lázeňských hotelů - oficiální web značky Ensana.\n\n\"Danubius Hotels\" jsou nejčastěji 4 hvězdičkové městské hotely, které lze nalézt například v Budapešti a v Londýně.\n\n\"Spa hotel\" jsou nejčastěji 3 hvězdičkové lázeňské hotely, které nabízejí lázeňské a wellness pobyty.\n\n\"Classic Collection\" jsou umístěny v historických budovách, které mají sofistikovaný design interiéru a eleganci připomínající atmosféru minulého století.\n\nOstatní 3, 4 a 5 hvězdičkové hotely v \"Danubius Hotels Group\" mají různé nabídky. Mezi nimi, v Budapešti lze nalézt \"Hilton\", \"Radisson SAS\" a \"Best Western\" hotely. Jsou provozovány franchisovým systémem.\n"}
{"id": "552609", "url": "https://cs.wikipedia.org/wiki?curid=552609", "title": "Labyrint (film, 2012)", "text": "Labyrint (film, 2012)\n\nLabyrint je český film z roku 2012, jehož scenáristou a režisérem byl Tomáš Houška. Jedná se o filmový žánr thriller a horor.\n\nVše začíná příjezdem studentky architektury Kiary do Prahy. Tato studentka se v Praze seznámí s jedním mimozemšťanem v angl. originále ( alien ) a poté dostává děj rychlý spád.\n\n"}
{"id": "552627", "url": "https://cs.wikipedia.org/wiki?curid=552627", "title": "Léčebné lázně Mariánské Lázně", "text": "Léčebné lázně Mariánské Lázně\n\nSpolečnost Léčebné lázně Mariánské Lázně a. s., působí v oblasti lázeňského cestovního ruchu a je zaměřena na poskytování lázeňské péče a hotelovou činnost. Společnost je členem skupiny Danubius Hotels Group– jednoho z největších hotelových řetězců v Evropě s lázeňskými hotely v Maďarsku, Rumunsku, České republice a na Slovensku.\n\nSpolečnost provozuje tří-, čtyř- a pětihvězdičkové hotely v Mariánských Lázních s celkovou kapacitou 894 pokojů a 1529 lůžek. V současné době je jednou z nejefektivnějších lázeňských společností. Z hlediska ubytovací kapacity je třetí největší lázeňskou organizací v České republice.\n\n\nMariánské Lázně mají bohatou historii a staletou tradici. Patří k lázním se širokým spektrem přírodních léčivých zdrojů. Základem léčby jsou minerální prameny, přírodní plyn CO2 a peloidy. Farmakologicky rozdílné složení pramenů umožňuje jejich využití v balneologii a k pitným kúrám pro celou řadu onemocnění. Minerální koupele, suché plynové koupele, plynové injekce a peloidy kombinované s kvalitní rehabilitací a fyzikální terapií vytvářejí spolu s ideálními klimatickými podmínkami Mariánských Lázní základ léčebné činnosti společnosti. V Mariánských Lázních se léčí onemocnění pohybového aparátu, onemocnění ledvin a močových cest, dýchacích cest, gynekologických a metabolických nemocí.\nVedle tradiční lázeňské léčby společnost nabízí nové relaxační a wellness programy zaměřené na relaxaci a zlepšení fyzické kondice s využitím nejmodernějších metod léčení.\nSpolečnost nabízí programy nejen pro zdraví člověka, ale také beauty programy pro krásu a štíhlou linii, při kterých se využívají jedinečné přírodní zdroje společně s moderními kosmetickými přípravky.\n"}
{"id": "552632", "url": "https://cs.wikipedia.org/wiki?curid=552632", "title": "Míšeňsko", "text": "Míšeňsko\n\nMíšeňsko je historická oblast v Sasku, na jejímž území se nacházelo Míšeňské markrabství (německy \"Markgrafschaft Meißen\") existující mezi lety 965 až 1423, kdy se spojilo s Vévodstvím sasko-wittenberským. Po značnou část jeho existence zde vládl zejména rod Wettinů a země byla součástí Svaté říše římské.\n\nV oblasti Míšně jsou již ve starověku doloženi germánští Hermunduři, které vystřídali kolem roku 600 slovanští Lužičtí Srbové. Část tohoto území dobyl již roku 805 Karel Veliký, nicméně celé území připojil k říši až Jindřich I. Ptáčník o více než sto let později. Roku 928 zde tentýž panovník založil hrad Míšeň jako obranu proti útokům Srbů. Prvním doloženým markrabětem je Wigbert. V následujících letech se Míšeňsko častokrát stalo cílem polské, případně české expanze, roku 1127 získali do dědičného vlastnictví toto území členové rodu Wettinů. Mezi nimi se země dále rozdělovaly a zase spojovaly, ke konci 13. století došlo k jejich rozpadu a některé části načas připadly pod přímou vládu římských králů Adolfa Nasavského a poté Albrechta Habsburského, kteří se v těchto oblastech střetávali s expanzí českého krále Václava II. Země znovu sjednotil až opět příslušník rodu Wettinů Fridrich I. Pokousaný. Roku 1423 udělil zdejšímu vládci Fridrichu IV. Bojovnému část Saska a kurfiřtský hlas císař Zikmund, čímž se tyto územní celky spojily a pojem Míšeňska postupně vymizel.\n"}
{"id": "552637", "url": "https://cs.wikipedia.org/wiki?curid=552637", "title": "Malá soukromá válka", "text": "Malá soukromá válka\n\n„Malá soukromá válka“ (v originále „A Private Little War“) je šestnáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 2. února 1968, v České republice 17. ledna 2003.\n\nHvězdného data 4211.4 kosmická loď USS Enterprise NCC-1701 pod vedením kapitána Jamese Tiberius Kirka přilétá na orbitu planety Neural, kde se vyvíjí zatím primitivní civilizace. Sám Kirk na planetě již byl a zná Tyreeho, vůdce jednoho kmene.\n\nPři výsadku Kirk a Spock zjišťují, že kmen Kirkova přítele je ve válce s jinými domorodci, kteří jsou ale namísto luků se šípy vybaveni mušketami. Všichni tři se narychlo musí vrátit na \"Enterprise\", ale Spock je při útěku postřelen a končí s vážnými zraněními na ošetřovně. Kirk se přesto chce vrátit na povrch, protože potřebuje objasnit záhadu náhlého vývoje druhého kmene. Před třinácti roky se domorodci učili kout železo a za tak krátkou dobu se nemohli technologicky dostat ke střelným zbraním. Na orbitě je objevena také loď klingonská loď, ale zatím \"Enterprise\" nezpozorovali. Kapitán má podezření, že právě klingoni mají prsty v náhlém vývoji druhého kmene, zvaného jako „vesničané“. Při dalším výsadku je Kirk napaden dravým zvířetem a Dr. McCoy prosí jednoho člena horského kmene, aby mu pomohl, protože \"Enterprise\" neodpovídá na volání. Horal je odvede do tábora, kde Tyreeho žena Nona zpozoruje možnosti phaseru a chce je pro svého muže. Ten v zásadě násilí a válku odmítá a prosí Nanu, aby svými kouzly Kirka zachránila. Je ale nucen jí vyzradit vše co ví o svém příteli a o tom, odkud pochází.\n\nPři rituálu léčby Nona údajně použije kouzlo, které Kirka sice uzdraví, ale má moc donutit Kirka poslouchat Nanu. Po vyléčení se McCoy, Tyree a Kirk vydávají do vesnice nepřátel, aby prozkoumali výrobu mušket. Skutečně objevují nejen výrobnu střelného prachu, ale také jednoho z klingonů, který vůdci vesničanů postupně nosí další a další vynálezy. Zpátky v táboře horalů Kirk předvádí Tyreeho lidem jak zbraně fungují. McCoy protestuje, ale Kirk chce rovnoprávnost na obou stranách linie. Nona u jezera omámí Kirka jakousi bylinou a Tyree je spolu zahlédne. Kirk a Nona jsou napadeni samicí od zvířete, které původně pokousalo Kirka. Kirkovi nezbývá než použít phaser pro zabití zvířete, ale Nona jej namísto vděku uhodí kamenem do hlavy a sebere mu phaser. Tyree přivádí na místo McCoye a když Kirk přichází k sobě, slyší pouze křik Nony, která se potkala s trojicí vesničanů. Chtěla jim nabídnout ukradený phaser, ale oni se jí pokusili znásilnit a sama nevěděla jak phaser použít. Když útočníci zahlédnou blížící se členy horalů, rychle Nanu zabijí nožem a utečou. Tyree jednoho dostihne a ubije kamenem. Doposud mírumilovný člověk se změnil na jedince plného nenávisti a žádá po Kirkovi také střelné zbraně, aby se mohl pomstít vrahům jeho ženy. McCoy dodává, že Kirk dosáhl to, čeho chtěl. Kapitán Kirk oponuje, že tohle není, co chtěl, ale co bylo nevyhnutelné. Ve stejnou chvíli se ozývá uzdravený Spock z \"Enterprise\", že může oba transportovat.\n\nKirk se ptá, za jak dlouho je Scotty schopen vyrobit sto křesadlovek a žádá Spocka o transport na \"Enterprise\".\n\n\n"}
{"id": "552638", "url": "https://cs.wikipedia.org/wiki?curid=552638", "title": "Kostel svatého Gotharda", "text": "Kostel svatého Gotharda\n\nKostelů zasvěcených svatému Gothardovi je více:\n\n\n\na další…\n"}
{"id": "552645", "url": "https://cs.wikipedia.org/wiki?curid=552645", "title": "Zdislava (časopis)", "text": "Zdislava (časopis)\n\nZdislava je periodikum, které vydává biskupství litoměřické. Název je odvozen od jména sv. Zdislavy, patronky litoměřické diecéze. Časopis začal vycházet v roce 1995. Za obsah časopisu odpovídá generální vikář.\n\nIniciátorem jeho vzniku byl v roce 1995 tehdejší děkan farnosti Jablonec nad Nisou P. Antonín Bratršovský. Prvním šéfredaktorem byl Luboš Růta, kterému pomáhal P. Michal Podzimek, tehdy ještě bohoslovec.\n\nOd počátku byly jeho součástí výkladové cykly s tematikou katolické věrouky a biblistiky (autoři: P. Antonín Audy, P. Jiří Voleský). Další obsah časopisu byl tvořen zprávami z farností diecéze, příspěvky samotných čtenářů a pozvánkami na různé akce. Později přibyla pravidelná rubrika recenzí knižních titulů s náboženskou tematikou, kterou připravoval P. Jan Chmelař, kaplan farnosti Česká Lípa. P. Podzimek také pravidelně přinášel v časopise rozhovory s osobnostmi diecéze.\n\nV roce 1999 byl šéfredaktorem jmenován P. Michal Podzimek. Časopis tehdy vycházel v černobílé verzi. Redakce původně sídlila na faře v Janově nad Nisou, v roce 2000 se přestěhovala na faru do Smržovky. Znovu se stěhovala v roce 2002, a to na faru do Tanvaldu.\n\nV roce 2004, u příležitosti biskupského svěcení Mons. Pavla Posáda vyšel časopis poprvé s barevnou obálkou. V této době již měl časopis i své internetové stránky. Jejich autorem byl Dominik Fišer.\n\nRoku 2006 P. Podzimek přestal být šéfredaktorem, a nahradil jej P. Miroslav Dvouletý, administrátor v Jirkově, a vydavatelem časopisu se oficiálně stalo biskupství. Webové stránky časopisu byly toho roku přesunuty na jinou adresu a jejich správcem se stal Tomáš Chlouba.\n\nV roce 2007 se stal šéfredaktorem Petr Hudeček. Později ho v roce 2008 na pozici šéfredaktora nahradil P. Martin Davídek; Petr Hudeček se stal jeho zástupcem. P. Davídek vedl časopis Zdislava do června 2009, kdy pak předal, v souvislosti s odchodem na studia do Říma, svou funkci P. Stanislavu Přibylovi, CSsR. a Janě Michálkové, která byla redaktorkou do konce roku 2017.\n\nOd začátku 2. dekády 21. století vychází časopis na kvalitním papíře a má propracovanou grafiku. Do roku 2016 vycházela desetkrát do roka, od roku 2017 pětkrát ročně. Na internetových stránkách je archiv vydaných čísel ke stažení ve formátu PDF.\n\n"}
{"id": "552654", "url": "https://cs.wikipedia.org/wiki?curid=552654", "title": "Langustovití", "text": "Langustovití\n\nLangustovití (Palinuridae) je čeleď vyšších korýšů z řádu desetinožci (Decapoda). Langusty spolu s listorožci tvoří podřád Palinura. Všechny druhy jsou mořské a žijí především v tropickém pásu. Pomocí tzv. plektra jsou schopni produkovat zvuky. Mají značný hospodářský význam, neboť jsou loveny ke konzumaci.\n\nČeleď zahrnuje rody:\n\n"}
{"id": "552667", "url": "https://cs.wikipedia.org/wiki?curid=552667", "title": "Posun mezi dopravnami", "text": "Posun mezi dopravnami\n\nPosun mezi dopravnami (PMD) je podle předpisů SŽDC definován jako \"„každá úmyslně prováděná jízda vozidel na širou trať, ze širé trati nebo na širé trati, nejde-li o jízdu vlaku nebo posun“\". Vedle vlaku a posunu je tedy PMD třetí z možností organizace pohybu kolejových vozidel po železniční síti. Podobně je PMD definováno na slovenské síti ŽSR.\n\nPosun mezi dopravnami slouží k jízdám mimo obvod železniční stanice (tj. za vjezdové návěstidlo), které slouží např. pro obsluhu vleček a nákladišť na širé trati nebo k jiným účelům dopravce nebo provozovatele dráhy, např. jízda pro uvázlý vlak, pro zjištění volnosti a průjezdnosti tratě, pro zjištění příčiny nedojetí vlaku (PMD) do sousední dopravny a další.\n"}
{"id": "552668", "url": "https://cs.wikipedia.org/wiki?curid=552668", "title": "Invariant (informatika)", "text": "Invariant (informatika)\n\nInvariant je podmínka v algoritmu, která musí být splněna po celou dobu běhu programu.\n\nInvariant cyklu je mezilehlá podmínka v algoritmu, která musí být splněna před vykonáním a po vykonání každého průchodu cyklem.\n\nNejprve malý příklad pro ukázání, co to invariant vlastně je −vezměme si tento jednoduchý cyklus:\nPodmínkou, která platí na začátku i na konci každého průchodu cyklem, zde zřejmě bude:\n0 ≤ i ≤ 10\n\nInvariant cyklu se používá abychom pochopili proč je algoritmus korektní. O invariantu cyklu musíme říct tři věci:\n\n\nPokud platí první dvě části, invariant cyklu platí během každé iterace cyklu. Třetí vlastnost je možná nejdůležitější, protože jí používáme k dokázání korektnosti algoritmu. \n\nTakovým příkladem invariantu by mohlo být prakticky cokoli i např. Slunce je žluté. Je to podmínka která platí pořád. Při určování invariantu cyklu však musíme dbát o to, aby se námi zvolený invariant vztahoval k danému algoritmu.\nPříklad invariantu cyklu na tomto algoritmu:\n\nInvariant tohoto cyklu je z=x-j , teď si po jednotlivých krocích vysvětlíme proč tomu tak je.\n\n1. Před první iterací máme:\n\n2. Po první iteraci cyklu:\n\nKdyž si přeuspořádáme tyto rovnice tak dostaneme Z\" = Z + 1 a J\" = J −1\n\nNyní, když začneme s rovnicí Z\" = X\" −J\", o které víme, že je vždy pravdivá, můžeme nahradit Z + 1 za Z\" a J\" = J −1 a dostáváme:\n\nA po n iteracích dostáváme:\n\nTento invariant je užitečným tím, že po poslední iteraci cyklu J = Y\". Podmínka zněla, že cyklus pokračuje pokud J<Y\" a J se zvyšuje o 1 každým průchodem cyklu takže když J=Y\" dostáváme se z cyklu ven. Takže proto můžeme J nahradit Y\"-em a dostáváme:\nZ = X\" −J = X\" −Y\" což je přesně to co jsme chtěli dokázat.\n"}
{"id": "552676", "url": "https://cs.wikipedia.org/wiki?curid=552676", "title": "Geisslerova vývěva", "text": "Geisslerova vývěva\n\nGeisslerova vývěva je jednoduchá, ručně poháněná vývěva, používaná při výzkumu ve fyzikálních laboratořích druhé poloviny 19. a začátku 20. století. Je založena na principu spojených nádob, pracovní látkou je v ní rtuť. Vývěva je pojmenována po svém vynálezci, fyzikovi Heinrichu Geisslerovi, který ji sestrojil roku 1855 a dosáhl v té době rekordního vakua 10 Pa (přibližně (1/10 000) běžného atmosférického tlaku). Tato vývěva umožnila vznik mnoha objevů elektrických jevů ve vakuu.\n\nGeisslerova vývěva zahájila další poměrně rychlý vývoj vývěv. Byla překonána roku 1865 Sprengelovou vývěvou, která také využívala rtuť, ale svou konstrukcí umožnila dosáhnout mnohem čistšího vakua.\n\nZákladem Geisslerovy vývěvy je dvojice baněk se rtutí. Jedna baňka je připojená pomocí dvojcestného ventilu k aparatuře, z níž se odčerpává vzduch. Baňky jsou vespod spojeny pružnou hadicí. Zvedáním a spouštěním druhé baňky se v první baňce zvyšuje a snižuje hladina rtuti na principu spojených nádob. Hladina rtuti působí jako píst, kterým se odčerpává vzduch. \nRtuť je použita pro vysokou hustotu, která umožňuje, aby vývěva pracovala už s rozdílem výšek necelý 1 metr. \n\n1. Druhá baňka se zdvihne do horní polohy, čímž v první baňce stoupne hladina rtuti až je baňka zaplněna rtutí a vzduch z ní vytlačen ven. \n2. Dvojcestným ventilem se spojí prostor nad hladinou první baňky s potrubím k odčerpávanému prostoru. \n3. Druhá baňa se spustí do dolní polohy. Rtuť přetéká do níže položené baňky, hladina v první baňce klesá a nasává vzduch z vyčerpávaného prostoru.\n4. Dvojcestným ventilem se první baňka odpojí od vyčerpávaného prostoru a zároveň spojí s okolním prostředím\n5. Druhá baňka se zdvihne do horní polohy a tím je vyčerpaný vzduch vytlačen do okolního prostředí.\n6. Postup se opakuje až do dosažení požadovaného podtlaku.\n\n"}
{"id": "552677", "url": "https://cs.wikipedia.org/wiki?curid=552677", "title": "Diphyllobothriidea", "text": "Diphyllobothriidea\n\nDiphyllobothriidea je řád tasemnic (Cestoda). Taxon byl vytvořen vyčleněním z původního řádu Pseudophyllidea. Vývojový cyklus zahrnuje jednoho nebo dva mezihostiteli, definitivním hostitelem jsou savci, ptáci, plazi nebo obojživelníci. Nejvýznamnějšími zástupci jsou škulovec široký (\"Diphyllobothrium latum\"), řemenatka ptačí (\"Ligula intestinalis\") a \"Spirometra\" spp.\n"}
{"id": "552679", "url": "https://cs.wikipedia.org/wiki?curid=552679", "title": "Bothriocephalidea", "text": "Bothriocephalidea\n\nBothriocephalidea je řád tasemnic (Cestoda). Taxon vznikl vyčleněním z původního řádu Pseudophyllidea. Definitivním hostitelem jsou ryby. Mezi známé rody patří \"Bothriocephalus\".\n"}
{"id": "552683", "url": "https://cs.wikipedia.org/wiki?curid=552683", "title": "Ladislav Verecký", "text": "Ladislav Verecký\n\nLadislav Verecký (25. června 1955, Děčín – 21. dubna 2010) byl český novinář, fejetonista, překladatel a spisovatel.\n\nVystudoval Filozofickou fakultu Univerzity Karlovy v Praze, obor bohemistika a anglistika.\n\nOd roku 1994 působil v magazínu \"Mladé fronty DNES\", kde se specializoval na články o jazyku, rozhovory a pravidelně přispíval také do satirického okénka Objev dnes. Jeho příspěvky se objevovaly také na stránkách zpravodajského portálu \"iDNES.cz\". Byl autorem několika knih, například biografie Michala Horáčka pod názvem \"Kdo víc vsadí, ten víc bere\".\n\nZemřel 21. dubna 2010 na zástavu srdce.\n\nJeho dcerou je básnířka a autorka rozhlasových a divadelních her Tereza Verecká, manželkou básnířka a psychoterapeutka Naděžda Verecká. \n\n"}
{"id": "552684", "url": "https://cs.wikipedia.org/wiki?curid=552684", "title": "Desetinožci", "text": "Desetinožci\n\nDesetinožci (Decapoda) je řád vyšších korýšů, který zahrnuje mnohé z nejznámějších skupin rakovců či korýšů vůbec (raci, poustevníčci, krabi, krevety, langusty a další). Je známo asi 14 000 druhů žijících zejména ve vodním prostředí (ale vzácněji i na souši).\n\nJméno desetinožců je odvozeno od skutečnosti, že mají deset kráčivých končetin (5 párů). Z nich alespoň jeden pár obvykle nese klepeta. Mimo to mají tři páry čelistních nožek (maxiliped), čímž se liší od ostatních velkokrunýřovců (Eucarida). Vylučování zajišťují u dospělců zpravidla antenální žlázy. V centru zájmu jsou však hlavně žábry uschované pod karapaxem v žaberním prostoru: rozlišuje se několik stavebních typů žaber podle typu uchycení a podle postranního větvení.\n\nKlasifikace desetinožců prochází rozsáhlými změnami a Brusca s nadsázkou uvádí, že systematika desetinožců je oblíbenou volnočasovou aktivitou výzkumníků v tomto oboru. Obvykle se uznávají dva podřády:\n\n"}
{"id": "552711", "url": "https://cs.wikipedia.org/wiki?curid=552711", "title": "Búrský kůň", "text": "Búrský kůň\n\nBúrský kůň, Boer nebo Boerperd je označení plemene koní.\n\nBúrský kůň pochází z jižní Afriky, kam se dostal s bílými osadníky v polovině 17. století. Za jeho zrodem stojí Jan Van Riebeeck, který dovážel různé koně, včetně perských koní a arabských plnokrevníků a křížil je s místními jihoafrickými poníky. K vyšlechtění búrského koně zřejmě přispěla krev různých plemen včetně anglického plnokrevníka, hackneye, norfolkského klusáka, clevelandského hnědáka a vlámských hřebců z Nizozemí. \n\nBúrský kůň je vysoký 142-160 cm. Má vysoko nesenou hlavu s typickým rovným profilem, středně dlouhý štíhlý krk, svažující se plece, hluboký hrudník, krátký, silný hřbet, svalnatou záď, štíhlé, silné nohy, tvrdá kopyta a vysoko nasazený ocas.\n\nInteligentní, velmi silný a odolný. Je známý svým elegantním stylem a vysokou akcí, všestranně dobrou povahou a přátelskou osobností.\n\nNa konci 18. století si búrský kůň získal pověst víceúčelového plemene známého svou odolností a schopností pracovat tvrdě i při malých dávkách krmiva a přitom neztrácet dobrou kondici. Životní energie búrského koně vynesla plemeni světové uznání během búrské války, kdy tito koně vynikli při vojenských operacích. Lze ho využít k ježdění a zemědělským pracím, na westernovou jezdeckou disciplínu zvanou \"saddle seat\", výstavu a jízdu v zápřahu.\n"}
{"id": "552734", "url": "https://cs.wikipedia.org/wiki?curid=552734", "title": "Temno (román)", "text": "Temno (román)\n\nTemno je historický román Aloise Jiráska odehrávající se v první polovině 18. století. Knižně vyšel poprvé v dubnu 1915 v nakladatelství J. Otty, definitivně naplnil scottovský románový typ (pojmenován podle spisovatele Waltera Scotta, vyznačuje se bohatou dějovostí, napínavým příběhem fiktivních, nebo poloanonymních postav, jejichž osudy utváří konkrétní událost, v níž vystupují i skutečné historické postavy). Temno se stalo, dle tohoto románu, synonymem pobělohorské doby v Čechách.\n\nDěj románu je umístěn do doby zápasu o svatořečení Jana Nepomuckého; začíná korunovací Karla VI. (1723, tedy více než sto let po bitvě na Bílé Hoře) a končí svatořečením Jana Nepomuckého (1729), kniha tedy popisuje šest let z doby pobělohorské. Příběh se odehrává v Praze a na Skalce u Opočna. Do Prahy přijíždí regent (vrchní správce panství) Lhotský ze Skalky, aby se spolu s dalšími zástupci slavných rodů zúčastnil korunovace. Pak se opět vrací na Skalku, kde žije se svou neteří, bohabojnou paní Polexinou Mladotovnou. Spolu s vrchností žije ve Skalce mnoho poddaných, pro příběh je důležitý hlavně myslivec Machovec se svými dětmi (Helenkou a Tomášem) a nevrlý správce Čermák. Lhotský má v oblibě rodinu myslivce, s Machovcem a jeho synem pořádá hony. Helenka pracuje jako služka u paní Polexiny. Machovec si ale znepřátelí správce Čermáka poté, co se vysměje peklu, kterým správce rád straší poddané.\nV českých zemích se stále vyskytují vyznavači zakázané evangelické víry a proti nim všemi možnými prostředky bojuje jezuitský řád; v potírání nekatolíků zvláště vyniká páter Koniáš. Myslivec s dětmi chodí do kostela, ale správce zjistí, že nedodržují půst, na večer zavírají okenice, a proto pojme podezření, že jsou vyznavači protestantské víry. S tímto obviněním ale u Lhotského neuspěje. Myslivec se setká se svým přítelem Vostrým, jenž je hledán jakožto predikant (protestantský kazatel) a šiřitel nekatolických knih. Katolické misie chtějí vyznavače přijímání pod obojí obrátit zpět na katolickou víru. Jedna taková misie, kterou vede jezuita Mateřovský, zavítá do blízkosti Skalky a správce Čermák ihned udá Machovce. Tomu se sice podaří uprchnout, avšak Tomáše a Helenku nemůže vzít s sebou. Jezuité zastihnou v domě jen myslivcovy děti, ale při prohlídce nalézají nakonec i zakázané knihy, které jsou pak slavnostně spáleny na hranici. \n\nTomáš a Helenka se dostanou do nemilosti paní Polexiny a jsou považováni za kacíře. Jsou vyhnáni z myslivny a musí tvrdě pracovat s ostatními poddanými. Po čase je paní Polexina pošle na převýchovu ke svému příbuznému do Prahy. Nejsou vítáni a následně jsou prodání do poddanství k sládkovi Březinovi. Tomáš pracuje na vinicích, kde se setkává i se zastánci nekatolické víry. Helenka se dostává k příbuzné sládka Březiny, paní Lerchové, kde je s donucením převychovávána na katolickou víru (rekatolizována). Helenka zjišťuje, že její otec se úspěšně dostal za hranice a plánuje jejich odjezd do ciziny. Během služby u paní Lerchové se však Helenka seznámí s jejím vnukem Jiřím Březinou, studentem filosofie. Později se do sebe, i přestože jejich víra je rozdílná, zamilují. Helenka ostatně už pochybuje o evangelické víře a stále více se i vnitřně kloní ke katolicismu. \n\nVe společnosti se netrpělivě očekává svatořečení Jana Nepomuckého. Do Prahy přijíždí jezuita Mateřovský, který má jediný cíl – zcela vymýtit před svatořečením nekatolickou víru v Praze. Podaří se mu překvapit vinaře při tajné protestantské bohoslužbě, které se účastní i predikant Vostrý, který z pověření Machovce přišel odvést Tomáše a Helenku do ciziny. Tomášovi i Vostrému se podaří uprchnout, ale Helenka s nimi odmítá utéct, protože miluje Jiřího. \n\nU svého přítele Hubatia se Jiří Březina občas setkává s jeho sousedem, jímž je deklamátor (čili pomocný úředník) Svoboda, vášnivý sběratel knih a tajný evangelík. Když Tomáš a Vostrý prchali směrem k hranicím, poskytl jim pomoc i bratr deklamátora Svobody, který byl myslivcem na jičínském panství a který před časem musel odpřisáhnout, že se vzdává evangelické víry. Krátce po útěku Tomáše a Vostrého byl myslivec Svoboda udán pro rouhání (pochyboval o zázracích Jana Nepomuckého) a našly se u něho kacířské knihy; proto byl uvězněn. Myslivec tentokrát svou víru nezapřel, neodvolal, a tak byl mučen, odsouzen k smrti a potom i popraven.\n\nU Březinů se rozhoduje, jaké povolání si zvolí Jiří. Otec touží mít ze syna kněze, což se nesetká s Jiříkovým nadšením. Stále miluje Helenku. Ona si ale uvědomí, že nikdy nebude spokojeně žít v manželství s Jiřím. Když se prozradilo, že si ona, dívka z kacířského rodu, pomyslila na syna bohatého měšťana, vyhnali ji z domu Březinových a za trest měla být odvezena do poddanství na Skalku.\nPřijímá tedy nabídku svého otce, který pro ni tajně přijel, a odchází za Tomášem do ciziny.\n\nDeklamátor Svoboda navštívil svého uvězněného bratra myslivce, který čekal na popravu. Po návratu je propuštěn z úřadu a umírá na infarkt, když je přistižen při nekatolické bohoslužbě. Jiří Březina, zklamaný nenaplněnou láskou k Helence, se stává alumnem (seminaristou) a v bílém rouchu se účastní slavnosti na počest nového světce. Román končí oslavami svatořečení Jana Nepomuckého v ulicích Prahy. V poslední kapitole se dovídáme o osudu emigrantů: Machovce, Tomáše, Helenky a dětí popraveného myslivce Svobody. \nRoku 1950 byla natočena československá filmová adaptace románu s názvem \"Temno\". V režii Karela Steklého v hlavních rolích hráli: Ladislav Boháč, Jiřina Švorcová, Eduard Cupák, Theodor Pištěk, Helena Friedlová.\n\nJiráskovo \"Temno\" vycházelo nejprve v časopise Zlatá Praha, a to od září 1912 do září 1913 (kapitoly 1–52) a od října 1914 do března 1915 (kapitoly 53–76). Knižně bylo publikováno v nakladatelství Jan Otto v roce 1915. Román byl přeložen do několika jazyků, např. slovenštiny, polštiny („Mroki\"), maďarštiny (\"Sötétség\"). Z mnoha českých vydání vybíráme dvě novější:\nVycházela i vydání s poznámkami v edici Mimočítanková četba, např.:\nRomán byl též zdramatizován:\n\nV digitální knihovně Kramerius 4 je veřejně přístupná řada děl Al. Jiráska, a to i několik vydání románu Temno. Uvádíme odkaz na 20. vydání z roku 1930:\n"}
{"id": "552780", "url": "https://cs.wikipedia.org/wiki?curid=552780", "title": "Metanefridie", "text": "Metanefridie\n\nMetanefridie (metanephridium) je vylučovací orgán mnohých bezobratlých živočichů. Má zpravidla přibližně trubicovitý tvar a zatímco jednou stranou je metanefridie otevřena na povrch těla (otvorem zvaným nefroporus), vnitřní konec je obrvená nálevka (nefrostom) ústící do coelomové dutiny. Někdy je kanálek metanefridií poněkud stočený do kliček, čímž se zvětšuje povrch – to je případ těch metanefridií, které jsou schopné i zahušťovat vylučovanou tekutinu.\n\nMají je např. kroužkovci (Annelida), měkkýši (Mollusca), v určité podobě také někteří členovci (Arthropoda) a další skupiny bezobratlých živočichů. U měkkýšů mají metanefridie značné rozměry a z toho důvodu se označují někdy jako „ledviny“.\n"}
{"id": "552789", "url": "https://cs.wikipedia.org/wiki?curid=552789", "title": "Chantal Akermanová", "text": "Chantal Akermanová\n\nChantal Akermanová (6. června 1950, Brusel – 5. říjen 2015, Paříž) byla belgická režisérka a umělkyně. Proslula především hyperrealismem. Jejím nejslavnějším filmem je \"Jeanne Dielmanová, 23 Quai du Commerce, 1080 Bruxelles\" (1975).\n\nAkermanová se narodila jako dcera polských židovských emigrantů v Bruselu. Její prarodiče zahynuli v jednom německém koncentračním táboře. V patnácti letech uviděla v kině film \"Bláznivý Petříček (1965)\". \"Od té doby jsem věděla, že chci dělat filmy\", uvedla Akermanová. Dva roky studovala na belgické vysoké filmové škole. Studium přerušila, protože \"chtěla točit filmy a ne vysedávat na seminářích\". Ve svém prvním filmu roku 1968 převzala i hlavní roli, protože přítelkyně, kterou do ní chtěla obsadit, odřekla. Ve filmu \"Skoč, mé město (1968)\" se mladá žena uzamkne v kuchyni. Vaří špagety, poklízí v kuchyni, nakonec se začne natírat krémem na boty, zapálí papír a otočí kohoutkem od plynu. V roce 1972 přesídlila Akermanová do New Yorku, kde v prostředí Anthology Film Archive poznala Jonase Mekase, Michaela Snowa a další avantgardní filmaře. Filmem \"Jeanne Dielmanová, 23 Quai du Commerce, 1080 Bruxelles (1975)\" se stala pětadvacetiletá režisérka rázem slavnou.\n\nChanta Akermanová natočila celou řadu dokumentárních filmů, mezi nimi o choreografce Pině Bauschové (\"Jednoho dne se mě Pina zeptala\", 1983) a pianistovi Alfredu Brendelovi (\"Les trois derniere sonates de Franz Schubert\", 1989). Zvláštní postavení zaujímá muzikál \"Zlatá osmdesátá léta (1986)\" a film \"Pohotovka v New Yorku (1996)\". Zatímco měl muzikál sám v USA v roce 1992 pod titulem \"The Window Shopping\" velký úspěch na scéně, zůstala \"Pohotovka v New Yorku\" jediným kontaktem Akermanové s kinematografií hlavního proudu.\n\nStrnulá zápletka, drahé hvězdy a tlak na konvenční způsob vyprávění ponechávaly málo prostoru pro ono zvláštní na jejich filmech, pro zcela specifický humor, který tu a tam probleskne, když se do centra pozornosti dostane komparz a na povrch pronikne to, s čím se ve scénáři vůbec nepočítá.\n\nAkermanová byla homosexuální, odmítala však prezentovat své filmy na přehlídkách s lesbickou tematikou. Homosexualitu nepovažovala za své osobní téma.\n\nV závěru života trpěla depresí, ve věku 65 let spáchala sebevraždu. Krátce před smrtí o ní vznikl dokument \"Nikam nepatřím\".\n\n\n"}
{"id": "552792", "url": "https://cs.wikipedia.org/wiki?curid=552792", "title": "Mátový čaj", "text": "Mátový čaj\n\nMátový čaj je bylinný nápoj, který vznikne odvarem sušených nebo čerstvých listů či kvetoucí natě máty peprné. Občas se připravují varianty nápoje i ve směsi s černým nebo zeleným čajem. Zvlášť oblíbeným se stal mátový čaj v Maroku, kde se považuje za národní nápoj. Zde se téměř vždy jedná recepturu se zeleným čajem a větším množstvím cukru.\n\nKvůli vysokému obsahu silic v listech (1 – 2,5 %), především mentholu, je mátový čaj oblíbený pro své léčebné účinky. Má vliv na trávící ústrojí a vylučování žaludečních šťáv, působí protizánětlivě.\n"}
{"id": "552796", "url": "https://cs.wikipedia.org/wiki?curid=552796", "title": "Borovina (585 m)", "text": "Borovina (585 m)\n\nBorovina s nadmořskou výškou 585 m je po Žebrákovském kopci druhým nejvyšším vrcholem Světelské pahorkatiny. Nachází se zhruba 1,5 km jihovýchodně od obce Číhošť. Na severovýchodním svahu kopce se rozkládá obec Kynice.\n\nNa jejím vrcholu stojí přenosná stanice radiotelefonní sítě. Výška věže činí 52 m. V minulosti zde stávala dřevěná rozhledna. Za dobrých podmínek lze z vrcholu spatřit i Krkonoše.\n\nKopec odvodňují toky patřící do povodí řeky Sázavy. Severní a západní úbočí patří do povodí Olešenského potoka. Severovýchodní a východní úbočí odvodňuje říčka Sázavka. Vody z jižního a jihovýchodního úbočí odtékají prostřednictvím Žebrákovského potoka.\n\n"}
{"id": "552800", "url": "https://cs.wikipedia.org/wiki?curid=552800", "title": "Otčenášek", "text": "Otčenášek\n\nČeské příjmení Otčenášek nebo Očenášek nosí více různých osobností:\n\n"}
{"id": "552801", "url": "https://cs.wikipedia.org/wiki?curid=552801", "title": "Očenášek", "text": "Očenášek\n\nPříjmení Očenášek nosí více významných osobností:\n\n\n"}
{"id": "552809", "url": "https://cs.wikipedia.org/wiki?curid=552809", "title": "Tornské údolí", "text": "Tornské údolí\n\nTornské údolí (fin. \"Tornionjokilaakso\", šv. \"Tornedalen\") je údolí ležící na hranicích Finska a Švédska. Je pojmenováno podle řeky Torne, která jím protéká do Botnického zálivu. Historicky je Tornské údolí součástí Peräpohjoly. Na švédské straně do něj náleží obce Haaparanta, Övertorneå, Pajala a Kiruna, na finské pak Tornio, Ylitornio, Pello, Kolari, Muonio a Enontekiö, které společně vytváří stejnojmennou seutukuntu. Kulturně se do Tornského údolí řadí i obec Gällivare, vzhledem k velkému počtu obyvatelstva mluvících meänkieli.\n"}
{"id": "552815", "url": "https://cs.wikipedia.org/wiki?curid=552815", "title": "Letiště Náměšť nad Oslavou", "text": "Letiště Náměšť nad Oslavou\n\nLetiště Náměšť nad Oslavou je vojenské letiště české Armády v bezprostřední blízkosti Sedlce v okresu Třebíč. Velitelem základny byl od roku 2016 do listopadu 2018 plukovník gšt. Petr Čepelka, od té doby je velitelem stejně jako v letech 2014–2016 plukovník Miroslav Svoboda, měl by být velitelem krátkodobě přibližně na jeden rok, než bude vybrán dlouhodobý velitel. Letiště bylo otevřeno v roce 1956. Na letišti má sídlo 22. křídlo Vzdušných sil Armády České republiky (221. vrtulníková letka, 222. vrtulníková letka, 223. letka oprav letecké techniky) a obslužné letky (224. letka velení a řízení, 225. letka bojového zabezpečení a 226. letka logistické podpory).\n\nObčané Radkovic u Hrotovic si stěžují na hluk vojenských vrtulníků trénujících nízké přelety nedaleko obce.\n\nV minulosti na základně sloužily i 20. pluk, 19. letištní prapor, 51. prapor PZN, 20. stíhací bombardovací pluk, 32. základna taktického letectva a obslužné prapory.\n\nVláda Československé republiky schválila výstavbu letiště 20. června 1956 a to usnesením č. 1674, kdy 1. října téhož roku byl založen 20. stíhací letecký pluk s působištěm na letišti Čáslav, stal se součástí 6. stíhací letecké divize v Brně. Její součást tvořily letadla typů MiG-15. Tentýž den byl založen i 19. letištní prapor. O necelý rok později, 27. března 1957, byla 20. pluku udělena bojová zástava a k druhému výročí založení byl 20. pluk zařazen do sestavy 22. stíhací letecké divize v Chrudimi.\n\nK přesunu na nově vzniklé letiště došlo 14. ledna 1960, 14. července 1961 došlo k přejmenování 20. pluku na 20. stíhací bombardovací letecký pluk a letouny tak byly přebudovávány postupně na verzi MiG-15 SB, od roku 1965 tyto letouny však byly postupně vyřazovány z provozu a byly nahrazeny Su-7 BM a ještě později (1971) i letouny L-29 Delfín. Později došlo k mnoha cvičením vojáků z náměšťského letiště a to v rámci Varšavské smlouvy v zahraničí i v Československu. V roce 1987 započalo přezbrojení jednotek na letouny Su-22.\n\nPo sametové revoluci došlo k několika změnám, kdy 20. pluku bylo dekretem prezidenta propůjčeno čestné jméno \"\"Biskajský\"\" a v roce 1992 byla založena 20. základna letectva. K 31. březnu 1994 zanikla 20. letecká základna a 20. letecký pluk a od 1. dubna téhož roku došlo ke vzniku 32. základny taktického letectva v Náměšti nad Oslavou a ke konci tohoto roku byly na náměštskou leteckou základnu přesunuty letadla typu Su-25. Od roku 1997 je základna přímo podřízena Velitelství vzdušných sil Armády ČR.\n\nK příležitosti státního svátku 28. října 1998 byl prezidentem republiky udělen letecké základně název \"Biskajská\", kdy se tak měla letecká základna přihlásit k dědictví 311. bombardovací perutě RAF, kdy tato bojovala nad Biskajským zálivem. Dne 27. května 2000 proběhlo ve městě Náměšť nad Oslavou předání praporu města základně. Ke konci tohoto roku došlo k ukončení činnosti letounů typu Su-25 a 10. května následujícího roku byly základně předány letouny typu L-159 ALCA, k 31. březnu 2002 byla také ukončena činnost letounů typu Su-22 a kompletně tak došlo k přezbrojení na letouny typu L-159, těch v květnu 2002 měla k dispozici 18, cílový počet letounů tohoto typu na 32. základně měl být 36.\n\nV roce 2003 byla zahájena modernizace a přestavba letecké základny, 30. listopadu téhož roku však došlo i k ukončení činnosti 32. základny taktického letectva a 1. prosince 2003 došlo k založení 22. základny letectva. Koncem tohoto roku také došlo k ukončení provozu letounů typu L-159 a přesunu těchto letounů na čáslavské letiště. Na náměšťské letiště byly přesunuty letouny typu L-39 ZA, ty byly v roce 2004 dočasně odsunuty na pardubické letiště, k jejich návratu na modernizované letiště v Náměšti došlo 12. července 2005. V roce 2008 došlo k přesunu letky vojenských vrtulníků z letiště v Přerově, byly to vrtulníky typu Mi-24, později, v září 2013 došlo ještě k přesunu vrtulníků typu Mi-171Š. Tyto vrtulníky jsou spravovány personálem také přesunutým z přerovského letiště.\n\nV říjnu 2013 byly přesunuty letouny typu L-39 na čáslavské letiště a také byla k 23. října tohoto roku ukončena činnost 222. výcvikové letky \"Šiškova\" a k 1. prosinci téhož roku došlo k zahájení činnosti 22. základny vrtulníkového letectva. K 1. únoru 2014 byla zahájena činnost jednotek Search and Rescue (tzv. SAR), kdy obdobné jednotky působily na náměšťském letišti již od roku 1997.\n\nPravidelně se na letecké základně koná vojenské cvičení pod hlavičkou NATO pod názvem Ample Strike, cvičení probíhá ve spolupráci se základnami v Čáslavi, Bechyni a dalších. V roce 2015 se cvičení zúčastnilo celkem více než 1000 vojáků z 19 zemí. Dříve se na základně konaly cvičení Flying Rhino nebo Ramstein Rover. V roce 2016 se cvičení Ample Strike 2016 konalo od 30. srpna, celkem proběhlo 498 letů a 1520 navedení na cíl. V roce 2017 se konalo cvičení Ample Strike od 23. srpna do 12. září, zúčastnili se vojáci celkem 19 zemí. V roce 2018 se koná cvičení Ample Strike od 3. do 14. září, zúčastní se cca 1200 vojáků z 19 zemí. V roce 2019 se na letišti konalo cvičení Dark Blade 2019. Konalo se od 9. května do 3. června. Součástí je 300 zahraničních a 900 českých vojáků. Roku 2019 se konalo i cvičení Ample Strike.\n\n\n"}
{"id": "552819", "url": "https://cs.wikipedia.org/wiki?curid=552819", "title": "Chajim Farchi", "text": "Chajim Farchi\n\nChajim Farchi ( חיים פרחי, حيم فارحي), žil asi 1760 - 21. srpna 1819) byl rádce vládců Galileje v době Osmanské říše. Mezi Židy byl také znám jako Chacham Chajim pro své znalosti Talmudu.\n\nNarodil se ve vážené židovské rodině v Damašku. Byl hlavním poradcem Achmeda al-Džazara („Řezníka“), který vládl v Akku po Daheru el-Omarovi. Al-Džazar byl znám jako sadistický vládce, který v záchvatu vzteku Farchimu vypíchnul oko a uřízl špičku nosu. Díky Farchiho organizačním schopnostem ale odrazil Napoleonův útok na Akko na jaře 1799.\nFarchi sloužil i následujícímu (od roku 1804) vládci, Sulejmanu Pašovi, jako jeho finanční vezír. Po Sulejmanově smrti se vlády ujímá Abdulláh, který dává Farchiho zavraždit a jeho tělo hodit do moře. Navíc zkonfiskoval jeho majetek.\n\n"}
{"id": "552820", "url": "https://cs.wikipedia.org/wiki?curid=552820", "title": "Jan Jelínek (antropolog)", "text": "Jan Jelínek (antropolog)\n\nJan Jelínek (6. února 1926 Brno – 3. října 2004 Brno) byl český univerzitní profesor, antropolog, ředitel Moravského zemského muzea v Brně, zakladatel Anthroposu, stejně jako katedry muzeologie a prezident ICOMU.\n\n\n\nByl antropologem a muzeologem, podílel se na mnoha výzkumech v České republice i zahraničí.\n\n\n"}
{"id": "552826", "url": "https://cs.wikipedia.org/wiki?curid=552826", "title": "Antonin Scalia", "text": "Antonin Scalia\n\nAntonin Gregory Scalia (anglická výslovnost , 11. března 1936, Trenton, New Jersey, Spojené státy americké – 13. února 2016, \"Cibolo Creek Ranch\", Marfa, Texas) byl americký právník, jeden ze soudců Nejvyššího soudu Spojených států amerických. Je považován za jednoho z nejvlivnějších zastánců tzv. originalismu, dle něhož by americká ústava měla být interpretována tak, jak by ji chápal člověk žijící v době její ratifikace. \n\nScalia měl italský původ. Byl katolík a zastával \"pro-life\" a \"pro-family\" postoje. S manželkou měl devět dětí.\n\nZemřel ve spánku ve svém pokoji na ranči \"Cibolo Creek Ranch\" u města Marfa v Texasu. Tento ranč slouží jako rekreační středisko a Scalia se tam účastnil loveckého výletu. Byl členem skupiny 35 lovců, členů mezinárodního Řádu svatého Huberta, elitního spolku, jehož počátky se datují až do střední Evropy konce 17. století, kdy byl rytířským řádem.\n\nDo Nejvyššího soudu jej jmenoval prezident Ronald Reagan v roce 1986, když se uvolnilo místo poté, co předseda Warren Burger odešel na odpočinek a William Rehnquist povýšil na předsedu.\n\nSoudce proslul svými konzervativními názory a interpretací ústavy odpovídající jejímu původnímu chápání (oproti chápání ústavy jako žijícího organismu, jejíž význam a obsah se mění s plynutím času), ale také tím, že své názory dával hlasitě najevo a měl smysl pro humor i pro divadelní atmosféru v soudní síni.\n\nJako tradiční katolík neváhal o víře a svých náboženských postojích mluvit i ve svých veřejných vystoupeních. Vystupoval proti homosexuálním svazkům, interrupcím a proti pozitivní diskriminaci. Byl přívržencem trestu smrti a práva na držení zbraní, zakotveného v americké ústavě.\n\nAgentura AP ho označila za „nejvíce provokativního“ člena Nejvyššího soudu, jenž svůj bystrý intelekt a misionářský zápal využíval k tomu, aby soud co nejvíce posunul doprava.\n\nPo Scaliově smrti jen necelých 11 měsíců před americkými prezidentskými volbami roku 2016 očekávala světová média politickou bitvu o nominaci nového soudce mezi demokratickým prezidentem Barackem Obamou a většinově republikánským Senátem USA. Senát, který má právo jmenování soudců potvrdit nebo zamítnout, požadoval po celou dobu až do podzimních voleb, aby byl Scaliův nástupce jmenován až nově zvoleným prezidentem. Obama tak ale chtěl učinit ještě před volbami, v čemž jej podporovala demokratická menšina v Senátu. Nejvyšší soud je ostře rozdělen na konzervativce a liberály, a v případě prosazení Obamova kandidáta mohlo dojít k situaci, že by se soud poprvé za několik desetiletí přiklonil jednoznačně doleva. Obama nakonec za Scaliova nástupce navrhl Merricka Garlanda, dosavadního předsedu federálního odvolacího soudu pro Washington. Republikánští senátoři však o něm nechtěli hlasovat, a podařilo se jim takto Garlandově potvrzení Senátem definitivně zabránit. Krátce po inauguraci republikánského kandidáta Donalda Trumpa jako 45. prezidenta USA, a sice 31. ledna 2017, byl nominován nový kandidát na uprázdněné deváté místo soudce Nejvyššího soudu. Stal se jím konzervativní právník a soudce jednoho z federálních odvolacích soudů Neil Gorsuch, který je známý svým odmítavým postojem vůči umělému přerušení těhotenství. Gorsuch byl posléze Senátem USA do funkce soudce Nejvyššího soudu potvrzen, když bylo zvláštním usnesením prosazeným republikánskou většinou prolomeno tzv. filibustrování (nekonečné debaty) ze strany demokratických senátorů.\n\n"}
{"id": "552832", "url": "https://cs.wikipedia.org/wiki?curid=552832", "title": "Rhône (departement)", "text": "Rhône (departement)\n\nRhône je francouzský departement ležící v regionu Auvergne Rhône-Alpes.\n\n\n\n"}
{"id": "552833", "url": "https://cs.wikipedia.org/wiki?curid=552833", "title": "Savojsko (departement)", "text": "Savojsko (departement)\n\nSavojsko (francouzsky \"Savoie\" ) je jedním ze dvou francouzských departementů tvořících Savojsko.\n\nNejvyšším místem je Grande Casse (3855 m) v masivu Vanoise.\n\nNa severozápadě leží jezero Bourget, jeho vody jsou odváděny do Rhôny, která je zároveň hraniční řekou s departementem Ain.\n\nČást území je chráněna v národním parku Vanoise.\n\n\n\n"}
{"id": "552835", "url": "https://cs.wikipedia.org/wiki?curid=552835", "title": "Zubin Mehta", "text": "Zubin Mehta\n\nZubin Mehta (* 29. dubna 1936, Bombaj, Indie) je světově významný dirigent indického původu.\n\nNarodil se v zámožné zoroastriánské rodině, náležející k etnické skupině Pársů. Jeho otec byl houslista a dirigent, zakladatel Bombajského symfonického orchestru. Chodil do jezuitské školy v Bombaji, od dětství hrál na housle a klavír a už v 16 letech dirigoval bombajský orchestr. Roku 1950 začal na přání rodičů studovat medicínu v Bombaji, ale po roce tato studia opustil a věnoval se pouze hudbě. Roku 1951 přišel do Vídně, kde studoval hru na klavír, kompozici a hru na kontrabas, dirigovat se učil u Hanse Swarowského.\n\nRoku 1958 vyhrál mezinárodní dirigentskou soutěž v Liverpoolu a stal se tam zástupcem šéfdirigenta. Už v 60. letech dirigoval Vídeňskou i Berlínskou filharmonii a byl hostem Pražského jara. V letech 1962–1966 byl šéfem Montrealského symfonického orchestru a v letech 1962–1978 hudebním ředitelem filharmonie v Los Angeles (Los Angeles Philharmonic). Od roku 1977 je šéfdirigentem Izraelské filharmonie, která jej v roce 1981 jmenovala svým doživotním hudebním ředitelem. V letech 1978–1991 byl také šéfdirigentem Newyorské filharmonie a v letech 1998–2006 Bavorské státní opery v Mnichově. Od roku 1985 působí jako hudební ředitel festivalu Maggio Musicale ve Florencii.\n\nV roce 1990 dirigoval Mehta první koncert tří tenorů (Luciano Pavarotti, Plácido Domingo a José Carreras) v Římě u příležitosti Mistrovství světa ve fotbale 1990. Při tomto vystoupení hrály dva spojené orchestry (Orchestra del Maggio Musicale Fiorentino a orchestr římského operního divadla/\"Teatro dell'Opera di Roma\"). K této velmi úspěšné pěvecké formaci se Mehta vrátil v roce 1994 při jejich vystoupení v Los Angeles.\n\nVýznam Zubina Mehty ve světovém měřítku podtrhuje skutečnost, že již pětkrát řídil slavnostní Novoroční koncert Vídeňských filharmoniků, věnovaný většinou hudbě skladatelů z vídeňské rodiny Straussů (především Johannu Straussovi mladšímu) a jejich současníkům. Mehta byl dirigentem těchto koncertů v letech 1990, 1995, 1998, 2007 a 2015.\n\nJako operní dirigent působil na předních světových scénách, mj. v New Yorku (Metropolitní opera), ve Vídni (Staatsoper Wien), v Berlíně, Londýně, Miláně (Teatro alla Scala) a také při Salcburském festivalu i jinde. \n\nRoku 2005 zorganizoval v indickém Madrásu koncert na památku obětí tsunami z 26. prosince 2004.\n\nZubin Mehta je od 19. července 1969 podruhé ženatý, jeho manželkou je herečka Nancy Kovacková. Z prvního manželství s Carmen Laskyovou pocházejí dvě již dospělé děti. Jeho syn Mervon Mehta je viceprezidentem instituce Kimmel Center ve Philadelphii.\n\nRod Mehtů má ve svých řadách další známé hudebníky. Bratranec dirigenta Mehty, Dady Mehta, je pianista. Syn tohoto bratrance Bejun Mehta je světoznámý pěvec. Jako kontratenor vystoupil mj. v hlavní roli zfilmované opery Christopha Willibalda Glucka \"Orfeus a Eurydika\", která byla natočena v roce 2013 v barokním zámeckém divadle v Českém Krumlově. Dirigentem orchestru byl Václav Luks, režii vedl Ondřej Havelka.\n\nZubin Mehta je nositelem francouzského Řádu čestné legie (2001), indického řádu \"Padma Vibhušan\" (2001), izraelské Wolfovy ceny za umění (1995/6), Izraelské ceny (1991), \"Dan David Prize\" (2007), japonského \"Praemium Imperiale\" (2008) a \"Ceny za mír a toleranci OSN\". Mehta je také čestným občanem Florencie a Tel Avivu a čestným členem mnoha hudebních těles.\n\n"}
{"id": "552836", "url": "https://cs.wikipedia.org/wiki?curid=552836", "title": "Haute-Saône", "text": "Haute-Saône\n\nHaute-Saône je francouzský departement ležící v regionu Burgundsko-Franche-Comté.\nHaute-Saône (Horní Saône) je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "552837", "url": "https://cs.wikipedia.org/wiki?curid=552837", "title": "Rakouské sociální a hospodářské muzeum", "text": "Rakouské sociální a hospodářské muzeum\n\nRakouské sociální a hospodářské muzeum (Österreichisches Gesellschaft- und Wirtschaftsmuseum) se nachází ve Vídni. V roce 1925 jej založil Otto Neurath. Chtěl v něm za pomoci zjednodušených obrazů a grafů informovat obyvatele Vídně o ekonomické a hospodářské situaci jejich města. V dnešní době je už sloučeno s muzeem kávy.\n"}
{"id": "552838", "url": "https://cs.wikipedia.org/wiki?curid=552838", "title": "Falkenstein", "text": "Falkenstein\n\nFalkenstein je městys v okrese Mistelbach ve spolkové zemi Dolní Rakousy. Žije zde obyvatel.\n\nFalkenstein leží ve vápencovité krajině v severní části Weinviertelu (Vinné čtvrti) v Dolních Rakousích. Jižně od obce se zdvihá \"Galgenberg\" (Šibeniční hora) s nadmořskou výškou 425 metrů.\n\nRozloha městyse je 19,17 kilometrů čtverečních. 58,82 % plochy je zalesněno.\n\nMěstys sestává pouze z jednoho katastrálního území Falkenstein.\n\nVýznamnou úlohu pro obec je trvalé pěstování vinné révy. Zvláštností pro vinařství jsou svahy vápencové hory, kde se réva pěstuje už od roku 1309. Falkenstein býval sídlem „horního úřadu“ (vinařská práva) s kompetencí pro záležitosti ve všech otázkách týkajících se vinařství a to v prostoru mezi Vídní a Brnem.\n\nFalkenstein byl se svým hradem (dnešní zříceninou) důležitý v dějinách kolonizace Weinviertelu za císaře Jindřicha III. (1039–1056) v polovině 11. století. Hrad byl až do 16. století v lenním držení Babenberků. Od roku 1571 je hrad Falkenstein v soukromém vlastnictví. Roku 1645 se hradu zmocnili Švédové, ale zůstal neporušený. Úpadek nastal až koncem 17. století. Hrad byl využíván vlastníky jako zásobárna levného stavebního materiálu.\n\nZa dnešního vlastníka Georga Thurn-Vrintse byla zřícenina opět otevřena pro návštěvníky a založena společnost pro záchranu hradu. Od roku 1992 je prováděn archeologický výzkum pod vedením rakouského spolkového památkového úřadu.\n\n\nStarostou obce je Leopold Richter, vedoucí kanceláře Ingrid Schimpf.\n\nV obecní radě je 13 křesel, která jsou po posledních obecních volbách dne 14. března 2010 podle získaných mandátů rozdělena následovně:\n\nNezemědělských pracovišť bylo v roce 2001 13, zemědělských a lesnických pracovišť v roce 1999 bylo 66. Počet výdělečně činných osob v místě bydliště bylo podle sčítání lidu v roce 2001 182. To představuje 39,95 %.\n\n"}
{"id": "552840", "url": "https://cs.wikipedia.org/wiki?curid=552840", "title": "Hranice (román)", "text": "Hranice (román)\n\nHranice (pol. \"Granica\") – polský román spisovatelky Zofie Nałkowské, který byl poprvé vydán v roce 1935. Vypráví o osudech Zenona Žemběviče, jeho kariéře a milostných problémech. V díle se mísí mnoho žánrů: román psychologický, realistický a detektivní.\n\nZpočátku se měl titul nazývat \"Schematy\", ale autorka nakonec zvolila název \"Hranice\".\nDílo bylo dvakrát zfilmováno, a to v letech 1938 a 1977.\n\nRomán je napsán v retrospektivním stylu. Vznikl v době meziválečné a dotýká se tak soudobých společenských problémů, například hospodářských.\n\nMladý Zenon Žemběvič, který pochází ze šlechtické, nepříliš zámožné rodiny, odjíždí do města na studia. Ve městě poznává dívku z bohaté rodiny – Alžbětu Běckou, již vychovala teta. Navážou spolu intimní vztah. Později Zenon odcestuje do Paříže na další studia. Po návratu domů poznává Justýnu Bogutovou, dceru kuchařky, která pracuje „\"za tolik, kolik sní\"“. Zamilují se do sebe a prožijí krátký románek.\n\nZenon se opět vrací do města, kde se nachází Alžběta. Justýna, která je kvůli matčině nemoci nucena cestovat, se v tomto městě vyskytuje také. Bývalí milenci (Justýna a Zenon) se náhodou potkají na ulici a jejich románek začíná nanovo. Alžběta se o tom dozví, ale přesto se s ním rozhodne zůstat. Zenon se k ní chce také vrátit. Justýně, která s ním otěhotněla, dává peníze. Na to se Justýna vydává k andělíčkářce a těhotenství přeruší. Alžběta o tom nic neví. Justýna je kvůli přerušenému těhotenství sklíčená. V této době Zenonův kariérní růst rychle stoupá a syn statkáře se stává starostou města. Alžběta mu porodí zdravé dítě. Justýna se rozhodne, že Zenona zmrzačí za to, že jí zničil život – přichází do jeho kanceláře, vylije na něj kyselinu, která ho oslepí. V závěru díla vlivem výčitek svědomí Zenon spáchá sebevraždu – revolverem se střelí do úst.\n\n"}
{"id": "552842", "url": "https://cs.wikipedia.org/wiki?curid=552842", "title": "Memoriál Josefa Odložila", "text": "Memoriál Josefa Odložila\n\nMemoriál Josefa Odložila je mezinárodní atletický mítink, který se koná každoročně od roku 1994 v Praze na počest tragicky zesnulého běžce Josefa Odložila († 1993), který vybojoval na Letních olympijských hrách v Tokiu 1964 stříbrnou medaili v běhu na 1500 metrů. Do roku 2001 byl pořádán na strahovském stadionu Evžena Rošického. Od roku 2002 je místem konání stadion Na Julisce v Dejvicích. V roce 2003 byl mítink zařazen do kategorie IAAF Grand Prix II , později do EAA Premium Meeting. 19. ročník se uskutečnil 11. června 2012 kvůli opravám v areálu Juliska po delší době na Strahově.\n\nŘeditelem mítinku a předsedou organizačního výboru je Miroslav Ševčík.\n\nJeden z nejlepších výkonů zde předvedl v roce 2003 japonský kladivář Kódži Murofuši, který si zde vylepšil osobní rekord na 84,86 m a zároveň vytvořil nový rekord memoriálu. Tímto hodem se zařadil na páté místo v historických tabulkách. Dál v celé historii poslali kladivo jen Vadim Devjatovskij, Sergej Litvinov, Ivan Tichon a držitel světového rekordu Jurij Sedych. \n\nV roce 2004 se stala vítězkou skoku do výšky v novém rekordu mítinku 201 cm Ruska Jelena Slesarenková. Na druhém místě skončila Ukrajinka Viktorija Sťopinová (197 cm). Obě později uspěly na letních olympijských hrách v Athénách, kde Slesarenková získala zlato a Sťopinová vybojovala bronz.\n\n"}
{"id": "552843", "url": "https://cs.wikipedia.org/wiki?curid=552843", "title": "Sergej Karaganov", "text": "Sergej Karaganov\n\nSergej Alexandrovič Karaganov ( ) (* 12. září 1952, Moskva) je ruský politolog a ekonom, bývalý poradce ruských prezidentů Jelcina a Putina.\n\nOd roku 1976 studoval ve Spojených státech. Od roku 1998 je člen Trilaterální komise a v letech 1995–2005 pracoval v poradním sboru Rady zahraničních záležitostí.\n\n"}
{"id": "552847", "url": "https://cs.wikipedia.org/wiki?curid=552847", "title": "Boeing X-37", "text": "Boeing X-37\n\nBoeing X-37 (jinak též Orbital Test Vehicle) je americký experimentální bezpilotní kosmický raketoplán. Má sloužit k otestování nových technologií na oběžné dráze a při návratu do atmosféry. Původně civilní projekt spravovaný agenturou NASA převzalo v roce 2004 Ministerstvo obrany Spojených států amerických.\n\nV roce 1999 vybrala NASA společnost Boeing, aby vyvinula a vyrobila malý kosmický raketoplán na základě dřívějšího projektu Boeing X-40. První fáze projektu trvala čtyři roky a stála 192 milionů USD. Druhá fáze projektu začala v roce 2003 a měla stát 301 milionů USD, v roce 2004 však program převzala vojenská agentura DARPA a program se stal utajeným.\n\nX-37 měl být původně na oběžnou dráhu vynášen v nákladním prostoru raketoplánů, z ekonomických důvodů došlo ke změně na vynášení pomocí raket Delta IV nebo srovnatelných. Design X-37 vychází z amerických raketoplánů. Mezi úkoly X-37 mělo patřit např. setkání se satelity na oběžné dráze včetně doplnění paliva či výměny vadných solárních panelů pomocí robotické ruky.\n\nPrototyp označovaný jako X-37A neobsahoval pohonnou jednotku a byl od roku 2005 testován jako pevně připojený k letounu Scaled Composites White Knight, který byl použit při vypouštění raketoplánu SpaceShipOne. První samostatný let absolvoval X-37A 7. dubna 2006, kdy po vynesení letounem White King klouzavým letem klesl a přistál na Edwardsově letecké základně. V roce 2006 následovaly další lety.\n\nV listopadu 2006 Letectvo Spojených států amerických oznámilo, že pro své účely vyvíjí vlastní variantu nazvanou jako X-37B Orbital Test Vehicle (OTV). Plavidlo je vynášena na nízkou oběžnou dráhu pomocí běžné rakety, díky své velikosti se vejde do aerodynamického krytu. Dosud byla používána raketa Atlas V, na následující misi OTV-5 je plánováno použití nosiče Falcon 9. Tato varianta je schopna, za použití solárních panelů pro napájení systémů, setrvat na oběžné dráze až stovky dní, dosavadní rekord je 717 dní na orbitě. Raketoplán je pokryt tepelným štítem, podobně jako Space Shuttle. Ten umožňuje návrat zpět na zem, kde automaticky přistává na dráze podobně jako běžné letadlo. Vzhledem k tomu, že je celý program utajen, jsou další cíle programu známy jen velmi obecně. Vyrobeny byly zatím zřejmě dva exempláře, třetí je ve výrobě.\n\nRaketoplán není schopen nést lidskou posádku, to je plánováno až u verze X-37C.\n\nV říjnu 2014 NASA potvrdila, že raketoplány X-37B, dosud umístěné ve Vandenbergově letecké základně, budou umístěny v Kennedyho vesmírném středisku v Orbiter Processing Facility 1 a 2, kde byly v době aktivní služby umístěny raketoplány Space Shuttle. V rámci testů bylo také ověřeno, že X-37B může používat i přistávací dráhy dříve používané Space Shuttle.\n\nPrvní známý let X-37B vlastní silou, značený jako USA-212 či OTV-1, započal 22. dubna 2010, kdy X-37B byl vynesen raketou Atlas V z Cape Canaveral Air Force Station. Cíle byly neznámé, spekulovalo se o výzkumu vedoucím k jeho možném budoucím vojenském využití. Po 224 dnech na nízké oběžné dráze raketoplán také úspěšně přistál 3. prosince 2010 na Vandenbergově letecké základně.\n\nDruhý orbitální let druhého exempláře X-37B probíhal od 5. března 2011 pod označením USA-226 či OTV-2. Místo původně uváděných devíti měsíců se raketoplán vrátil až po 469 dnech, 16. června 2012, kdy v pořádku přistál opět na Vandenbergově letecké základně.\nTřetí orbitální let prvního exempláře X-37B probíhal od 11. prosince 2012 pod označením USA-240 či OTV-3. Raketoplán přistál 17. října 2014 po 674 dnech a na Vandenbergově letecké základně.\n\nDalší orbitální let pod označením OTV-4 odstartoval 20. května 2015. Během letu byly mj. prováděny experimenty s Hallovým motorem, který je využíván také v programu vojenských komunikačních satelitů AEHF (Advanced Extremely High Frequency). Stroj strávil v kosmu 718 dnů a přistál v Kennedyho vesmírném středisku NASA na Mysu Canaveral v neděli 7. května 2017.\n\nDalší let pod označením OTV-5 odstartoval 7. září 2017. Pravděpodobně jde o let jednoho z již vyrobených exemplářů, protože třetí kus ještě není vyroben. O vynesení raketoplánu se postarala raketa Falcon 9 Block 4.\n\nRaketoplán má oproti vyřazeným raketoplánům Space Shuttle mnohem menší rozměry. X-37B má délku přibližně 8,8 metru a šířku 4,5 metru. Nákladový prostor má rozměry 2,1 x 1,2 metru. Hmotnost raketoplánu X-37B je asi 5 tun.\n\n\nV roce 2011 společnost Boeing oznámila, že plánuje vývoj zvětšené (o 65 až 80 %) varianty X-37B, která má být označena X-37C a umožnit přepravu až šesti kosmonautů.\n\n"}
{"id": "552852", "url": "https://cs.wikipedia.org/wiki?curid=552852", "title": "Bank of America Plaza (Dallas)", "text": "Bank of America Plaza (Dallas)\n\nBank of America Plaza je nejvyšší mrakodrap v Dallasu v Texasu (USA). Se svými 72 patry měří 281 m. Budova nabízí 177 000 m kancelářských prostor a byla navržena firmami JPJ Architects Inc. a HLM Design. Stavební práce začaly v roce 1983 a byly dokončeny v roce 1985.\n\n\n"}
{"id": "552855", "url": "https://cs.wikipedia.org/wiki?curid=552855", "title": "Univerzita v St Andrews", "text": "Univerzita v St Andrews\n\nUniverzita v St Andrews ( \"University of St Andrews\") je nejstarší univerzitou ve Skotsku a třetí nejstarší v anglicky hovořících zemích. Byla založena mezi lety 1410 a 1413. Univerzita se nachází ve městě St Andrews, v okrese Fife, na východním pobřeží Skotska.\n\nV roce 1410 skupina skotských učenců a kněží, kteří opustili univerzitu v Paříži jako důsledek rozkolu v západním křesťanství, vytvořili společnost vysokoškolského vzdělávání v městečku St Andrews zaměřenou na teologii, filozofii, medicínu a právo. Biskup diecéze St Andrews, Henry Wardlaw, této společnosti vzdělanců a učitelů v roce 1411 udělil výsady. Následně, biskup Wardlaw úspěšně žádal avignonského papeže Benedikta XIII. (v exilu v Peniscole) o přidělení statutu univerzity sérií bul, které jsou datovány do roku 1413.\n\nHistorické i moderní budovy univerzity jsou rozmístěné po celém městě. Kaple sv. Salvátora se datuje od 15. století a nová budova lékařské fakulty byla otevřena v roce 2010. Když studenti jsou v rezidenci, více než třetina obyvatel St Andrews jsou buď zaměstnanci anebo studenti univerzity. Studentský sbor - asi 10 000 silný - je pozoruhodně různorodý. Přibližně 30% studentů pochází z více než 120 zemí mimo Spojené království, z jiných evropských zemích, ze Severní Ameriky a jinde ve světě.\n\nUniverzita je považována za jednu z nejlepších univerzit ve Velké Británii a stabilně obsazuje přední místa v hodnocení kvality britských vysokých škol. Podle novin \"The Guardian\" má univerzita nejlepší katedry fyziky a astronomie, mezinárodních vztahů, informatiky a matematiky ve Velké Británii.\n\n"}
{"id": "552863", "url": "https://cs.wikipedia.org/wiki?curid=552863", "title": "Richard Sorge", "text": "Richard Sorge\n\nRichard Sorge (rusky \"Рихард Зорге\", 4. října 1895, Baku, Ruské impérium – 7. listopadu 1944, Tokio, Japonsko) byl sovětský špion v Japonsku za druhé světové války a Hrdina Sovětského svazu.\n\nNarodil se v Sabunchi, na předměstí Baku v carském Rusku (dnes Ázerbájdžán), jako nejmladší z devíti dětí německého inženýra Wilhelma Sorgeho († 1907), pracujícího pro ropnou společnost, a jeho ruské manželky Niny Semjonovny Kobělevy. Shodou okolností byl jeho prastrýc (často se mylně uvádí dědeček) Friedrich Adolf Sorge tajemníkem Karla Marxe.\nKdyž byly Richardovi tři roky, odjela jeho rodina z Ruska do Německa. V roce 1914 vstoupil do německé armády. Bojoval na západní frontě a vypracoval se až na desátníka. V březnu 1916 utrpěl těžké zranění, kdy mu šrapnel utrhl tři prsty a poranil obě nohy tak, že do konce života kulhal. Po vyléčení se stal marxistou. \n\nV letech 1917 a 1918 studoval ekonomiku na univerzitách v Berlíně, Kielu a Hamburku. V roce 1919 se stal členem Komunistické strany Německa. Propagoval myšlenky komunismu ve Wuppertalu, Frankfurtu nad Mohanem a byl redaktorem stranických novin v Solingenu. \n\nV roce 1924 odjel do SSSR, kde pracoval v několika úřadech. V roce 1925 vstoupil do Komunistické strany Sovětského svazu a stal se aktivním členem Kominterny. Po pádu Nikolaje Bucharina v roce 1929 byl přeložen k Rudé armádě, kde prodělal výcvik zpravodajského důstojníka. Na počátku následujícího roku se spolupracovníky zamířil do Šanghaje. \n\nV roce 1933 vstoupil jako agent provokatér do NSDAP, odkud byl poté odvelen jako diplomat do Číny.\n\nNa začátku druhé světové války se nechal zaměstnat v GRU a odešel do Japonska, aby do Moskvy odesílal zprávy o nepříteli. Získal i informace o přípravách operace Barbarossa a několikrát varoval Stalina. \n\nNakonec však byl japonskou kontrarozvědkou odhalen a roku 1941 zatčen.\n\nRoku 1943 byl odsouzen k trestu smrti oběšením.\n\nPoprava byla uskutečněna 7. listopadu 1944 ve věznici Sugamo v 10:20. Jeho poslední slova byla: \"\"Ať žije Komunistická strana Sovětského svazu! Ať žije Rudá armáda!\"\", na provazu se dusil bezmála 20 minut.\n\nRoku 1964 byl in memoriam vyznamenán titulem Hrdina Sovětského svazu.\n\n"}
{"id": "552864", "url": "https://cs.wikipedia.org/wiki?curid=552864", "title": "János Libényi", "text": "János Libényi\n\nJános Libényi (1831, Csákvár – 26. únor 1853, Vídeň) byl maďarský krejčovský tovaryš a nacionalista, který se 18. února 1853 pokusil zavraždit rakouského císaře a budoucího uherského a českého krále Františka Josefa I. Pokus o atentát se nezdařil, císař byl pouze lehce zraněn. Za tento čin byl Libényi odsouzen k trestu smrti a 26. února 1853 popraven.\n\n"}
{"id": "552866", "url": "https://cs.wikipedia.org/wiki?curid=552866", "title": "Dinosauři: Anatomická tajemství", "text": "Dinosauři: Anatomická tajemství\n\nDinosauři: Anatomická tajemství (v anglickém originále Clash of the Dinosaurs) je americký populárně naučný dokument o některých aspektech anatomie a života neptačích dinosaurů. Zaměřuje se především na aspekt obrany a útoku mezi dravými a býložravými dinosaury. Tato čtyřdílná minisérie z dílny Dangerous LTD měla televizní premiéru 13. prosince 2009 na knálu Discovery Channel.\n\nV dokumentu se postupně objevují následující rody dinosaurů ze třech různých období křídy (před zhruba 110 miliony let, 75 miliony let a 65 miliony let).\n\n\nJedním z účinkujících vědeckých poradců je také americký paleontolog Mathew Wedel. Ten se prostřednictvím internetu ostře ohradil proti zkreslení svého komentáře pro dokument. Další výtkou dokumentu je to, že se příliš často opakují záběry s digitálně vytvořenými dinosaury. Některé scény jsou pak nesmyslné (například ulovení mláděte sauroposeidona o velikosti slona dvěma dravými deinonychy). V české verzi jsou také další chyby v dabingu, jako například nazývání dinosaurů nesprávným pojmem \"ještěr\".\n\n"}
{"id": "552867", "url": "https://cs.wikipedia.org/wiki?curid=552867", "title": "SunTrust Plaza", "text": "SunTrust Plaza\n\nSunTrust Plaza (původní název One Peachtree Center) je druhý nejvyšší mrakodrap v Atlantě. Má 60 pater a výšku 265 m. Je postaven v postmoderním stylu, architektem je John Portman. Nachází se v něm kancelářské prostory. Výstavba probíhala v letech 1989 - 1992.\n\n\n"}
{"id": "552869", "url": "https://cs.wikipedia.org/wiki?curid=552869", "title": "BNY Mellon Center", "text": "BNY Mellon Center\n\nBNY Mellon Center (do roku 2009 \"Mellon Bank Center\") je 4. nejvyšší mrakodrap ve Filadelfii. Má 54 pater a měří 241 m. Byl navržen firmou Kohn Pedersen Fox Associates a jeho vlastníkem je HRPT Properties Trust. Dokončen byl v roce 1990. Stojí na ulici Market Street a je součástí komplexu Penn Center.\n\n\n"}
{"id": "552874", "url": "https://cs.wikipedia.org/wiki?curid=552874", "title": "Gavin Harrison", "text": "Gavin Harrison\n\nGavin Harrison (* 28. května 1963 Londýn, Spojené království) je britský bubeník a perkusionista.\n\nV roce 1983 hrál na bicí v britské progressive rockové skupině Renaissance, roku 1994 hrál na koncertech skupiny Level 42. Roku 2002 se stal členem skupiny Porcupine Tree, kde působí dosud a se kterou vydal čtyři studiová alba. Od roku 2007 je rovněž i členem King Crimson, kde hrál jako jeden ze dvou bubeníků/perkusionistů společně s Patem Mastelottem. Skupina v roce 2008 odehrála menší turné v USA, další živá vystoupení byla ohlášena na rok 2009, ta byla později ale zrušena a skupina přerušila aktivní činnost. S některými současnými i bývalými členy King Crimson nahrál Harrison album \"A Scarcity of Miracles\" (2011). V roce 2013 se stal jedním ze tří bubeníků nové sestavy King Crimson.\n\nJe autorem dvou bubenických instruktážních knih s názvem \"Rhythmic Illusions and Rhythmic Perspectives\". Ve svém domácím studiu také natočil a sám produkoval dvě instruktážní DVD \"Rhythmic Visions\" a \"Rhythmic Horizons\".\n\nJiž od 80. let působí jako studiový hudebník. Podílel se na albech nejrůznějších interpretů, jako jsou např. Claudio Baglioni, Dave Stewart, Eros Ramazzotti, Franco Battiato, Jakko Jakszyk, Kevin Ayers, Lisa Stansfield, Manfred Mann's Earth Band či Steven Wilson.\n\nMezi jeho další projekty patří i spolupráce s multiinstrumentalistou 05Ricem, se kterým zatím vydal tři desky:\n\n"}
{"id": "552875", "url": "https://cs.wikipedia.org/wiki?curid=552875", "title": "Muhammad Sajíd al-Saháf", "text": "Muhammad Sajíd al-Saháf\n\nMuhammad Sajíd al-Saháf (1940 v Hille, Irák), známý též jako „Komický Alí“ (v narážce na přezdívku bývalého iráckého ministra obrany Alí Hasana al-Madžída – \"Chemický Alí\"), byl za vlády Saddáma Husajna iráckým ministrem zahraničí a později ministrem informací. Ve známost vešel v době války v Iráku, při invazi vojsk skupiny států vedených USA v roce 2003 (též nazývané Druhá válka v Zálivu). Důvodem byly zejména jeho veřejné, scestné a vysoce nedůvěryhodné propagandistické proslovy.\n\nSaháf nejprve následoval příkladu svého otce, který byl prodavačem kuřiva v Hille. Zaměstnání za pultem však vydržel pouhý měsíc. Vystudoval žurnalistiku na Bagdádské univerzitě, kde absolvoval v oboru anglická literatura. Jeho přáním bylo stát se učitelem angličtiny. Postupně však stále více sympatizoval s revoluční stranou Baas, do které vstoupil v roce 1963. Po revoluci v roce 1968 se stal šéfem vojenského rozhlasu. Za další dva roky byl jmenován ředitelem irácké televize. Na této pozici setrval do roku 1972.\n\nV dalších letech působil postupně jako velvyslanec v několika zemích (mj. i ve Švédsku a v Indii). Po návratu do Iráku byl v roce 1992 Saddámem Husajnem dosazen do funkce ministra zahraničí. V dubnu 2001 byl z tohoto postu odvolán a jeho pravomoci převzal Tárik Azíz jako vicepremiér tehdejší irácké vlády. Od této chvíle se Saháf začal věnovat práci, která ho posléze proslavila – stal se ministrem informací.\n\nV době válečného konfliktu v roce 2003 prezentoval ve svých pravidelných tiskových prohlášeních údajnou drtivou převahu irácké armády, přikrašloval nebo si i zcela vymýšlel údajné irácké válečné úspěchy. Současně s tím popíral postup spojeneckých vojsk na irácké půdě a jejich skutečné vojenské úspěchy. S ohledem na styl prezentace a své vystupování, se stával postupně určitým druhem komické figury, což se odrazilo i v západních médiích, kde byl často karikován. Jeho líčení událostí mu přineslo popularitu, přičemž začal být posměšně označován jako Komický Alí, v USA někdy též jako Bagdádský Bob.\n\nK pobavení médií přispěl zejména svým veřejným tiskovým prohlášením o údajných masových sebevraždách postupujících vojáků armády USA v důsledku drtivé převahy iráckých vojenských jednotek před branami Bagdádu, a to v okamžiku, kdy americké jednotky již vstoupily na předměstí Bagdádu a pád vlády Saddáma Husajna byla již jen otázkou hodin. Během Saháfovy řeči o zničující porážce armády USA bylo přitom z pozadí již slyšet zvuky probíhajících bojů.\n\nPo ukončení války se krátce skrýval, načež se v červnu 2003 vzdal americkým jednotkám. Byl sice vyslýchán, ovšem následně brzy propuštěn, neboť se nenacházel na Američany vyhotoveném seznamu nejhledanějších válečných zločinců.\n\nV roce 2005 se Saháf objevil znovu v televizním vysílání, a to na stanici „Abu Dhabi TV“. V současné době žije ve Spojených arabských emirátech a údajně píše své paměti.\n"}
{"id": "552880", "url": "https://cs.wikipedia.org/wiki?curid=552880", "title": "Václav Šlajs", "text": "Václav Šlajs\n\nVáclav Šlajs (* 7. srpna 1952 Plzeň) je český politik ČSSD, od ledna 2014 do listopadu 2016 hejtman Plzeňského kraje, předtím první náměstek plzeňského hejtmana. V minulosti byl dvakrát poslancem Poslanecké sněmovny PČR za Plzeňský kraj.\n\nV letech 1967–1971 vystudoval Střední průmyslovou školu stavební. Pak v letech 1985–1989 Vysokou školu politickou ÚV KSČ a v letech 1991-1993 nadstavbové studium sociologie na Právnické fakultě Univerzity Karlovy v Praze.\n\nPůsobil dvacet let jako voják z povolání u ČSLA. V letech 1993–1999 jej zaměstnával podnik Armabeton a.s, kde byl referentem zakázek a marketingu, později náměstkem ředitele. V letech 1999-2000 zastával manažerskou pozici v Regionální rozvojové agentuře.\n\nJe ženatý, má dvě dcery.\n\nPřed rokem 1989 byl členem KSČ. V roce 1993 vstoupil do ČSSD. V roce 1995 se stal členem Ústředního výkonného výboru ČSSD. Byl rovněž místopředsedou městské organizace ČSSD v Plzni, předsedou městské organizace a od roku 1999 předsedou krajské organizace sociální demokracie (na tomto postu byl ještě k roku 2006).\n\nV komunálních volbách roku 1998 byl zvolen za ČSSD do zastupitelstva města Plzeň. Profesně se uvádí jako ekonomický náměstek. V zastupitelstvu města setrval do roku 2002. Zastával tu funkci předsedy Komise pro koncepci a rozvoj města.\n\nV krajských volbách roku 2000 byl zvolen do Zastupitelstva Plzeňského kraje za ČSSD. Mandát krajského zastupitele opětovně získal v krajských volbách roku 2004. Krajským zastupitelem byl do roku 2006. Měl post předsedy kontrolního výboru. V krajských volbách roku 2008 nekandidoval, ale do krajského zastupitelstva se opětovně dostal v krajských volbách roku 2012.\n\nVe volbách v roce 2006 byl zvolen do poslanecké sněmovny za ČSSD (volební obvod Plzeňský kraj). Byl členem sněmovního výboru pro bezpečnost a kontrolního výboru. Poslanecký mandát obhájoval ve volbách roku 2010, ale nebyl zvolen kvůli tzv. kroužkování. Do sněmovny nicméně usedl dodatečně jako náhradník v říjnu 2012.\n\nV závěru ledna 2013 se po kritice související s počtem jím zastávaných funkcí poslaneckého mandátu vzdal. Chce se plně věnovat funkci náměstka plzeňského hejtmana.\n\nPo rezignaci Milana Chovance byl 27. ledna 2014 zvolen hejtmanem Plzeňského kraje. Proti jeho zvolení se kromě opozice postavilo přímo na jednání zastupitelstva i několik desítek demonstrantů, kterým vadila jeho minulost coby armádního politruka. Šlajs připustil, že byl předsedou útvarové organizace KSČ jako důstojník v Československé lidové armádě, ale odmítl, že by byl politrukem. Ve volbách v roce 2016 již do krajského zastupitelstva nekandidoval. Dne 21. listopadu 2016 jej v pozici hejtmana Plzeňského kraje vystřídal Josef Bernard.\n"}
{"id": "552882", "url": "https://cs.wikipedia.org/wiki?curid=552882", "title": "Engelbert Zaschka", "text": "Engelbert Zaschka\n\nEngelbert Zaschka (1. září 1895 v Freiburg im Breisgau - 26. června 1955 ve Freiburg im Breisgau) byl německý hlavní inženýr, konstruktér a vynálezce. Je pokládán za jednoho z prvních průkopníků a konstruktérů německých vrtulníků.\n\n"}
{"id": "552890", "url": "https://cs.wikipedia.org/wiki?curid=552890", "title": "Kostel Všech svatých (Horšov)", "text": "Kostel Všech svatých (Horšov)\n\nŘímskokatolický kostel Všech svatých v Horšově je románský, goticky a barokně přestavěný kostel. Jedná se o kulturní památku zrekonstruovanou v letech 2001–2005.\n\nPůvodně pozdně románský kostel Všech svatých byl postaven asi na počátku 13. století. Z původní románské stavby se dochovaly věž, jižní a západní stěna lodi. V poslední čtvrtině 14. století byl kostel goticky rozšířen a přestavěn.\n\nKostel je jednolodní, obdélný, s polygonálním závěrem presbytáře, k jehož jižní straně přiléhá obdélná kaple sv. Barbory, a s věží v jihozápadním nároží lodi. Presbytář je sklenut dvěma poli křížové klenby, jejichž obdoba se nachází i v kapli. Stěny zdobí cenné nástěnné malby z roku 1489.\n\nV 17. století byly v kostele provedeny dílčí barokní úpravy. Vznikají kasulová okna lodi. Interiér lodi je barokizován. Ve 2. polovině 20. století kostel zpustl a dostal se do havarijního stavu. V 90. letech 20. století byl opraven a to včetně hlavního oltáře Všech svatých z roku 1714 a bočních oltářů.\n\nKostel spravuje Národní památkový ústav, územní odborné pracoviště v Plzni. Spadá pod zámek Horšovský Týn. Jeho návštěva je možná po předchozím ohlášení se. Kostel je bezbariérově přístupný.\n\n\n"}
{"id": "552891", "url": "https://cs.wikipedia.org/wiki?curid=552891", "title": "Norfolk Admirals", "text": "Norfolk Admirals\n\nNorfolk Admirals byl profesionální americký klub ledního hokeje, který sídlil v Norfolku ve státě Virginie. Své domácí zápasy hráli \"Admirálové\" v tamní aréně Norfolk Scope. Klub byl založen v roce 2000, AHL se tehdy do města vrátila po 22 letech. Klubové barvy byly modrá, červená, bílá a zlatá.\n\nKlub rozšířil soutěž v roce 2000/01, již o rok později se do soutěže ze zaniklé IHL přesunul klub Milwaukee Admirals, takže od té doby působila v lize dvojice klubů se stejným názvem. Největší rivalové Norfolku byly geograficky pensylvánské kluby Hershey Bears a Wilkes-Barre/Scranton Penguins. Za velkého rivala však byly považováni i Worcester Sharks, protože kluby spolu svedly několik utkání plných šarvátek. Admirálové měli dva maskoty - psa Saltyho a křížence psa a hrálíka Hat-Tricka. Klub byl v letech 2007-2012 záložním celkem klubu NHL Tampa Bay Lightning, předtím byl rezervou týmu Chicago Blackhawks. Od roku 2012 byl až do zániku farmou Anaheim Ducks.\n\nKlub v play off za patnáct let existence pouze třikrát přešel první kolo. V základní části 2011/12 vytvořil rekord AHL v počtu po sobě vyhraných utkání v základní části, v následném play off získal Calderův pohár pro vítěze soutěže. Rekordní šňůra vítězství v základní části nakonec čítá 28 utkání ze závěru ročníku 2011/12 a čtyři úvodní zápasy sezony 2012/13. Klub byl majetkem společnosti Ken Young and Tides Baseball, LP.\n\nV ročníku 2015/16 bude klub v AHL nahrazen celkem San Diego Gulls. Název Norfolk Admirals bude zachován, protože stejnojmenný nový klub bude od zmíněné sezony působit v ECHL.\n\n\nZdroj: \n\nZdroj: \n\n"}
{"id": "552903", "url": "https://cs.wikipedia.org/wiki?curid=552903", "title": "MinGW", "text": "MinGW\n\nMinGW (dříve mingw32, Minimalist GNU for Windows) je v informatice kompilátor GCC a GNU Binutils, kterými je možné vytvořit nativní aplikace pro platformu Microsoft Windows (buď přímo ve Windows nebo jako křížový překladač, čímž usnadňuje portování). Obsahuje množinu volně šiřitelných hlavičkových souborů pro Windows API. Součástí MinGW jsou rozšíření pro běhovou knihovnu Microsoft Visual C++ pro podporu C99.\n\nHlavní vlastností MinGW (která nemusí být Open Source uživatelům zpočátku jasná) je, že nevyužívá standardní knihovnu GNU libc, ale snaží se využívat přímo knihovnu MS C Runtime Library (MSVCRT). Výsledkem jsou tedy nativní programy (na rozdíl od projektu Cygwin). Pro jazyky jiné než C používá MinGW GNU knihovny (např. GNU libstdc++ pro C++).\n\nMinGW byl původně nazván mingw32; čísla byla odstraněna aby se zamezilo interpretacím, že bude omezen na 32-bitové systémy. Colin Peters autorizoval první vydání v 1998, které obsahovalo pouze port GCC na Cygwin. Jan-Jaap van der Heijden vytvořil port GCC pro Windows, přidal GNU Binutils a soubor make. Později vývoj převzal Mumit Khan a přidal do balíku vlastnosti specifické pro Windows, včetně hlaviček Win32 od Anderse Norlandera. V roce 2000 byl projekt přestěhován na SourceForge.net, aby tak vyzval komunitu ke spolupráci a usměrnil vývoj.\n\nMinGW bylo vyhlášeno projektem měsíce na stránkách SourceForge.net v září 2005.\n\nProjekt MinGW spravuje a distribuuje několik různých jádrových komponent a doplňkových balíků, včetně řady portů GNU toolchainů, jako např. GCC a GNU Binutils, přeložených do ekvivalentních balíků. Tyto utility mohou být využívány z příkazové řádky Windows nebo integrovány do IDE. MinGW umožňuje pojmenovávání knihoven podle konvencí codice_1 a codice_2 a také s formou codice_3 používanou na unixových systémech.\n\nKomponenta MinGW známá jako MSYS (\"Minimal SYStem\") navíc nabízí port odlehčeného prostředí unixového příkazového řádku do Win32, včetně rxvt a některých POSIXových utilit, které umožňují běh autokonfiguračních skriptů.\n\nImplementace hlavičkových souborů Win32 a knihoven pro linkování za běhu jsou vydány pod permissive license, zatímco porty GNU jsou k dispozici pod GNU General Public License. Na stránkách MinGW jsou k dispozici ke stažení binární soubory kompletního MSYS balíku a individuálních MinGW GNU utilit.\n\nMinGW byl odvozen od Cygwinu verze 1.3.3. Přestože jak Cygwin tak MinGW mohou být použity k portaci Unix software na Windows, využívají k tomu odlišné postupy: Cygwin se zaměřuje na poskytnutí kompletní vrstvy POSIX (podobné té v Linuxu nebo jiných Unixových systémech) běžící nad aplikační vrstvou Windows, poskytujíc tak kompatibilitu za cenu určitého snížení výpočetního výkonu. Proto tento postup vyžaduje, aby programy pro Win32 napsané v Cygwinu běžely nad kompatibilní knihovnou, která musí být distribuovaná se zdrojovým kódem programu pod copyleft licencí. MinGW se zaměřuje na poskytnutí nativní funkcionality a výkonu přímo přes volání Windows API. Na rozdíl od Cygwinu, programy přeložené pomocí MinGW nemusí být distribuovány se zdrojovýcm kódem, protože MinGW nepotřebuje kompatibilní vrstvu DLL.\n\nMinGW nemůže poskytnout plnohodnotné POSIX API, protože využívá volání Win32-API. Proto s ním není možné kompilovat některé Unixové aplikace, které mohou být kompilovány s Cygwinem. Konkrétně se to týká aplikací, které potřebují funkcionalitu POSIXU jako fork(), mmap(), nebo ioctl() a nebo očekávají běh uvnitř POSIXového prostředí. Aplikace napsané pomocí cross-platform knihoven portovaných do MinGW, jako SDL, wxWidgets, Qt, nebo GTK+ se obvykle kompilují bezproblémově jak na MinGW tak v Cygwinu.\n\nKombinace MinGW a MSYS poskytuje malé, nezávislé prostředí, které může být načteno z vyjímatelného média (USB flash disk) bez zanechání údajů v registrech nebo souborech v počítači. Protože Cygwin nabízí více funkcionality, je složitější z hlediska instalace a údržby. Cygwin navíc ve své DLL knihovně emulující POSIXovou vrstvu používá nedokumentované funkce Windows. Tím vzniká obava ze stability jak CygWin, tak Windows, a také je důvodem značného odmítání CygWin mnoha vývojáři.\n\nNavíc je možné křížově kompilovat Windows aplikace pomocí MinGW-GCC na POSIX systémech. To znamená, že vývojáři nepotřebují instalaci Windows s MSYS pro kompilaci softwaru, který poběží na Windowsu bez Cygwinu.\n\n\n"}
{"id": "552910", "url": "https://cs.wikipedia.org/wiki?curid=552910", "title": "Host", "text": "Host\n\nHost může být:\n\n\n\n"}
{"id": "552923", "url": "https://cs.wikipedia.org/wiki?curid=552923", "title": "Chase Tower (Chicago)", "text": "Chase Tower (Chicago)\n\nChase Tower je 10. nejvyšší mrakodrap v Chicagu a stojí v ulici South Dearborn Street. Má 60 pater a výšku 259 m. V budově je asi 200 000 m kancelářských prostor, které obsluhuje 50 výtahů. Firma Exelon zde má sídlo, ale dříve zde sídlila Bank One Corporation. Stavba probíhala v letech 1966–1969.\n\n\n"}
{"id": "552928", "url": "https://cs.wikipedia.org/wiki?curid=552928", "title": "Godzilla (film, 1998)", "text": "Godzilla (film, 1998)\n\nGodzilla je japonsko-americký katastrofický film, který režíroval Roland Emmerich. Hlavními herci filmu jsou Matthew Broderick, Jean Reno, Maria Pitillo a Hank Azaria. Film měl premiéru v USA 20. května 1998. Snímek ukazuje, jaký dopad mohou mít jaderné zbraně.\n\nVe Francouzské Polynésii se konají jaderné testy, v jejichž důsledku se v okolí míst výbuchu dějí zvláštní věci. O několik let později je napadena japonská loď a případ má vyšetřit francouzský agent Philippe Roaché. Mezitím se do New Yorku dostává kvůli vůni ryb obří mutantní plaz. Je povolán černobylský expert na žížaly Nick Tatopoulos, který prokázal, že jaderný odpad dokáže zvětšovat zvířata. To už ale v New Yorku řádí Godzilla (jak ji Japonci nazvali), kterou nedokáže zastavit ani střelba z vrtulníků a ponorek. Nickova přítelkyně odhalí tajemství o zkázonosném potenciálu Godzilly a svět zachvátí panika. Roaché však Nicka přesvědčí o nutnosti proti Godzille zasáhnout. Vydávají se do Madison Square Garden, kde zjišťují, že Godzilla je obojetník a že naklade až dvě stě vajec za měsíc. Nick povolá stíhačky, které zabijí mláďata, ale to Godzillu ještě víc rozzuří. Jediná možnost, jak ji dostat, je nějak ji znehybnit, proto Nick jede na provazový most, kde také Godzilla umírá.\n\n"}
{"id": "552932", "url": "https://cs.wikipedia.org/wiki?curid=552932", "title": "Syracuse Crunch", "text": "Syracuse Crunch\n\nSyracuse Crunch je profesionální americký klub ledního hokeje, který sídlí v Syracuse ve státě New York. Do AHL vstoupil v ročníku 1994/95 a hraje v Severní divizi v rámci Východní konference. Své domácí zápasy odehrává v hale Oncenter War Memorial Arena s kapacitou 6 159 diváků. Klubové barvy jsou modrá, bílá, stříbrná a černá.\n\nKlub byl založen v roce 1994, tehdy v AHL nahradil celek Hamilton Canucks (1992-1994). Klub plnil po svém vzniku roli záložního celku klubu NHL Vancouver Canucks, stejně jako jeho předchůdce. V letech 1997-99 byl zároveň i farmou Pittsburgh Penguins. Po ukončení spolupráce s Canucks v roce 2000 byli Crunch rezervou Columbus Blue Jackets (2000-10) a Anaheim Ducks (2010-12). Od sezony 2012/13 je jejich nadřazeným klubem Tampa Bay Lightning.\n\nNázev Crunch si vybrali fanoušci z pěti možností a od počátku byl hlavním rivalem tým Rochester Americans. Nad ledem od sezony 2008/09 visí číslo 7, které sice není vyřazené, ale je vyvěšeno na počest tehdy zesnulého herce Paula Newmana. Ten totiž toto číslo nosil ve filmu Slap Shot z roku 1977, ve kterém hlavní hrdinové oblékali dres imaginárního celku Syracuse Bulldogs. V Syracuse v letech 1936-40 působil klub AHL Stars, který se stal v roce 1937 premiérovým vítězem soutěže. Celek Crunch se v play off dostal nejdále do finále v ročnících 2013 a 2017.\n\n\n\nZdroj: \n\n\n\nZdroj: \n\n"}
{"id": "552936", "url": "https://cs.wikipedia.org/wiki?curid=552936", "title": "Souboj Titánů (film, 1981)", "text": "Souboj Titánů (film, 1981)\n\nSouboj Titánů je dobrodružný fantasy film z roku 1981, jehož hlavním hrdinou je postava z řecké mytologie Perseus.\n\nWarner Bros. a Legendary Pictures uvedla remake filmu \"Souboj titánů\" ve 3D 15. dubna 2010.\n\nKrál Akrisios z Argosu uvěznil svou dceru Danaé daleko od běžných smrtelníků, kvůli věštbě, že pokud jeho dcera bude mít syna, tak král může zemřít. Když je uvězněna, svede ji bůh Zeus. Poté, co se Danaé narodí syn Perseus Persea, Akrisios nechá oba uzavřít do dřevěné truhly a poslat po moři. Z pomsty nařídí Zeus, nejen zabít Akrisia, ale také vypustit z moře Krakena svým bratrem Poseidonem, aby zničil město Argos. Mezitím Danaé a Perseus bezpečně dopluli na ostrov Serifos.\n\nCalibos, syn bohyně Thetis, je pohledný mladý muž předurčený k svatbě s princeznou Andromedou, dcerou královny Kassiopei s jejím bohatým městem Joppa. Ale krutý a destruktivní Calibos loví a ničí vše živé v okolí \"Měsíční studny\". Zabije i Diovy neposkvrněné posvátné létající koně (mimo Pegase). Jako trest za tohle a jiné prohřešky, Zeus přemění Caliba na satyra – kreaturu odsouzenou žít odděleně v bažinách. Thetis, rozzuřená ze synova osudu, slíbí, že pokud si Calibos nemůže vzít Andromedu, tak ani žádný jiný muž. Stejně se chce Diovi pomstít i na jeho synovi. Thetis přesune Persea z Serifosu do Joppy. Perseus se spřátelí s učencem a dramatikem Ammonem, který mu poví o kletbě princezny Andromedy: nemůže se vdát do té doby, pokud někdo neuhodne její hádanku. Pokud odpoví špatně, je veřejně upálen na náměstí. Vyzbrojen dary od bohů (meč, štít a helma, která ho činí neviditelným) se Perseus zmocní Pegase a sleduje ducha Andromedy na její noční výpravu, kde se dozví novou hádanku od Caliba. Poté, co se Perseus dozví hádanku, je skoro zabit Calibem, ale uprchne a ztratí svou helmu v bažinách.\n\nPerseus se zúčastní další ceremonie na nového nápadníka, odpoví správně na otázku a získá ruku Andromedy. V chrámu bohyně Thetis zapřísahá Calibos svou matku Thetis pomstít se na Perseovi. Thetis sdělí Calibovi, že nemůže, protože je Perseus chráněn Diem, ale může se pomstít na Joppě. Na svatbě královna Kassiopeia přirovná krásu Andromedy ke kráse samotné bohyně Thetis, kterou tím rozzuří. Socha Thetis se zřítí a obživne. Vyřkne trest, že zničí Joppu, pokud nebude princezna Andromeda obětována Krakenovi za 30 dní. Perseus hledá cestu, jak porazit Krakena. Mezitím je Pegas chycen Calibem a jeho muži. Zeus pověří Athénu, aby Perseovi darovala svou vlastní sovu, Buba, jako náhradu za ztracenou helmu neviditelnosti. Jako náhradu za Buba požádá Hefaista, aby postavil repliku na pomoc Perseovi. Bubo vede Persea ke Stygijským čarodějnicím, třem slepým ženám, které mu poradí, jak porazit Krakena - použít hlavu Medúzy. Medúza byla krásná žena, která svedla Poseidona v Afroditině chrámu a byla Afroditou potrestána - Afrodita ji proměnila v nestvůru. Jediný pohled na ni změní všechno živé v kámen. Přebývá na Ostrově Zemřelých, který leží za řekou Styx, na konci podsvětí. Perseus a jeho muži se utkají s Dioskilem, dvouhlavým psem střežícím chrám Medúzy. Přemohou Dioskila a získají volnou cestu k ruinám, kde sídlí Medúza. Jeden z Perseových mužů zemře po zásahu šípem Medúzy, další zase zkamení pohledem na Medúzu. Perseus nakonec usekne hlavu Medúzy pomocí odrazu obrazu ve svém štítu, ale přijde o něj, když je potřísněn krví Medúzy, která je kyselinou. Když se vracejí se svou skupinou zpět, Calibos napadne jejich tábor, odvede jejich koně a propíchne vak s hlavou Medúzy, s pomocí její krve obživnou obrovští škorpióni. Škorpióni a Calibos zaútočí na muže. Potom, co zemře poslední z mužů, se Perseovi podaří zabít posledního škorpióna. Poté s pomocí meče zabije samotného Caliba.\n\nPerseus, který ztratil mnoho času, pověří Buba, aby našel Pegase. Pegase najde v bažinách u Calibových mužů a osvobodí ho. Právě když je Andromeda obětována Krakenovi, zkouší Bubo odlákat pozornost Krakena, než přiletí Perseus na Pegasovi. Perseus se snaží otevřít vak s medúzou, ale je Krakenem shozen do moře. Bubo nalezne hlavu a přiletí ji dát Perseovi, který ji vystrčí z vaku a promění tím Krakena v kámen, který se zřítí do zátoky. Perseus odhodí hlavu do moře a osvobodí Andromedu. Pegasus vyletí z moře a vrátí se na pevninu.\n\nPerseus a Andromeda žili šťastně a zplodili mnoho dětí. V připomínce na tento příběh se stali souhvězdími Souhvězdí Persea, Souhvězdí Andromedy, Souhvězdí Pegase a Souhvězdí Kasiopeji.\n\nSpeciální efekty a kreatury byly vytvořeny Rayem Harryhausenem, který využil techniku animace stop motion. Harryhausen byl také koproducentem filmu a skončil s filmováním krátce po dokončení filmu.\n\nNavzdory podobnosti hlasu Buba a droida R2-D2 z filmu \"\" z roku 1977, Harryhausen tvrdí, že Bubo byl vytvořen předtím, než byly \"Hvězdné války\" uvedeny.\n\nHvězdy Harry Hamlin a Ursula Andressová spolu začali chodit v průběhu přípravy filmu. Jejich syn Dimitrij se narodil po dokončení filmu v roce 1980. Jejich vztah skončil v roce 1982.\n\nScenárista filmu Beverley Cross byl ženatý s Maggie Smithovou, která hrála bohyni Thetis, do své smrti v roce 1998. Cross pracoval s producentem Charlesem H. Schneerem, předtím, když napsal scénář pro Schneerův film z roku 1963 \"Jáson a Argonauti\".\n\n"}
{"id": "552940", "url": "https://cs.wikipedia.org/wiki?curid=552940", "title": "Landrase", "text": "Landrase\n\nLandrase je obecné označení pro několik plemen prasat bílé barvy, která se vyznačují dlouhým tělem a klopenýma ušima. Původní landrase pochází z Dánska. Dánská prasata byla následně importována do dalších zemí, kde křížením s místními prasaty vznikla landrase belgická, holandská, švédská, norská, finská, britská, následně také německá a od 60. let 20. století se chová i česká landrase. \n\nV jednotlivých zemích se landrase liší užitkovostí i užitkovým typem. Užitkový typ může být trojího druhu: bekonový, masný nebo kombinovaný.\n"}
{"id": "552963", "url": "https://cs.wikipedia.org/wiki?curid=552963", "title": "Memoriál Ludvíka Daňka", "text": "Memoriál Ludvíka Daňka\n\nMemoriál Ludvíka Daňka je mezinárodní atletický mítink, který se koná každoročně od roku 1999 v Turnově na počest trojnásobného olympijského medailisty Ludvíka Daňka, který zde 2. srpna 1964 vytvořil hodem dlouhým 64,55 m nový světový rekord v hodu diskem.\nV roce 2009 se mítink potýkal s ekonomickými problémy a hrozilo, že se poprvé v historii neuskuteční. Díky sponzorům se nakonec 11. ročník uskutečnil. V roce 2010 se však memoriál kvůli nedostatku finančních prostředků nekonal. 12. ročník se uskutečnil 24. května 2011 a mezi hlavní hvězdy mítinku patřil polský diskař Piotr Małachowski a výškař Jaroslav Bába.\n"}
{"id": "552966", "url": "https://cs.wikipedia.org/wiki?curid=552966", "title": "Wilkes-Barre/Scranton Penguins", "text": "Wilkes-Barre/Scranton Penguins\n\nWilkes-Barre/Scranton Penguins je profesionální americký klub ledního hokeje, který sídlí ve Wilkes-Barre v Pensylvánii. Do AHL vstoupil v ročníku 1999/00 a hraje v Atlantické divizi v rámci Východní konference. Klubové barvy jsou černá, zlatá, bílá a červená.\n\nSvé domácí zápasy hrají \"Tučňáci\" v tamní aréně Mohegan Sun Arena at Casey Plaza. Klub po celou dobu existence, tedy od roku 1999, plní funkci záložního celku týmu NHL Pittsburgh Penguins. Celek se třikrát probojoval do finále soutěže, ale ani jednou neuspěl. Fanoušci nazývají mužstvo \"The Baby Penguins\" (mláďata tučňáků). Maskot týmu je tučňák Tux, který obléká dres s číslem 99, které symbolizuje rok založení klubu.\n\nV play off sezony 2012/13 dokázal tým jako třetí celek v historii ligy otočit stav série z 0:3 na 4:3, stalo se tak ve 2. kole proti Providence Bruins.\n\n\n\nZdroj: >\n\n\n\nZdroj: \n\n"}
{"id": "552972", "url": "https://cs.wikipedia.org/wiki?curid=552972", "title": "Mechanický přenos výkonu", "text": "Mechanický přenos výkonu\n\nTermín mechanický přenos výkonu se používá k popisu konstrukce kolejového hnacího vozidla nezávislé trakce (dieselové lokomotivy, motorového vozu či jednotky, pracovního stroje, …) takového, u kterého je k přenosu výkonu prvotního motoru (obvykle vznětový motor) na kola vozidla využito jen čistě mechanických prvků.\n\nProtože hlavním účelem jakéhokoliv přenosu výkonu je přizpůsobení kroutícího momentu prvotního motoru proměnné tažné síle, bývá jádrem takového přenosu obyčejná stupňová mechanická převodovka se soustavou ozubených kol, spojená s mechanickou spojkou či více spojkami, kloubovými hřídeli apod.\n\nMechanický přenos výkonu je tedy velmi podobný mechanickým pohonům užívaným u převládajících konstrukcí silničních motorových vozidel. Jeho použití je omezeno na vozidla nižších výkonů. Neobvyklé (a krátkodobé) použití u vozidla vysokého výkonu je popsáno u turbínové lokomotivy TL 659.0.\n\n\n"}
{"id": "552974", "url": "https://cs.wikipedia.org/wiki?curid=552974", "title": "Hydraulický přenos výkonu", "text": "Hydraulický přenos výkonu\n\nHydraulický přenos výkonu je označení zařízení sloužícího ke zprostředkování přenosu kroutícího momentu z primárního zdroje na výstupní člen, které používá jako přenosové médium proudící kapalinu. Hydraulický přenos výkonu může a tedy nemusí zároveň měnit kroutící moment.\n\nHydraulické přenosy se dělí na dvě základní skupiny:\n\nHydrostatický pohon se skládá z čerpadla, spojovacích hadic nebo potrubí a z jednoho nebo více hydromotorů. Motory i čerpadla mají velmi podobnou konstrukci s axiálními nebo radiálními plunžrovými písty. Regulovatelnou částí pohonu je zpravidla čerpadlo, motor obvykle pracuje s konstantním průtokem tekutiny na jednu otáčku. Při axiálním uspořádání pístů jsou písty stlačovány rotující kluznou deskou s měnitelným nebo konstantním sklonem nebo kluznou deskou kolmou k hřídeli s měnitelným sklonem mezi hřídelí a tělesem s písty. Je možné i řadové uspořádání pístů. Regulací se mění množství proudící tekutiny, a tím i poměr otáček mezi vstupem a výstupem z pohonu. Prohozením vstupu a výstupu u hydromotoru se mění směr otáčení.\n\nHydrodynamické spojky vyžadují velmi těsné spojení čerpadla a turbíny ve společném tělese. Kapalina je nabírána čerpadlovým kolem a vrhána proti lopatkám turbínového kola. Obě kola jsou prakticky shodná. Hydraulická spojka nezvyšuje moment na výstupu, její účinnost bývá kolem 90 %. Zbylá energie se mění v teplo.\n\nHydrodynamický měnič se od hydrodynamické spojky liší přidáním dalšího kola – reaktoru. Pohyb kapaliny vystupující z turbíny lze rozložit na dvě složky – radiální danou setrvačností hmoty a tangenciální danou otáčkami turbíny. Reaktor mění směr tangenciální složky pohybu do směru k turbíně. Kapalina tak vstupuje opět do turbíny, ale již s částí pohybové energie. Tímto uspořádáním lze zvýšit moment (a snížit otáčky výstupu) až pětinásobně. Jestliže se otáčky výstupu blíží otáčkám vstupu, účinnost měniče prudce klesá. Proto se často používá v tomto okamžiku mechanické překlenutí měniče.\n\nHydrodynamické měniče se používají především ve spojení s automatickým řazením, zejména u užitkových vozidel. První zkušební, osobní automobil s hydrodynamickým měničem představil Hermann Föttinger v roce 1931.\n\nHydrostatické pohony se používají především pro pomocné pohony s malým výkonem nebo pro pohon stavebních strojů, kde se využívá především možnost oddělení motoru a výkonného členu.\n\nHydrodynamický přenos výkonu se využívá u automatických převodovek, a to ve formě hydrodynamických spojek i měničů. Existují také smíšené, hydromechanické pohony, např. pohon s diferenciálním měničem (DIWA-Differenzialwandlergetriebe) firmy Voith, u kterého se část výkonu přenáší přímo a část přes měnič v závislosti na rozdílu otáček a výkonu.\nU autobusů a jiných těžkých užitkových automobilů nachází uplatnění retardér jako brzda (téměř) nepodléhající opotřebení a zároveň jako druhý, nezávislý brzdící systém zvyšující bezpečnost provozu. Retardér je zvláštní forma měniče, kde turbínové kolo je zabrzděno a veškerá energie se mění v teplo. To vyžaduje vyřešení chlazení média.\n\nHydrodynamický přenos výkonu je použit u motorových lokomotiv, vozů a jednotek všech výkonových kategorií, u vozidel poháněných spalovací turbínou a dokonce i u elektrických lokomotiv ř. 1067 ÖBB. Je levnější a lehčí alternativou k elektrickému přenosu výkonu, avšak s nižší účinností. Oba jmenované přenosy výkonu se používají především u vozidel vyšších výkonů. Na rozdíl od mechanického přenosu výkonu umožňují docílit vysoké tažné síly při rozjezdu bez použití třecí spojky, tedy součásti podléhající opotřebení úměrnému velikosti ztrátového výkonu. V drážních vozidlech se pro zvýšení účinnosti přenosu využívá hydrodynamických převodovek s více měniči nebo s kombinací měničů a spojek, které se postupně plní a vyprazdňují tak, jak se zvyšuje rychlost vozidla.\n\nPrvně byl hydrodynamický přenos výkonu na železnici použit v Německu při rekonstrukci Kolejového zepelínu v roce 1932. V poválečné historii byl tento přenos použit u lokomotiv DB řad V 200, 216, 218 a DR řad 106, 110, 118 a 119. Československé státní dráhy uplatnily hydrodynamický přenos především u motorových vozů řad M 286.0 a 1 a M 296.1 a 2 (resp. nyní 854). Lokomotivy s hydrodynamickým přenosem se u ČSD příliš neprosadily - jednalo se o řady T 334.0 a T 444.0 a 1.\n\nPro nižší výkony je někdy použit tzv. hydromechanický přenos výkonu, což znamená, že převodovka obsahuje jediný měnič a jízdní stupně se řadí mechanicky. Tento přenos výkonu používají například motorové vozy ř. 810, a to i v modernizované verzi řady 814. Příkladem nepříliš obvyklého použití tohoto přenosu u velkých výkonů je část lokomotiv ř. V 200 osazených hydromechanickou čtyřstupňovou převodovkou Mekydro.\n\nV oblasti kolejových vozidel se retardér označuje slovy hydrodynamická brzda (v Německu H-Bremse). Konstrukce je mnohem robustnější než u silničních vozidel a velikost chladičů musí odpovídat brzdícímu výkonu. Hydrodynamickou brzdou jsou vybaveny například lokomotivy DB řady 218 a motorové vozy ř. 612.\n\nU kolejových vozidel se obvykle nepoužívá pro trakci, ale časté je jeho použití pro pomocné pohony - ventilátory, kompresory, a to i u lokomotiv s elektrickým přenosem výkonu.\n\n"}
{"id": "552976", "url": "https://cs.wikipedia.org/wiki?curid=552976", "title": "900 North Michigan", "text": "900 North Michigan\n\n900 North Michigan je mrakodrap v Chicagu ve státě Illinois. Má 66 pater a výšku 265 m a je tak 7. nejvyšší ve městě. V budově se nacházejí kanceláře, hotel, byty, obchodní dům s restauracemi a garáže. Budova má v nižších patrech ocelový skelet a ve vyšších, kde se nachází hotel, je vybudována z železobetonu. Budova má fasádu z vápence. Výstavba probíhala v letech 1987–1989.\n\n\n"}
{"id": "552981", "url": "https://cs.wikipedia.org/wiki?curid=552981", "title": "Branisko (průsmyk)", "text": "Branisko (průsmyk)\n\nBranisko je průsmyk v pohoří Branisko na Slovensku. Nachází se asi 12 kilometrů od Spišského Podhradí. Je spojnicí slovenských regionů Spiše a Šariše. Průsmyk Branisko byl v historii svědkem bojů v roce 1849 mezi Maďary a císařskou armádou doplněnou o slovenské dobrovolníky. V roce 1945 byl průsmyk Branisko dobýván v rámci Západokarpatské operace, které se účastnil i 1. československý armádní sbor.\n\nV současné době nahradil starou silnici průsmykem moderní tunel Branisko.\n"}
{"id": "552982", "url": "https://cs.wikipedia.org/wiki?curid=552982", "title": "Baltský tygr", "text": "Baltský tygr\n\nBaltský tygr (anglicky Baltic Tiger) je ekonomický termín užívaný pro označení tří pobaltských států – Estonska, Lotyšska a Litvy v době obrovského ekonomického rozmachu těchto zemí v období po zisku nezávislosti v roce 1991 a hlavně po roce 2000 až do světové hospodářské krize v roce 2008 a následné recese. Tento termín je odvozen od slavných asijských tygrů v 60. letech 20. století.\n\nDo roku 1991 byly všechny tři pobalstké republiky součástí Sovětského svazu a jejich hospodářství bylo po osamostatnění úzce svázáno s Ruskem a dalšími zeměmi bývalého SSSR. V 90. letech se však uskutečnila řada důležitých ekonomických reforem, jako bylo zavedení rovné daně, vytváření lepších exportních možností pro zboží z těchto zemí, podpora progresivních odvětví jako služby či informační technologie a také liberalizace trhů – zářným příkladem bylo Estonsko za vlády liberálního pravicového premiéra Marty Laara, díky jehož reformám rostlo HDP Estonska dokonce až o 11,2 % ročně. Významně pomohl také vstup všech tří zemí do EU v roce 2004. V ruku v ruce s tímto oslňujícím hospodářským zázrakem však šlo také vysoké zadlužování daných zemí, které půjčkami přiživovaly tento ekonomický růst. Tento systém se však kvůli celosvětové hospodářské krizi sesypal a podobně jako na Islandu to způsobilo vážné potíže a například Lotyšsko muselo žádat MMF o finanční pomoc. I přes tyto obtíže se cesta započatá v 90. letech jeví jako slibnou i do budoucna.\n\n"}
{"id": "552988", "url": "https://cs.wikipedia.org/wiki?curid=552988", "title": "Abbotsford Heat", "text": "Abbotsford Heat\n\nAbbotsford Heat byl profesionální kanadský klub ledního hokeje, který sídlil v Abbotsfordu v provincii Britská Kolumbie. Své domácí zápasy hráli \"Zatápěči\" v tamní aréně Abbotsford Entertainment & Sports Centre. Klub působil v soutěži od sezony 2009/10 jako záložní tým klubu NHL Calgary Flames, v soutěži nahradil tým Quad City Flames (2007-2009), kterému se sportovně nedařilo a hospodařil se ztrátou. Po sezoně 2013/14 se rozhodli majitelé klub přemístit do Glens Falls, tím počet kanadských klubů v lize klesl na tři. V nové lokalitě bude klub působit pod názvem Adirondack Flames.\n\nAbbotsford byl nejzápadněji umístěným městem, ve kterém se hrála AHL.\n\nV letech 2009/10 a 2011/12 se klub probojoval druhého kola play off, dále se po dobu existence nedostal. O rekordní zápis do historie soutěže se v listopadu 2012 postaral brankář Barry Brust, když 268 minut a 17 sekund neinkasoval branku.\n\nZdroj: \n\nZdroj: \n\n"}
{"id": "552994", "url": "https://cs.wikipedia.org/wiki?curid=552994", "title": "Hráči z Triskelionu", "text": "Hráči z Triskelionu\n\n„Hráči z Triskelionu“ (v originále „The Gamesters of Triskelion“) je sedmnáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 5. ledna 1968, v České republice 24. ledna 2003.\n\nHvězdného data 3211.8 kosmická loď USS Enterprise NCC-1701 pod vedením kapitána Jamese Tiberius Kirka přilétá na orbitu planety Gamma II, kde se nachází stanice Federace. Kirk určí k sobě pro výsadek poručíka Uhuru a praporčíka Čechova. Namísto klasického přenosu najednou však mizí neznámo kam z plošiny transportéru. Scott to ihned hlásí na můstek panu Spockovi a začíná pátrání na povrchu planety i v jejím okolí.\n\nVýsadek se však objevuje na planetě Triskelion a záhy je napaden skupinkou různých ras z různých planet. Jsou přemoženi a uvězněni. Gall, pán vazalů vysvětluje, že se všichni tři stanou novými vazaly a posléze budou vydraženi některým z „dárců“. Každému je přidělen člen skupiny, která je prvně napadla, jako cvičitel. Všichni mají na krku zvláštní obojky, přes které může Gall každému působit bolest. Kirkova cvičitelka, Shahna vysvětluje, že barvy odlišují vazaly jednotlivých dárců a až bude vydražen, tak dostane taky barvu. Při tréninku ve venkovní aréně Kirk vzdoruje a Gall se rozhodne potrestat jednoho z výsadku, vybírá Uhuru. Kirk podstoupí trest místo ní. Jsou mu svázány ruce a je bičován jedním z přerostlých vazalů. Přes nevýhodu se mu podaří svého soka přemoci a v tom se ozývají hlasy odněkud shora. Gall se ptá, co že si přeje Dárce 1. Následně je Kirk i ostatní vydraženi a získávají červenou barvu obojku. Spock na \"Enterprise\" zjišťuje v blízkosti zvláštní mlhovinu s nestandardními hodnotami. Rozhoduje se vydat se k troj-hvězdě, která je ovšem vzdálena spousty světelných let daleko. Proti tomu protestují McCoy i Scotty, ale Spock se nenechá přesvědčit. Je rozhodnut, že hodnoty mlhoviny byly narušeny právě nějakým transportním paprskem.\n\nKirk si buduje se zelenovlasou cvičitelkou vztah a vysvětluje jí, že na Zemi chodí věci jinak a lidé nejsou nuceni bojovat a žít pod nadvládou dárců. Nedaří se mu však získat více informací o tom, kdo vlastně dárci jsou, jak vypadají a jsou-li zranitelní. Při pokusu o útěk jsou Kirk, Uhura a Čechov zastaveni ve venkovní aréně Gallem. Ve stejný moment do systému přilétá \"Enterprise\" a když se chce Spock s McCoyem transportovat, promluví k nim jeden z dárců, což slyší i ostatní na povrchu Triskelionu. Kirk je přemístěn pod povrch planety, kde zjišťuje, že dárci jsou pouze mozky a jde o velmi vyvinutou formu života, která již nepotřebuje fyzické těla a jejich jediný smysl života je sázky na souboje vazalů. Dárci chtějí zničit loď i posádku a tak je Kirk nabádá k sázce při souboji. Když vyhraje, chce svobodu nejen pro svou posádku, ale i pro vazaly a ukončení her. Dárci na to slyší a uvrhají Kirka do arény proti třem vazalům. Když je porazí, Gall povolává Shahnu, ale tu Kirk také porazí, aniž by jí zranil.\n\nDárci uznávají Kirkovu výhru a slibují, že budou vazaly vzdělávat, učit a nechají jim svobodu. Shahna chce, aby jí Kirk vzal s sebou na místa o kterých mluvil, ale kapitán jí toto splnit nemůže. Kirk, Uhura a Čechov se vrací na palubu \"Enterprise\". Shahna slibuje, že se bude učit, sledovat světla na nebi a vzpomínat.\n\n\n"}
{"id": "552998", "url": "https://cs.wikipedia.org/wiki?curid=552998", "title": "Spencer Platt", "text": "Spencer Platt\n\nSpencer Platt (* 1973) je současný americký fotograf. Od roku 2000 pracuje jako fotograf pro agenturu Getty Images. Získal první cenu na soutěži World Press Photo v roce 2006 za snímek \"Mladí Libanonci ve vybombardovaném Bejrútu\".\n\nVelký vliv měl na něj reportážní fotograf Henri Cartier-Bresson, z válečných fotografů pak Robert Capa a Larry Burrows.\n\n"}
{"id": "552999", "url": "https://cs.wikipedia.org/wiki?curid=552999", "title": "Adirondack Phantoms", "text": "Adirondack Phantoms\n\nAdirondack Phantoms byl profesionální americký klub ledního hokeje, který sídlil v Glens Falls ve státě New York. Své domácí zápasy hráli \"Fantomové\" v tamní aréně Glens Falls Civic Center. Klub působil v soutěži od roku 2009 jako záložní tým klubu NHL Philadelphia Flyers, v soutěži nahradil celek Philadelphia Phantoms (1996-2009), který v minulosti dvakrát ligu vyhrál. Od sezony 2014/15 místo Adirondacku bude působit v soutěži klub Lehigh Valley Phantoms.\n\nNa stejném stadionu jako Phantoms hrával AHL v letech 1979-99 klub Adirondack Red Wings - čtyřnásobný držitel Calder Cupu. AHL ve městě zůstane, protože se sem rozhodlo přestěhovat svojí farmu vedení Calgary Flames, ta bude vystupovat pod názvem Adirondack Flames.\n\nPhantoms se ve své premiérové sezóně 2009/10 nedokázali probojovat do play off a průměrná divácká návštěva na domácím stadionu (4,018) byla nižší, než bývala na původní klub ve Philadelphii. Tým skončil ve své divizi poslední a z celé AHL nasbírali méně bodů jen Springfield Falcons. I v sezoně 2010/11 patřil tým mezi nejslabší v soutěži a opět skončil již po základní části. Do play off se neprobojoval ani v následujících třech ročnících.\n\nŠestého ledna 2012 odehráli Phantoms utkání s Hershey Bears pod širým nebem na baseballovém stadionu ve Philadelphii, který zhlédla rekordní návštěva na AHL - 45 653 (zápas vyhráli 4:3).\n\nZdroj: \n\nbez účasti\n\n"}
{"id": "553000", "url": "https://cs.wikipedia.org/wiki?curid=553000", "title": "Supercopa de España", "text": "Supercopa de España\n\nSupercopa de España (česky španělský Superpohár) je španělská fotbalová soutěž, o jejíž vítězství mají každý rok právo usilovat pouze dva týmy. Jsou jimi vítěz Primera División (španělské ligy) a Copa del Rey (španělského poháru). Soutěž se koná od roku 1982.\n\nSouboj o španělský Superpohár se odehrává vždy před začátkem ligové sezony (na konci srpna) ve Španělsku. Hraje se na dvě utkání systémem \"doma-venku\". Platí zde pohárová pravidla, což znamená například to, že při stejném součtu gólů vyhrává tým, jenž vstřelil více gólů na hřišti soupeře.\n\nV případě, že se některému z týmů podaří vyhrát obě soutěže (Primera División i Copa del Rey) a získá tím takzvaný double, nastupuje jako jeho soupeř v dvojutkání o Superpohár finalista Copa del Rey, nikoli druhý tým ligy. Toto se v historii soutěže stalo třikrát, přičemž paradoxně ve dvou případech držitel double prohrál. Starý systém umožňoval držiteli \"double\" získal automaticky i Superpohár, jak tomu bylo v letech 1984 a 1989.\n\n\n\n\n"}
{"id": "553003", "url": "https://cs.wikipedia.org/wiki?curid=553003", "title": "Západosámské jazyky", "text": "Západosámské jazyky\n\nZápadosámské jazyky tvoří spolu s východosámskými jazyky sámskou větev ugrofinských jazyků. Skládá se z pěti jazyků:\n"}
{"id": "553005", "url": "https://cs.wikipedia.org/wiki?curid=553005", "title": "Posedlost (Star Trek)", "text": "Posedlost (Star Trek)\n\n„Posedlost“ (v originále „Obsession“) je osmnáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 15. prosince 1967, v České republice 31. ledna 2003.\n\nHvězdného data 3619.2 je kapitán James Tiberius Kirk na povrchu planety, kde našli zásoby tritania, prvku více jak 20x tvrdšího než diamant. Při výsadku členové výsadku ucítí nasládlou vůni medu. Kirk znejistí, nechá prozkoumat oblast a zároveň upozorňuje své muže, aby pátrali po známkách dikironia. Spock nechápe Kirkovo jednání a upozorňuje, že dikironium existuje pouze v laboratorních podmínkách. Dvojice mužů umírá po napadení zvláštním oblakem dýmu. Kirk rovnou oznamuje, že při ohledání bude zjištěno, že jim z těl zmizely veškeré červené krvinky. Jeden přeživší je transportován na ošetřovnu, kde následně také umírá.\n\nKirk objasňuje, že se s tímto jevem už setkal před jedenácti lety na palubě lodi \"USS Farragut\", kde mlžná bytost zabila přes dvěstě lidí. Je podrážděný a nereaguje varování ostatních členů posádky, že na náklad vakcín na USS Enterprise čeká \"USS Yorktown\", která má vakcíny následně dopravit na planetu Theta VII, kde jsou zapotřebí. Kirk je doslova posedlý zabitím mlžné entity a vydává se zpět na povrch planety společně s mladým šéfem bezpečnostních složek, poručíkem Garrovickem. S jeho otcem byl Kirk na lodi \"USS Farragut\", ale tehdy kapitán Garrovick starší setkání s entitou nepřežil. Při dalším setkání s tvorem umírají další dva lidé, ale Kirk obviňuje Garrovicka, že vystřelil pozdě. Sám se tak obviňuje z událostí před jedenácti roky, kde sám zaváhal. Dr. McCoy už zvažuje, zdali kapitána nepostavit mimo službu, kvůli panické posedlosti zabít neznámého tvora. Nakonec se rozhodne tak neučinit. Mlžná entita opouští planetu a Kirk velí tvora pronásledovat. Ve vesmíru se entita obrací a míří proti \"Enterprise\" a dostává se na palubu, kde zabíjí další dva členy posádky.\n\nSpock se snaží mladému Garrovickovi vysvětlit, že obviňování z pozdní reakce je pro lidský druh poměrně stejné. V ten moment se do kabiny začne dostávat entita ventilační šachtou. Spock vyhodí Garrovicka a sám se snaží otvor ucpat. Scotty nechává vytvořit ve ventilaci podtlak. Spock napadení přežívá, protože jeho červené krvinky nejsou založeny na železu, ale mědi a jeho krev obsahuje málo hemoglobinu. Kirk ucítí, že nasládlá vůně změnila a později z toho dedukuje, že se entita bude vracet na místo, kde před jedenácti lety napadla loď na které sloužil. Vysvětluje Garrovickovi, že není jeho chybou, že vystřelil pozdě, protože by se stalo to samé, jako kdyby nezaváhal. Kirk a Garrovick nastražují na planetě past v podobě nádoby s krví a nedaleko umisťují bombu pro zničení tvora. Ten je však zaskočí, když vysaje jejich návnadu dříve, než chtějí. Kirk posílá Garrovicka zpět na loď, ale ten neuposlechne a snaží se neúspěšně Kirka omráčit. Kapitán mu slíbí záznam do hlášení a podotýká, že se nechce obětovat, ale nalákat tvora k bombě. V momentě, kdy se entita přiblíží, nechává sebe i Garricka transportovat a dálkově odpálit nálož.\n\nSpock má nejprve problémy s jejich zhmotněním v transportéru, ale nakonec se podaří. Kirk pak dává rozkaz k místu setkání s \"USS Yorktown\" a zve mladého poručíka do své kajuty, že mu řekne pár historek o jeho otci.\n\n\n"}
{"id": "553007", "url": "https://cs.wikipedia.org/wiki?curid=553007", "title": "Etiopská pravoslavná církev", "text": "Etiopská pravoslavná církev\n\nEtiopská pravoslavná církev Tewahedo patří mezi starobylé východní církve. Je to miafyzitská církev, nesprávně často lidmi zvenčí označována za monofyzitskou církev, tzn. že na(4.) Chalcedonském koncilu roku 451 neuznala nové vyznání víry, podle kterého má Kristus dvě podstaty. Monofyzitisté věří, že Kristovo lidství vychází z jeho božství. Náboženství je ovlivněno judaismem i původními náboženstvími. Dnes je v Etiopii zrovnoprávněno s islámem.\n\nNa území Etiopie v 1. století po Kr. začalo vznikat království Aksumu, když jihoarabští semitští kolonizátoři obsadili severní část dnešní Etiopie. Říše sjednotila menší státy v této oblasti. Křesťanství se do Aksumu dostalo s příchodem syrského evangelizátora (\"apoštola\") sv. Frumentia ve 4. století. Frumentius se stal vychovatelem budoucího krále Ezany. Na jeho žádost byl sv. Frumentius roku 333 v Alexandrii jmenován biskupem pro Aksumskou říši. Přijal církevní jméno Abune Sellama a stal se první hlavou etiopské církve. Po něm každý další biskup (fakticky biskup-primas), poté metropolita - hlava Etiopské církve nesl titul Abuna. Ten v amharštině (jazyce nejvýznamnějšího etiopského národa) znamená totéž co pappas = řecky papež . \n\nKřesťanství však bylo jen jedním z mnoha náboženství u aksumského dvora – můžeme zde najít např. také judaismus. Díky tomu, že se křesťanství rozšířilo u dvora, stalo se státním náboženstvím a bylo mnichy a kněžími šířeno mezi lidem. Dokonce mezi 5. a 7. stoletím vznikla Bible psaná v místním jazyce Ge´ez, což ještě více pomohlo k rozšíření křesťanského vlivu dále na jih. Z pohanských chrámů se stávaly kostely.\n\nV 5. století proběhl Chalcedonský koncil (451), a po něm se etiopská církev stala monofyzitní (dnes-miafyzitská). Dostala se do silného vlivu koptské církve a až do roku 1958/1959 podléhala koptskému patriarchátu Alexandrie (v čele s koptským papežem) .\n\nNa konci 6. století začala aksumská prosperita upadat. Bylo to způsobeno úpadkem obchodu s Jižní Arábií a expanzí islámu (po r. 633). Aksumská říše ztratila přístup k moři a byla donucena expandovat na jih, kde byly černošské kmeny Agowů (Agauů), které vyznávaly judaismus spolu s dalšími náboženstvími. Část kmenů Agow (Agau) se zpočátku podařilo christianizovat, ale poté Agowské kmeny začaly na Aksúmskou říši útočit a podílely se na jejím pádu.\n\nStátní útvar byl obnoven až ve 12. století, a to dynastií Zagwe, která pocházela z pokřesťanštěných Agowů. Roku 1270 však moc převzali Amharové pod vedením Jekuno Amlaka. V této době vznikly legendy, jejichž cílem bylo legalizovat převzetí moci Amlakem. Týkají se šalomounské dynastie a královny ze Sáby, zdůrazňují semitský původ vládnoucí dynastie. Všichni etiopští panovníci museli najít spřízněnost se Šalamounovým rodem. (Legenda o královně ze Sáby byla dokonce zakotvena v obou etiopských ústavách z roku 1931 a 1955.)\n\nBěhem 14. a 15. století došlo k velké expanzi amharské říše a také křesťanství. Na jihozápadě byly připojeny oblasti s pohanskými kušitskými kmeny a národnostmi, které uchovávaly židovské tradice Aksumu. Území říše zahrnovalo území historické Habeše.\n\nKrálovství kvůli expanzi islámu ustupovalo do vyšších poloh na jihu země, což přispělo k izolaci Etiopie od jádra křesťanství v Eurasii. Křesťanská expanze byla zastavena islamizovanými Somálci a Afary. Část země byla zpustošena. Říše byla znovu obnovena s pomocí Portugalců, kterým se ovšem nepodařilo získat v této oblasti vliv.\n\nV první polovině 16. století začaly z jihu na území Etiopie pronikat Oromové. Ohrožovali i muslimské Afary a Somálce. Boje křesťanů i muslimů proti Oromům snížily jejich vzájemný antagonismus. Oromové se však velmi rychle přizpůsobovali, proto v některých oblastech přijali místní náboženství (tedy křesťanství či islám). Oromové ovšem dopomohli k decentralizaci etiopského státu. V druhé pol. 19. století byl stát znovu sjednocen.\n\nDalším významným mezníkem v historii etiopské církve byl nástup císaře ljasua v roce 1911. Ten přijal islám, odmítl příslušnost k šalamounské dynastii a prohlásil se potomkem Proroka. To vyvolalo spory mezi šlechtou a představiteli Etiopské církve. Roku 1916 došlo k exkomunikaci Ijasua z církve a následně byl zbaven císařské hodnosti.\n\nZa italské okupace (1935/6-1941) došlo ke změně pravidel při jmenování hlavy církve. Tehdejší metropolita a arcibiskup-abuna Kyrillos jmenovaný koptským papežem a patriarchou Alexandrie spolupracoval s fašistickou Itálií, na rozdíl od domácích biskupů, kteří se přidali k odboji. Nakonec i Kyrillos zrušil svou spolupráci s Itálií a vydal se do Říma vyjednávat. Tady neuspěl, jel tedy vyjednávat do Alexandrie. Byl Italy sesazen a na jeho místo byl dosazen Abraham, který byl ovšem alexandrijským patriarchou (egyptský koptský papež) exkomunikován. Po smrti Abrahama byl Itálií jmenován Yohannis, další neuznaný arcibiskup-metropolita. Po osvobození Etiopie na jaře 1941 měla církev v čele dva arcibiskupy – Kyrillose a Yohannise. Po jejich smrti byl dočasně jmenován hlavou církve Basilios, opat kláštera v Debre Libanosu. Ten se r. 1951 stal na 20 let oficiální hlavou církve a to jako první patriarcha Etiopské církve. V r. 1958 se Etiopská církev (pod vlivem císaře Haile Selasie I.,vládl 1916-1974) prohlásila za autokefální, čili nezávislou. Koptská církev v Egyptě to zpočátku neuznala, po měsících jednání uznala v r. 1959 autokefalitu Etiopské církve, tato naproti tomu od té doby přiznává papeži a patriarchovi Alexandrie - hlavě Koptské církve v Egyptě (pouze) čestný titul \"primus inter pares\" = první mezi sobě rovnými. Hlava Etiopské církve, Abuna je tak od té doby dalším z papežů (Abuna=amharsky pappas v řečtině, to jest papež).Prvního patriarchu a papeže Basila následoval Tewofilos (tj. Teofilos), který byl během komunismu roku 1977 uvězněn.\n\nV počátcích tzv. národně demokratické revoluce, roku 1974, došlo k demonstraci požadující odluku církve od státu. Původně se jednalo o setkání etiopských muslimů, kteří se sešli, aby protestovali proti náboženské diskriminaci; jednání ovšem přerostlo v demonstraci.\nMísto Tewofilose se do čela dostal Tekle Haymanot. Jeho cílem měla být podpora komunistického režimu, což se ovšem nestalo. Tekle se staral o chudé obyvatele, sirotky, a byl mezi lidem velmi oblíbený. Po jeho smrti roku 1988 byl s podporou komunistů jmenován Abuna=papež Merkorios. Po porážce komunismu (1991) byl z funkce odvolán a místo něj nastoupil P´awlos. Tento akt byl proti kanonickému právu, podle kterého nemůže být nový patriarcha-papež jmenován za života předcházejícího. Merkorios odešel do exilu a vyhlásil se legální hlavou etiopské církve, žádná z ortodoxních církví ho ovšem neuznává. Proto v Etiopii probíhala jednání, která chtěla odstranit schizma a obnovit jednotu Etiopské církve. Patriarcha (tj. etiopský papež-Abuna) P'awlos zemřel 16. srpna 2012. Poté, 28. února 2013 zvolil Sněm církve 6.patriarchu-Abunu (tj.papeže), stal se jím Matthias (nar. 1934),dosavadní etiopský koptský arcibiskup Jeruzaléma. Za komunistického Mengistova režimu (1974-1991) uprchl z Etiopie, poté v l.1992-2006 sloužil jako biskup v USA.\n\nEtiopská koptská církev Tewahedo patří mezi pět orientálních pravoslavných „nechalcedonských“ církví, které neuznávají čtvrtý,tj. Chalcedonský koncil (proběhl r. 451) a Druhý konstantinopolský koncil (r. 553). Původně vyznávala monofyzitismus – jednotnou podstatu Ježíše, božství i lidství dohromady, dnes je miafyzitská,stejně jako další \"nechalcedonské\" církve /VIZ Miafyzitismus/\n\nZa nejvyšší autoritu je čistě formálně uznáván alexandrijský patriarcha (duchovní hlava koptských církví). Od dalších východních církví se odlišuje svými starozákonními tradicemi (prvky judaismu) – obřízka, maso čistých a nečistých zvířat, sabat jako posvátný den (kromě neděle). Také má mnoho přísných půstů (postními dny jsou středa a pátek), specifické rituály a svátky. Svátky má určené juliánským kalendářem. Kromě Bible uznává i některé apokryfické knihy, jako Henoch, knihu Judit, kniha Jubileí aj.\n\nV minulosti byl důraz kladen na židovské praktiky, rituální tanec (debterové (jáhni) se věnovali zpěvu a tanci během liturgie), eschatologie a mystika nebyly tolik důležité. Po vzoru Nového zákona byli lidé dobročinní, věřili na zázraky a podporovali duchovní léčitelství. Významnou roli měl také svatý Jiří a archandělé.\n\nKřesťanská církev je dobře institucionálně organizovaná díky králi Zare´a Ja´qobovi (1434 – 1468). Ten dal církvi řád, podpořil její osobité praktiky, posílil postavení farností, prosazoval ortodoxii a bojoval proti eklekticismu.\n\nEtiopská církev patřila až do roku 1951 pod Koptskou církev v Egyptě. Do tohoto roku byli biskupové posíláni z Egypta, příp.jejich metropolita/abuna byl svěcen(či intronizován) koptským papežem. Za prvního patriarchu autonomní Etiopské církve byl zvolen Abuna Basilios. Až v r.1958 se církev stala autokefální,tj.nezávislou na egyptské - tato její autokefalitu uznala o rok později -1959,přičemž etiopská přiznala čestné postavení koptskému papeži v Egyptě (VIZ-www.cnewa.org). Etiopská vláda podporovala toto autonomní hnutí (oficiální hlavy církve byly vždy podporovány etiopskými panovníky), Haile Selassie I. zde sehrál významnou roli.\n\nHierarchie má tři základní úrovně: biskupskou, kněžskou (presbyteriální) a diakonální (jáhenskou). Biskupství zahrnuje další 3 úrovně, a to patriarchy, arcibiskupy a biskupy. Biskupství je považováno za znak apoštolské posloupnosti. Apoštolské, kněžské a pastorské funkce jsou prostředkem, jak Kristus ve světě pracuje. Církev je Kristovo tělo.\nDuchovním je nadřízen biskup, který představuje jednotu duchovních ve farnosti; patriarcha je symbolem jednoty celé církve.\nRektorovi místní církve asistuje mnoho kněží. Těm pomáhají jáhnové. Jáhnům je nadřazený arciděkan.\n\nZvláštností je třída DEBTERA. Nepatří mezi vysvěcené třídy, ale tito lidé pomáhají kněžím a jáhnům při obřadech. Jsou to odborníci na duchovní hudbu a tanec.\n\nVysvěcení provádí biskup vkládáním rukou – tak předá Boží milost. Kněz slibuje sloužit církvi i světu, zůstat u své víry a tradic a předávat je členům církve.\n\nHierarchie není považována za samostatnou třídu, ale za nedílnou součást Božího lidu. Laici mají v mnoha oblastech církevního života značný vliv.\nZákladní autoritou církve je Kristus, který vykonává Boží moc prostřednictvím Ducha Svatého.\n\nZa Šalomounského království (zhruba od roku 1270) byla osídlena teplá a vlhká náhorní plošina. Osadníci měli kolem svých usedlostí obdělávanou oblast, kterou se snažili chránit proti přírodním silám. Udržení hranic bylo jádrem jejich kultury.\n\nSatan, který byl vypuzen z nemocných či hříšných obyvatel, se zjevoval v podobě opice. Důvěra byla kladena v lidové léčení a bylinkářství.\n\nMuži i ženy vstupovali do manželství mladí, a stěhovali se pryč od rodiny, aby získali nezávislost. Křesťané v Etiopii neudržovali pevné rodinné vztahy ani rodinná jména. Tím byl utlumen mezigenerační konflikt.\n\nPrvní mniši zakládali kláštery v oblastech s pohanskými náboženstvími. Dodnes existuje např. klášter Debre Damo. Podle legendy přišlo do této oblasti v 5. století 9 mnichů, kteří měli šířit křesťanství. Jeden z nich, Abune Aregawi, založil klášter na stolové hoře v severní oblasti Etiopie, v regionu Tigray. Klášter byl významným náboženským centrem. Do kláštera se lze dostat jen po laně přes „strážce brány“, a přístup mají pouze muži.\n\nDomorodci věřili v přírodní duchy, kteří mohli posednout člověka a jeho prostřednictvím mluvit. Mniši jejich existenci nepopírali, ale prohlašovali je za démony a bojovali proti nim. Původní náboženství se často propojily s křesťanstvím.\n\nSELASSIE, S. H. \"Persecution and Religious Controversies\" [online]. 1970 [cit. 2010-04-21]. The Ethiopian Orthodox Tewahedo Church Faith and Order. Dostupné z WWW: http://ethiopianorthodox.org/english/ethiopian/perscution.html#reorganization\n\nMATTHEW, P. K. \"The Hierarchy\" [online]. 2003 [cit. 2010-04-21]. The Ethiopian Orthodox Tewahedo Church Faith and Order. Dostupné z WWW: http://ethiopianorthodox.org/english/ethiopian/hierarchy.html\n\nMOORE, Dale H. Christianity in Ethiopia. \"Church History\". Sep., 1936, Vol. 5, No. 3, s. 271 - 284. Dostupný také z WWW: http://www.jstor.org/pss/3160789\n\n"}
{"id": "553008", "url": "https://cs.wikipedia.org/wiki?curid=553008", "title": "Badalona", "text": "Badalona\n\nBadalona je městem spadajícím do aglomerace Barcelony. Je situováno mezi Sant Adrià de Besòs, Santa Coloma de Gramenet, Montcada i Reixac, Sant Fost de Campsentelles, Tianou a Montgatem. Počet obyvatel 220 888, což z něj činí třetí největší město Katalánska (zalidněním 10 167 obyvatel na kilometr čtvereční).\n\n\n"}
{"id": "553009", "url": "https://cs.wikipedia.org/wiki?curid=553009", "title": "Arrondissement Briey", "text": "Arrondissement Briey\n\nArrondissement Briey je správní územní jednotka ležící v departementu Meurthe-et-Moselle v regionu Grand Est ve Francii. Člení se dále na 6 kantonů a 130 obcí.\n\nod roku 2015:\n\npřed rokem 2015:\n"}
{"id": "553021", "url": "https://cs.wikipedia.org/wiki?curid=553021", "title": "Dolní Vltava (vodní cesta)", "text": "Dolní Vltava (vodní cesta)\n\nDolní Vltava ve smyslu vodní cesty, je dolní tok řeky Vltavy od hráze Slapské přehrady po soutok s řekou Labe u Mělníka. Někdy též dolní tok řeky od Prahy po Mělník. Jako vodní cesta byla využívána od pradávna pro intenzivní voroplavbu a později od poloviny 16. století i plavbu lodí. \n\nVltavská vodní cesta začíná na soutoku Labe s Vltavou u Mělníka (respektive v místě vyústění Hořínského plavebního kanálu do Labe cca 300 metrů pod soutokem s Vltavou) a prochází několika městy a městečky, jako jsou Kralupy nad Vltavou, Libčice nad Vltavou, Roztoky, Vrané nad Vltavou, Davle, Štěchovice a samozřejmě Praha. Její úsek splavný pro velké lodě končí pod hrází Slapské přehrady u Třebenic v řkm 92,2. Nad hrází slapské přehrady pak začíná 148 km dlouhá Středovltavská vodní cesta, splavná mimo 3 úseků pro plavidla kategorie I. až do Českých Budějovic.\n\nV historii byl vltavský tok několikrát výrazně regulován úpravou jezů a výstavbou kamenných hrázek a výhonů, až bylo roku 1895 rozhodnuto o její kanalizaci, za účelem zajištění celoročních stabilních ponorů pro plavbu lodí s nosnosti nad 1000 tun. Kanalizační práce začaly ještě téhož roku výstavbou nízkých hradlových jezů v úseku pod Prahou. Ve 20.letech 20. století došlo ke splavnění vnitřní Prahy a od 30. let 20. století začala kanalizace výstavbou vysokých plavebních stupňů s energetickým využitím i v úseku nad Prahou.\n\nDolní Vltava je v celé své délce od soutoku s Labem po hráz Slapské přehrady vodní cestou mezinárodního významu E20-06. Tvoří odbočku vodní magistrály E 20 (Severní moře-Hamburk-Mělník-Pardubice-Přerov-Dunaj) dle Evropské dohody o hlavních vnitrozemských vodních cestách mezinárodního významu (AGN). Zhruba po Kralupy nad Vltavou prochází rovinatou polabskou krajinou, dále však vstupuje do úzkého a hluboce zaříznutého údolí, přerušeného pouze pražskou kotlinou.\n\nJedná se o spolehlivou a kvalitní vodní cestu, českou legislativou zařazenou do IV kategorie dle mezinárodní klasifikace vodních cest. V celé své délce je splavná pro lodě nebo tlačné soupravy maximálních rozměrů 110 x 10,6 metrů při ponoru 1,8 m, přičemž v úseku nad Prahou je povolena i maximální šířka 11,5 metrů a v úseku pod Prahou (od přístavu Holešovice) za vhodných podmínek maximální délka 137,5 metrů. \n\nDolní Vltava je dále vodní cestou s dostatečně širokou plavební dráhou a celoročně zajištěným ponorem, která navíc v zimě prakticky nezamrzá, díky odpouštění teplotně stabilizované vody z hloubek přehrad vltavské kaskády. Jednolodní plavební dráha se vyskytuje pouze při vjezdech do plavebních komor a v laterálních průplavech před plavebními komorami Podbaba a Hořín.\n\nPo celé délce vodní cesty se vyskytují místní přístaviště a překladiště, ale hlavní přístavy se nacházejí na území Prahy.\n\nTento úsek je za vhodných podmínek splavný pro plavidla maximálních rozměrů 137,5 x 10,6 metrů s ponorem 1,8 metrů, a po celou plavební sezonu pak pro plavidla stejných parametrů s délkou do 110 metrů. Minimální podjezdná výška je stanovena na dříve standardních 4,5 metrů, především kvůli nízkým mostům na plavebních kanálech.\n\nJedná se o řeku, kanalizovanou pomocí nízkých jezů, umístěných pokud možno nad peřejnaté úseky řeky s větším spádem, které pak jsou obcházeny delšími či kratšími průplavy k plavebním komorám překonávajících celkový spád jezu i peřejnatého úseku. Jedná se o průplavy Praha-Podbaba, Roztoky a Vraňany-Hořín (viz dále). Původně hradové jezy, vztyčované pouze v období nízkých vodních stavů, byly v 80. letech 20. století nahrazeny pevnými klapkovými jezy s hydraulicky podpíranými hradícími klapkami a stálým vzdutím, které zajišťují stálou plavební hloubku 1,8 metrů po celé plavební období. Plavební komory v tomto úseku sice vyhovují svou délkou (137,5 metrů, resp. až 190 metrů u spřažených komor umístěných za sebou) ale šířka jejich vjezdových vrat a hloubka nad záporníkem omezují parametry celé vodní cesty a jsou příčinou jejího zařazení pouze do kategorie IV klasifikace mezinárodních vodních cest. Výjimkou je zrekonstruovaná velká plavební komora v Praze-Podbabě, která svou šířkou 12 metrů a hloubkou nad záporníkem 4 metry vyhovuje požadovaným cílovým parametrům. Stejně tak minimální podjezdná výška mostů na plavebních kanálech v dnešní době již ale nevyhovuje a u nových nebo rekonstruovaných mostů je vyžadováno dosažení minimální podjezdné výšky 5,25 m s možností zvýšení v budoucnu na 7 m, pro zajištění racionální přepravy kontejnerů.\n\nV celém úseku je množství osobních i nákladních přístavišť a v jeho závěru se nachází veřejný a ochranný přístav Praha-Holešovice a laguny bývalého přístavu Praha-Libeň a Českých loděnic. Bývalý prastarý koncový přístav Praha-Karlín se nacházel v místech dnešní 4 pruhové vozovky v ulici Pobřežní v Karlíně a byl v polovině 20. století zasypán spolu s větší částí slepého ramene řeky.\n\nZajímavostí je, že u jezu ve Vraňanech, jakožto vstupního objektu do dlouhého průplavu Vraňany-Hořín, byla též postavena malá plavební komora, umožňující zachování plavby původní říční tratí až k soutoku s Labem. Plavební komora měla rozměry 60 x 8 m a byla v provozu do roku 1986. Do dneška se zachovala její stavební část, využitá jako náhon k nově přistavěné vodní elektrárně.\n\nV tomto úseku je povolena plavba plavidel o celkových rozměrech 110 x 10,6 metrů s maximálním ponorem 1,8 metrů. Maximální podjezdná výška je omezena na 4,5 metrů.\n\nJedná se o úsek řeky procházející historickým centrem Prahy, vzdutý pevnými jezy s nábřežími většinou upravenými do podoby náplavek, využívaných jako přístaviště osobních lodí. Tento úsek byl pro velké lodě splavněn teprve ve 20. letech 20. století, a to soustředěním spádu dvou původních pevných jezů novým jezem s plavebními komorami u zdymadla Štvanice, a výstavbou levobřežního průplavu s plavební komorou Smíchov, překonávající zároveň spád původních historických jezů Staroměstského a Štítkovského. Pro zpřístupnění prostoru mezi oběma jezy byla při pravobřežním konci Štítkovského jezu postavena i malá plavební komora Mánes.\n\nS výjimkou Hlávkova mostu disponují ostatní pražské mosty v tomto úseku podjezdnou výškou nad 6,5 metrů a s jistou tolerancí v době nejvyšších vodních stavů vyhoví i požadované cílové podjezdné výšce 7 metrů. Budoucím požadavkům vyhovuje i délka velkých plavebních komor, která činí 170 metrů. Zato nevyhovující je jejich 11 metrová užitná šířka.\nHorní úsek řeky začíná v nadjezí Štítkovského jezu a je splavný pro plavidla rozměrů 110 x 11,5 metrů, tedy odpovídajících klasifikační třídě Va. Dovolená plavební hloubka je 1,8 metrů do přístavu Praha-Radotín, 1,6 metrů od soutoku s Berounkou po ochranný přístav Štěchovice a 1,2 metrů nad Štěchovicemi. Povolená podjezdná výška mostů má hodnotu 4,5 metrů a nad soutokem s Berounkou je vyhovující současným dopravním požadavkům.\n\nOdpradávna využívaný k voroplavbě a od poloviny 16. století pro lodní plavbu regulovaný úsek řeky byl od 30. let 20. století postupně kanalizován. Kanalizace byla dokončena za 2. světové války výstavbou plavebních stupňů ve Vraném nad Vltavou a ve Štěchovicích, s plavebními komorami o šířce 12 metrů. Podle tehdejších plánů měla být Vltava splavněna pro 1000 tunové lodě z Prahy až do Českých Budějovic, čemuž odpovídá i počet a parametry plaveních komor. Po konci 2. světové války však došlo k přehodnocení plánů další výstavby ve prospěch vysokých přehrad s energetickým využitím, u kterých bylo od výstavby velkých plavebních zařízení upuštěno. Tento úsek se tak stal slepou vodní cestou, na jejíž trase neleží významné dopravní cíle, čemuž odpovídá i velmi malé využití pro nákladní dopravu. O to významnější je využití pro plavbu rekreační a osobní. Celým splavným úsekem je také vedena tradiční pravidelná osobní linka Praha - Štěchovice - Slapy.\n\nDolní úsek je v současné době hojně využíván k zásobování Prahy pískem z polabských pískoven a odvozem stavební suti, stejně jako plavbou zahraničních kajutových lodí (plovoucích hotelů) do Prahy. V letech 2003-2005 bylo na Dolní Vltavě zaznamenáno průměrně 1100 proplavených nákladních lodí a 65 osobních lodí ročně.\n\nHorní úsek byl v minulosti využíván pro dopravu soli, dřeva, stavebních hmot a různého zboží s jižních Čech do Prahy a někdy i dále na Labe. Po nástupu železnice zanikla doprava soli a zboží, ale nadále se hojně provozovala voroplavba, doprava říčního písku a kamene ze středovltavských lomů. Nevídaných rozměrů pak dosáhla osobní doprava v trati Praha - Štěchovice, kdy bylo ve 30. letech 20. století dopraveno až 2 mil. cestujících ročně. Především výletníků a pasažérů plaveb Svatojánskými proudy. Po 2. světové válce a vybudování povltavské silnice však zájem o osobní plavbu upadá a po zahájení výstavby přehrady Slapy je násilně přerušena i nákladní plavba ze středního povltaví.\n\nV současnosti na Vltavě nad Prahou probíhá prakticky pouze rekreační plavba, kromě pravidelných linkových plaveb na trase Praha - Slapy a v minulosti též výjimečné dopravy písku do přístavu Štěchovice. Oživení především osobní a rekreační plavby se však očekává po výhledové výstavbě lodního zdvihadla na přehradě Slapy.\n\nSoučasné době (2010) je dokončována úprava plavební úžiny Chvatěruby , čímž dojde k zajištění prakticky celoroční splavnosti dolnovltavské vodní cesty pod Prahou v současných parametrech. Její největší nevýhodou pak zůstane nízká podjezdná výška mostů, pouze 4,5 metrů, a nízký přípustný ponor, pouze 1,8 metrů. Parametrům vyžadovaných dohodou AGN pro vodní cesty mezinárodního významu také neodpovídají užitné šířky plavebních komor, které jsou pouze 11 metrů, oproti vyžadovaným 12 metrům. Plavební komory na Dolní Vltavě jsou navíc nejstaršími stavbami tohoto druhu u nás a po více jak 100 letech provozu vykazují značné opotřebení a riziko havárie. Proto je projekčně připravena výstavba nových plavebních komor odpovídajících klasifikační třídě Va v Dolánkách a Miřejovicích, nahrazující původní komory, ale výstavba v současnosti není aktuální. \n\nV souladu s požadavky dohody AGN probíhá i příprava zvýšení podjezdných výšek mostů na standardních 7 m, požadovaných dohodou AGN pro vodní cesty kategorie Va a nižší pro umožnění ekonomické přepravy kontejnerů. \n\nVeřejné a ochranné\n\nNeveřejné a ostatní\n\nDolní Vltava je kanalizovaným vodním tokem s celoročně zajištěnou plavební hloubkou 1,80 metrů v pod Prahou a 1,60 metrů resp. 1,20 metrů nad Prahou. Šířka plavební dráhy je minimálně 50 metrů, s výjimkou průplavů v blízkosti plavebních komor, kde je plavební dráha pouze jednolodní, šířky minimálně 20 metrů a se střídavým provozem v obou směrech.\n\nPoloměry oblouků vyhovují normám a směrové vedení trasy umožňuje i plavby delších souprav, jak bylo v minulosti experimentálními plavbami prokázáno. Plavební přestávky z důvodu nízkých vodních stavů se nevyskytují, přestávky z důvodu vysokých vodních stavů nebo oprav jsou občasné. Přestávka z důvodu zámrazy je výjimečná díky teplotní stabilizaci vody v řece přehradami vltavské kaskády.\n\nVšechny plavební stupně dolního úseku pod Prahou disponují dvojicí plavebních komor o původních užitných rozměrech 73 x 11 metrů a 133 až 137 x 20 metrů s vjezdovými vraty šířky 11 metrů, přičemž u dvou stupňů jsou obě komory umístěny vedle sebe a u zbylých 3 za sebou, takže mohou fungovat společně, jako jedna dlouhá komora o užitné délce až 190 metrů. V 70.letech 20. století byla v horních ohlaví malých plavebních komor u 2 plavebních stupňů instalována experimentální klapková vrata, čímž došlo ke snížení jejich užitné délky na 56 metrů. V 90.letech 20.století došlo také k přestavbě velké plavební komory Praha-Podbaba na užitnou šířku 12 metrů a hloubku nad záporníkem 4 metry. Ostatní plavební komory disponují hloubkou nad záporníkem pouze 2,5 metrů.\n\nPlavební stupně ve vnitřní Praze disponují plavebními komorami o rozměrech maximálně 175 x 11 metrů a od Štítkovského jezu disponují plavební stupně horního úseku řeky nad Prahou plavebními komorami o délce větší než 110 metrů a šířce 12 metrů, takže vyhovují plně třídě Va. Hloubka nad záporníkem je u moderní plavební komory Modřany 4,5 metrů, u ostatních však pouze 2,5 metru. \n\nV budoucnu se však počítá s rekonstrukcemi, případně dostavbou druhých plavebních komor, tak aby vodní cesta vyhovovala třídu Va a navíc umožnila v úseku pod Prahou proplavení souprav o rozměrech až 135 x 12 metrů. \n\n\nZaručená minimální podjezdná výška mostů na Dolní Vltavě má hodnotu 4,5 metrů.\nTato podjezdná výška bývala standardní, ale v současnosti již nevyhovuje a proto je dnes při rekonstrukcích stávajících mostů vyžadováno jejich zvýšení na 7 m nebo alespoň 5,25 m, s možností pozdějšího snadného zvýšení. Tím bude, v relacích z pražských přístavů po Labi do severní Evropy, umožněna ekonomicky efektivní přeprava kontejnerů ve třech vrstvách, požadovaná dohodou AGN.\n\nPro dosažení cílové podjezdné výšky alespoň 5,25 m do hlavního pražského přístavu Praha - Holešovice je třeba rekonstruovat všechny mosty na průplavu Vraňany-Hořín a jeden ze tří mostů na průplavu Praha-Podbaba (most u Stromovky v km 2,67, byl rekonstruován na podjezdnou výšku 5,3 m roku 2005), přičemž problémem by mohla být i lávka pro pěší v Miřejovicích. Pro dosažení podjezdné výšky 7 m v tomto úseku pak bude třeba ještě zdvihnout železniční most ve Chvatěrubech, přičemž poslední nevyhovující most - tramvajový most v Tróji, bude v brzké době (2010) nahrazen novým silničním Trojským mostem s vyhovující podjezdnou výškou.\n\nPro zajištění podjezdné výšky 5,25 metrů nebo omezeně 7 metrů u mostů ve vnitřní Praze pro plavbu do přístavu Praha-Radotín, postačí pouze vyřešit podjezd Hlávkova mostu, podjezdná výška 7 metrů u ostatních mostů by byla omezována pouze při vysokých vodních stavech. \n\nV horním úseku nad Prahou se s výrazným rozvinutím nákladní dopravy nepočítá a tudíž ani zdvihání mostů nemá prioritu. Pouze se považuje za vhodné zdvižení pěší lávky v Davli a železničního mostu ve Skochovicích \n\n\"Průplav Vraňany - Hořín\"\n\n\"Vltava od Vraňan po Prahou\"\n\n\"Průplav Praha - Podbaba\"\n\"Vltava v Praze\"\n\n\"Ústí Berounky\"\n\n\"Vltava nad Prahou\"\n\nPro malá plavidla a vory byla Vltava splavná od nepaměti a již 3. srpna 1366 přikázal císař Karel IV. stavět v jezech propusti pro usnadnění plavby vorů. První splavňovací práce na Střední Vltavě od Českých Budějovic k pražské Výtoni, byly provedeny za vlády císaře Ferdinanda I. do roku 1550, kdy 28. října připlula první loď s nákladem soli do Prahy. Čilý plavební ruch v tomto úseku Vltavy probíhal s několika přestávkami až do 70. let 19. století, kdy většina zboží přešla na železnici. Nadále byl ale dopravován kámen a písek ze středního Povltaví do Prahy, a to prakticky až do výstavby Slapské přehrady, která ukončila průběžnou plavbu na střední Vltavě. Ve 30. letech století 20. také v úseku Praha - Štěchovice prožívala nebývalý rozkvět výletní osobní plavba ke Svatojánským proudům.\nJeště v roce 1549, po splavnění střední Vltavy, začaly přípravy na splavnění Vltavy pod Prahou pro velké labské lodě, ale k tomu již v té době nedošlo. Oživení zájmu o splavnění Vltavy pod Prahou nastalo za třicetileté války, kdy v letech 1628–1638 byly některé jezy mezi Prahou a Litoměřicemi protrhány a u jiných postaveny nové propusti, vhodné i pro vlečení lodí proti proudu. Plavební stavby byly ještě před koncem války v letech 1641–1648 zdokonaleny, takže kolem roku 1650 mohly do Prahy-Bubenče připlout velké labské lodě.\n\nHlavními pražskými překladišti se postupně staly Karlínský a Holešovický přístav, odkud a kam putovalo zboží po dolní Vltavě a Labi do a ze Severní Evropy a severoevropských námořních přístavů. Karlínský přístav sloužil po tuto dobu prakticky pro velké lodě jako koncový, protože pro ně navazující úsek vnitřní Prahou až do 20. let 20. století nebyl splavný. Tímto úsekem se proplouvalo pouze po proudu a to buď vory nebo později malé středovltavské lodě, převážně určené pouze pro poproudní plavbu a budoucí přestavbu nebo rozebrání jako zdroj dřeva (takzvané naháče). \n\nČilý plavební ruch se potýkal s nízkou plavební hloubkou v obdobích s nedostatkem vody, což spolu s nárůstem nároků na velikost lodí a jejich ponor vedlo v historii k několika dalším regulačním úpravám pomocí regulačních staveb, až bylo rozhodnuto o kanalizaci. Kanalizace tohoto úseku začala roku 1897 výstavbou hradlového jezu v Klecanech a navazujících plavebních komor v Roztokách. Jednalo se o první novodobou plavební komorou a po komorách v Županovicích, Modřanech (Vltava) a Hodoníně (Morava) čtvrtou plavební komorou v Čechách vůbec. \n\nV období vyšších vodních stavů byly hradlové jezy sklápěny a plavba probíhala volnou řekou. Jezy bylo též nutno sklápět v období zimní zámrazy, takže zimní plavební přestávka trvávala i 3 měsíce. Samotné sklápění byla náročná a nebezpečná práce, kdy bylo nutno jednotlivá hradidla (trámky opřené na stojato proti vodě o železnou lávku) ručně vytáhnout a odvézt na břeh. Poté se uvolnila konstrukce železné lávky a postupně se sklopila na dno řeky. Kvůli pracné a neoperativní obsluze jezy přestaly brzy vyhovovat potřebám plavby a v 80.letech 20. století bylo přistoupeno k jejich rekonstrukci na moderní sektorové jezy, s hydraulicky podpíranou klapkou.\n\n\n\n"}
{"id": "553023", "url": "https://cs.wikipedia.org/wiki?curid=553023", "title": "Aygül Özkanová", "text": "Aygül Özkanová\n\nAygül Özkanová (* 27. srpna 1971 v Hamburku) je německá politička za CDU a členka městské rady města Hamburk. Dne 19. 4. 2010 oznámil předseda zemské vlády Dolního Saska Christian Wulff (CDU), že Aygül Özkanová převezme úřad ministryně sociálních věcí, žen, rodiny, zdraví a integrace v jeho vládě. Stala se tak první ministryní imigrantského původu v Německu.\n\nRodiče Aygül Özkanové přišli do Německa v 60. letech z Turecka. Studovala práva na Univerzitě v Hamburku. Se svým manželem má syna.\n\n"}
{"id": "553024", "url": "https://cs.wikipedia.org/wiki?curid=553024", "title": "Intrapersonální konflikty", "text": "Intrapersonální konflikty\n\nKonflikt označuje obecně střet protichůdných sil, tendencí nebo motivů. V případě intrapersonálního konfliktu se jedná o vnitřně osobní konflikt jedince, kdy se střetávají dva (nebo více) – pro jedince významných – cílů, hodnot nebo potřeb. Jedinec se musí v daném okamžiku mezi alternativami rozhodnout, protože nelze současně realizovat obě. Vnitřní konflikty mohou mít pro nositele různé důsledky.\n\nVnitřní konflikty zpravidla vedou k prohloubení a obohacení životních zkušeností a poznání sebe (ke zrání osobnosti) i k poznání ostatních lidí. Někdy mohou intrapersonální konflikty vést k znejistění a nedůvěře v sebe sama, ale i k ostatním lidem. Pokud jedinec prožívá hluboký vnitřní konflikt, přenáší část své vnitřní situace i do okolního světa, protože vnitřní konflikt není vždy plně uzavřen v osobnosti. Projevy signalizující vnitřní problémy osobnosti jsou nervozita, nesoustředěnost, smutek, lhostejnost apod. Tyto projevy jsou závislé na síle konfliktu. Konflikt sílí současně s tím, čím více jsou konkrétní alternativy pro jedince důležitější (např. čím je cíl přitažlivější, čím více je nějaká potřeba naléhavá, čím více je hodnota ceněna). Napětí, které při silném intrapersonálním konfliktů vzniká, může vyústit do interpersonálního konfliktu (mezi dvěma a více lidmi, uvnitř skupiny, mezi jedincem a skupinou nebo mezi skupinami).\n\nTyto konflikty mohou vznikat pokud je verbální sdělení v rozporu s neverbálním doprovodem (např. pokud za nás někdo zaplatí v restauraci například večeři, dáváme mu pak peníze a on říká: „ne, nech to, to je dobré“ a zároveň natahuje ruku), pokud obsah neodpovídá formě sdělení (např. používání ironického podtextu v hovoru) nebo pokud si jedinec není jist v oblasti společenských norem (neví co se od něj čeká, jak se má zachovat). Dalším příkladem konfliktu představ je, pokud hovoříme s někým a klademe si otázku zda s námi souhlasí nebo ne, protože v jeho tváři to nelze poznat.\nTypickým příkladem je, pokud jedinec neví, jaký názor si má utvořit. Např. je to důvěryhodný člověk, nebo není? Je to vhodné, nebo ne?\nTento typ konfliktu vzniká, pokud nějaká fakta hovoří pro to zaujmout k něčemu kladný postoj a některé fakty hovoří proti. Nelze zaujmout vyhraněný postoj. Určitý vliv zde mají také emoce.\nTyto konflikty lze dále dělit na konflikty osobních zájmů navzájem (pokud chci navštívit kino, přečíst knihu, jít na koncert a zároveň dávají v televizi zajímavý program, nevím pro kterou variantu se rozhodnout) a konflikty osobních a společenských zájmů (např. učitel musí vyřídit soukromý telefonát v době, kdy má hodinu, jeho společenská role je učit ve stanovený čas studenty, on sám by však rád ukončil hodinu dříve, aby si mohl telefonát vyřídit co nejdříve).\n\nVe skutečnosti však nikdy nejde o konkrétní typ konfliktu, ale o smíšené intrapersonální konflikty, kdy se jeden typ konfliktu prolíná s jiným.\n\nJedinec se rozhoduje mezi dvěma stejně pozitivními alternativami v podobě hodnot, předmětů nebo příjemných činností, které nemůže dosáhnout současně. Síla tohoto typu konfliktu je malá. Rozhodnutím se pro jednu alternativu a vyvíjení aktivit s ní spojených rychle oslabuje tendence věnovat se druhé (konkurující) alternativě. Například pokud se jedinec rozhoduje mezi výkonem dvou náročných profesích.\nJedinec se rozhoduje mezi dvěma negativními alternativami, mezi dvěma zly (hodnotami, předměty, nepříjemnými činnostmi). Síla takového konfliktu je velká (největší z uvedených typů). Jedinec z počátku váhá a zpravidla hledá únik, třetí řešení. Pokud dojde k rozhodnutí pro jednu z nepříjemných variant a vyvíjení aktivit s ní spojených začne po čase činnost ochabovat a nastává opět stav nerozhodnosti a váhání.\nJedince nějaká činnost přitahuje a zároveň odpuzuje. Z většího odstupu od činnosti převažuje apetence a s přibližováním se zesiluje tendence k opuštění hodnoty, cíle, činnosti. Síla takových konfliktů je střední. Například jedince přitahuje atraktivní povolání, ale odpuzuje ho od jeho vykonávání námaha spojená se získáním odborných znalostí nutných k výkonu takového povolání.\n\nDále lze také rozlišovat:\n\nId chce uspokojení, Ego to ale neumožní (např. toužíme po novém mobilním telefonu, ale nemáme na něj momentálně dost peněz, nabízí se tedy možnost uspokojit Id a mobilní telefon ukrást, ale víme o policistech, tak počkáme, až budeme mít peníze a koupíme si ho).\nId má požadavek, chce uspokojení, ale Superego požadavek považuje za neetický (např. toužíme po novém mobilním telefonu, ale nemáme pro jeho koupi dostatek peněz, nabízí se tedy možnost mobilní telefon ukrást, ale připomeneme si, že krást je špatné a zakážeme si krást).\nRacionální Ego ví, že rozumově je určité chování etické, ale Superego považuje toto chování jako neetické – cítíme vinu, např. na základě příliš moralizující výchovy (např. toužíme po novém mobilním telefonu, ale nekoupíme si ho, protože děti v Africe hladoví).\n\n\n"}
{"id": "553026", "url": "https://cs.wikipedia.org/wiki?curid=553026", "title": "RCA", "text": "RCA\n\nRCA může znamenat:\n"}
{"id": "553029", "url": "https://cs.wikipedia.org/wiki?curid=553029", "title": "Bonifác IX.", "text": "Bonifác IX.\n\nBonifác IX. (rodným jménem Pietro Tomacelli; asi 1356, Neapol – 1. října 1404, Řím) byl papežem od 2. listopadu 1389 až do své smrti. Během jeho pontifikátu vládli v Avignonu i vzdoropapeži Klement VII. a poté Benedikt XIII..\n\nNarodil se v chudé šlechtické rodině. Stal se biskupem a byl jmenován kardinálem. Po smrti Urbana VI. doufal vzdoropapež Klement VII., že konkláve nezvolí nového papeže a uzná jeho. Konkláve však zvolila jednoho ze svých členů. Za Bonifáce jako papeže Papežský stát posílil vojensky i finančně. Během jeho panování proběhly dva svaté roky, jeden v roce 1390, který vyhlásil jeho předchůdce a druhý pak v roce 1400. Reagoval pozitivně na posly byzantského císaře Manuela II., který žádal o pomoc proti vojskům tureckého sultána Bajezida I., když v letech 1398 a 1399 vydal listy, který vyzývaly k nové křížové výpravě na pomoc Konstantinopoli. Výzva se však s velkým ohlasem nesetkala.\n\nV roce 1391 kanonizoval Brigitu Švédskou, založil univerzity ve Fermu, Ferraře a Erfurtu. Zemřel po krátké nemoci.\n"}
{"id": "553035", "url": "https://cs.wikipedia.org/wiki?curid=553035", "title": "Plicník lékařský", "text": "Plicník lékařský\n\nPlicník lékařský (\"Pulmonaria officinalis\") je léčivá rostlina z čeledi brutnákovitých. Roste v hájích a lužních lesích. Byl rovněž typickou rostlinou středověkých zahrad a v současnosti se jako hajnička pěstuje především na venkovských zahradách.\n\nPlicník obsahuje kyselinu křemičitou (asi 4%), slizové látky, saponiny, vitamín C, třísloviny (asi 10%), allantoin, fytosterin, cukry, cerylalkohol, pyrolizidinové alkaloidy, minerální látky (zejména vápenaté soli), flavonoidy a organické kyseliny (stearová, myristová).\n\nSbírá se kvetoucí nať od března do dubna nebo jen spodní listy. Suší se ve stínu nebo za umělého sušení při teplotách do 40 °C. Uchovává se v dobře uzavřených nádobách.\n\nVyužívání byliny při léčbě plicních nemocí a podobnost jejích skvrnitých listů se \"skvrnitými\" plícemi daly plicníku jméno. V současné vědecké medicíně není plicník využíván, uplatňuje se však v homeopatii při bronchitidě a v lidovém léčitelství. Odvar z plicníku léčí záněty průdušek, hojí a regeneruje sliznice dýchacích cest i trávícího ústrojí, zvyšuje krevní srážlivost, působí mírně močopudně a svíravě. Příznivý účinek se přičítá kombinaci saponinů, které usnadňují odkašlávání, uklidňujícímu a ochrannému účinku slizů a protizánětlivému a dezinfekčnímu účinku tříslovin. Zevně ve formě obkladů (nejlépe z čerstvé byliny), záparu nebo silnějšího odvaru se užívá k omývání hnisajících ran nebo krvácejících hemeroidů, kde se uplatní protizánětlivý a svíravý účinek. Vzhledem k přítomnosti alkaloidů v droze by se plicníku nemělo užívat déle než 3 týdny a neměl by být podáván malým dětem a těhotným či kojícím ženám. V Anglii jsou mladé listy oblíbenou přísadou do různých jarních salátů a přidávají se také do polévek.\n"}
{"id": "553040", "url": "https://cs.wikipedia.org/wiki?curid=553040", "title": "Jan Jelínek", "text": "Jan Jelínek\n\nJméno a příjmení Jan Jelínek nosí více osobností:\n\n\n"}
{"id": "553046", "url": "https://cs.wikipedia.org/wiki?curid=553046", "title": "John Malkovich", "text": "John Malkovich\n\nJohn Malkovich (* 9. prosince 1953, Christopher, Illinois, USA) je americký herec, režisér, divadelní výtvarník a producent. Jako herec se objevil ve více než 70 filmech a získal 2 nominace na cenu Americké akademie filmových umění věd Oscar.\n\nPochází z úřednicko-novinářské rodiny, jeho otec Daniel Leo byl státní ochránce přírody a šéfredaktor přírodovědeckého časopisu, majitelkou téhož časopisu a novinářkou místních novin byla jeho maminka. Prarodiče z otcovy strany byli Chorvati z Ozalje, matka Joe Anne Choisser měla předky skotského, francouzského a německého původu. John má tři sestry a staršího bratra, vyrůstali v Bentonu ve státě Illinois. V dětství a zejména v dospívání měl nadváhu a kvůli školnímu sportu (americký fotbal) držel přísnou redukční dietu. Kromě sportu se věnoval také hudbě a zpíval v chrámovém sboru.\n\nVzhledem k tomu, že oba jeho rodiče se angažovali v ochraně přírody, toužil i on být profesionálním ochráncem přírody. Proto nejprve studoval ekologii na Eastern Illinois University, ale pak zvítězil zájem o divadlo a přešel na studium herectví na Illinois State University. Ochotnicky hrál divadlo od roku 1972.\n\nV roce 1974 až 1976 společně s Joan Allen, Gary Sinisem a Glenn Headly založili v Chicagu dnes významné divadlo Steppenwolf Theatre Company, kde hrál, režíroval a pracoval i jako divadelní výtvarník. Od konce 70. let působí také na newyorské Broadwayi, kde jako herec i režisér získal několik významných divadelních cen (Obie Award a Drama Desk Award).\n\nVe filmu působí od roku 1978, jeho první velký úspěch přišel v roce 1984, kdy byl poprvé nominován na Oscara za snímek \"Místa v srdci\". V roce 1987 se objevil ve filmu Stevena Spielberga \"Říše slunce\" a v adaptaci hry Tennesseeho Williamse \"The Glass Menagerie\". Velký úspěch mu přinesla role zlověstného a citlivého Valmonta ve snímku \"Nebezpečné známosti\", kde se objevil vedle Glenn Close.\n\nV roce 1992 se objevil ve filmové adaptaci románu Johna Steinbecka \"O myších a lidech\". O dva roky později si vysloužil další nominaci na Oscara, opět za vedlejší roli, za snímek \"S nasazením života\". Verzi sama sebe s prostředním jménem Horatio ztvárnil ve filmu napsaném Charlie Kaufmanem \"V kůži Johna Malkoviche\". Jako cameo se objevil v dalším filmu, jehož autorem je Kaufman, \"Adaptace\". V roce 2002 byl uveden jeho režisérský debut \"Tanečník seshora\".\n\nNa 44. ročníku MFF v Karlových Varech obdržel cenu Křišťálový glóbus za svůj celoživotní přínos oboru kinematografie.\n\n\n\n\n"}
{"id": "553064", "url": "https://cs.wikipedia.org/wiki?curid=553064", "title": "Ekonomika Jemenu", "text": "Ekonomika Jemenu\n\nJemen, oficiálně nazývaný Jemenská republika je stát na jihu Arabského poloostrova. Je to jeden z nejchudších států světa.\n\nJemen je jeden z nejchudších států světa. Svědčí o tom i jeho HDP na 1 obyv., které činí 2500 USD (2009). Státní dluh je ve výši 23, 05 mld. USD (2009). Na tvorbě HDP se podílí 51% služby, 39,3 % průmysl, 9,7 % zemědělství. Ještě nedávno však podíl zemědělství byl určující při tvorbě HDP, ale v poslední době se do popředí dostávaly služby. Inflace Jemenu se pohybuje kolem 3,6 % a nezaměstnanost okolo 35%. \n\nPro ustálení a zlepšení ekonomiky Jemen nezbytně potřebuje období stability. Od revoluce se to ale nedaří, protože Jemen byl účastníkem spousty válek. Jemen by se tedy měl snažit nyní budovat svou ekonomiku. Washington důrazně vyzval členy Rady pro spolupráci v Perském zálivu, aby poskytly Jemenu finanční pomoc. Země GCC a další státy se tedy snažily finančně podporovat budování ekonomiky Jemenu, ale výsledkem byly jen problémy. GCC se nebudu znovu zapojovat do jejich podpory a tvrdí, že by si měli pomoci samy. Politici by měli spolupracovat ve společném zájmu budování své země a opozice by neměla pokračovat v boji proti vládě. Také se objevovaly názory, že růstu ekonomiky pomůže, když budou lidé z Jemenu pracovat v zahraničí. Tímto by došlo k úlevě jemenské ekonomiky a k její stabilizaci. Saúdská Arábie vyhostila téměř 1 milion jemenských pracovníků a společně s Kuvajtem výrazně snížila hospodářskou pomoc Jemenu. K tomu se přidaly i vnitřní politické spory a vše vyvrcholilo v roce 1994 občanskou válkou. V Jemenu také hraje velkou roli roztříštěnost území. Je velice důležité, aby Washington přijal ucelený přístup k Jemenu. Americká pomoc Jemenu se odehrává na dvou frontách. Na jedné straně je to snaha podporovat bezpečnost a minimalizovat hrozbu násilí ze stran extremistických skupin. Na straně druhé jde o zmírnění hospodářské krize, poskytování služeb, transparentnosti atd. V mnoha případech může rozvojová pomoc, vzdělávání a technické spolupráce, budování kapacit, posílení institucí a přímá finanční pomoc lépe reagovat na výzvy, než je to třeba u pomoci vojenské a bezpečnostní. Ačkoli jemenská vláda doufala v balíček podpory 11 miliard z konference ke splnění rozvojových potřeb, bylo jí slíbeno pouze 5,2 miliardy dolarů. V roce 2006 Jemenu byly zastaveny další 4,7 miliardy dolarů a výsledkem bylo pouhých 415 milionů dolarů z částky 11 miliard. Dle odhadů americké vlády se pomoc Jemenu mezi lety 2008–2011 pohybuje okolo 300 milionů dolarů. Tato výrazná snížení finanční podpory jsou způsobena selháním Jemenu v provedení hospodářské reformy, ke které se zavázal. Jemen se dále musí snažit o ekonomické reformy, protože jinak bude nadále přicházet o mezinárodní finanční podpory. Jemenská vláda ale očekává hlavně pomoc v boji s Al-Kaidou. Údajně má však vláda soustředit většinu svých zdrojů a energie v boji proti rebelům v severních a jižních regionech Jemenu. \nTo jsou hlavní problémy v budování hospodářství a také střední třídy, která je základem stability ekonomiky. Ekonomické problémy, chudoba a nezaměstnanost jsou ideálními podmínkami pro politické nepokoje. Jemen je nejchudší arabskou zemí a potýká se s vysokou mírou chudoby, v některých částech země jsou slabé vládní orgány, ale největším problémem Jemenu do budoucna jsou ubývající vodní a ropné zdroje.\n\nAčkoliv je Jemen velmi malým producentem ropy a nepatří mezi státy OPEC, je tato surovina nejdůležitější pro ekonomiku této země. Ropa tvoří 70 až 75% státních příjmů a téměř 90% vývozu. I přesto je Jemen závislý na zahraničních ropných společnostech, které mají výrobní dohody s vládou. Průměrně bylo v roce 2005 vytěženo 413 300 000 barelů ropy denně (65 710 000 m/d), což byl propad z 423 700 barelů denně (67 360 m/d) z roku 2004. Za prvních 8 měsíců roku 2006 byla ropa těžena v průměru 412 500 barelů denně (65 580 m/d). Před 15 lety Jemen vydělal na vývozu této suroviny 1 milion USD. Světová banka předpokládá, že během roku 2010 výrazně klesnou zásoby ropy i zemního plynu a v roce 2017 by mohlo dojít k úplnému vyčerpání těchto surovin. To by bylo pro Jemen velice zásadní a v ekonomice citelné.\n\nV oblasti průmyslu má největší zastoupení zpracování ropy, což je zhruba 40% celkových příjmů v tomto sektoru. Zbývající část toho sektoru se skládá z výroby spotřebního zboží a stavebního materiálu.\n\nJak je vše uvedeno, Jemen má největší podíl na tvorbě HDP v oblasti služeb. Do budoucna chce rozvíjet oblast cestovního ruchu. Tato vize je však složitá díky špatné a omezené infrastruktuře a také jsou zde obavy o bezpečnost turistů. Letecká i silniční doprava je opravdu nevyhovující a hotely s restauracemi jsou pod úroveň mezinárodních standardů. I když v Jemenu v posledních letech roste turismus, pořád není zdaleka na takové úrovni, jak by si představovali. To je cesta, která by mohla pomoci této nestabilní zemi ke zvýšení ekonomické konkurence schopnosti s ostatními státy. Samozřejmě se nebudou moci rovnat se světovými velmocemi. \nNejvětší hospodářské činnosti se soustředí v přístavním městě Aden na jihu Jemenu. Aden byl významným místem námořního tranzitního obchodu. To se však změnilo s uzavřením Suezského průplavu v roce 1967. To bylo důsledkem šestidenní války, kdy průplav tvořil hranici mezi Egyptem a Izraelem okupovanou Sinají. Po válce zůstal průplav uzavřen až do roku 1975. \n\nJak již bylo zmíněno, v dřívější době se na tvorbě HDP podílelo nejvyšší měrou zemědělství. V poslední době došlo k ústupu, což bylo zapříčiněno životním prostředím. Docházelo k erozím, odlesňování, tvorby písečných dun, ale největším problémem je nedostatek vody. Musejí tedy využívat podzemí vody, která se ovšem velice rychle vyčerpá. V Jemenu klesne hladina podzemních vod až o 2 metry za rok. Podle centrální banky se na tvorbě HDP v roce 2005 podílela 5,8% narkotická rostlina kata. Podle světové banky pěstování této rostliny hraje důležitou roli při tvorbě zemědělské ekonomiky Jemenu.\n\nPodle ekonomů je zde nedostatečně rozvinutý sektor finančních služeb. Jemen nemá žádné burzy cenných papírů. Bankovní systém se skládá z Centrální banky a dalších 4 islámských, 4 soukromých a 2 státních bank. Centrální banka dohlíží na převod měn v zahraničí. Národní banka, která je plně vlastněna státem prochází restrukturalizací s případnou privatizací. Velké množství špatných úvěrů, nízká kapitalizace a slabý výkon regulačních norem brání rozvoji bankovnímu systému v Jemenu. To má dopad ne celkovou ekonomiku země. \n\nJemen nemá burzu cenných papíru, a proto došlo k omezení portfoliových investic. Někdy kolem roku 1990 byly přímé zahraniční investice na svém vrcholu, protože zahraniční investoři využívali zdejší zásoby ropy. S ubývajícími zásobami ropy také ubývali zahraniční investice a těžko říct, zda v budoucnu najde Jemen nějaké odvětví, aby přilákalo zahraniční investory.\n\n"}
{"id": "553066", "url": "https://cs.wikipedia.org/wiki?curid=553066", "title": "Antonín Matějček", "text": "Antonín Matějček\n\nAntonín Matějček (31. ledna 1889 Budapešť – 17. srpna 1950 Rataje nad Sázavou) byl český historik umění, profesor Karlovy univerzity. Zabýval se hlavně českým uměním gotické doby a 19. století.\n\nŠlo o výraznou osobnost dějin výtvarného umění. Dějiny umění studoval ve Vídni u Maxe Dvořáka, od něhož převzal i jeho metodu, totiž chápat umění jako obraz duchovní atmosféry určité doby. Od roku 1917 přednášel dějiny umění na Uměleckoprůmyslové škole v Praze, od roku 1920 na Akademii výtvarných umění a od roku 1930 byl profesorem Karlovy univerzity. V roce 1948 vstoupil do KSČ. Od roku 1949 byl také vysokým úředníkem ministerstva kultury.\n\nMnoho jeho žáků dnes patří k proslulým a uznávaným osobnostem, které se velkou měrou zasloužily o zprostředkování kulturních hodnot veřejnosti. Příkladem je Jaroslav Pešina, František Dvořák, Jaromír Neumann, Pavel Preiss a mnoho jiných.\n\nOd roku 1922 vydával šestisvazkový „Dějepis umění“, knihy o středověkých rukopisech, roku 1931 knihu „Ilustrace“ a roku 1938 vydal dílo „Česká malba gotická“. Napsal také řadu studií a monografií o Josefu Mánesovi, Antonínu Slavíčkovi, Janu Kotěrovi, Janu Štursovi a dalších. Společně se Zdeňkem Wirthem redigoval časopis „Památky archeologické“, „Ottův slovník naučný nové doby“ a řadu dalších souborných publikací.\n\nPo mnoho let bydlel v Praze na Senovážném náměstí na Novém Městě v č.p. 1986, kde se dnes také nachází jeho pamětní deska s bustou na konzole, jejímž autorem je sochař Josef Klimeš.\n\n"}
{"id": "553071", "url": "https://cs.wikipedia.org/wiki?curid=553071", "title": "CSS Alabama", "text": "CSS Alabama\n\nCSS Alabama byl pomocný křižník Konfederovaných států amerických. V Konfederačním námořnictvu se řadí k nejúspěšnějším přepadovým plavidlům vůbec, potopila přes 60 lodí nepřítele. Přesto nikdy nevplula do přístavu, ovládaného Konfederací.\n\nLoď byla postavena v loděnici bratří Lairdových v Birkenheadu jako domnělá obchodní loď \"Enrica\". Jednalo se o plavidlo s dřevěným trupem, třemi stěžni s oplachtěním barku, vybavené parním strojem s jedním komínem a jednou vrtulí, která mohla být v případě plavby pod plachtami vytažena z vody. Stavbu zde objednal důstojník Konfederace komandér James Dunwoody Bulloch, který se staral o výstavbu Konfederačního námořnictva v Evropě. Na svou první plavbu vyplula z řeky Mersey 29. července 1862, den předtím, než vstoupilo v platnost nařízení britské vlády o zabavení této lodi.\n\nJelikož loď vyplula z Británie neozbrojena, její první cesta mířila na Azorské ostrovy, kde už na ni čekala připravena děla, munice i střelný prach ze zásobovacích lodí Agrippina a Bahama. Po vyzbrojení byla loď 24. srpna 1862 slavnostně zařazena svým kapitánem Raphaelem Semmesem do stavu Konfederačního námořnictva pod jménem CSS Alabama.\n\nPrvní výprava Alabamy směřovala k Newfoundlandu, odtud pak zamířila podél pobřeží na jih až do Karibského moře. Cesta trvala od září do prosince 1862 a lodi se podařilo potopit 27 unijních lodí. 11. ledna 1863 se střetla přibližně 32 km jižně od Galvestonu s unijním pomocným kolesovým dělovým člunem USS Hatteras, který v následné bitvě potopila. Poté pokračovala v plavbě na jih, dostala se až k pobřeží Brazílie. 20. června 1863 ve zdejších vodách zajala unijní obchodní bark Conrad, který následně vyzbrojila a zařadila do služby jako CSS Tuscaloosa. Alabama zamířila k pobřeží jižní Afriky, odkud měla v plánu zamířit do Indického oceánu a dále do Singapuru. Jelikož ale nutně potřebovala pravidelnou údržbu a očištění od nánosů mořských korýšů, musela se vrátit do Evropy.\n\nDne 11. června 1864 se dostala k přístavu Cherbourg, před kterým zakotvila. O tři dny později (14. června) zde dorazila vrtulová šalupa USS Kearsarge. Jelikož kvůli neutralitě Francie nemohla Alabama vplout do přístavu a zůstat tam déle jak den (pro opravy nedostačující), rozhodla se střetnout s Kearsarge v boji. Dne 19. června zvedla kotvy a vyrazila proti svému nepříteli. Palba byla zahájena před jedenáctou hodinou dopolední. O hodinu později se začala Alabama potápět, posádku a kapitána Semmese zachránila britská loď Deerhound.\n"}
{"id": "553075", "url": "https://cs.wikipedia.org/wiki?curid=553075", "title": "Toxique", "text": "Toxique\n\nToxique (francouzská výslovnost [toksik]) byla česká hudební skupina, která se výrazně prosadila na české hudební scéně v roce 2008 se svým debutovým albem \"Toxique\". Do října roku 2015 skupina fungovala ve složení Klára Vytisková (zpěv), Patrick Karpentski (kytara), Viliam Béreš (klávesy), Jan Lstibůrek (basová kytara) a Roman Vícha (bubny).\n\nToxique hráli retro pop, soul-jazz a grooverock. Za své vzory pokládali Amy Winehouse, Stevieho Wondera, Gwen Stefani a Johna Mayera, ze skupin pak Moloko, Morcheeba aj. Spolupracovali s umělci jako je Lenka Dusilová nebo Kamil Střihavka.\n\nV září 2010 vydali druhé album \"Outlet People\". To pohnulo Toxique od retropopu a milých melodií hlavně do surového electropopu plného syntezátorů. Toto album bylo kritikou pochvalně přijato.\nJejich třetí deska s názvem \"Tips for Grown Up Kids\" byla vydána v roce 2012.\n\n\n"}
{"id": "553084", "url": "https://cs.wikipedia.org/wiki?curid=553084", "title": "Vortex (Star Trek: Stanice Deep Space Nine)", "text": "Vortex (Star Trek: Stanice Deep Space Nine)\n\n„Vortex“ (v originále „Vortex“) je v pořadí dvanáctá epizoda první sezóny seriálu \"\".\n\nCizinec z kvadrantu gama se pokusí ukrást Quarkovi cennou věc, kterou chce koupit od miradornských dvojčat a jedno z nich přitom zabije. Odo ho zadrží a druhý Miradorn přísahá pomstu za smrt bratra. Cizinec se představí jako Croden a při rozhovoru s Odem tvrdí, že už se s lidmi jako on setkal. To upoutá Odovu pozornost. Crodenovy motivy jsou podezřelé a nikdy se o ničem nevyjádří jasně. Na jeho domovské planetě prý dříve měňavci byli, ale byli utlačováni a z planety vyhnáni. Možná ale prý ví o místě, kde stále žijí. Nechce však Odovi sdělit, jak se tam dostane, ale může ho tam dovést. Pak mu ukáže náhrdelník s kamenem, který umí měnit tvar.\n\nKomandér Sisko a poručík Dax mezitím kontaktují Crodenovu domovskou planetu. Jeden z jejich vůdců, zjevně velmi xenofobní, požaduje Crodenovo vydání. Sisko mu odpoví, že ho přivezou runaboutem asi za 52 hodin. Croden tvrdí, že náhodou objevil nezmapovanou kolonii měňavců v mlhovině, kterou nazývá Vortex a že tam Oda může vzít. Sisko má ale jiné plány a nařídí Odovi dopravit Crodena zpět na jeho domovskou planetu. Runaboutu se podaří při odletu uniknout pozornosti Miradorna, který čeká na příležitost vykonat svou pomstu. Přinutí Quarka, aby mu přiznal, kam Croden míří.\n\nBěhem cesty sděluje Croden další drobnosti o Vortexu, protože ví, jak moc chce Odo najít své lidi. Náhle na ně zaútočí Miradorn a nařídí Odovi vydat Crodena, jinak je zničí. Odo předá řízení lodi Crodenovi, který loď ukryje v mlhovině.\n\nAby runabout nebyl objeven, přistanou na jednom z asteroidů, o kterém Croden mluvil. Odo chce vědět, jestli aspoň něco z toho, co mu říkal, byla pravda. Croden přizná, že na jeho planetě se vyprávějí příběhy o měňavcích, ale že nikdy žádného nepotkal, ani neví, odkud pochází jeho náhrdelník. Na asteroidu je ale ukrytá jeho dcera ve stázové komoře, kterou potřeboval Croden vyzvednout. Při odletu z planety zavede Odo loď pronásledovatelů do mraku výbušného plynu, v němž je zničena. Croden se poté rozhodne zodpovídat se ze svých činů na své planetě a požádá Oda, aby se postaral o jeho dceru, ale Odo kontaktuje vulkánskou loď, která souhlasí, že vezme oba na Vulkán. Croden věnuje Odovi svůj náhrdelník jako poděkování za záchranu.\n\n"}
{"id": "553086", "url": "https://cs.wikipedia.org/wiki?curid=553086", "title": "Dům (rozcestník)", "text": "Dům (rozcestník)\n\nDům může být:\n\n\n\n\n\n\n"}
{"id": "553100", "url": "https://cs.wikipedia.org/wiki?curid=553100", "title": "Arrondissement Toul", "text": "Arrondissement Toul\n\nArrondissement Toul je správní územní jednotka ležící v departementu Meurthe-et-Moselle v regionu Grand Est ve Francii. Člení se dále na 5 kantonů a 112 obcí.\n\nod roku 2015:\n\npřed rokem 2015:\n"}
{"id": "553111", "url": "https://cs.wikipedia.org/wiki?curid=553111", "title": "Falkenstein (zřícenina hradu)", "text": "Falkenstein (zřícenina hradu)\n\nFalkenstein je zřícenina hradu v severní části Weinviertelu u městyse Falkenstein v Dolních Rakousích.\n\nZřícenina hradu stojí v nadmořské výšce 299 metrů na vysokém vápencovém útesu ve strategicky vynikající poloze.\n\nPůvodní hrad byl postaven kolem roku 1050 jako říšská pevnost a příslušel pod farní úřad Falkenstein. Předpokládá se, že založení hradu bylo za druhé vlny bavorské kolonizace Weinviertelu za císaře Jindřicha III. Černého. V roce 1106 by mohl hrad při příležitosti sňatku Leopolda III. Babenberského s dcerou císaře Jindřicha IV., Agnes, jako královský majetek v držení zemských knížat. Hrad zůstal lénem až do 1571.\n\nHrad byl opakovaně po delší dobu jako zástava převáděn na různé šlechtické rody, mezi jinými také rod Liechtensteinů. Hrad držela od roku 1480 do 1571 rodina Fünfkirchenů. Roku 1572 prodal Maximilian II. hrad a panství Falkenstein lordu Chamberlain, plukovníkovi Hansi von Trautson. On a jeho potomci přestavěli hrad na renesanční tvrz.\n\nRoku 1645 se hradu zmocnili Švédové, ale nezničili jej. Úpadek nastal až koncem 17. století, navíc hrad byl samotnými vlastníky rozebírán jako stavební materiál. Po smrti knížete Johann Wilhelm (1700–1775), posledního mužského Trautson, připadl Falkenstein na knížete Jindřicha Josefa von Auersperg, později na Bartensteina a roku 1850 na svobodného pána Maximiliana Vrintse (od 1860 s přídomkem \n\nSoučasný majitel Georg Thurn-Vrints upravil zříceninu hradu, zpřístupnil veřejnosti a založil sdružení pro zachování zříceniny. Od roku 1992 se provádí archeologický výzkum pod dohledem spolkového památkového úřadu. V letním období se zde pořádají rytířské turnaje v působivém prostředí středověké tvrze a také letní divadlo.\n\n\n"}
{"id": "553121", "url": "https://cs.wikipedia.org/wiki?curid=553121", "title": "SJ AB", "text": "SJ AB\n\nSJ AB (VKM: SJ) je železniční dopravce provozující osobní dopravu ve Švédsku. Společnost vznikla v roce 2000 v rámci dělení státní agentury Statens Järnvägar. V roce 2006 firma přepravila 37,4 milionu cestujících.\n"}
{"id": "553126", "url": "https://cs.wikipedia.org/wiki?curid=553126", "title": "Abakan (řeka)", "text": "Abakan (řeka)\n\nAbakan ( ) je řeka v Chakaské republice a v Krasnojarském kraji v Rusku. Je 514 km dlouhá včetně zdrojnice Velkého Abakanu. Povodí má rozlohu 32 000 km².\n\nVzniká soutokem Velkého a Malého Abakanu, jež pramení na severních svazích Západního Sajanu a Altaje. Na horním toku protéká úzkou dolinou. Pod horami u vesnice Bolšoj Monok se dolina prudce rozšiřuje. V Minusinské kotlině se koryto dělí na mnoho ramen. Ústí zleva do Jeniseje.\n\nZdrojem vody jsou sněhové a dešťové srážky. Zamrzá ve 2. polovině listopadu a rozmrzá na konci dubna. Průměrný roční průtok v ústí činí 400 m³/s.\n\nVyužívá se ke splavování dřeva a v Minusinské kotlině na zavlažování. Na řece leží město Abakan.\n\n"}
{"id": "553132", "url": "https://cs.wikipedia.org/wiki?curid=553132", "title": "Memory Alpha", "text": "Memory Alpha\n\nMemory Alpha (zkratkou MA) je wiki sloužící jako zdroj encyklopedických údajů z fiktivního sci-fi světa Star Treku. Autory jsou Harry Doddema a Dan Carlson. Byla oficiálně spuštěna 5. prosince 2003. Používá model wiki, je hostována společností Wikia, Inc. na softwaru MediaWiki. V anglické verzi obsahovala v červnu 2009 asi 30 tisíc hesel. Memory Alpha má také dalších 15 jazykových mutací, je dostupná v bulharštině, čínštině, češtině, nizozemštině, esperantu, francouzštině, němčině, italštině, japonštině, polštině, portugalštině, ruštině, srbštině, španělštině a švédštině.\n\nObsah Memory Alpha je licencován pod licencí Creative Commons Attribution-Non-Commercial. Jelikož tato licence neumožňuje komerční využití, není kompatibilní s GNU Free Documentation License (GFDL) a materiály z ní nemohou být kopírovány do projektů využívajících GFDL. Tento prvek dělá z Memory Alpha sesterský projekt projektu Wikia, který je založený na GFDL. Memory Alpha je citována a využívána jako zdroj v akademických časopisech, výzkumných pracích, knihách, ale i románech a encyklopediích ze světa \"Star Treku\".\n\nProjekt je pojmenován podle stejnojmenného největšího informačního archivu fiktivní Spojené federace planet, který se objevil v epizodě Světla Zetaru (v originále \"The Lights of Zetar\") 3. řady seriálu Star Trek.\n\n\n"}
{"id": "553134", "url": "https://cs.wikipedia.org/wiki?curid=553134", "title": "Šídlatka jezerní", "text": "Šídlatka jezerní\n\nŠídlatka jezerní (\"Isoetes lacustris\") je vytrvalá, pomalu rostoucí vodní bylina z čeledi šídlatkovité (\"Isoetaceae\"). Je glaciálním reliktem a na českém území je kriticky ohrožena.\n\nŠídlatka jezerní má mnoho jednožilných listů, 2-3 mm úzkých a 8-20 cm dlouhých. V bázi listu jsou objímavě rozšířené asi na 5 mm a přisedlé. Listy se připojují na hlízovitě zkrácený, druhotně tloustnoucí stonek, ze kterého vyrůstají kořeny. Výtrusy jsou uloženy ve váčku v bázi listu. Rodozměna probíhá v pozdním létě, nebo začátkem podzimu. Váčky v bázi listu vytváří dva typy spor, samičí (megaspory-asi 0.5 mm velké) a samčí (mikrospory-několik mikrometrů velké). Typické pro šídlatku jezerní je, že na ní dvakrát ročně raší nové listy, na jaře a na podzim. Tento druh šídlatky je často kultivován. Využívá se jako akvarijní rostlina, nebo ve škole jako vzdělávací prostředek.\n\nŠídlatka jezerní se vyskytuje ve studených, oligotrofních vodách, na kamenitých, písčitých, nebo štěrkových dnech slabě kyselých rybníků a jezer, ležících v horských oblastech. Je citlivá na čistotu vody. Roste v hloubce 5-460 cm. Z hlediska zeměpisné polohy se vyskytuje v severní, západní a východní Evropě, ve střední spíše ojediněle (Šumava: Černé jezero), dále pak v Severní Americe, Japonsku, Kurilách, Grónsku.\n\n\n \n"}
{"id": "553147", "url": "https://cs.wikipedia.org/wiki?curid=553147", "title": "Blumenfeld", "text": "Blumenfeld\n\nPříjmení Blemenfeld nosí více osobností:\n\n"}
{"id": "553148", "url": "https://cs.wikipedia.org/wiki?curid=553148", "title": "Williams Tower", "text": "Williams Tower\n\nWilliams Tower (dříve Transco Tower) je mrakodrap v Houstonu. Navrhli jej architekti Philip Johnson a John Burgee. 49 výtahů obsluhuje 64 pater a budova je vysoká 275 m, je tak 3. nejvyšší ve městě a 4. nejvyšší ve státě Texas. Výstavba probíhala v letech 1982 – 1983 a celkové náklady byly asi 300 milionů dolarů.\n\n\n"}
{"id": "553152", "url": "https://cs.wikipedia.org/wiki?curid=553152", "title": "Christopher Pike", "text": "Christopher Pike\n\nChristopher Pike je fiktivní postava ze sci-fi světa \"Star Trek\"u. Působí jako kapitán hvězdné lodi USS \"Enterprise\" předtím, než velení převzal kapitán James T. Kirk.\n\nPostava Christophera Pikea byla velícím důstojníkem v prvním, původně nevysílaném pilotním díle seriálu \"Star Trek\" s názvem „Klec“ (1965). Zde jej zvárnil Jeffrey Hunter. Část záběrů z „Klece“ byla následně využita ve dvojepizodě „Zvěřinec“ (1966), kde se v roli Pikea objevil Sean Kenney. V rebootové filmové sérii hrál kapitána Pikea v letech 2009 a 2013 Bruce Greenwood. V seriálu \"\" jej od roku 2019 ztvárnil Anson Mount.\n\nO osobním životě kapitána Pikea je toho známo velmi málo. Podle pilotní epizody pochází ze Spojených států z města Mojave. Velení hvězdné lodi USS \"Enterprise\" (NCC-1701) převzal po kapitánu Robertu Aprilovi.\n\nZ pouhých dvou epizod, z toho jedné dvoudílné, vychází, že kapitán Pike je znaven velením hvězdné lodi a především s tím spojenou odpovědností za životy členů posádky. Později se stává admirálem Hvězdné flotily, ale utrpí vážná poranění od delta záření při záchraně několika kadetů Akademie a končí na invalidním vozíku. Jeho jediným způsobem komunikace je pípací zařízení na jeho vozíku. Informace o něm končí na planetě Talos IV, kde mu zdejší rasa za pomoci jejich mentálních schopností vrátí představu normálního života.\n\nKromě uvedených epizod jsou o kapitánu Pikeovi zmínky v dalších epizodách. Díl „Zrcadlo, zrcadlo“, kde je ovšem vyprávěn příběh z alternativní reality „zlého světa“, uvádí, ústy pana Spocka, že kapitán James Kirk se stal kapitánem právě když zabil kapitána Pikea. V epizodě „Slzy Proroků“ seriálu \"\" je Benjamin Sisko vyznamenán medailí kapitána Pikea.\n\nV pilotním díle „Klec“ doráží Christopher Pike jako kapitán hvězdné lodi USS \"Enterprise\" na planetu Talos IV, kde je uvězněn rasou Talosianů, kteří jsou schopni evokovat představy a halucinace nerozeznatelné od reality a chtějí Pikea využít pro rozšíření rasy, která by za ně prováděla fyzické úkony. Pikeovi se daří z planety uniknout a Talos IV je Federací označen za zakázanou zónu.\n\nV dvojepizodě „Zvěřinec“ je Christopher Pike zobrazen jako invalida po zásahu delta zářením. Za pomoci svého bývalého (a současného Kirkova) prvního důstojníka Spocka se dostane zpět na Talos IV, kde má díky Talosianům šanci na normální život, byť pouze v oblasti fantazií a iluzí.\n\nCelovečerní filmy ukazují Pikea v alternativní realitě, kdy sám přesvědčuje mladého Jima Kirka, aby se dal k Hvězdné flotile. Ten se po absolvování Akademie tajně dostává na \"Enterprise\", které Pike velí, ale vývojem událostí je Kirk nucen převzít velení lodi. V závěru filmu Pike sice také na vozíku, avšak pouze s drobným zraněním a hlavně s možností mluvit a hýbat končetinami, předává nadobro velení Enterprise nejmladšímu kapitánovi v historii Hvězdné flotily - Jamesi Kirkovi.\n\nVe druhém filmu je Pike zabit při teroristickém útoku spáchaným záhadným Johnem Harrisonem.\n\n"}
{"id": "553156", "url": "https://cs.wikipedia.org/wiki?curid=553156", "title": "Mechanik", "text": "Mechanik\n\nMechanik je řemeslník, jehož pracovní náplní je mechanická oprava. Muže to být také simulátor vlaku nebo metra.\n\nRozdělení podle způsobilosti\n\nOstatní\n"}
{"id": "553159", "url": "https://cs.wikipedia.org/wiki?curid=553159", "title": "Východosámské jazyky", "text": "Východosámské jazyky\n\nVýchodosámské jazyky tvoří spolu s západosámskými jazyky sámskou větev ugrofinských jazyků. Skládá se ze sedmi jazyků, z nichž tři jsou již vymřelé:\n\n"}
{"id": "553161", "url": "https://cs.wikipedia.org/wiki?curid=553161", "title": "Praemium Imperiale", "text": "Praemium Imperiale\n\nPraemium Imperiale (jap. , \"Takamacu no mija denka kinen sekai bunka-šó\", doslova: \"Světová kulturní cena na paměť jeho výsosti prince Takamacu\") je cena, založená z podnětu japonské císařské rodiny roku 1989. Platí jako „Nobelova cena za umění“ a jako protějšek Nobelovy ceny za literaturu v ostatních oblastech umění. Uděluje se umělcům „za jejich výkony, vliv na mezinárodní umění a za obohacení světového společenství“.\n\nCenu uděluje každoročně Japan Art Association za celoživotní umělecké dílo v pěti kategoriích: malířství, sochařství, architektura, hudba, film a divadlo. S cenou je spojena peněžní odměna ve výši 15 milionů jenů, tj. asi 2,5 milionu Kč.\n"}
{"id": "553162", "url": "https://cs.wikipedia.org/wiki?curid=553162", "title": "Ekonomika Egypta", "text": "Ekonomika Egypta\n\nCharakteristickým rysem současné egyptské ekonomiky je přechod od státního plánovitého hospodářství k tržnímu hospodářství. Musí se vypořádávat s každoročním značným nárůstem práceschopného obyvatelstva. Egyptská ekonomika je založena hlavně na těžbě ropy a příjmů z provozu Suezského průplavu.\n\nV letech 1850 až 1930 byl Egypt klasickou zemí třetího světa, jejíž ekonomika byla závislá na vývozu jedné komodity. V případě Egypta se jednalo o bavlnu. Snaha o industrializaci země byla neúspěšná především kvůli celním omezením vyplývajícím ze smlouvy s Velkou Británií.\n\nI přes nedostatečnou industrializaci ekonomika po celé devatenácté století rychle rostla. Rozvíjelo se však pouze bavlnářství a podpora dopravy a finančních ústavů. Rychlý hospodářský růst skončil kolem roku 1900. Tím, že se pěstovala pouze bavlna, postupně docházelo k vyčerpání půdy. Zpět na původní úroveň se její výnosy dostaly až v roce 1940, a to zásluhou investic do hnojiv a odvodnění.\nPokles produktivity v zemědělství vedl ke stagnaci hrubého domácího produktu (HDP) v období od konce první světové války až do roku 1952. Ekonomická krize vedla v tomto roce ke státnímu převratu.\n\nNový režim kladl podstatně větší důraz na hospodářský rozvoj než monarchie. Avšak analýza ekonomického vývoje tohoto období je komplikována tím, že je obtížné získat spolehlivé statistiky. Podle odhadu HDP ve stálých cenách rostl v letech 1955 až 1975 asi o 4,2% ročně. To bylo 1,7 násobek růstu počtu obyvatel. V období mezi roky 1967 a 1975 však dosahoval růst jen 3,3%. Zpomalení bylo způsobeno nejen stagnací průmyslu i zemědělství, ale i náklady na vedení válek s Izraelem. K nárůstu došlo teprve v roce 1975 po prudkém nárůstu cen ropy. Dostupná data ukazují, že v letech 1975 a 1980 HDP rostl o více než 11% ročně. Od poloviny 80. let se růst HDP zpomalil v důsledku stagnace cen ropy na 2,9% ročně.\n\nSoučasný Egypt je typickým příkladem transformující se ekonomiky, jejíž systém postupně přechází od státního plánování k tržním reformám.\n\nPřes problémy světového hospodářství pokračoval Egypt v roce 2008 ve svém ekonomickém růstu na základě pokračující implementace širokého spektra reformních kroků započatých v roce 2004. Egypt dosáhl velmi pozoruhodného růstu HDP i v roce 2008 ve výši 7,2%. Tím se egyptské ekonomice podařilo tři roky za sebou udržovat poměrně velký nárůst ekonomiky (v roce 2006 o 6,8 %, v roce 2007 o 7,1 %).\n\nTento vývoj odráží rozumné kroky vlády ve fiskální a měnové politice, strukturálních reformách a postupné privatizaci a v odbourávání státních subvencí. Pozoruhodného pokroku bylo dosaženo při usnadnění a zrychlení procesu k zahájení podnikatelské činnosti, získávání licencí, registraci vlastnického práva, získávání úvěrů, regulacích zahraničního obchodu a uzavírání obchodních transakcí.\n\nNegativa egyptské ekonomiky zůstávají stále stejná - vysoká vnitřní zadluženost, projevující se výší vládních dluhů, vysoká nezaměstnanost, vysoká inflace – v srpnu 2008 dosáhla rekordní úrovně 25,6%, malá podpora široké veřejnosti pro reformy, které mají minimální dopad na zvyšování životní úrovně obyvatelstva. V Egyptě žije 97,5% populace pod úrovní 10,- USD na krytí denních životních nákladů, což je srovnatelné na Blízkém východě jen s Jemenem.\n\nBěhem fiskálního roku 2007/2008 dosáhl růst HDP 7,2%, Tento vývoj byl dosažen díky silnější domácí poptávce (spotřební zboží, investice) a rovněž díky zvýšenému exportu ropných produktů, hotových produktů i surovin. Tento trend pozitivně podporovaly pokračující bankovní, daňové a celní reformy. Na tomto růstu HDP se podílel privátní sektor ze 67%.\n\nPřímé zahraniční investice dosáhly v hodnotovém vyjádření 13,2 mld. USD. Vedle tradičních investorů USA, zemí EU a Zálivu, se vláda snaží o podporu investic z dosud netradičních zemí. Příkladem je čínská investice 10 mil. USD do námořních přístavů, indické investice v celkové hodnotě 20 mil. USD do petrochemického průmyslu a ocelářství a jihokorejská investice 100 mil. USD do šesti farmaceutických továren. Vláda rovněž v průběhu roku 2007 uzavřela dohody s Čínou, Ruskem, Tureckem, Jordánskem a Katarem o výstavbě průmyslových zón.\n\nSkladba přímých zahraničních investic směřovala ze 49% do zcela nových projektů, ze 32% do petrochemie a 18,5% směřovalo do privatizačních procesů.\n\nMíra nezaměstnanosti se udržuje kolem 9% díky schopnosti egyptského hospodářství alespoň částečně absorbovat každoroční přírůstek nového práceschopného obyvatelstva. V minulém fiskálním roce oficiální statistiky vykazovaly míru nezaměstnanosti 8,9%. Bohužel mezi mladou populací kolem 20 let je míra nezaměstnanosti až 20%.Souhrnná teritoriální informace Egypt.\n\nMíra inflace dosáhla míry 20,2% a byla tak nejvyšší od 90. let minulého století. Pro porovnání předcházející rok to bylo 8,6%. V domácí ekonomice se tak plně projevilo zvyšování cen potravin, které je Egypt nucen masivně importovat, na světových trzích.\n\nDeficit státního rozpočtu zůstává trvale velkým problémem i přesto, že proběhla řada strukturálních reforem a vláda plánovala postupné snižování schodku rozpočtu o 1% až 1,4% každý rok po dobu čtyř let. V roce 2007/2008 vzrostl čistý deficit státního rozpočtu na 60,9 mld. LE (2006/2007 –54,7 mld. LE). V poměru k HDP se jedná o pokles na 6,8% oproti 7,5% předcházejícího roku, díky větší míře dosaženého celkového HDP. Největší zátěží zůstává pro státní rozpočet vládní subvence do energií, ropných produktů a základních potravin pro nízkopříjmovou část obyvatelstva. V současné době se jedná o podporu 15 mil. obyvatel, což představuje třetinu všech výdajů ze státního rozpočtu.\n\nBěhem fiskálního roku 2007/2008 činily výdaje na mzdy a kompenzace státních zaměstnanců 22,3%, na vzdělání 11,9% a na zdravotnictví 4,6% všech vládních výdajů.\nCelkové příjmy státního rozpočtu dosáhly během fiskálního roku 2007/2008 částky 221,4 mld. LE a celkové výdaje 282,3 mld. LE.\nPříjmy z turistického průmyslu zaznamenaly v minulém roce opět velký nárůst. Počet turistů se zvýšil o 25% na 12,3 mil. Tento pokračující úspěšný trend posiluje cíl egyptské vlády, aby v roce 2015 přijelo každoročně již celkem 15 mil. návštěvníků. Počet nocí strávených v Egyptě se zvýšil z 96,3 mil. na 127,1 mil. během posledního roku a příjmy vzrostly o 32 %. Pro zajímavost v roce 1998 navštívilo Egypt pouze 3,5 mil. turistů.\n\nPříjmy ze Suezského kanálu a transfery ze zahraničí, představující výdělky Egypťanů pracujících hlavně v oblasti Zálivu, jsou příjmové kategorie státního rozpočtu, které profitovaly z extrémně vysokých cen ropy během roku 2007/2008. Počet plavidel, které využily Suezský kanál se meziročně zvýšil o 8% a příjmy vzrostly o 27% díky novému progresivnímu systému zpoplatnění. Hodnota transferů zahraničních výdělků akcelerovala o 50% a dosáhla během fiskálního roku hodnoty 9.6 mld. USD.\nPlatební bilance skončila v přebytku 5,4 mld. USD a navázala tak na tendenci růstu z předcházejících let.\n\nHodnota exportu a importu ve fiskálním roce 2007/2008 vzrostla o 36,1 %, z toho export zboží se zvýšil o 33,3% na 29,4 mld. USD a import zboží do Egypta o 37.8% na 52.8 mld. USD. Obchodní bilance tak skončila v deficitu 23.4 mld. USD. Export ropy a ropných produktů činil 43,7% a vývoz neropných produktů (zelenina, ovoce, bavlna, ořechy, zařízení, cement, farmaceutické produkty, železo, ocel) potom tvořil 50,2% celkové hodnoty.\n\nSkladba importovaného zboží byla následující: ropné produkty 9,3%,spotřební zboží 16,1%, obiloviny a jedlé oleje 18,3%, automobily, stroje a zařízení 22,5%, plasty, chemické produkty, železo, ocel 29,2%.\nZemě EU zůstávají největším obchodním partnerem Egypta v celkovém objemu vzájemné výměny v hodnotě 27,8 mld. USD (33,9%). Mezi klíčové produkty egyptského exportu do zemí EU patří ropa a ropné produkty, železo, bavlna, textil, cement, železo a ocel, farmaceutické produkty, výrobky z hliníku. Země EU vyvážejí do Egypta ropné produkty, železo, ocel, zařízení a stroje.\nUSA si udržují druhou pozici ve vzájemném obchodu s hodnotou výměny 19,1 mld. USD. Zahraniční obchod s asijskými nearabskými zeměmi je na třetím místě v celkové hodnotě 14,2 mld. USD. Vzájemná výměna mezi arabskými zeměmi a Egyptem dosáhla hodnoty 8,6 mld. USD.\n\nEgyptská arabská republika byla tradičním obchodním partnerem Československa již před druhou světovou válkou. České firmy se v uplynulých desetiletích aktivně podílely na realizaci celé řady rozvojových projektů a dodávek investičních celků. Zejména se jednalo o výstavbu projektů v oblasti energetiky, zavlažovacích systémů, cukrovarů, mlýnů na obilí a cementárenského průmyslu.\n\nObchodní výměna mezi ČR a EAR vykazuje trvale vysoké aktivní saldo ve prospěch české strany. I když je vývoz do EAR pro ČR relativně významný (v měřítku celkového vývozu do rozvojových zemí) - je z hlediska EAR marginální, neboť tvoří 0,6 % celkového egyptského dovozu.\nPodle českých statistických údajů dosáhl vývoz českých výrobků do Egypta v roce 2008 hodnoty 231,632 mil. USD,což znamená meziroční nárůst exportu o 39 %. Dovoz z Egypta v roce 2008 zaznamenal rovněž nárůst a celkem bylo dovezeno zboží v hodnotě 40,332 mil. USD, což je zvýšení o 34 %.\n"}
{"id": "553163", "url": "https://cs.wikipedia.org/wiki?curid=553163", "title": "Renaissance Tower (Dallas)", "text": "Renaissance Tower (Dallas)\n\nRenaissance Tower je mrakodrap v Dallasu, stojící v ulici Elm Street. Má 56 pater a výšku 270 m, je tak druhý nejvyšší ve městě a 5. v Texasu. Byl navržen firmami Hellmuth, Obata + Kassabaum a HKS Inc. V roce 1974, když byl dokončen, byl nejvyšší mrakodrap ve městě.\n\n\n"}
{"id": "553166", "url": "https://cs.wikipedia.org/wiki?curid=553166", "title": "Občané.cz", "text": "Občané.cz\n\nOBČANÉ.CZ je česká neparlamentní politická strana, která vznikla 20. dubna 2009. Předsedou strany je Petr Havlík, spoluzakladatel ODS. Občané.cz se hlásí ke třem „O“ – odpovědnost, odvaha, otevřenost.\n\nV roce 2017 Nejvyšší správní soud její činnost pro neplnění zákonných povinností politického uskupení pozastavil.\n\nStrana ve volbách do Poslanecké sněmovny 2010 kandidovala pod číslem 1 společně s kandidáty hnutí Alternativa, Demokracie, Klub angažovaných nestraníků ve všech krajích kromě Ústeckého kraje. Za stranu celkem kandidovalo 312 osob, z toho 21 Občané.cz, Alternativa 8, Nezávislí starostové 4, Klub angažovaných nestraníků 3 a Demokracie 1.\n\n"}
{"id": "553169", "url": "https://cs.wikipedia.org/wiki?curid=553169", "title": "Holofyletismus", "text": "Holofyletismus\n\nHolofyletismus je stav nějaké skupiny organismů, ve kterém se skupina nachází, pokud zahrnuje svého společného předka a všechny jeho potomky. Holofyletické skupiny jsou tak totožné s klady.\n\nKladisté místo výrazu holofyletismus obvykle používají výraz monofyletismus, který považují za synonymní. V pojetí evolučně systematickém má ovšem termín monofyletismus širší význam, neboť na rozdíl od holofyletismu zahrnuje i parafyletismus.\n"}
{"id": "553174", "url": "https://cs.wikipedia.org/wiki?curid=553174", "title": "Giulietta Masina", "text": "Giulietta Masina\n\nGiulietta Masina [vysl. \"džuljeta mazína\"] (vlastním jménem Giulia Anna Masina) (* 22. února 1921\nSan Giorgio di Piano/Bologna - 23. března 1994 Řím) byla italská herečka, manželka Federica Felliniho.\n\nByla dcerou učitele a studovala v Římě dějiny umění, archeologii a filosofii. Už jako studentka hrála v divadle, kde se také seznámila se svým pozdějším manželem F. Fellinim. Po svatbě roku 1943 se věnovala pouze herectví, nejprve v divadle a později stále víc ve filmu. Hrála jak tragické, tak také naivně komediální role.\n\nJejí největší úspěchy jsou spojeny s filmy jejího manžela, například jako \"Gelsomina\" ve filmu „Silnice“ (\"La Strada\"), ve filmech „Cabiriiny noci“, „Giulietta a duchové“ nebo po boku M. Mastroianniho jako stárnoucí tanečnice Ginger Rogers ve filmu „Ginger a Fred“. Za své role získala řadu ocenění, například cenu „David di Donatello“ nebo ceny za nejlepší herecký výkon na Filmovém festivalu v Cannes. Jinak pracovala také jako scenáristka pro televizi. Po smrti manžela, o níž se dozvěděla cestou domů z návštěvy v nemocnici, trpěla rakovinou a brzy zemřela.\n\n\n\n"}
{"id": "553175", "url": "https://cs.wikipedia.org/wiki?curid=553175", "title": "Strojní mechanik", "text": "Strojní mechanik\n\nStrojní mechanik je odborná profese především ve strojírenském a výrobním průmyslu. Strojní mechanik se zabývá opravami a údržbou provozů, strojů, přístrojů, zařízení, dopravních prostředků. Výsledkem jeho práce je jejich provozuschopný stav a bezproblémový chod strojů. \n\nNapříklad: ošetřování a údržba strojů a zařízení, zjišťování poruch a provádění oprav, servis strojů, montáž a demontáž zařízení a strojů, ruční opracovávání strojních součástí, svářečské práce, strojní obrábění nebo také zpracování náčrtků a podkladů.\n\nPracovní prostředky: ruční nářadí, kleště, klíče, kovoobráběcí nástroje,soustruhy, frézky, vrtačky, brusky ad..\n\n(svařování) pod ochrannou Atmosférou CO2,Argon. Obalenou Elektrodou.\nPlamen(Acetylén Kyslík.\nMálokdy tepelné dělení Kovů Kyslík Acetylén.\n\nOchranné prostředky: brýle,bezpečnostní helma,Svářecí kukla,Svářecí brýle,rukavice s manžetou,rukavice,svářečské kamaše, pracovní boty, pracovní oděv (montérky)\n\nManuální zručnost, důslednost, přesnost a technické myšlení. Většinou je nutné pro tuto profesi odborné střední vzdělání s výučním listem v oboru nástrojář nebo strojní mechanik.\n\n\n"}
{"id": "553178", "url": "https://cs.wikipedia.org/wiki?curid=553178", "title": "Tigrajská lidově osvobozenecká fronta", "text": "Tigrajská lidově osvobozenecká fronta\n\nTigrajská lidově osvobozenecká fronta (anglicky: \"Tigrayan People's Liberation Front\", TPLF) je jedna z mnoha etnických politických stran v Etiopii, které tvoří vládní koalici EPRDF. Původně osvobozenecká fronta TPLF a nyní politická strana s mohutnou základnou která vládne Etiopii.\n\nTigrajská lidově osvobozenecká fronta (Tigrayan People’s Liberation Front) je politická strana v Etiopii, která taky často bývá hanlivě nazývána jako Woyane nebo Weyane. TPLF je součástí EPRDF (Etiopská lidově revoluční demokratická fronta), což je aliance 4 politických skupin, které v roce 2000 dohromady zastávaly 472 křesel z celkového počtu 527 křesel ve House of People’s Representatives. Výsledky posledních parlamentních voleb konaných 15. května 2005, ve kterých EPRDF potvrdilo své vedoucí postavení, však nebyly akceptovány opoziční Koalicí za jednotu a demokracii, která v reakci na výsledky voleb následně nabádala mládež a studenty k provádění nepokojů a občanské neposlušnosti. Během těchto občanských bouří zahynulo 193 Etiopanů, včetně civilistů a příslušníků policie. Následně byli nejradikálnější členové Koalice za jednotu a demokracii, kteří nejvíce podněcovali k nepokojům, uvěznění a soudní řízení s nimi stále probíhá.\n\nDne 14. září 1974 byla založena Tigrajská národní organizace (Tigrayan National Organization, TNO), o jejíž založení se postarala skupinka 7 Tigrajských studentů z university v hlavním městě Etiopie v Addis Abeba. Jednalo se o: Zeru Gessese (Agazi), Fantahun Zeratsion (Giday), Mulugeta Hagos (Asfeha), Ambay Mesfine (Seyoum), Alemseged Mengesha (Hailu), Amha Tsehaye (Abay) a Berihu. Tigrajská národní organizace psala tajné články a uskutečňovala propagandu mezi lidmi. Hlavní strategií TNO bylo vytvoření demokratické Etiopie ve které by byl všechny národnosti respektovány a dále hlásaly, že vnitrozemské národní ozbrojené boje by měly být vedeny z venkovských oblastí směrem do městských oblastí. Během roku 1974 oblíbenost TNO prudce vzrůstala a již hrála velmi důležitou roli v mobilizaci Tigrajských lidí. Až do roku 1975 byla Etiopie císařstvím, to se ovšem v onom roce 1975 změnilo, když byl poslední císař Haile Selassie 1. Svržen vojenskou juntou zvanou Derg, a byla nastolena levicově socialistická vláda. V tomto okamžiku začíná TNO tvrdit, že je nezbytně nutné i za použití násilí odstranit tento nový režim. TNO mělo kontakty s mnoha radikálními Tigrajci, a to potom nebylo problém aby je shromáždili a mohlo tak v únoru roku 1975 dojít ke přetransformování Tigrajské Národní Organizace na ozbrojenou Tigrajskou lidově osvobozeneckou frontu.\n\nTPLF byla zpočátku malou partyzánskou skupinou v severní oblasti Etiopie, jejíž členové neměli žádný vojenský výcvik, ale nakonec se z ní vyrostlo jádro Etiopského hnutí. Původně to bylo etno-nacionální hnutí, jejímž cílem bylo zabezpečit právo na sebeurčení Tigraje. V roce 1975 byla po vytvoření politických a ozbrojených příprav založena první vojenská základna v Dededit v Tigraji. Dedebit se tak stalo počátečním místem a základnou TPLF. Dle povstalce Aregawi který nyní žije v exilu v Nizozemsku tvrdí, že TPLF by byla brzy odsouzena ke zkáze, nebýt mentora Gessesewa Ayele. Tento člen etipského parlamentu zvaný „Sehul“ byl totiž velmi respektován staršími Tigrajci a měl rozsáhlé osobní kontakty v Západní Tigraji, které umožnili podporovat malé skupiny před shiftas (banditi). TPLF podniklo 5. srpna 1975 nájezd na věznici v Shire, ve které osvobodili soudruha Mehari Tekle a dalších 60 vězňů. O měsíc později vyloupili banku v Axumu, při kterém zabili 4 příslušníky policie a odcizili na 84 tisíc USD a značnou část zbraní a střeliva. Při tomto útoku byl zraněn jeden bojovník TPLF.\n\nTPLF je organizována s ústředním výborem a politbyrem. Došlo k rozdělení TPLF do 4 regionálních organizací, z nichž 3 jsou v Tigraji a jedna je mimo něj. Každý z regionů má své zástupce v Politbyru, kteří koordinují svou činnost. V roce 1989 došlo ke spojení TPLF s Etiopským lidově demokratickým hnutím což mělo za následek vznik aliance EPRDF. Hlásala boj proti utlačování lidí všech národností. V roce 1991 se EPRDF podařilo svrhnout režim a převzít moc nad Etiopskou vládou. Po tomto úspěchu došlo ke zhroucení komunismu v Albánii, a ubylo odkazů na marxismus - leninismus.\n\nIdeologie Tigrajské lidově osvobozenecké fronty je založena na paradigmatu revoluční demokracie. Koncept této ideologie se dá chápat jako kombinace afrického nacismu, leninismu (stalinismu), Maoismu a Enver Hoxa Albánského komunismu. TPLF má vizi o vytvoření nezávislé samostatné Tigrajské republiky, která je oddělená od Etiopie právě od jejího založení TPLF roku 1975. Ačkoliv je TPLF vyčítáno, že si své vysoké postavení vymohlo silou, TPLF toto tvrzení odmítá a svou vizi nikdy neopouští.\n\nMezi 3 rivalitní protivládní skupiny v Tigraji patřily Etiopská Demokratická Unie, obvykle označována jako pro-monarchistická skupina (Ethiopian Democratic Union, EDU) pod vedením Ras Mangesha Seyoum. Dále pak Tigrajská Osvobozenecká Fronta pod vedením Yohannes Tekle Haymanot která obhajovala Tigrajskou nezávislost (The Tigray Liberation Front, TLF) . A nakonec Etiopská Lidově Revoluční Strana (Ethiopian People’s Revolution Party, EPRP). TPLF se snažili naverbovat každou skupinu k určité formě taktického spojenectví, ovšem byli zklamáni. První skupinou kterou bylo zapotřebí odstranit bylo TLF, jež byla v listopadu 1975 rozdělena do 3 frakcí a po vyšetřování byli dva vrcholní lídři popraveni za zločiny proti svým vlastním kolegům. Dalším bylo EDU. Po sérii několika divokých bitev, které byly náročné na mužskou sílu a materiál, se TPLF uchýlilo k partyzánské válce a konečně byli v bitvě u Quinat-Arbaete vyhnáni ze Západní Tigraje. Posledním bylo EPRP a zde se vedou spory kdo udělal první výstřel. V každém případe EPRP zaútočili 23. Února 1978 na TPLF a nutili je k evakuaci provincie. TPLF podnikla rázný protiútok a bojovníci EPRP se museli stáhnout zpět do Mount Asimba a a převážná část poražené EPRP uprchla do svatyně v eritrejské osvobozenecké fronty.\n\nVedení TPLF se skládá výhradně z Tigrajců, a to převážně z města ADWA. Aktuální členové politbyra jsou:\n\n\n\n"}
{"id": "553180", "url": "https://cs.wikipedia.org/wiki?curid=553180", "title": "Strojní zámečník", "text": "Strojní zámečník\n\nStrojní zámečník je univerzální řemeslník, který se zabývá ručním i strojním obráběním kovů, zejména v kusové strojírenské výrobě a při opravách. \n\nVedle čtení výkresů, rozměřování a orýsování musí ovládat běžné ruční technologie (pilování, sekání, svařování, řezání závitů atd.) Samostatně pracuje na různých obráběcích strojích, zejména univerzálních. Pracuje hlavně s ocelí, vyrábí součásti střední velikosti, montuje kusové stroje a zařízení.\n\n\n"}
{"id": "553183", "url": "https://cs.wikipedia.org/wiki?curid=553183", "title": "Obermurau (zámek)", "text": "Obermurau (zámek)\n\nZámek Obermurau byl postaven na zámeckém vrchu (\"Schlossberg\") poblíž města Murau v rakouském Štýrsku. Vlastníkem zámku je česká šlechtická rodina Schwarzenbergů.\n\nOldřich z Lichtenštejna (asi 1200–1275) postavil první hrad na murauském zámeckém vrchu. V době války mezi Rudolfem Habsburským a českým králem Přemyslem Otakarem II., která skončila bitvou na Moravském poli v roce 1278, byl hrad zničen. Oldřichův syn Otto z Lichtenštejna hrad znovu vybudoval.\n\nKryštof z Lichtenštejna († 1580) byl ženatý s Annou Neumannovou z Wasserleonburgu. Když Kryštof zemřel, hrad i panství Murau převzala jeho vdova. Jako dvaaosmdesátiletá se v roce 1617 pošesté provdala za tehdy 25letého říšského hraběte Jiřího Ludvíka ze Schwarzenbergu (1596–1646). Anna Neumannová zemřela v roce 1623.\n\nV letech 1628 až 1643 přestavil hrabě Jiří Ludvík starý hrad na zámek v renesančním slohu o čtyřech křídlech s dvorními arkádami.\n\nZámek Obermurau zůstal až do dnešní doby ve vlastnictví rodu Schwarzenbergů. Knížecí rodina Schwarzenbergů, jejíž rodinná nadace (\"Fürstlich Schwarzenberg’sche Familienstiftung\") sídlí ve Vadúzu, dává pro zámek přednost jménu \"Zámek Murau\".\n\n\n"}
{"id": "553184", "url": "https://cs.wikipedia.org/wiki?curid=553184", "title": "Stanisław Wojciechowski", "text": "Stanisław Wojciechowski\n\nStanisław Wojciechowski (15. března 1869, Kalisch, Prusko – 9. dubna 1953, Golobky, Polská lidová republika) byl polský politik, roku 1922 se stal druhým prezidentem druhé Polské republiky.\n\nStanisław Wojciechowski se narodil do šlechtické rodiny. V letech 1888–1891 studoval na Varšavské univerzitě matematiku a fyziku. Tam se také stal členem ilegální organizace \"„Zet“\". Wojciechowski byl v roce 1891 zatčen za protesty pro nezávislost na Ruském impériu. Poté, co byl propuštěn, odešel do Paříže.\n\nV roce 1893 vstoupil Wojciechowski do Sociálně demokratické strany Polska, kde působil např. Karl Radek. Téhož roku se setkal a spřátelil s Józefem Piłsudským. Roku 1895 byl z Francie vyhnán. Nicméně v ní ilegálně zůstal až do roku 1899. Téhož roku se Wojciechowski odstěhoval do Londýna, kde vydával polsky psaný časopis \"Przedswit\".\n\nV roce 1905 začal spolu s Piłsudským publikovat časopis \"Robotnik\". Roku 1906 se Wojciechowski vrátil do Ruska. Po návratu vystoupil ze Sociálně demokratické strany Polska a působil v časopisu \"Spolem\".\n\nWojciechowski věděl, že první světová válka představovala pro Rusko nebezpečí. Roku 1918 byl přinucen opustit Moskvu pod hrozbou zatčení.\n\nDo prezidentských voleb zastával funkci ministra vnitra ve dvou vládách (ve vláda Ignacyho Jana Paderewského a vládě Leopolda Skulského). Roku 1922 byl zvolen do Sejmu za Polskou rolnickou stranu. Téhož roku se účastnil prezidentských voleb.\n\nVe druhém kole bojoval Wojciechowski proti kandidátovi za lidovou stranu Gabrieli Narutowiczowi a kandidátovi seskupení národnostních menšin Janu Baudouinu de Courtenay. Wojciechowski nakonec kandidaturu vzdal. Prezidentem se stal až po násilné smrti Narutowicze a po prozatímní vládě Macieje Rataje.\n\nBěhem vykonávání funkce se Wojciechowski pro své autoritářské přesvědčení dostával do konfliktů s vládou. Jeho dávný přítel Piłsudski zinscenoval povstání (tzv. Květnový převrat). Ačkoli na Wojciechowského straně stáli premiér Wincenty Witos, ministr války generál Juliusz Tarnawa-Malczewski či generálporučík Władysław Anders, byl Wojciechowski nucen odstoupit z funkce.\n\nStanisław Wojciechowski dožil polozapomenutý v Golobkách v roce 1953.\n"}
{"id": "553186", "url": "https://cs.wikipedia.org/wiki?curid=553186", "title": "Višera (přítok Vyčegdy)", "text": "Višera (přítok Vyčegdy)\n\nVišera ( ) nebo Vyšera ( ) je řeka v Komiské republice na severovýchodě evropské části Ruska. Je dlouhá 247 km. Plocha povodí měří 8780 km².\n\nPramení v mokřadech nedaleko Sindorského jezera. Ústí zprava do Vyčegdy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody u vesnice Luň činí 79,1 m³/s. Zamrzá v listopadu a rozmrzá na konci dubna.\n\nVodní doprava je možná od ústí přítoku Nivšera.\n"}
{"id": "553201", "url": "https://cs.wikipedia.org/wiki?curid=553201", "title": "Mengistu Haile Mariam", "text": "Mengistu Haile Mariam\n\nMengistu Haile Mariam (* 21. května 1937) je bývalý předseda Prozatímní vojenské správy (dergu), která vládla Etiopii v letech 1974-1987, a prezident Etiopské lidově demokratické republiky v letech 1987-1991. Dohlížel na Rudý teror v letech 1977-1978, který měl za úkol likvidaci opozice. Mengistu utekl do Zimbabwe v roce 1991. Etiopský Nejvyšší soud ho shledal vinným z genocidy.\n\nMengistu Haile Mariam se narodil v roce 1937 na jihu Etiopie, v kraji Walajita (provincie Sidamo). Pocházel ze skromných poměrů. Mengistuova matka byla dcerou služky tehdejší etiopské císařovny Zawditu I. a jejího majordoma, \"dedžazmače\" (důstojníka, dvorského hodnostáře) Kebede Tesemy. Z otcovy strany je synem bývalého otroka, který se později stal vojákem v etiopské armádě.\n\nJako dítě se často stěhoval. V Addis Abebě jeho otec získal hodnost desátníka v armádě císaře Haile Selassieho. Později se přestěhovali do města Džima v provincii Kaffa, kde vychodil 6 tříd, než jeho otce přeložili zpět do hlavního města. V 8 letech mu zemřela matka. V dospívání se Mengistu přestěhoval ke svému dědečkovi K. Tesemmovi do provincie Godžam.\n\nMengistu šel ve stopách svého otce. Začal studovat vojenskou školu, kde prodělal výcvik v radiokomunikaci a připojil se k armádě. Přilákal k sobě pozornost generála Amana Mikaela Andoma, který mu dal doporučení na prestižní Vojenskou akademii Holetta, kde v roce 1957 získal hodnost poručíka. Poté byl povýšen na velitele Třetí divize a na 6 měsíců byl poslán na výcvik ve zbraňových systémech do Spojených států.\n\nUž v mládí Mengistu často slýchával posměšné poznámky o svém vzhledu, jelikož po svém otci podědil negroidní rysy. Právě tato zkušenost s rasismem vedla k silnému protiamerickému postoji, sympatizujícímu s tamním černošským nacionalistickým hnutím. Jeho odpor k světlým Etiopanům se projevil i po převzetí moci na setkání členů Dergu v Addis Abebě, kde emotivně prohlásil: „V této zemi některé šlechtické rodiny automaticky zařazují osoby s tmavou pletí, silnými rty a kudrnatými vlasy jako \"barias\" („otrok“), nechť je všem jasné, že brzy přinutím tyto hlupáky ohnout záda a mlít kukuřici.“ Ve Spojených státech se také zformovala jeho stalinistická ideologie.\n\nPo návratu ze Spojených států byl převelen do vojenského skladu Třetí divize ve strategicky důležitém městě Harar. V roce 1974 získal hodnost majora. Projevily se u něj skvělé vůdcovské schopnosti, díky kterým se stal velmi populární mezi nižšími důstojníky a v mužstvu Třetí divize. Tyto okolnosti přispěly k jeho vzestupu v etiopské vládě během nadcházející revoluce.\n\nEkonomické, sociální, politické i národnostní rozpory spolu se suchem, neúrodou, hladomorem a energetickou krizí vyústily počátkem roku 1974 v revoluci namířenou proti feudalismu. Do čela protimonarchistické opozice se postavily ozbrojené síly. K sesazení císaře došlo 12. září 1974 a veškerou moc převzala Prozatímní vojenská správní rada (Derg).\n\nZpočátku byl Mengistu jedním z méně významných členů, ale během krátké doby vzrostlo jeho postavení, když se pod jeho velením začala vytvářet krajně levicová frakce. Nechal zřídit Zvláštní vojenský soud, který odsoudil k trestu smrti 59 bývalých hodnostářů státu obviněných ze zneužívání moci a korupce. Tímto se Mengistu 17. listopadu 1974 dostal do čela Dergu. Během několika dnů ho však vystřídal Tafari Benete, ale Mengistu si i přesto udržel výkonnou moc v pozici místopředsedy.\n\n25. srpna 1975 náhle zemřel sesazený císař Haile Selassie I. Spekulovalo se, že ho Mengistu nechal uškrtit pomocí povlaku na polštář, ale Mengistu toto tvrzení rázně odmítl. Každopádně spekulace o císařově nejasném úmrtí byly posíleny tajným pohřbem. (Po pádu režimu se nakonec ukázalo, že císařovo tělo bylo pohřbeno do jámy pod podlahu Mengistuovy pracovny.)\n\nMezitím došlo ke zrušení všech monarchistických a feudálních titulů, byly provedeny reformy, které směřovaly k socializaci Etiopie. 27. dubna 1976 byla vydána Deklarace o přechodu etiopského socialismu na marxistické pozice, což vedlo k vytváření protirežimních hnutí. Někteří členové Dergu byli obviněni z kontrarevoluce kvůli svému nerozhodnému postoji. K jejich masové popravě společně s předsedou Dergu a dalšími vysoce postavenými důstojníky došlo 3. února 1977. Mengistu Haile Mariam, který se na popravách údajně aktivně podílel, se takto dostal podruhé a již definitivně do čela Dergu.\n\nV letech 1977–78 rostl odpor proti dergu, o který se zasloužila především Etiopská lidová revoluční strana (EPRP), která zpočátku podporovala etiopskou revoluci, ale později se dostala do ideologického konfliktu s Mengistuovým režimem. Toto období likvidování opozice je známé jako \"Kej šibbir\" („Rudý teror“). Rolníky, dělníky i studenty loajální k jeho režimu vyzbrojil zbraněmi, aby mu pomohli zničit nepřátele revoluce. Ve svých projevech vykřikoval hesla: „Smrt kontrarevolucionářům! Smrt EPRP!“, která doplnil rozbitím lahví s tekutinou připomínající krev, aby ukázal, co je revoluce schopna udělat s nepřáteli.\n\nBěhem dvou let se na ulicích objevily tisíce mrtvých těl. Svědkové prohlásili, že rodinní příslušníci, kteří šli sbírat těla svých milovaných, museli zaplatit za kulky, které je zabily. Do důkazních materiálů se dostaly i videa s jejich mučením. Mengistu Haile Mariam byl v tomto období zodpovědný za desítky tisíc mrtvých Etiopanů.\n\nPohraniční konflikt Etiopie a Somálska o oblast Ogadenu (na jihovýchodě Etiopie), osídlenou Somálci, sahá až do 19. století. Somálsko doufalo, že v době politických zvratů Mengistuova režimu nebude Etiopie schopna odolat vojenskému tažení, které zahájilo 23. července 1977.\n\nStřetly se zde dva levicové režimy podporované Sovětským svazem, avšak pro Sovětský svaz byla Etiopie výhodnějším spojencem, především díky jednoznačné orientaci režimu na marxisticko-leninskou ideologii. Proto Etiopie dostala masivní vojenskou pomoc ze strany Sovětského svazu a Kuby. Somálské jednotky tak byly vytlačeny z etiopského území. Do konce 70. let Mengistu velel jedné z největších armád subsaharské Afriky.\n\nPřítomností vojsk Kuby a SSSR se Etiopie dostala do sovětské sféry vlivu. 12. září 1984 došlo k vytvoření politické stany s názvem Dělnická strana Etiopie. O dva roky později byla údajně 81 % voličů schválena nová ústava, která přesně kopírovala ústavu sovětskou.\n\nI přes opakovanou neúrodu, sucho, kolaps ekonomiky a růst vlivu odbojových a separatistických organizací, zejména v Eritreji, byla v září 1987 vyhlášena Etiopská lidově demokratická republika. Nová ústava přeměnila dosavadní vojenský stát na stát civilní. Derg se transformoval na parlament (\"šengo\") a jeho funkcionáři znovu získali své funkce pod jiným názvem. Mengistu Haile Mariam byl zvolen prezidentem země a současně se stal i generálním tajemníkem komunistické strany.\n\nMengistu v letech 1977–1984 několikrát navštívil Sovětský svaz stejně jako své další politické spojence – Kubu, Libyi, Jižní Jemen a Mosambik. V období od 6. června 1983 do 12. listopadu 1984 stál v čele Organizace africké jednoty (OAJ).\n\nPozvolný rozpad SSSR způsobil ochlazení sovětsko-etiopských vztahů. Snížení vojenské pomoci ohrozilo Mengistův diktátorský režim. Díky těmto okolnostem došlo k posílení odboje. Etiopská vláda za této kritické situace musela souhlasit s rozhovory s odbojovými hnutími o nalezení řešení. Než se tak stalo, k hlavnímu městu se přiblížily jejich armády a současně moc v Eritreji přešla do rukou povstalců. Diktátor byl nucen 21. května 1991 uprchnout ze země, aniž by informoval své podřízené a předal velení.\n\nMengistu Haile Mariam našel útočiště v Zimbabwe. Od té doby zde žije v luxusu jako host zimbabwského prezidenta Roberta Mugabeho. Jeho jediná cesta za hranice byla v roce 1999 do Jižní Afriky kvůli lékařské péči. Okamžitě se objevily požadavky na jeho vydání, avšak Mengistu se rychle vrátil zpět na zimbabwskou půdu.\n\nV roce 2007 byl bývalý diktátor Mengistu Haile Mariam shledán vinným z tisíce vražd během 17leté vlády, která zahrnovala hladomor, válku a Rudý teror. Etiopský Nejvyšší soud však shledal jeho doživotní trest za genocidu nedostatečným a 10. července 2008 ho odsoudil k trestu smrti. Je však nepravděpodobné, že by čelil trestu, jelikož by nejdříve musel zimbabwský prezident ztratit své postavení a moc v zemi, což se stalo v roce 2017.\n"}
{"id": "553206", "url": "https://cs.wikipedia.org/wiki?curid=553206", "title": "Dělení materiálu", "text": "Dělení materiálu\n\nDělením materiálu rozumíme proces, při kterém jeden kus materiálu rozdělíme na několik kusů menších.\n\n\nPři třískovém dělení z materiálu odpadají třísky – ostré úlomky materiálu, které už většinou nijak nevyužijeme.\n\nPří beztřískovém dělení z materiálu třísky neodpadají. Dá se tedy říct, že tento způsob dělení nám zachová více materiálu. Ne vždy je ale použitelný.\n"}
{"id": "553207", "url": "https://cs.wikipedia.org/wiki?curid=553207", "title": "Mordvinské jazyky", "text": "Mordvinské jazyky\n\nMordvinské jazyky (rusky \"Мордовские языки\", \"Mordovskije jazyki\") patří do finsko-volžské skupiny ugrofinských jazyků z uralské jazykové rodiny. Zahrnuje dva úzce příbuzné jazyky, erzju a mokšu. Vzhledem k rozdílům ve fonologii, slovní zásobě a gramatice si nejsou erzja a mokša navzájem srozumitelné, proto se při komunikaci mezi těmito jazykovými skupinami často používá ruština.\n\nOba jazyky mají svoji vlastní spisovnou formu. Erzjanský spisovný jazyk byl vytvořen v roce 1922 a mokšský v roce 1923.\n\nMordvinské jazyky si udržují mnoho charakteristik již od ugrofinského prajazyka.\nSchází v nich předpony, místo předložek používají postpozice (záložky), přívlastek\njména stojí vždy před daným jménem. Přívlastky se také neshodují se jménem v pádě ani čísle.\nNapř. erzjansky:\nV mordvinských jazycích podléhají slova také vokálové harmonii.\n\nPoslední průzkumy jazykovědců prokázaly komparativní metodou,\nže mordvinské jazyky mají blíže k baltofinským jazykům než k\nmarijštině. Ze srovnání též vyplynulo, že si jsou mokša i erzja oproti předchozím tvrzením, založeným v sovětské politice \"divide et impera,\" srozumitelné zhruba v 90 procentech. Jde vlastně o dva jazyky či regiolekty jediného národa. Ukázkou této metody je např. srovnání číslovek od 1 do 10:\nVlivem ruského jazyka se v mordvinských jazycích objevily nové souhlásky\n\"ф\" / \"f\" a \"х\" / \"ch\".\n\nPro oba mordvinské jazyky je charakteristické dvojí skloňování podstatných jmen.\nVedle skloňování neurčitého existuje také tzv. skloňování určité neboli ukazovací, které plní funkci\nurčitého členu známého z jiných jazyků.\n"}
{"id": "553208", "url": "https://cs.wikipedia.org/wiki?curid=553208", "title": "Lexa", "text": "Lexa\n\nLexa může být:\n\n\n\n"}
{"id": "553211", "url": "https://cs.wikipedia.org/wiki?curid=553211", "title": "Stříhání", "text": "Stříhání\n\nStříhání je beztřískové dělení materiálu, při kterém se materiál odděluje dvěma podélnými břity ve tvaru klínu.\n\n\nPoužití do tloušťky plechu 1,5 mm. Síla pro stříhání se na břity nůžek přenáší pákami.\nVýběr nůžek se řídí podle tvaru a druhu střihu.\n\nPoužití do tloušťky plechu 6 mm.\nPákové nůžky mají pevný spodní nůž a pohyblivý horní nůž, který je spojen s dlouhou pákou.\nOstří horního nože je obloukové, aby na každém místě střihu byl stejný úhel střihu a střižná síla zůstala stejná po celé délce střihu.\n\nPoužití do tloušťky plechu 3 mm. \n\nSlouží k vystřihování libovolných kruhů a křivek z plechu. K podobným účelům se používá prostřihovač.\n\nKromě střihání plechu je jimi možno stříhat i různé profily, např. tyče, hlazenky, plocháče.\n"}
{"id": "553220", "url": "https://cs.wikipedia.org/wiki?curid=553220", "title": "Castro", "text": "Castro\n\nCastro může být:\n\n\n"}
{"id": "553228", "url": "https://cs.wikipedia.org/wiki?curid=553228", "title": "Stavební spořitelna", "text": "Stavební spořitelna\n\nStavební spořitelna je banka, které byla udělena bankovní licence dle zákona č. 21/1992 Sb., o bankách, povolující pouze výkon činností, kterými jsou stavební spoření a další činnosti upravené zákonem o stavebním spoření.\n\nV ČR patří mezi stavební spořitelny následující organizace:\n30. listopadu 2008 zanikla HYPO stavební spořitelna a.s. fúzí s Raiffeisen.\n\nStavební spořitelny jsou sdruženy v Asociaci českých stavebních spořitelen.\n\n"}
{"id": "553229", "url": "https://cs.wikipedia.org/wiki?curid=553229", "title": "Romny", "text": "Romny\n\nRomny (, ) je město na Ukrajině v Sumské oblasti. Městem protéká řeka Romen.\n\nPrvní záznamy o městu pochází z roku 1096. Do roku 1638 mělo město přes 6000 obyvatel, což bylo nejvíce osídlené místo v tamní oblasti. V roce 1781 začaly být Romny upřednostňované Kateřinou Velikou. V době mezi lety 1979–1989 vzrostl počet obyvatel z 53 016 na 57 502.\n\nKatedrála svatého ducha založená v roce 1735 je čtyřsloupová katedrála navržená v ukrajinském barokním stylu a je zvýrazněná třemi cibulovitými kopulemi, každá je umístěna na vysokém válci. Z této katedrály se poprvé rozezněl zvon až roku 1780.\n\nPozoruhodný je také kostel Nanebevzetí, který má také tři kopule, ale byl postaven později, v letech 1795–1801. Vedle kostela stojí barokní zvonice stavěná v letech 1753–1763.\n\n"}
{"id": "553230", "url": "https://cs.wikipedia.org/wiki?curid=553230", "title": "Vysekávání", "text": "Vysekávání\n\nVysekávání\nje strojírenský termín pro beztřískové dělení deskových materiálů, například plechu, za účelem vyrobení výrobku o složitém tvaru, který není možno vyrobit pomocí stříhání. Dále se vysekávání uplatňuje i při výrobě jednodušších výrobků, jako jsou těsnění či podložky.\n\n\nMateriál se odděluje pomocí jednobřitého nástroje nazývaného výsečník.\n\nVysekávání na vysekávacím lisu je technologie určená k děrování a prorážení zadaných otvorů a tvarů, za pomoci speciálních nástrojů -raznic. Je možné vysekávat různé tvary, do plechu o tloušťce až 6 mm, výhodou strojního vysekávání je postupové ražení a strojní posuv.\n"}
{"id": "553234", "url": "https://cs.wikipedia.org/wiki?curid=553234", "title": "Hassan al-Turabi", "text": "Hassan al-Turabi\n\nDr. Hassan ´Abd Allah al-Turabi, (الدكتور حسن عبد الله الترابي al-Duktūr Ḥassan 'Abd Allah at-Turābī – v arabštině), běžně uváděný jako Hassan al-Turabi, (1. února 1932 Kassala – 5. března 2016 Chartúm) byl súdánský vůdce opozice a prominentní sunnitský muslim, který obhajuje islámský stát a je kritický vůči západnímu sekularismu.\n\nNarodil se roku 1932 v Kassale v severním Súdánu. Před studiem v Chartúmu, Londýně a pařížské Sorbonně, kde získal titul PhD., obdržel tradiční islámské vzdělání. Je ženatý a má syna. Jeho švagr, Sadiq al-Mahdi, je bývalý súdánský premiér, vůdce náboženské sekty Ansar a předseda strany Umma.\n\nHassan al-Turabi je viděn jako muž, který v Súdánu představil právo Šaría. Během asi 40letého aktivního politického života, byl Turabi vězněn nebo držen v domácím vězení při několika příležitostech. Čas, který Turabi strávil ve vězení, byl střídán s obdobími, kdy zastával vysoké politické funkce. Jeho dlouhotrvající boj o moc s jeho bývalým spojencem prezidentem Omarem al-Bashirem nevykazuje žádné známky ukončení. V roce 2008 byl zatčen pro podezření z podněcování povstání v blízkosti hlavního města, po útoku povstalecké skupiny zapojené do konfliktu v Dárfúru (JEM). Skupiny bojovníků pronikly na předměstí Chartúmu a vyprovokovaly intenzivní střety, které zabily více než 100 lidí. Vůdce skupiny JEM Khalil Ibrahim, býval jedním ze stoupenců Turabiho. Turabi také pozval do Chartúmu bin Ládina v polovině devadesátých let, když byl Chartúm hlavní operační základnou pro teroristickou síť Al-Káidy. Jeho poslední zatčení přichází poté, co vyzval Omara al-Bashira, aby se sám vzdal Mezinárodnímu trestnímu soudu, jehož hlavní prokurátor ho chce obvinit za válečné zločiny v Dárfúru. Turabi otevřeně kritizoval vládní politiku v Dárfúru, kde provládní milice přinutily více než dva milióny lidí opustit své domovy. V letech 2004–2005 strávil Turabi 16 měsíců ve vězení, během nichž držel také několik týdnů hladovku. Poté následovalo obvinění, že byl zapojen do pokusu o svrhnutí prezidenta Bashira. Toto, ale Turabi popřel.\n\nTurabi byl vůdce Národní islámské fronty, politického hnutí se značnou politickou mocí v Súdánu, ale s malou popularitou mezi voliči. Mezi lety 1964 a 1969 byl generálním tajemníkem Fronty Islámské Charty, politického křídla Muslimského bratrstva. Prostřednictvím této skupiny Turabi pracoval se dvěma frakcemi súdánských islámských hnutí, Ansar a Khatmiyyah, na návrhu islámské ústavy. Po převratu v roce 1969, kdy se moci ujal Ja'far al-Numayri, strávil Turabi šest let ve vazbě a tři roky v exilu v Libyi. V roce 1979 byl Turabimu umožněn návrat z exilu a byl jmenován generálním prokurátorem. Mnoho Súdánců věřilo, že Turabi stál za prezidentovým zavedením určitých aspektů islámského práva šaría a nahrazením Rady ministrů prezidentskou radou. Krátce předtím, než nastal v roce 1985 státní převrat, který svrhl prezidenta Numayriho, byl Turabi souzen spolu s ostatními vůdci Muslimského bratrstva a uvězněn. Po převratu se Fronta Islámské Charty reorganizovala do Národní islámské fronty. Národní islámská fronta získala podporu mezi absolventy a tato podpora pomohla straně dosáhnout třetího místa ve volbách v roce 1988. Hassan al-Turabi byl jmenován ministrem spravedlnosti a generálním prokurátorem v květnu 1988 a ministrem zahraničních věcí v prosinci 1988. Předtím, než se Turabi vzdal všech čtyř postů, v roce 1989 také krátce působil jako místopředseda vlády.\n\nV roce 1989 Národní islámská fronta odmítla schválit mírové dohody vypracované vládou a Súdánskou lidově osvobozeneckou armádou, která obhajovala sekularismus na jihu. Ačkoli byl uvězněn s dalšími politickými osobnostmi po převratu v roce 1989, který přinesl vládu prezidentovi Bashirovi, byl Turabi brzy propuštěn a podílel se na pomoci nové vládě při vytvoření politik v souladu s islámem. Během tajné cesty do Kanady v roce 1992, byl Turabi napaden a strávil čtyři týdny v nemocnici. Po volbách v roce 1996 do nového Národního shromáždění, byl zvolen mluvčím. V roce 1999 se stal generálním tajemníkem Strany národního kongresu, která vzešla z Národní islámské fronty pod vedením prezidenta Bashira. Později vytvořil Stranu Národního Lidového Kongresu (Popular National Congress Party), která bojkotovala parlamentní volby v roce 2000.\n\n"}
{"id": "553242", "url": "https://cs.wikipedia.org/wiki?curid=553242", "title": "Mináč", "text": "Mináč\n\nPříjmení Mináč (Mináčová) nosí více různých osobností:\n\n"}
{"id": "553243", "url": "https://cs.wikipedia.org/wiki?curid=553243", "title": "Josef Dürich", "text": "Josef Dürich\n\nJosef Dürich (19. srpna 1847 Borovice – 12. ledna 1927 Klášter Hradiště nad Jizerou) byl český politik staročeské strany, později agrární strany, účastník československého zahraničního odboje za 1. světové války, dramatik a spisovatel.\n\nNarodil se v Borovici u Mnichova Hradiště jako syn mlynáře a od 70. let 19. století vstoupil do kulturního života jako autor veršů a divadelních her. V letech 1870 a 1873 spoluredigoval almanach \"Ruch\". Publikoval i pod pseudonymy Charvátecký a Josef Josefovič. Zabýval se také těsnopisem a pokusil se o jednotný slovanský těsnopis.\n\nV roce 1884 získal mandát v Říšské radě (celostátní zákonodárný sbor), kde reprezentoval kurii venkovských obcí, obvod Ml. Boleslav, Nymburk atd. Slib složil 4. prosince 1884. Mandát obhájil ve volbách do Říšské rady roku 1885, nyní za městskou kurii, obvod Jičín, Sobotka atd. Setrval zde do konce funkčního období, tedy do roku 1891. V této době patřil mezi politiky staročeské strany.\n\nDo vrcholné parlamentní politiky se vrátil ve volbách do Říšské rady roku 1907, kdy byl zvolen za volební okrsek Čechy 038, nyní jako člen České agrární strany, v jejímž klubu pak v parlamentu zasedal. Křeslo poslance obhájil ve volbách do Říšské rady roku 1911, opět za Klub českých agrárníků a stejný volební obvod. Ztratil mandát 25. září 1917 na základě dlouhodobé absence.\n\nV té době již ale nebyl na území Rakouska-Uherska. Počátkem května 1915 byl agrární stranou vyslán do Švýcarska za Tomášem Masarykem, aby se podílel na zahraničním odboji k vytvoření československých legií v Rusku. Získal k tomu i ústní pověření francouzské vlády. Byl tak jedním z mála českých politiků, kteří se v této časné fázi připojili k zahraničímu odboji vedenému Masarykem. Dürich byl ovšem politik, který zastával panslavistickou myšlenku o jednotě slovanských národů a hlavní podporu české samostatnosti očekával od ruské armády. Tento odlišný názor později vyústil ve spor mezi jím a Edvardem Benešem, který se obával, že by se Dürich v Rusku mohl pokusil tuto myšlenku uskutečnit. Josef Dürich byl však morální a čestný člověk a ve svých téměř 70 letech, kdy odjel do exilu, takové ambice neměl. \n\nV listopadu 1915 patřil spolu s Masarykem a představiteli českých zahraničních spolků mezi signatáře prohlášení Českého komitétu zahraničního, který jasně formuloval myšlenku české (československé) samostatnosti. Z Českého komitétu zahraničního se následně utvořila Československá národní rada, jejímž místopředsedou se Dürich roku 1916 stal, což přinášelo velkou šanci na vytvoření československých legií z řad zajatců v Rusku . V červnu roku 1916 odjel do Ruska, kde vyjednával o zřízení československých legií. Byl přijat ruským carem Mikulášem II, který souhlasil s vytvořením legií. \n\n29. srpna 1916 podepsal Josef Dürich a Milan Rastislav Štefánik tzv. Kyjevský zápis, který uznával Československou národní radu za představitele celého odboje k vytváření legií, což ruská vláda odmítla jako akci řízenou ze zahraničí a vnímala ji jako narušení státní suverenity. Josef Dürich se tak na podzim roku 1916 dostal do neřešitelné situace, kdy na jedné straně bylo zachování členství v Československé národní radě, čímž by ztratil podporu ruské vlády a nedosáhl by tak svého cíle – zřídit československé legie, anebo se mohl podřídit ruské vládě a zřídit legie, které by byly finančně i organizačně pod kontrolou Ruska. Dürich se rozhodl pro podřízení ruské vládě, aby zachoval původní plán. Z tohoto důvodu v říjnu 1916 vypověděl Kyjevský zápis a novým vrcholným orgánem nové československé akce v Rusku měla být třicetičlenná \"Národní rada československých spolků v Rusi\". Členy této rady mělo schvalovat ruské ministerstvo vnitra. Existence této instituce měla umožnit výstavbu vojenských jednotek. Kvůli tomuto rozhodnutí došlo k roztržce mezi ním a Štefánikem s Benešem, takže byl zbaven své funkce i členství v Československé národní radě. Do vlasti se vrátil až roku 1919. Z politického života byl prakticky vyřazen a svůj postup se pokusil ospravedlnit v knize pamětí „V českých službách“. \n\nV roce 1920 mu vláda Československé republiky dodatečně udělila vyznamenání \"Revoluční medaile\", jako uznání za přispění k vítězství. Později roku 1923 byl také znovu přijat Tomášem G. Masarykem. Po jeho smrti v roce 1927 mu byl v Klášteře Hradišti nad Jizerou vystrojen státní pohřeb. \n\nJeho zetěm byl od září 1908, kdy si vzal Dürichovu dceru Emanuelu (1884-1973), spisovatel a novinář Karel Horký.\n\n\n\n\n"}
{"id": "553247", "url": "https://cs.wikipedia.org/wiki?curid=553247", "title": "Zdeněk Hajný", "text": "Zdeněk Hajný\n\nZdeněk Hajný (30. ledna 1942, Vsetín − 1. března 2014, Praha) byl český malíř, grafik a psycholog. Dlouhodobě se zabýval psychologickou problematikou tvořivosti v umění, zejména psychotronickými a mezilidskými fenomény tvůrčího projevu. V roce 1994 založil Galerii Cesty ke světlu Zdeňka Hajného.\n\nNarodil se v učitelské rodině. V letech 1956 až 1959 studoval na střední škole ve Vsetíně a malbu u prof. Břetislava Janovského. Potom nastoupil na Vysokou školu zemědělskou v Brně, dnes Mendelovu univerzitu v Brně. Svá ekonomická studia dovršil v roce 1964. V letech 1964–1967 pracoval jako ekonom a učitel na Berounsku. Ve volném čase maloval a externě vyučoval psychologii. V letech 1968–1970 působil ve funkci odborného pedagoga v Institutu pro vzdělávání pracovníků v zemědělství, stážoval na psychologickém pracovišti v Berlíně. Byl dále autorem a spoluautorem odborných publikací v oboru aplikované psychologie. Zahájil studia psychologie na Filozofické fakultě Univerzity Karlovy v Praze, která ukončil doktorátem filozofie.\n\nPublikoval a přednášel v oboru aplikované psychologie. Už od poloviny 60. let se věnoval malování jako své zájmové činnosti a od roku 1983 profesně. Jeho dílo našlo své místo i v sakrálních prostorách a bylo použito jako obrazový doprovod řady vědeckých, duchovních, hudebních filmových a jiných pořadů. V roce 2001 byl vyznamenán Cenou Prahy 11 pro významné osobnosti. V roce 2005 mu byla udělena Alliancí S. Dalí International Cena Salvadora Dalího, byl držitelem prestižní ceny La Medaille d´ OR Internationale 2009, čestného občanství obce Liptovské Sliače na Slovensku 2011, čestného občanství obce Bešeňová na Slovensku 2012. Stal se držitelem řady domácích i zahraničních ocenění. Kromě tvorby se věnoval i budování experimentálního terapeutického prostoru Galerie Cesty ke světlu Zdeňka Hajného, vzdělávací a charitativní činnosti.\nSvá díla vystavoval na desítkách samostatných i kolektivních výstav v ČR a v zahraničí. Díla Zdeňka Hajného jsou součástí multimediálních pořadů našich i zahraničních umělců, jedním z nich je pořad „Starvoice“ významné japonské pěvkyně a skladatelky Yoshié Ichige, se kterou vystupuje po celém světě. Jeho obrazy jsou součástí řady knih, encyklopedií, učebnic, filmových, televizních zpracování i celé řady programů na DVD a CD.\n\n\n\n\nDílo Zdeňka Hajného je zastoupeno v následujících galerijních sbírkách:\nV soukromých sbírkách v ČR, SR, Německu, Finsku, Švédsku, Kanadě, Rakousku, Rusku, USA, Španělsku, Maroku, Holandsku, Belgii, Itálii, Japonsku a Indii.\n\n\n\n"}
{"id": "553251", "url": "https://cs.wikipedia.org/wiki?curid=553251", "title": "Červencový sloup", "text": "Červencový sloup\n\nČervencový sloup (francouzsky \"Colonne de Juillet\") je pamětní sloup na náměstí Place de la Bastille v Paříži. Upomíná na Červencovou revoluci v roce 1830, která vedla k pádu Karla X. a nastolení konstituční monarchie v čele s Ludvíkem Filipem, tzv. Červencové monarchie. Nebyl tedy vztyčen na památku Francouzské revoluce z roku 1789, jak se někdy mylně prezentuje.\n\nJiž v roce 1792 se uvažovalo o vybudování pomníku na místě zbořené Bastily. Na tomto místě byla během Prvního císařství vybudována okrouhlá fontána, v jejímž středu stála socha slona. Jednalo se pouze o sádrový model, protože na vybudování skutečné sochy se nenašlo nikdy dostatek finančních prostředků. Konečný projekt sloupu schválil až král Ludvík Filip v roce 1833. Vztyčen byl v roce 1839 a roku 1840 slavnostně odhalen.\n\nPomník byl inspirován Trajánovým sloupem v Římě. Technickou stránkou projektu byl pověřen architekt Jean-Antoine Alavoine a výzdobu provedl architekt Louis Duc. Celková výška sloupu činí 46,3 m. Červencový sloup spočívá na kruhovém podstavci se základnou z bílého mramoru. Na ní je čtvercový sokl zdobený bronzovými medailony, které představují Červencový kříž (Řád Červencového kříže), hlavu Medusy, Chartu roku 1830 (ústava Červencové monarchie) a Váhy spravedlnosti. Bronzový válec nese jména 504 obětí Červencové revoluce. Vrcholek sloupu je ozdoben pozlacenou bronzovou sochou Augusta Dumonta \"Duch Svobody\" (Génie de la Liberté).\n\nV základech sloupu byly vybudovány pohřební komory pro ostatky 504 obětí revolučních dnů roku 1830. Kromě nich sem byla uložena těla téměř 200 obětí revoluce v roce 1848.\n\n\n"}
{"id": "553253", "url": "https://cs.wikipedia.org/wiki?curid=553253", "title": "Recorded Music NZ", "text": "Recorded Music NZ\n\nRecorded Music NZ (RMNZ), dříve Recording Industry Association of New Zealand (RIANZ), je nezisková obchodní organizace sdružující hudební vydavatele a distributory Nového Zélandu. Členství je přístupné všem hudebním vydavatelstvím působícím v této zemi.\n\nOd roku 1965 pořádá každoroční udílení novozélandských hudebních cen \"New Zealand Music Awards\".\n\nUvolňuje oficiální statistiky novozélandských hitparád singlů a hudebních alb.\n\nDo roku 2004 také vydávala celoroční pořadí singlů a alb novozélandských hitparád. Od roku 2004 jsou tyto žebříčky tvořeny na základě roční prodejnosti v zemi.\n\nHudební singl nebo album získává certifikaci platinové desky, pokud překročí hranici 15 000 prodaných nosičů a zlatou desku za překročení hranice 7 500 prodaných nosičů v zemi.\n\nZlatá certifikace je přiznána také DVD (dříve videokazetám) za 2 500 prodaných kopií a platinová certifikace za 5 000 prodaných kopií.\n\nAutorská práva vztahující se na veřejná vystoupení umělců a šíření nahrávek členů RIANZ na území Nového Zélandu jsou zajišťována organizací \"Phonographic Performances New Zealand\" (PPNZ).\n\nRIANZ je novozélandským zástupcem zastřešující organizace International Standard Recording Code (ISRC) a přiděluje národní kódy všem audiovizuálním dílům v rámci jejich jednoznačné identifikace.\n\nRIANZ je členem International Federation of the Phonographic Industries (IFPI).\n\n\n\n\n"}
{"id": "553258", "url": "https://cs.wikipedia.org/wiki?curid=553258", "title": "Barakzajové", "text": "Barakzajové\n\nDynastie Barakzaj (\"Barakzai\") nebo jen Barakzajové byla dynastie vládnoucí v Afghánistánu v letech 1826-1973. Poslední panovník dynastie Muhammad Záhir Šáh byl svržen převratem v roce 1973, díky němuž se dostali k moci komunisté a vyhlásili republiku.\n\nDynastie nese jméno podle paštunského kmene \"Barakzaj\" (Barakzai), z něhož vládci této dynastie pochází. Dynastie byla jednou z větví kmenové konfederace Durrani, který před ní vládl v Afghánistánu.\n\nV 19. století se vlivem mocností a kmenových rozporů rozpadl tehdejší Afghánistán na tři nezávislá knížectví (emiráty) s centry v Herátu, Kandaháru a Kábulu. Nejmocnější z nich byl zřejmě kábulský emirát, kde vládl emír Dóst Muhammad Chán. Ten měl v plánu opět sjednotit nejednotnou zemi a nastolit pořádek.\n\nAfghánské území ale roku 1839 v rámci Velké hry obsadila britská vojska a na trůn Britové dosadili místními obyvateli nenáviděného panovníka Šáha Šudžu Durraního. To vyvolalo silný odpor místních kmenů, které se začaly proti cizí nadvládě bouřit. Nakonec se Dóst Muhammad Chán vzdal v roce 1840 Britům.\n\nMístní paštounské kmeny později ozbrojeným povstáním začaly Brity vytlačovat. V čele kmenů, které bojovaly proti Britům, stál Akbar Chán, syn Dóst Muhammad Chána. Poté, co se Afgháncům podařilo Brity porazit, a prakticky celou ustupující armádu v lednu 1842 vyhladit, se Akbar Chán stal prvním vezírem nového panovníka Fáteh Džanga. Fakticky však držel moc nad afghánským územím právě Akbar Chán. V roce 1842 vedl osvobozenecké boje a dobýval zpět města, která se na čas ocitla v rukou Britů. V roce 1843 se z britského zajetí vrátil Akbarův otec Dóst Muhammad, který přebral moc od Akbara do svých rukou. Dóst Muhammad Chán následně v roce 1862, po ročním obléhání dobyl na Persii sporné autonomní území Herátu.\n\nKdyž krátce na to o rok později zemřel, vypukla v zemi dlouhá válka mezi jednotlivými pretendenty o nástupnictví (Mohammad Chán měl šestnáct synů), z níž za nečinného přihlížení Britů vyšel jako vítěz Šér Alí Chán, který se roku 1869 zmocnil Kábulu a uzavřel s Brity smlouvu na základě vzájemné neutrality. Ovšem právě za jeho vlády se Afghánistán plně stal nárazníkovým územím mezi ruským a britským impériem. Rusko-britský konflikt o Afghánistán a střední Asii je nazýván jako Velká hra.\n\nPod hrozbou ruského vlivu v Afghánistánu vyslali britové do země své vojsko čímž začala Druhá anglo-afghánská válka. Mezitím zemřel v roce 1879 Šér Alí Chán. Na trůn nastoupil s britskou pomocí jeho syn Jakub Chán, který nařídil zastavit protibritský odpor 26. května 1879 podepsal v Gandamaku s brity mírovou smlouvu, ve které uznal britský protektorát v zemi a zřekl se samostatné zahraniční politiky (a části afghánského území v dnešním Pákistánu). Zanedlouho ale vypuklo v Kábulu povstání, které se britům podařilo potlačit a rozpoutat kruté represe. Když byla obnoven vliv a moc Britů byl sesazen emír Muhammad Jakub Chán deportován do Indie.\n\nNa uprázdněný trůn byl dosazen Abdúrrahmán Chán bratranec předchozího emíra Jakoba Chána. Ten se v roce 1879 vrátil z taškentského exilu a začal si budovat v okolí Kábulu mocné pozice. A tak mu britové nabídli prázdný trůn. Abdarrahmán slíbil ponechat v britských rukou zahraniční politiku a také některá území ve sporných oblastech na afghánsko-indickém pomezí. Britové pak definitivně vyklidili Afghánistán do dubna 1881.\n\nAbdurrahmán sice zavedl v zemi pořádek, ale za cenu mnoha životů. Uvádí se že vyhladil až 60 % Hazárů. Za jeho vlády propukla také tzv. Afghánská krize a to v roce 1885 poté co ruské síly zaútočily na afghánské území u oázy Merv. Po tomto incidentu, byla na anglo-ruské hranici zřízena komise k vymezení severní hranice Afghánistánu. Do komise nepatřili žádní afghánci. Rusové založili na získaném území pohraniční město Kuška, která byla nejjižnější osada Ruského impéria. Nová hraice byla stanovena jako tzv. Durandova linie\n\nV roce 1895 byl vytvořen tzv. Váchánský koridor v údolí řeky Váchán, tvořící dlouhý a úzký výběžek na nejzazším severovýchodě Afghánistánu. Afghánistán tal získal kratičký úsek hranice s Čínou, čímž byla oddělena území britského a ruské impéria.\n\nV roce 1901 nastoupil na trůn Habíbulláh Chán syn emíra Abdurrahmána Chána. Ten měl podle spojenecké smlouvy s Brity získat uznání jako nezávislého krále, ale to se povedlo až jeho nástupci Amanulláhovi. Za Habíbulláhovi vlády byla v roce 1907 podepsána britsko-ruská smlouva ukončující soupeření o Afghánistán. V této smlouvě se Britské impérium se zavázalo udržovat stávající rusko-afghánské hranice a aktivně zamezit Afghánistánu v jejich narušování.\n\nPo smrti emíra Habíbulláha se stal emírem jeho syn Amanulláh, během jehož vlády propukla v roce 1919 Třetí anglo-afghánská válka, v důsledku toho že Sovětské Rusko prohlásilo dohody uzavřené Ruským impériem za neplatné, a to včetně anglo-ruské dohody z roku 1907. Rusko-britská rovnováha dosažená dohodou v roce 1907 tak přestala existovat. Současně vypuklo povstání Paštunů žijících v Britské Indii. Britové, poprvé v afghánských dějinách, bombardovali Afghánistán letecky. Obě strany se záhy ocitly v patové situaci. Boje ukončila dohoda z Rávalpindí, uzavřená téhož roku (1919). Britské impérium v dohodě uznalo nezávislost Afghánistánu a přiznalo mu právo na samostatnou zahraniční politiku. V květnu 1921 podepsal Afghánistán se Sovětským Ruskem dohodu o přátelství a do Afghánistánu začala proudit sovětská zahraniční pomoc. Britský a ruský vliv v Afghánistánu se vyrovnal.\n\nV roce 1926 emír Amanulláh Chán vyhlásil plnou nezávislost Afghánsitánu a prohlásil se nezávislým králem. Když Amanulláh Chán v roce 1929 zemřel, nastupuje na trůn jeho bratr Inajatulláh, který ale vzápětí abdikoval a trůnu se zmocnil uzurpátor Habíbulláh Kalakáni. Ten byl svržen legitimním Muhammadem Náhir Šáhem z vedlejší linie Barakzajů, jelikož hlavní linie kromě bývalého krále Inajatulláha vymřela.\n\nKrál Muhammad Náhir Šáh vládl pouze do roku 1933, kdy byl zavražděn a na trůn nastoupil jeho syn Muhammad Záhir Šáh, který vládl ze všech afghánských emírů a králů prozatím nejdéle téměř 40 let. Během prvních dvaceti let vládl ovšem pouze formálně, skutečnou moc postoupil svým třem strýcům. Sám se spíše zajímal o literaturu a umění.\n\nV roce 1964 vyhlásil Muhammad Náhir Šáh liberální ústavu. Uzákonil v ní všeobecné volební právo. Ženy mohly odložit tradiční burky a začít se odívat po vzoru evropských žen. Monarchie dodržovala neutralitu, za pomoci zahraničního kapitálu byla budována hospodářská infrastruktura země. Spolupráce s oběma politickými bloky byla pro Afghánistán prospěšná. Záhirovy reformy vedly k odporu militantních islámských kruhů, které vstoupily do opozice proti králi.\n\nKdyž se v roce 1973 Záhir Šáh léčil v Itálii na choroby očí a zad, provedl v zemi jeho synovec a dřívější premiér Muhammad Dáúd Chán státní převrat a prohlásil Afghánistán republikou. V srpnu téhož roku Muhammad Záhir Šáh dobrovolně abdikoval a žil v italském exilu.\n\nPo převratu v roce 1973 byla vyhlášena republika, dalším převratem v roce 1978 se dostali k moci komunisté, jejichž frakčních bojů využil SSSR roku 1979 k vojenské intervenci.\n\nMuhammad Záhir Šáh se vrátil do země až u příležitosti zasedání Velké džirgy, nově ustaveného parlamentu, který zahájil jednání v červnu 2002. Nakonec získal titul \"Babá\", tj. \"Otec národa\", což je uvedeno i v nové afghánské ústavě jako vyjádření historické role krále Záhira Šáha jako nepolitického symbolu národní jednoty země. Tento titul však příslušel pouze Muhammadu Záhiru Šáhovi a pouze do jeho smrti. Bývalý král dostal k dispozici bývalý palác, ale Velká džirga mu trůn vrátit odmítla.\n\nPo jeho smrti se stal hlavou dynastie Barakzajů jeho nejstarší syn princ Ahmed Šáh Chán.\n\n\n\n"}
{"id": "553262", "url": "https://cs.wikipedia.org/wiki?curid=553262", "title": "Oranim", "text": "Oranim\n\nOranim ( אֳרָנִים nebo אורנים, doslova „\"Borovice\"“, v oficiálním přepisu do angličtiny Oranim) je školský komplex a sídlo v Izraeli, v Haifském distriktu, v Oblastní radě Zevulun.\n\nLeží v nadmořské výšce 82 metrů na jihozápadním okraji pahorků Dolní Galileji, nedaleko od místa, kde řeka Kišon ústí do Zebulunského údolí, cca 14 kilometrů od břehů Haifského zálivu.\n\nObec se nachází cca 77 kilometrů severovýchodně od centra Tel Avivu a cca 15 kilometrů jihovýchodně od centra Haify. Tvoří součást zastavěného území města Kirjat Tiv'on, byť administrativně má samostatný status a na rozdíl od Kirjat Tiv'on je členem Oblastní rady Zevulun. Oranim je židovské sídlo, přičemž osídlení v tomto regionu je etnicky převážně židovské. Sídla izraelských Arabů respektive beduínů začínají až v kopcích severovýchodně odtud. V horách masivu Karmel západně odtud zase sídlí Drúzové.\n\nOranim je na dopravní síť napojen k jihu a západu pomocí místních komunikací v rámci města Kirjat Tiv'on.\n\nOranim byl založen v roce 1951. Podle jiného zdroje došlo k založení až roku 1952. Jde o komplex vysoké školy zaměřené na výchovu učitelů. Škola má cca 5500 žáků v několika studijních programech bakalářského typu.\n\nPojmenování získala podle okolních borovicových lesů.\n\nPodle údajů z roku 2014 tvořili naprostou většinu obyvatel v Oranim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo s populací, která převážně sestává ze zaměstnanců školy. K 31. prosinci 2014 zde žilo 176 lidí. Během roku 2014 populace klesla o 20,4 %.\n\n\n"}
{"id": "553264", "url": "https://cs.wikipedia.org/wiki?curid=553264", "title": "Balduineum", "text": "Balduineum\n\nBalduineum aneb Codex Balduini Trevirensis je středověký rukopis z první poloviny 14. století německé provenience. Na 36 listech je zobrazena římská jízda Jindřicha VII. a události, které cestě předcházely. Jedná se o Jindřichovu volbu římským králem, svatbu Jana Lucemburského s Eliškou, dědičkou českého království a průběh dobývání Itálie.\n\nRukopis vznikl pravděpodobně v letech 1330 až 1340 a je uložen v Zemském archivu v Koblenzi.\n"}
{"id": "553271", "url": "https://cs.wikipedia.org/wiki?curid=553271", "title": "Ludacris", "text": "Ludacris\n\nChristopher Brian Bridges (* 11. září 1977, Champaign, Illinois, USA), spíše známý jako Ludacris, je americký rapper a herec. Jedná se o trojnásobného držitele ceny Grammy. Pětkrát v kariéře dosáhl na 1. místo v hitparádě Billboard Hot 100, tento výsledek mu svého času držel prvenství mezi rappery. (Absolutními rekordmany jsou The Beatles s dvaceti prvními singly). Také je spoluzakladatelem hudebního labelu \"Disturbing tha Peace\".\n\nPochází ze státu Illinois, je míšencem \"afro-indiánského\" původu. Když mu bylo devět, tak se jeho rodina přestěhovala do Atlanty, kde později začal svou kariéru. O tři roky později založil amatérskou hip hopovou skupinu. Po vystudování střední školy, se následující dva roky vzdělával v oboru hudebního managementu na georgieské univerzitě.\n\nV roce 1998 nahrál píseň pro Timbalanda na jeho debut, čímž debutuje i on sám. O rok později vydal, bez pomoci hudebních společností, nezávislé album \"Inconegro\", které ovšem příliš úspěchu nesklidilo, ale otevřelo mu dveře ke společnosti Def Jam. Právě u Def Jamu vydal o rok později první studiové album nazvané \"Back for the First Time\", které obsahuje několik písní z původního alba, ale zaznamená mnohem větší úspěch, v USA se stalo 3 x platinovým. Album de facto obsahovalo pouze dvě nové písně \"Stick 'Em Up\" a \"Southern Hospitality\" a dva remixy písní \"What's Your Fantasy\" a \"Phat Rabbit\". Ale právě singly \"What's Your Fantasy\" (ft. Shawnna) a \"Southern Hospitality\" (ft. Pharrell) se přehrávaly v rádiích a dopomohly k novému úspěchu alba.\n\nNásledujícího roku (2001) vyšlo album \"Word of Mouf\", které se před vydáním uniklo na internet, ale i přesto se stalo nejprodávanějším Ludacrisovým albem, prodalo se ho přes tři a půl milionu kusů. Album bylo nominováno na cenu Grammy. Z alba pochází úspěšné singly \"Area Codes\" (ft. Nate Dogg), \"Rollout (My Business)\", \"Saturday (Oooh! Ooooh!)\" (ft. Sleepy Brown), \"Welcome to Atlanta\" (s Jermaine Dupri) a především jeho první Top 10 singl \"Move Bitch\" (ft. Mystikal a I-20). Ve stejném roce si zahrál i ve svém prvním filmu \"The Wash\".\n\nRoku 2003 hrál ve filmu \"Rychle a zběsile 2\", ke kterému byl vydán soundtrack, ne kterém účinkoval s písní \"Act a Fool\". Téhož roku vydal své třetí album \"Chicken-n-Beer\". Album, jako jeho první, debutovalo na první příčce žebříčku Billboard Hot 100. Celkem se ho v USA prodalo tři miliony kusů. Vedoucím singlem byla zvolena píseň \"Stand Up\" (ft. Shawnna), která se umístila na první příčce US žebříčku. Velký úspěch zaznamenal i singl \"Splash Waterfalls\" a později se do žebříčku dostal i singl \"Diamond in the Back\".\n\nDalším albem je \"The Red Light District\" (2004), které se stalo stejně jako jeho předchůdce 2 x platinové, nicméně tentokrát se ho prodalo \"pouze\" dva miliony kusů. Album se opět umístilo na nejvyšší příčce US žebříčku. K úspěchu mu pomohly Top 20 singly \"Get Back\", \"Number One Spot\" a Top 10 singl \"Pimpin' All Over the World\" (ft. Bobby V).\n\nV roce (2006) vydal album \"Release Therapy\". To v roce 2007 obdrželo cenu Grammy. Celkem se ho prodalo 1,3 milionů kusů a opět se umístilo na první příčce. Singl \"Money Maker\" (ft. Pharrell) rovněž obsadil první příčky žebříčků. Úspěšným se stal i singl \"Runaway Love\" (ft. Mary J. Blige) (2. příčka).\n\nV červenci 2008 vydal mixtape \"DJ Drama Presents: The Preview\", aby zpropagoval své nadcházející album. V listopadu (2008) vydal album \"Theater of the Mind\". To se umístilo na 5. příčce a celkem se ho v USA prodalo 670 000 kusů. Z alba pochází úspěšné singly \"What Them Girls Like\" (ft. Chris Brown a Sean Garrett) (33. příčka) a \"One More Drink\" (ft. T-Pain) (24. příčka).\n\nV březnu (2010) vydal album \"Battle of the Sexes\". To se znovu umístilo na první příčce US žebříčku a celkem se ho prodalo 530 000 kusů. Z alba pochází dva Top 20 singly, a to \"How Low\" a \"My Chick Bad\" (ft. Nicki Minaj). Úspěšným singlem byla i píseň \"Sex Room\" (ft. Trey Songz). Album mělo být původně společným počinem Ludacrise a zpěvačky Shawnny, která byla upsána k jeho labelu DTP. Ale Shawnna ještě před dokončením alba přešla k labelu Nappy Boy Entertainment.\n\nMezi lety 2011 a 2015 hrál ve třech pokračováních filmové série \"Rychle a zběsile\". V roce 2010 začal pracovat na svém devátém albu s názvem \"Ludaversal\". V květnu 2012 vydal první singl s názvem \"Jingalin\", píseň se v hitpáradě neumístila. Druhý singl s názvem \"Representin\" (ft. Kelly Rowland) byl vydán v říjnu 2012 a umístil se na 97. příčce. Původně mělo být album vydáno v září 2012, ale nakonec bylo odloženo. Třetí singl \"Rest of My Life\" (ft. Usher a David Guetta), vydaný v listopadu 2012, se v USA umístil na 72. příčce a uspěl i v Evropě (např. 32. příčka v Česku). Album tehdy získalo nový termín vydání, a to září 2013.\n\nV květnu 2013 vydal mixtape s názvem \"#IDGAF\". Mixtape si ze serveru datpiff.com celkem stáhlo 259 000 posluchačů.\n\nAni nový termín vydání, září 2013, nebyl dodržen a album bylo znovu odloženo. Ludacris přišel s novou hudbou až v lednu 2014, kdy vydal singl \"Party Girls\" (ft. Jeremih, Wiz Khalifa & Cashmere Cat). Píseň se umístila jen v amerických žánrových žebříčcích. V říjnu 2014 oznámil, že v listopadu vydá EP. Dlouho odkládané album \"Ludaversal\" také získalo nové datum vydání, a to 31. března 2015. V první týden prodeje se v USA prodalo 62 289 kusů, a tím debutovalo na 3. příčce. Současně zaznamenalo 4,8 milionů streamů na Spotify.\n\n\n"}
{"id": "553274", "url": "https://cs.wikipedia.org/wiki?curid=553274", "title": "Rýsovací deska", "text": "Rýsovací deska\n\nRýsovací deska je dílenská technická pomůcka, která je někdy hovorově nazývána také rysplotna či jen plotna. Používá se, mimo jiné, zejména ve strojírenství při ručním zpracování kovů. Slouží jako pevná základna, na které se orýsují polotovary jako odlitky, výkovky, výpalky, svařence apod. zejména pro hrubovací operace obrobků. Slouží také jako přesná dosedací plocha (základní rovina) pro přesné měření a jako výchozí plocha pro další rýsovací nářadí jako jsou (hranoly, prismata, úhelníky, stojanové nádrhy, výškoměry atd.)\n\nRýsovací desky jsou vyrobeny většinou z masivní, tvrdé speciální litiny bez pórů se změněnou strukturou, bez vnitřního pnutí, jsou ohoblovány a jemně obrobeny, žebra na spodní straně zvyšují její pevnost v ohybu tak, aby zůstala zachována stálost tvaru roviny při orýsování těžkých obrobků.\n\nJiné desky se také vyrábějí z tvrdého homogenního kamene (například z tvrdého granitu), jsou velmi stálé proti opotřebení, odolné proti kyselinám antimagnetické, nerezavějící a jsou rozměrově stálejší než desky vyrobené z litiny.\n\n"}
{"id": "553278", "url": "https://cs.wikipedia.org/wiki?curid=553278", "title": "Ibtin", "text": "Ibtin\n\nIbtin ( אִבְּטִין, إبطن, v oficiálním přepisu do angličtiny Ibtin) je vesnice v Izraeli, v Haifském distriktu, v Oblastní radě Zevulun.\n\nLeží v nadmořské výšce 72 metrů na jihozápadním okraji pahorků Dolní Galileji, nedaleko od Zebulunského údolí, kterým protéká potok Nachal Cipori.\n\nObec se nachází cca 10 kilometrů od břehů Haifského zálivu, cca 82 kilometrů severovýchodně od centra Tel Avivu a cca 13 kilometrů jihovýchodně od centra Haify. Ibtin obývají izraelští Arabové respektive beduíni, přičemž osídlení v tomto regionu je etnicky smíšené. Západně odtud v Zebulunském údolí a v aglomeraci Haify převládají Židé, v pahorcích na východ a severovýchod od vesnice je výrazné zastoupení dalších arabských sídel (například město Šfar'am 7 kilometrů odtud). Zhruba 1 kilometr severovýchodním směrem od obce byl počátkem 21. století otevřen hřbitov Tel Regev sloužící obyvatelům Haify a okolí.\n\nIbtin je na dopravní síť napojen pomocí lokální silnice číslo 762, která západně od obce ústí do dálnice číslo 70.\n\nIbtin byl oficiálně uznán izraelskou vládou za samostatnou obec roku 1965, přičemž šlo o osadu zřizovanou pro trvalé usídlení dosud polokočovných beduínských kmenů. Osídlení zde vzniklo koncem osmanské éry, kdy tu svou soukromou farmu zřídil arabský obchodník Hadž Tahar Karman. Postavil tu i příbytky pro její zaměstnance. Během první světové války areál farmy využívala turecká armáda. Po roce 1918 Karman komplex rozšířil o továrnu na produkci tabáku a potravinářských výrobků. Později byl ale areál opuštěn a nynější beduínská obec Ibtin vyrostla na pahorku nad touto farmou, jejíž ruiny se zde dosud dochovaly.\n\nJméno obce je odvozeno od starověkého židovského sídla Beten (בטן), které stávalo v této oblasti. Toto město je připomínáno v Bibli, Kniha Jozue 19,25\n\nV roce 1989 během první intifády byl mladík Samir Sarsawi z této vesnice odsouzen na doživotí pro zapojení do buňky Organizace pro osvobození Palestiny, která zaútočila granátem na lidi v centru Haify.\n\nPodle údajů z roku 2013 tvořili naprostou většinu obyvatel v Ibtin Arabové Jde o menší sídlo vesnického typu ale s dlouhodobě rostoucí populací. K 31. prosinci 2013 zde žilo 2672 lidí. Během roku 2014 populace stoupla o 0,8 %.\n\n\n"}
{"id": "553282", "url": "https://cs.wikipedia.org/wiki?curid=553282", "title": "Markéta Braniborská", "text": "Markéta Braniborská\n\nMarkéta Braniborská (1270–1315) z dynastie Askánců byla polskou královnou a poté saskou vévodkyní, nevlastní matkou budoucí české a polské královny Elišky Rejčky.\n\nNarodila se jako dcera braniborského markraběte Albrechta III. a Matyldy, dcery dánského krále Kryštofa I. Mezi Markétiny předky patřili králové Čech, Dánska a Portugalska. 13. dubna 1293 se stala třetí manželkou Přemysla Velkopolského a o dva roky později byla v Poznani korunována polskou královnou. Sňatek byl zprostředkován českým králem Václavem II., který za něj a finanční úplatu získal od Přemysla Malopolsko. Manželství bylo bezdětné a po Přemyslově násilné smrti se Markéta vrátila do vlasti společně s Přemyslovou dětskou dědičkou Eliškou Rejčkou. Dívku zasnoubila se svým bratrem Otou, který však roku 1299 zemřel. V létě roku 1300 byla Rejčka provdána za ovdovělého Václava II., který tak svůj nárok na polskou korunu podepřel dynastickým svazkem s dcerou posledního korunovaného polského krále.\n\nMarkéta se roku 1302 znovu provdala za saského vévodu Albrechta III. Během manželství porodila dva syny a roku 1308 opět ovdověla. Zemřela roku 1315 a byla pochována v katedrále v Ratzeburgu.\n"}
{"id": "553283", "url": "https://cs.wikipedia.org/wiki?curid=553283", "title": "Deepwater Horizon", "text": "Deepwater Horizon\n\nDeepwater Horizon byla plovoucí vrtná plošina postavená v roce 2001. Vlastnila ji firma Transocean a do září 2013 byla pronajata firmě BP. Registrována byla v Majuru na Marshallových ostrovech. V září 2009 vyvrtala nejhlubší ropný vrt historie. Dne 22. dubna 2010 se plošina potopila při vrtání v Mexickém zálivu v důsledku exploze, ke které došlo o dva dny dříve. Samotný vrt však zůstal otevřen a začalo z něj unikat velké množství ropy. Havárie způsobila největší zamoření pobřežních vod ropnou skvrnou v historii Spojených států.\n\nPlošinu vyrobila jihokorejská společnost Hyundai Heavy Industries v přístavu Ulsan. Její výroba začala v prosinci 1998 a dokončena byla v únoru 2001. Plošina prováděla vrty na různých místech Mexického zálivu v pobřežních vodách USA, byla schopná pracovat v hloubkách až 2 400 metrů. V září 2009 vyvrtala rekordní vrt hluboký přes 10 km (z toho 1 200 metrů pod vodou). Plošinu obsluhovalo 130 pracovníků.\n\n"}
{"id": "553288", "url": "https://cs.wikipedia.org/wiki?curid=553288", "title": "Chavalid", "text": "Chavalid\n\nChavalid ( חַ‏'ואלִד nebo ח'וואלד, الخوالد, v oficiálním přepisu do angličtiny Khawaled, přepisováno též Khawalid) je vesnice v Izraeli, v Haifském distriktu, v Oblastní radě Zevulun.\n\nLeží v nadmořské výšce 73 metrů při toku Nachal Cipori na jihozápadním okraji pahorků Dolní Galileji, nedaleko od Zebulunského údolí, cca 10 kilometrů od břehů Haifského zálivu.\n\nObec se nachází cca 83 kilometrů severovýchodně od centra Tel Avivu a cca 15 kilometrů jihovýchodně od centra Haify. Chavalid obývají izraelští Arabové respektive beduíni, přičemž osídlení v tomto regionu je etnicky smíšené. Západně odtud v Zebulunském údolí a v aglomeraci Haify převládají Židé (rovněž na jihu vyrostlo koncem 20. století židovské sídlo Nofit), v pahorcích na východ a severovýchod od vesnice je výrazné zastoupení dalších arabských sídel (například město Šfar'am 5 kilometrů odtud).\n\nChavalid je na dopravní síť napojen pomocí dálnice číslo 70.\n\nChavalid je rozptýlené beduínské osídlení rozložené podél Nachal Cipori. Bylo oficiálně uznáno izraelskou vládou za samostatnou obec roku 1993, přičemž ale beduínský kmen Arab al-Chavalid v této oblasti sídlil již předtím.\n\nKoncem 90. let 20. století obec schválila územní plán, na jehož základě pak od počátku 21. století probíhá výstavba inženýrských sítí včetně místních komunikací, napojení na elektřinu, kanalizaci a vodovod. V roce 2004 byla v obci otevřena mateřská škola. Ještě v březnu 2010 se ale uvádí, že izraelský telefonní operátor Bezek zatím nenapojil vesnici na telefonní linky.\n\nVelká část místních obyvatel slouží dobrovolně v izraelské armádě.\n\nPodle údajů z roku 2014 tvořili naprostou většinu obyvatel v Chavalid Arabové Jde o menší sídlo vesnického typu ale s dlouhodobě rostoucí populací. K 31. prosinci 2014 zde žilo 417 lidí. Během roku 2014 populace stoupla o 4,5 %.\n\n\n"}
{"id": "553297", "url": "https://cs.wikipedia.org/wiki?curid=553297", "title": "Ranko Krivokapić", "text": "Ranko Krivokapić\n\nMgr. Ranko Krivokapić, černohorsky \"Ранко Кривокапић\" (* 17. srpna 1961, Kotor, Socialistická republika Černá Hora), je současný předseda Parlamentu Republiky Černá Hora a Sociálně demokratické strany.\n\nO politiku se začal zajímat po roce 1980. Vystudoval Právnickou fakultu Bělehradské univerzity. Kromě své rodné černohorštiny hovoří Krivokapić plynně anglicky. Je ženatý, má dvě děti.\n\nDo černohorského parlamentu byl zvolen šestkrát, poprvé v roce 1989. Byl také zástupcem parlamentu Černé Hory v rámci Jugoslávie v letech 1993-1997.\n\nMezi lety 2003 a 2006 pracoval jako předseda parlamentu v rámci SRJ, od roku 2006 je předsedou parlamentu nezávislé Černé Hory.\n\nDne 22. října 2007 byl zvolen předsedou Sociálně demokratické strany.\n\n"}
{"id": "553300", "url": "https://cs.wikipedia.org/wiki?curid=553300", "title": "Imunitní reakce (Star Trek)", "text": "Imunitní reakce (Star Trek)\n\n„Imunitní reakce“ (v originále „The Immunity Syndrome“) je devatenáctý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 19. ledna 1968, v České republice 7. února 2003.\n\nHvězdného data 4307.1 je hvězdná loď USS Enterprise NCC-1701 pod vedením kapitána Jamese Tiberius Kirka na cestě na dovolenou, ale je odvolána, protože byl zachycen nouzový signál lodi \"USS Intrepid\". Než k lodi obsazené vulkánci dorazí, signál zmizí a pan Spock cítí smrt čtyř set členů jeho druhu. \"Enterprise\" doráží na místo, kde objevuje neznámý, čistě černý jev ve vesmíru. Při jeho sledování začíná být posádka oslabena a někteří členové kolabují. Kirk to nejprve dává za vinu dlouhé službě a nemožnosti odpočinku. Posléze se \"Enterprise\" dostává přímo do jádra černého úkazu, který celou loď obklopil a táhne ke svému středu.\n\nDr. McCoy zjišťuje, že posádka není unavená, ani nejde o nemoc, ale prostě pomalu umírá. Spock dedukuje, že se proces umírání prohlubuje, čím blíže je loď středu objektu. Kirk je ovšem trochu nervózní z toho, že Spock není schopen říct o co jde, ani nemá žádnou představu. Při pokusech o zpětný chod se loď paradoxně zrychlí směrem vpřed. Když posádka zkusí použít maximální výkon pro chod vpřed, jsou schopni pouze udržet pozici. Záhy se objevuje jádro systému. Spock ze senzorů sondy zjišťuje, že jde o 11 mil dlouhý objekt s vnější vrstvou trosek a sutí, vnitřní vrstvou z protoplasmy, která se různí od želatinové vrstvy až k polotekuté centrální hmotě, a jde o živého tvora. McCoy přirovnává formu života vzhledově k amébě a navrhuje vyslat k prozkoumání raketoplán. Kirk je proti poslání kohokoliv, ačkoliv by to znamenalo možnost zjištění slabých míst a možnosti uvolnění \"Enterprise\". Spock se dohaduje s McCoyem, kdo je vhodnější na tento průzkum a Kirk se nakonec musí rozhodnout. Zatímco se rozhoduje, Scotty informuje, že energie pro udržení pozice zbývá zhruba na 75 minut. Kirk nakonec vybere Spocka, který se raketoplánem NCC-1701/7 vydává k do jádra neznámého tvora. Při průniku Spock musí převést veškerou energii do štítů i když Scotty upozorňuje, že nebude mít dostatek energie pro návrat. Z údajů senzorů zjišťuje, že bytost má dostatek energie pro reprodukci a záhy ztrácí spojení s \"Enterprise\". Protože každá akce vůči tvorovi se projeví i na \"Enterprise\", dává najevo, že stále žije tím, že vysílá slabé impulzy do tvora, který otřese \"Enterprise\".\n\nPozději se Spockovi daří odvysílat zprávu, že tvor je zranitelný zevnitř a je zapotřebí použít nálož, explodující uvnitř, namísto phaserů a fotonových torpéd. Kirk přirovnává tvora buňce napadající pomyslný organismus vesmíru a lidi jako protilátky, které po rozmnožení tvora na miliony \"buněk\" budou fungovat jako virus. Rozhoduje vypnout motory a proniknout vnějším pláštěm tvora. Protože se tvor živý energií, je zapotřebí použít k jeho zničení antihmotu. Nechává zadat kurz přímo k vnitřnímu jádru, kde chce nálož antihmoty odhodit a zkusit uprchnout. Nikdo na \"Enterprise\" netuší, že Spock je stále v raketoplánu naživu. Po odhození nálože se \"Enterprise\" vydává zpět. Při zpáteční cestě Čechov upozorňuje na kovový předmět vedle lodi. Je jasné, že to je raketoplán Spocka. Kirk dává rozkaz jej zachytit vlečným paprskem. Scotty upozorňuje, že na to není energie a to samé podotýká Spock, ale McCoy jej okřikne.\n\nPo výbuchu se \"Enterprise\" i raketoplán objevují zpět ve vesmíru. Po návratu na \"Enterprise\" Kirk dává rozkaz nabrat kurz zpět na základnu 6 a těší se, že si konečně užije dovolenou.\n\n\n"}
{"id": "553302", "url": "https://cs.wikipedia.org/wiki?curid=553302", "title": "Noční děs", "text": "Noční děs\n\nNoční děs (\"\") je krátký extrémně děsivý sen, spojený s panikou, křikem, neklidem a je provázený vegetativními příznaky (pocení, zrychlené dýchání, bušení srdce aj.). Spící se často posadí nebo vstane s panickým křikem, může také například běžet ke dveřím. Dotyčného nelze probudit a snahy o probuzení mohou vést k ještě intenzivnější panické reakci. Řadí se mezi poruchy spánku zvané parasomnie a je blízce příbuzný náměsíčnosti (somnambulismu).\n\nSpícího postihuje během NREM spánku, zpravidla v první třetině noci, a trvá zpravidla 1–10 minut. Dotyčný se jen málokdy probudí a po probuzení upadá ihned zpět do spánku, následně si pak ráno po probuzení sen nepamatuje. Pokud nějaká vzpomínka zbyla, je velmi omezená.\n\n"}
{"id": "553305", "url": "https://cs.wikipedia.org/wiki?curid=553305", "title": "Albrecht II. Míšeňský", "text": "Albrecht II. Míšeňský\n\nAlbrecht II. Míšeňský zvaný \"Nezdárný (německy Albrecht der Entartete\", 1240 Míšeň – 20. listopadu 1314/1315, Erfurt) byl lantkrabě durynský a markrabě míšeňský. Svými současníky byl popisován jako neschopný muž proslulý svou zuřivostí.\n\nAlbrecht byl synem Jindřicha Jasného a Konstancie z rodu Babenberků. Po matce by tudíž mohl uplatňovat i právo na rakouské dědictví. Zřejmě dohoda mezi jeho otcem a českým králem Václavem I. roku 1251 zapříčinila, že markrabě Jindřich nevystoupil s nároky svých synů na uprázdněný vévodský trůn. Albrecht i s bratrem Dětřichem byli v pozdější době spojenci českého krále Přemysla Otakara II. a byli jmenováni v tzv. \"druhé dodatkové smlouvě\" mezi Přemyslem a Rudolfem Habsburským.\n\nRoku 1288 zemřel Jindřich Jasný a Albrecht Nezdárný zdědil otcův titul. Byl věčně zadlužený a proto překypoval ochotou na úkor příbuzenstva prodávat části Durynska a Míšeňska, čehož roku 1294 využil novopečený římský král Adolf Nasavský a uzavřel s Albrechtem dohodu, v níž bylo sepsáno, že za odstupné ve výši 12000 hřiven připadnou obě území říši. Albrechtovi synové s dohodou samozřejmě nesouhlasili a proto na ně Adolf Nasavský neváhal uvalit říšskou klatbu a snažil se je zlomit silou. Roku 1294 finančně podpořen Anglií obsadil Durynsko a přes nesouhlas mohučského arcibiskupa se ujal moci. Svým zájmem o získání Míšeňska proti sobě popudil českého krále Václava II., kterému v rámci předvolebních dohod přislíbil přednostní právo na obsazení tohoto léna. Po smrti Adolfa Nasavského roku 1298 u Göllheimu dohoda nezanikla, jeho nástupce Albrecht Habsburský byl také přesvědčen, že Albrechtova území bez ohledu na potomky připadnou říši.\n\nAlbechtovou první manželkou se na přelomu let 1254/55 stala Markéta, prvorozená dcera císaře Fridricha Štaufského. Věnem Albrechtovi přinesla Pliseňsko s Altenburkem a Zwickau. Zpočátku manželé sídlili na hradě v Eckartburgu a poté na Wartburgu a pro zřejmě šťastné manželství byl pohromou Albrechtův vášnivý milostný románek s Kunhutou z Eisenbergu, která byla Markétinou dvorní dámou. Uražená Markéta opustila Wartburg 24. června 1270 a odešla do Frankfurtu, kde o šest týdnů později zemřela. Před odchodem při polibku na rozloučenou navždy poznamenala svého syna Fridricha kousnutím do tváře, odtud pochází jeho přízvisko \"Pokousaný\". Cizoložný Albrecht se se svou milenkou i přes její nízký původ oženil.\n\nChlapců se ujal strýc Dětřich z Landsbergu a Albrecht se je snažil připravit o dědictví ve prospěch syna z nového manželství. Díky tomu strávili oba chlapci mnoho let válkou proti vlastnímu otci.\n"}
{"id": "553310", "url": "https://cs.wikipedia.org/wiki?curid=553310", "title": "Mohelnická brázda", "text": "Mohelnická brázda\n\nMohelnická brázda (dále jen MB) je tvořena 3-6 km širokou příkopovitou depresí táhnoucí se od severu, kde navazuje na Hanušovickou vrchovinu a jejíž hranici tvoří spojnice mezi Chromčí, Bludovem a Sudkovem, a pokračující JV směrem podél Zábřeha na Moravě, Lukavice, Třeštiny a Mohelnice až na její J hranici tvořící tzv. Třesínský práh u Mladče západně od Litovle.\n\nMB lze dělit Třesínským prahem na tektonicky podmíněnou depresi celkového směru S-J, a také na příčnou a výše položenou Policko-líšnickou kotlinou, orientovanou od Z k V, tj. depresí rozdělenou na dvě části - západní (líšnickou) a východní (polickou). Základní depresí MB protéká řeka Morava a podél jejího koryta se proti proudu šíří z Hornomoravského úvalu a napříč Třesínským prahem zcela bez přerušení tzv. Středomoravská niva jako podcelek MB a lemuje její V okraj. Zbývající část základní deprese MB i Policko-líšnickou kotlinu vyplňuje mírně zvlněná pahorkatina na málo odolných mladotřetihorních a kvartérních sedimentech, šířící se v úrovních 250-280 m n. m. V západním směru hraničí se Zábřežskou vrchovinou, ve východním s Úsovskou vrchovinou a Hornomoravským úvalem.\n\nÚzemí MB, leží v mírném klimatickém pásu, charakteristickém jak mírnými zimami tak i léty. Ve srovnání s jinými regiony tohoto pásu má území poměrně málo srážek, protože jeho západní vrchovinné omezení zachycuje značné množství vláhy přinášené do oblasti převažujícím západním až severozápadním vzdušným prouděním. Tato lokalita je tedy oblastí poměrně suchou s průměrnými\nročními srážkami kolem 600 mm. V brázdě je průměrná výška sněhové pokrývky 20 cm, ale mívá nesouvislé trvání, přerušované oblevami. Průměrný počet dnů s mlhou je 92,3 v roce, poměrně vysoký počet dnů s mlhou je podmíněn především polohou MB vůči okolním vrchovinám, takže tu často dochází k inverzním situacím. Průměrná roční relativní vlhkost vzduchu se pohybuje kolem 77%, průměrný počet hodin slunečního svitu bývá 1801 h/rok, z toho v letním pololetí je to 1387 h. Průměrná roční teplota brázdové části je 8-9 °C.\nPokud jde o cirkulaci ovzduší podle četnosti výskytu směru větru v ročním průměru převažují větry severozápadní, zvláště v letním období. Severovýchodní větry mají poněkud zvýšenou četnost v předjaří a na jaře. Východní a jihovýchodní větry mívají méně četné zastoupení, ale jižní větry dosahují v území největších rychlostí. Bouřlivé větry západního proudění mají sice menší rychlost, ale jejich deflační účinky zvyšuje jejich padavý ráz a následná turbulence po překročení Zábřežské a popřípadě Úsovské vrchoviny.\n\nDůležité jsou zejména hodnoty průtoků, minimálních a maximálních stavů vodní hladiny toků, nástup a trvání extrémních situací v závislosti na odtoku a na srážkách a výparu, kvantitativních údajů o chemickém či biologickém znečištění a jiné charakteristiky povrchových vodních toků a nádrží, neboť výšková diference dotčeného území je poměrně malá. Spádové poměry okolních vysočin se pak kumulují právě v nivě MB. Z vodohospodářského hlediska jsou pak také velmi cenné poznatky o režimu podzemních vod, kde je možno konstatovat, že hlavním faktorem ovlivňujícím hydrogeologické poměry území je uložení a rozložení sedimentárních výplní MB a Hornomoravského úvalu. Kvantita i kvalita podzemní vody v propustných horizontech však lokálně silně kolísá. Největší zásoby vody jsou vázány na mindelské štěrkopísky, vyplňujících přehloubené brázdy. Nedávno objevené tektonické deprese ve střední části MB jsou mimořádně zvodnělé a vyhloubené hydrogeologické vrty vykazují mimořádně velké vydatnosti.\n\nÚstřední vodotečí brázdy je tok řeky Moravy vydatně vyživován toky z okolních vrchovin. Nejvýznamněji se podílí pravobřežní Moravská Sázava, Mírovka a Třebůvka a levobřežní Desná, Loučka, Rohelnice a Doubravka.\n\nÚzemí MB se podle geomorfologického členění České republiky rozkládá v ose severní části rozsáhlé, severojižním směrem orientované vhloubené části Moravy - a v jižní části jejího severního pokračování - Hornomoravského úvalu. Jde tedy o styčnou oblast dvou geomorfologických provincií, a to České vysočiny (podsoustava Východních Sudet) a Západních Karpat (podsoustava Vněkarpatských sníženin). Hornomoravský úval je tedy geomorfologickým celkem Západních Karpat (Vněkarpatských sníženin). MB a olomoucko-litovelská část Hornomoravského úvalu se vyznačuje rovinným či mírně zvlněným povrchem ve výškách 200-300 m n. m., který se šíří převážně na málo odolných mladotřetihorních a čtvrtohorních sedimentárních výplní, z nichž však ojediněle vystupují i horniny starého českého masívu. Tyto horniny budují nejen sousední vrchoviny, ale i Třesínský práh, který představuje strukturní i morfologickou přepážku mezi Hornomoravským úvalem a MB. Jde totiž o tektonicky rozbitý a erozně přemodelovaný zbytek původního spojení Bouzovské a Úsovské vrchoviny.\n\nGeologická stavba MB, Hornomoravského úvalu a širšího okolí vůbec je značně složitá. Střídala se tu období horotvorných pohybů (předvariská, variská, alpínská) a obdobnými sedimentacemi. Tektonické pohyby neustaly dosud a jsou kromě jiného i příčinou složitého větvení, meandrování a překládání koryt Moravy i jejích poboček. Stále jsou odkrývány dosud neznámé skutečnosti a závislosti, které modifikují starší názory o geologickém a geomorfologickém vývoji na rozhraní České vysočiny a Karpatské soustavy. Základním geologickým rysem území je jeho kerná stavba, vyznačující se diferencovanými pohyby jednotlivých ker, oddělených starými, dosud však oživujícími zlomy. Na jednu z těchto ker je vázán celý Hornomoravský úval. Podkladem Hornomoravského úvalu, MB a jejich vrchovinného okolí jsou horniny předdevonského krystalinika, které pokračují daleko k V pod karpatskou horskou soustavu. Na těchto horninách spočívá komplex devonských hornin, usazených v geosynklinále, kterou tehdy vyzdvižená kra Hornomoravského úvalu dělila jako práh do dvou dílčích pánví - \"drahanské\" a \"jesenické\". V nich, nejdále od pevniny, se ve značné mocnosti usadily pelitické vrstvy, do nichž při podmořském vulkanismu pronikly vyvřeliny. Tyto spodno-střednodevonské horniny budují Úsovskou vrchovinu, SV část Třesínského prahu a Nízký Jeseník. V devonu se nejprve usadily středozrnné až hrubozrnné křemence a slepence a pak v jejich nadloží vápence a vápnité břidlice s vložkami lyditů. Spodnokarbonské horniny vystupují ze sedimentárních pokryvů v Mohelnické brázdě v jižním okolí Mitrovic. Po ústupu kulmského moře se stal Hornomoravský úval a jeho okolí souší. Koncem miocénu a v pliocénu postihly území Hornomoravského úvalu, Třesínského prahu a MB nové kerné poklesy podél starých sudetských zlomů, které vyvolaly intenzivní sedimentaci pestrého souvrství, dosahujícího místy mocnosti 200-250 m. Neogénní stáří tohoto komplexu štěrků, písků a kaolinických jílů v MB (u Újezdu JZ od Mohelnice) bylo prokázáno nálezem typické dřeviny: \"Taxodioxylon gypsaceum\". Území MB bylo propojeno s Hornomoravským úvalem přes Třesínský práh údolím Moravy a sníženinou mezi Moravičanami a Střelicemi. Nejdůležitějším zlomem v MB je zlom probíhající v nivě Moravy a oddělující méně pokleslou kru levobřežní oblasti mezi Třeštinou a Mitrovicemi od hluboko pokleslé pravobřežní kry mezi Mohelnicí, Lošticemi a Řimicemi. MB postihly podobné kerné poklesy na rozhraní pliocénu a pleistocénu, jako Hornomoravský úval, takže i toto území mělo podobný geomorfologický vývoj. Tektonické pohyby ve spodním miocénu, které vyvolaly vznik MB a Hornomoravského úvalu, a tedy i značné snížení erozní báze tehdy ještě málo rozčleněného zarovnaného povrchu východní části České vysočiny, způsobily rychlé a velké prohloubení údolní sítě a tím i krasovění rozřezaných devonských vápenců v nižších úrovních.\n\nPodle regionálně fytogeografického členění České republiky je zde zastoupeno Českomoravské mezofytikum dvěma fytogeografickými okresy: Zábřežsko-uničovským úvalem a Drahanskou vrchovinou (podokres Bouzovská pahorkatina).\n\nZ hlediska fytogeografického hodnocení je zde velmi významná skupina taxonů, které v daném území dosahují hranice svého mezního rozšíření a jde zpravidla o severní, resp. severozápadní hranici jejich výskytu na Moravě.\nTýká se to zejména druhů:\n\nVětšina termofytů a subtermofytů je nápadně koncentrována na jihozápadním a západním okraji Doubravy a na Třesíně, kde je jejich výskyt navíc podporován i vápencovým substrátem.\nSem patří např.:\n\nVedle výskytu mnohých teplomilných druhů je velmi příznačným rysem místní květeny relativně vysoký počet taxonů, sestupujících z vyšších vegetačních stupňů do nížinných či pahorkatinných poloh, kde jsou nejčastěji vázány na společenstva lužních lesů a vlhčích lipodubohabřin.\nMezi častěji zastoupené horské či podhorské druhy patří především:\nVzácně zde rostou i\n\nV kategorii taxonů s demontánní tendencí zde můžeme nalézt zejména druhy:\n\nVyskytují se zde i fytochory s převážným výskytem ve východní části České republiky jako např.:\n\nFytogeograficky zajímavý je rovněž výskyt kokoříku přeslenitého (\"Polygonatum verticillatum\"), jenž výrazně přesahuje hranice oreofytika, a rozrazilu horského (\"Veronica ontana\") ad.\n\nV pestré vegetační mozaice hrají významnou roli vodní a mokřadní biotopy, patřící mezi specializované fytochory.\nNa ně je vázána i řada vzácných taxonů v různém stupni ohrožení např.:\n\nMnohé z uvedených druhů jsou koncentrovány v komplexu mokřadních fytocenóz Přírodní rezervace Kačení louka a v řadě tůní podél železniční trati Zábřeh-Olomouc.\n\nV současné struktuře lesní vegetace se ve malé míře uplatňují porosty přirozeného charakteru, zejména lužní remízy a lesy, smíšené dubohabrové háje, lipové dubohabřiny a olšiny, které si dodnes udržely vesměs málo pozměněnou skladbu dřevin, takže právem patří - díky svému rozsahu, zachovalému charakteru i floristické a vegetační pestrostí - ke klenotům krajiny středozápadní Moravy. Dobře patrné jsou v této souvislosti expoziční rozdíly, zejména mezi severními a jižními svahy Třesína, jejich teplota se v letních měsících liší až o 5 °C, což se plně odráží v rozšíření jednotlivých taxonů i celých společenstev. Např. na jihozápadním okraji Doubravy u Moravičan lze na vegetačním profilu rozlišit fragmenty vrbotopolových luhů a jilmových doubrav v blízkosti toku Moravy, na něž navazují na přilehlém prudkém svahu postupně klenová habřina, tolitová doubrava, biková doubrava a v horní části svahu pak černýšová dubohabřina. Převládajícími společenstvy údolních poloh jsou převážně nesouvislé komplexy lužních remízů a lesů v jejichž rámci jsou relativně vzácně, na stanovištně příznivých lokalitách mozaikovitě vyvinuty zejména slatinné a ostřicové olšiny. Na mokřady podél železniční trati jsou vázány cenózy bažinných vrbových křovin (zatím známy především z okolí Kačení louky). Ve vyšších polohách představují dominantní lesní vegetaci habrové doubravy a lipové dubohabřiny, k nimž přistupují některá plošně méně rozšířená společenstva, jako jsou klenové habřiny, acidofilní bikové doubravy a tolitové doubravy. Vedle lesních fytocenóz, se na různých biotopech vyskytují i rozmanité typy dřevinných nelesních společenstev, vytvořené druhotně jako náhradní cenózy v průběhu částečného odlesnění této krajiny. Z nich jsou v zájmovém území dosti rozšířené fytocenózy sekundárních křovin a keřových lesních plášťů.\nSpolečenstva rákosin, vysokých ostřic a vlhkých až čerstvě vlhkých luk jsou výhradně omezena na oblast příbřežní nivy, zatím co výše položená území říčních teras jsou přeměněna v ornou půdu. Jestliže v šedesátých letech bylo v nivě Moravy a jejich přítoků v území více než 1000 ha lužních porostů, z nichž část podmáčených, pak se z těchto komplexů luk dříve se rozkládajících v Hornomoravském úvalu a MB zachovala jen třetina rozlohy. Travinné ekosystémy údolní nivy řeky Moravy jsou rozšířeny na půdách holocenních náplavů, tvořených vrstvami štěrků, písků, hlín a jílů o různé mocnosti. Provedení úprav říční sítě Moravy a s tím spojený pokles hladiny podzemní vody, dále provedení rozsáhlých plošných odvodnění vybudováním odvodňovacích soustav, přivodilo zánik slatinišť a vedlo k sukcesivní záměně slatinné vegetace a vegetace vlhkých luk za společenstva mezofytního charakteru. Rozsáhlé odvodnění mělo za následek, že původní slatiny a větší část přírodních luk s vyloučením dříve pravidelných záplav ztratily svou původní fyziognomii nebo byly následně převedeny v ornou půdu. Proto přes dnešní bohaté spektrum travinných společenstev je plošný rozsah nemnohých z nich již omezený a některé dokonce zanikly. Původní ráz vegetace slatin a vlhkých až čerstvě vlhkých luk je již dnes zcela zastřen fytocenózami polokulturních luk. Ustoupila řada původních druhů slatinných společenstev jako ostřice Davallova (Carex davalliana), ostřice přioblá (Carex diandra), ostřice oddálená (Carex distans), ostřice Hostova (Carex hostiana), zábělník bahenní (Comarum palustre), všivec bahenní (Pedicularis palustris), vachta trojlistá (Menyanthes trifoliata) a další. Vedle odvodnění to byly i intenzivní pratotechnické zásahy (což je komplex opatření sloužící ke zvýšení produkční schopnosti a kvality travních porostů) do struktury porostů, které přivodily změny v druhové skladbě lučních společenstev. Některá nelesní společenstva tak mají druhotný charakter, vznikají jako náhradní společenstva v místech, kde hospodářskou činností zanikla lesní společenstva.\nZastoupená fauna patří především k typickým zástupcům společenstev řek, jezer, periodických a stálých tůní, litorálu, mokrých luk a také lužních lesů. V západní a severní části CHKO Litovelské Pomoraví, což je J a JV část MB (tj. oblast Doubravy a Třesína ) nalezneme zástupce společenstev sušších doubrav. Výrazný vliv na faunu má okolní intenzivně obhospodařovaná zemědělská krajina. Projevuje se především invazí řady stepních a lesostepních prvků, které se šíří s odlesňováním a vysušováním nivy i do původních, přirozených lesních společenstev. Velký vliv na složení fauny má i nitrifikace a intoxikace v zemědělství používanými látkami a znečištění vod.\n\nVysokou druhovou pestrost bezobratlých je možno z hlediska ochrany společenstev a genofondu hodnotit jako jednu z nejvýznamnějších lokalit v ČR a ve střední Evropě pro zachování společenstev periodických tůní. Vedle řady dalších druhů se zde na mnoha lokalitách dosud vyskytují vzácní korýši, mj. žábronožka sněžní (Siphonophanes grubii), listonoh jarní (Lepidurus apus), perloočky (Alonopsis ambigua) a (Alona protzi), škeblovka (Lynceus brachyurus) a další.\n\nSkupina denních motýlů (Rhopalocera) v MB a části CHKO Litovelského Pomoraví tvoří faunistickou složku značně citlivou na jakékoliv změny přírodního prostředí. Svědčí o tom výrazný kvalitativní i kvantitativní úbytek ve hmyzích společenstvech v ještě nedávném období. Z ochranářského a bioindikačního hlediska je nejvýznamnější kategorie tzv. ohrožených druhů. Pro toto území je možno uvést zjištěný souhrn následujících denních motýlů:\nPapilio machaon - otakárek fenyklový, Iphiclides podalirius - otakárek ovocný, Parnassius mnemosyne - jasoň dymnivkový, Aporia crataegi - bělásek ovocný, Colias myrmidone - žluťásek barvoměnný, Apatura iris - batolec duhový, Apatura ilia - batolec červený, Limenitis populi - bělopásek topolový, Helitaea diamina - hnědásek rozrazilový, Strymonidia spini - ostruháček trnkový, Lycaena disparrutila - ohniváček černočárný, Heodes alciphron - ohniváček modrolesklý, Cupido minimus - modrásek nejmenší, Maculinea teleius - modrásek očkovaný, Maculinea nausithous - modrásek bahenní, Scolitantides orion - modrásek rozchodníkový, Meleageria daphnis - modrásek hnědoskvrný, Coenonympha hero - okáč hnědý (poslední pozorování 1976).\nS výjimkou obou otakárků jde o lokální zástupce fauny denních motýlů, s úzkou vazbou na příslušná stanoviště. Jejich výskyt indikuje přírodní zachovalost daného biotopu a dodává argument pro jeho ochranu.\nDva druhy si vyžadují zvláštní komentář :\nJasoň dymnivkový - jde o výrazně stenotopní druh, který postupně mizí z řady lokalit, na kterých se dříve hojně vyskytoval. V Čechách už prakticky vyhynul, na Moravě se udržel zejména v její jižní části. V CHKO Litovelské Pomoraví se vyskytuje zcela pravidelně v dosti početných populacích (v okolí Moravičan a Nových Zámků).\nOkáč hnědý - ještě v 50. letech 20.století se vyskytoval zcela pravidelně na křovinami porostlých lesních loukách v CHKO Litovelské Pomoraví, obzvláště u Moravičan, Střeně a v okolí Nových Zámků.\n\nU řádu brouků (Coleoptera) byl zatím na celé řadě lokalit Hornomoravského úvalu a MB proveden pouze orientační průzkum. Nejvíce pozornosti bylo zatím věnováno výskytu střevlíkovitých (Carabidae). V lesních bitopech bylo dosud zjištěno 148 druhů (tj. 32% druhů střevlíkovitých z celé Moravy). Specifikem zdejších lužních doubrav je právě vysoká abundace druhů rodu střevlíci (Carabus), kteří jsou významnými predátory lesních škůdců. Intenzivně byl proveden pouze průzkum brouků žijících v bylinné vrstvě lesní asociace Ficarioulmetum (tvrdý luh). Během uplynulých let výzkumu bylo zjištěno 140 druhů brouků náležejícím ke 27 čeledím. Z ochranářského hlediska zasluhuje pozornost výskyt nosorožíka kapucínka (Oryctes nasicornis), který žije ojediněle ve zbytcích skládek třísla v okolí Mladče.\n\nŘeka Morava a to nejen v úseku MB včetně přítoků v této lokalitě je z hlediska zarybnění jedním z nejbohatších toků nejen v rámci ČR, ale i ve střední Evropě. Celkem zde bylo dosud zaznamenáno 60 druhů ryb a kruhoústých. Mnoho tůní, slepá ramena i rychle proudící úseky vytvořily dobré podmínky pro rozvoj rybích společenstev od doznívání lipanového a pstruhového pásma přes cejnové a parmové pásmo. Znečišťování řeky v průběhu 20. století však vedlo k postupnému snižování druhové pestrosti a vymírání některých druhů. Od roku 1980 se však kvalita vody velmi zlepšila a postupně dochází k regeneraci bentosu i rybích společenstev, jež jsou zastoupena a seřazena dle početnosti následujícím výčtem:\nhrouzek obecný (Gobio gobio), plotice obecná (Rutilus rutilus), jelec tloušť (Leuciscus cephalus), mřenka mramorovaná (Neomacheilus barbatulus), jelec proudník (Leuciscus leuciscus), střevle potoční (Phoxinus phoxinus), okoun říční (Perca fluviatilis), cejn velký (Abramis brama), štika obecná (Esox lucius), lín obecný (Tinca tinca), ouklej obecná (Alburnus alburnus), kapr obecný (Cyprinus carpio), perlín ostrobřichý (Scardinius erythrophtalmus), parma obecná (Barbus barbus), ostroretka stěhovavá (Chondrostoma nasus), slunka obecná (Leucaspius delineatus), cejnek malý (Blicca bjoerkna), bolen dravý (Aspius aspius), pstruh obecný (Salmo trutta).\nByly však zjištěny i další druhy ryb výše neuvedené.\n\nV území Mohelnické brázdy a CHKO Litovelské Pomoraví byly dosud zjištěny tyto druhy obojživelníků a plazů:\nNení vyloučen výskyt ani dalších plazů (užovka hladká, zmije obecná) nebo i želva bahenní (\"Emys orbicularis\").\n\nPtáci jsou vedle ryb nejlépe prozkoumanou skupinou obratlovců v CHKO, podobně jako jiná relativně zachovalá mokřadní území, je na ptáky toto území velmi bohaté. K velké druhové pestrosti přispívá i rozčlenění oblasti na několik podmínkami odlišných biotopů.\nV lesích bylo zjištěno celkem 48 pravidelně či nepravidelně hnízdících druhů, při čemž typicky lesních druhů je asi čtyřicet.\nK typickým ptačím druhům lužních lesů Litovelského Pomoraví patří : šoupálek krátkoprstý, lejsek bělokrký, pěnkava obecná, sýkora modřinka, sýkora koňadra, budníček menší, brhlík lesní, pěnice černohlavá.\nK dalším pravidelně se vyskytujícím druhům lesů patří : káně lesní, šoupálek dlouhoprstý, dlask tlustozobý, holub hřivnáč, kukačka obecná, strakapoud velký, strakapoud prostřední, červenka obecná, sojka obecná, sedmihlásek hajní, sýkora babka, budníček lesní, budníček větší, žluna šedá, žluna zelená, pěvuška modrá, hrdlička divoká, puštík obecný, střízlík obecný, kos černý, drozd zpěvný. Z těch vzácnějších druhů lze uvést čápa černého, včelojeda lesního, jestřába lesního, šířícího se krkavce velkého, a datla černého. V posledních letech zde hnízdí i vzácný luňák červený.\nZásadní význam pro strukturu lesních ptačích společenstev má vnitřní struktura lesního porostu, především zastoupení keřového patra.\nTok řeky Moravy, jejích ramen a přítoků se výrazně podílí na diverzifikaci ptačího společenstva. Na vodní toky je vázána celá řada ohrožených a chráněných druhů ptáků. Mezi charakteristické druhy patří: rákosník zpěvný, pisík obecný, ledňáček říční, čírka obecná, kachna divoká, slípka zelenonohá, kulík říční, cvrčilka říční, konipas bílý a horský, moudivláček lužní, břehule říční. Některé druhy (např. břehule říční) v současné době v březích řeky nehnízdí. Jejich kolonie byly v minulosti poměrně malé a jejich trvání bylo omezeno dobou existence břehových nátrží ve vhodném neregulovaném břehu řeky. Na břehových nátržích však hnízdí lednáček říční. Na náplavech řeky Moravy pravidelně hnízdí pisík obecný a kulík říční. Jejich hnízdění je podmíněno existencí volných , vegetací nezarostlých štěrkových, písečných a bahnitých lavic a výsepů v řečišti. Pro snížení populační hustoty těchto druhů stačí několikaletá absence velké vody, kdy silný proud do značné míry přebuduje tvar dna, naruší část vegetace a vytváří nový prostor pro tyto ptáky. Naopak, např. přítomnost vrubozobých (kachna divoká a čírka obecná) je dána dostatečně hustou vegetací na březích a tůněmi stojaté nebo mírně plynoucí vody v toku řeky. Na vyšší stadium sukcese břehových porostů, tj. na spleť kořenů a větví nízkých keřů je vázán střízlík obecný, v korunách si pak hnízda staví moudivláček lužní. Takto diverzifikované ptačí společenstvo doprovázející řeku je tedy závislé na periodicky se měnícím profilu vodního toku, dna a břehových porostů. Velké vodní plochy, navíc v otevřené krajině, jsou novým, lidskou činností podmíněným prvkem MB. Jsou významným hnízdištěm a především tahovou zastávkou vodního ptactva. Nejvýznamnější ornitologickou lokalitou z hlediska výskytu vodního ptactva je mj. i PR Moravičanské jezero. Hnízdí zde bukáček malý, chřástalové, několik druhů kachen , rákosníci a některé další druhy pěvců.\nRozptýlené stromy a keře, stromořadí a břehové porosty v zemědělské krajině mají mimořádný význam pro zvýšení druhové diverzity a ekologické rovnováhy krajiny. Typičtí zástupci těchto společenstev v hnízdním období jsou : rákosník zpěvný, mlynařík dlouhoocasý, stehlík obecný, šoupálek krátkoprstý, vrána obecná šedá, kukačka obecná, strakapoud velký, strnad obecný, červenka obecná, lejsek bělokrký, pěnkava obecná, sedmihlásek hajní, cvrčilka slavíková, c. říční, konipas bílý, žluva hajní, sýkora modřinka, sýkora koňadra, budníček menší, pěvuška modrá, zvonohlík zahradní, brhlík lesní, hrdlička divoká, špaček obecný, pěnice černohlavá, p. hnědokřídlá, p. pokřovní, střízlík obecný, kos černý, drozd zpěvný, kvíčala obecná.\nNásledkem změn krajiny v posledních desetiletích pak z celého Pomoraví a okolí zmizela nebo se stala vzácnými řada druhů ptáků, (např. mandelík hajní, křepelka polní, chřástal polní, dudek chocholatý, konipas luční, strnad luční).\n\nPoznatky o výskytu savců v MB jsou většinou náhodné a neúplné, neboť dosud je k dispozici pouze několik odborných výzkumů. Z drobných zemních savců byly dosud zjištěny:\nmyšice křovinná (Apodemus flavicollis), myšice lesní (Apodemus sylvaticus), norník rudý (Clethrionymus glareolus), hraboš mokřadní (Microtus agrestis), hraboš polní (Microtus arvalis), hrabošík podzemní (Pitymys subterraneus), rejsek obecný (Sorex araneus), rejsek malý (Sorex minutus), rejsec černý (Neomys anomalus), rejsec vodní (Neomys fodiens), bělozubka šedá (Crocidura suaveolens), krtek obecný (Talpa europaea).\nZ dalších savců je třeba uvést skupinu letounů (Chiroptera) pro kterou jsou vhodné podmínky vytvořeny v nejjižnější části Mohelnické brázdy v prostoru Třesína. V Mladečských jeskyních a v Podkově byli dosud zjištěny tyto druhy :\nnetopýr černý (Barbastella barbastellus), netopýr večerní (Eptesicus serotinus), netopýr velkouchý (Myotis bechsteini), netopýr brvitý (M. emarginatus), netopýr velký (M. myotis), netopýr vodní (M.daubentoni), netopýr ušatý (Plecotus auritus) a vrápenec malý (Rhinolopus hipposideros).\nDále se zde vyskytují někteří kopytníci. Přirozený výskyt zde mají: prase divoké, srnec obecný, jelen evropský. V oboře v prostoru Doubravy jsou chovány introdukované druhy kopytníků: jelen sika, daněk skvrnitý, muflon.\nKromě těchto druhů se zde objevují i další druhy savců např. Ondatra pižmová (Ondatra zibethicus) je hojná při všech vodních tocích.\nplšík lískový (Muscardinus avellanarinus), ježek obecný (Erinaceus europaeus), zajíc polní (Lepus europaeus), lasice kolčava (Mustela nivalis), veverka obecná (Sciurus vulgaris) a liška obecná (Vulpes vulpes).\nVýznamným zásahem do společenstva savců lužních lesů bylo vysazení bobra evropského (Castor fiber vistulanus-východoevropský podruh) na podzim 1991 a na jaře 1992. Původní populace bobra, patřící nejspíše k dnes již zcela vyhynulému poddruhu dunajského povodí, byla vyhubena koncem minulého století. V současné době se bobři vyskytují minimálně na dalších pěti lokalitách, z nichž nejznámější je Chomoutovské jezero.\n\nCHKO Litovelské Pomoraví (SV část) ( kod 84/1076ha-okr. Šumperk)\nPR Bradlec (kod 1651)\nPR Doubrava (kod 1652)\nPR Kačení louka (kod 1586)\nPP Za mlýnem (kod 1710)\nPR Moravičanské jezero (kod 1700)\nPR Pod Trlinou ( kod 1947)\nNPP Třesín (NPP) (kod 452)\n\nPP Třesín (kod 1654/143,1ha)\nNPP Park v Bílé Lhotě (kod 302/2,41ha)\n\n"}
{"id": "553311", "url": "https://cs.wikipedia.org/wiki?curid=553311", "title": "Rašídové", "text": "Rašídové\n\nDynastie Rašídů (آل رشيد Āl Rashid) často jen Rašídové byla dynastie ovládající velkou část arabského poloostrova s centrem ve městě Ha'il během druhé poloviny 19. století a na začátku 20. století. Jejich hlavními nepřáteli byli Saúdové ovládající jižně ležící Nadžd.\n\nZakladatelem dynastie Rašídovců byl Abdulláh ibn Rašíd.\n\nRašídové se stali spojenci Osmanské říše proti Saúdům, což se nepříznivě projevilo v dobách, kdy popularita Osmanské říše klesala. Díky osmanské pomoci dobyli a zničili Rašídovci v roce 1891 tzv. Druhý saúdský stát.\n\nV druhé polovině 19. století bojovali střídavě o region Al-Hasa protiosmanští Saúdové a proosmanští Rašídové.\n\nV roce 1906 spolu uzavřely oba rody dočasné příměří. To ale nezabránilo tomu, že Rašídové byli definitivně poraženi saúdskými vojsky v roce 1921.\n\n"}
{"id": "553315", "url": "https://cs.wikipedia.org/wiki?curid=553315", "title": "Oblastní rada Chof ha-Karmel", "text": "Oblastní rada Chof ha-Karmel\n\nOblastní rada Chof ha-Karmel ( מועצה אזורית חוף הכרמל, \"Mo'aca azorit Chof ha-Karmel\", doslova \"Oblastní rada pobřeží Karmelu\", Hof HaCarmel Regional Council) je oblastní rada v Haifském distriktu v Izraeli.\n\nČlenské obce se nacházejí jižně od Haify, na zalesněných západních svazích pohoří Karmel a v přilehlém úseku hustě osídlené a zemědělsky intenzivně obdělávané pobřežní planiny. Na jihu se území oblastní rady táhne až k městu Džisr az-Zarka, na severu k městu Tirat Karmel, tedy až k okraji Haify.\n\nÚzemí oblastní rady je na dopravní síť napojeno zejména dvěma dálničními severojižními tahy. Jde o dálnici číslo 4 (původní cesta) a dálnici číslo 2, jež vyrostla později blíže k pobřeží jako nová tepna.\n\nNovověké židovské osidlování tohoto regionu začalo již v době mandátní Palestiny, ale sídelní síť byla dotvořena až po válce za nezávislost a vzniku státu Izrael v roce 1948. Tehdy také byly vysídleny všechny zdejší arabské vesnice. Samotná Oblastní rada Chof ha-Karmel vznikla 2. července 1951. V srpnu 1951 byl přijat její znak.\n\nSídlo úřadů oblastní rady leží ve vesnici Ejn Karmel. Starostou rady je כרמל סלע - Karmel Sela. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Chof ha-Karmel sdružuje osm kibuců, jedenáct mošavů, tři společné osady (\"jišuv kehilati\"), jednu arabskou vesnici a tři další sídla.\n\nK 31. prosinci 2014 žilo v Oblastní radě Chof ha-Karmel 28 500 obyvatel. Z celkové populace bylo 27 200 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 28 000. Ostatní jsou většinou izraelští Arabové.\n\n"}
{"id": "553322", "url": "https://cs.wikipedia.org/wiki?curid=553322", "title": "The Singles: The First Ten Years", "text": "The Singles: The First Ten Years\n\nThe Singles: The First Ten Years je kompilační dvoualbum švédské hudební skupiny ABBA, vydané v listopadu 1982, jako náhrada za zrušené deváté studiové album (Polar POS 352) plánované na tentýž rok.\n\nABBA od května do srpna 1982 nahrála šest nových písní, než práci na novém albu přerušila, a to \"You Owe Me One\", \"Just Like That\", \"I Am The City\", \"Cassandra\", \"Under Attack\" a \"The Day Before You Came\". Na kompilaci skupina zařadila nejúspěšnější singly za uplynulých deset let své činnosti a dvě nové skladby z letních nahrávek \"The Day Before You Came\" a \"Under Attack\". Na přelomu roku také vydala dva nové singly. 18. října 1982 \"The Day Before You Came\" / \"Cassandra\" a 21. února 1983 \"Under Attack\" / \"You Owe Me One\". Na kompaktním disku vyšlo \"The Singles: The First Ten Years\" v roce 1983.\n\n\n\n\n\n\n\n\nRolling Stone: \"„Tato sbírka dvaceti tří písní dokazuje, jaké mají Spojené státy štěstí, že již po nějakou dobu znají skupinu ABBA, nejlepší popovou kapelu posledních deseti let. Skladby jsou na tomto dvoudisku opatřeny nakažlivou melodii, která vás chytne... poskytují ideální seznámení s talentovanou a velmi vlivnou skupinou.“\"\n\nThe New York Times: \"„Deska \"Abba - The Singles\" je svědectvím nezadržitelné síly působivých písní.“\"\n\nAlbum - UK Album Chart\nAlbum - Billboard (Severní Amerika)\nAlbum - Austrálie, ARIA\nAlbum – Norsko\nSingly - UK Singles Chart\n"}
{"id": "553323", "url": "https://cs.wikipedia.org/wiki?curid=553323", "title": "Jindřich III. Míšeňský", "text": "Jindřich III. Míšeňský\n\nJindřich III. Míšeňský (, 1215/1216 – 15. února 1288, Drážďany) byl markrabě míšeňský a lužický, lantkrabě durynský a falckrabě saský.\n\nJindřich byl mladším synem Dětřicha Míšeňského a Guty, dcery Heřmana Durynského. Za souhlasu císaře Fridricha II. z titulu dědictví po matce ovládl Jindřich Jasný větší část osiřelého Durynska a jako lantkrabě byl předem určen jeho syn Albrecht, snoubenec císařovy dcery Markéty. Roku 1251 se Jindřich zřejmě dohodl se svým tchánem českým králem Václavem I. a nevystoupil s nároky svých synů z prvního manželství na uprázdněný vévodský trůn v Rakousku. O tři roky později, za vlády Přemysla Otakara uzavřel spojenectví s říšskými fojty z Gery, Plavna a Weidy, kteří se cítili ohroženi ztrátou držení lén, která měli od českého krále. Markrabě jim slíbil pro případ útoku z české strany okamžitou pomoc a ubezpečil je, že svá dosud česká léna by poté obdrželi jako léna míšeňská. Jako švagr bezdětného českého krále se v případě Přemyslovy smrti chystal ujmout jeho země.\n\nNa Jindřichově dvoře v období braniborské správy českého království krátce pobýval malý Václav II., když jej Ota Braniborský znovu odvedl z Čech. Později se míšeňský markrabě společně s vratislavským vévodou Jindřichem Probusem stal prostředníkem při mírovém ujednání mezi Václavovým otčímem Závišem z Falkenštejna a nevlastním bratrem Mikulášem.\n\nZemřel roku 1288 a byl pohřben v cisterciáckém klášteře Altzella po boku svých předků.\n\nJindřichovou první manželkou byla Konstancie, dcera rakouského vévody Leopolda VI. Babenberského, se kterou měl syny Albrechta, durynského lantkraběte, a Dětřicha, lantkraběte landsberského. Po smrti Konstancie se Jindřich po získání dispenzu znovu oženil s Anežkou, dcerou českého krále Václava I. Manželství zůstalo bezdětné, Anežka zemřela roku 1268. Třetí manželkou se stala Alžběta z Maltic. Od římského krále Rudolfa získal markrabě souhlas, aby se syn Fridrich mohl stát říšským knížetem a chtěl mu přenechat za mohutného nesouhlasu starších synů Drážďany.\n\n"}
{"id": "553326", "url": "https://cs.wikipedia.org/wiki?curid=553326", "title": "Charlie Rich", "text": "Charlie Rich\n\nCharlie Rich (14. prosince 1932 – 25. července 1995) byl americký country-popový a gospelový zpěvák, držitel dvou cen Grammy a poslední hvězda nahrávací firmy Sama Philipse, objevitele Cashe a Presleyho. Jeho prvním country hitem No. 1 byla v roce 1973 píseň \"Behind Closed Doors\", která byla úspěšná i na popové hitparádě, a dostala Grammy. Ještě stejný rok vedl jak americkou, tak kanadskou popovou hitparádu s písní \"The Most Beautiful Girl\". Nahrávka byla úspěšná i v Británii, Nizozemí či Norsku, a udělala z Riche světovou hvězdou. V následujících letech měl ještě 7 countryových hitů No. 1, mj. \"A very special love song\" či \"Rollin' with the flow\".\n"}
{"id": "553327", "url": "https://cs.wikipedia.org/wiki?curid=553327", "title": "Etiopská katolická církev", "text": "Etiopská katolická církev\n\nEtiopská katolická církev je církev, která je sjednocena s Římem a uznává autoritu papeže. Věřícími této církve jsou nejen obyvatelé Etiopie, ale i obyvatelé sousední země Eritreje, která byla dříve součástí Etiopie. Kromě etiopské katolické církve existuje zde ještě i etiopská ortodoxní církev. Obě církve jsou si podobné a mají k sobě blízko. Sdílejí spolu učení a liturgické tradice. Mají také stejné modlitby, zvyky i oddanost Panně Marii, avšak liší se svým chápáním svátosti, uznáním prvenství papeže. Etiopská katolická církev se snaží o bratrskou spolupráci s etiopskou ortodoxní církví.\n\nKatolická církev v Etiopii působí už od počátku křesťanství. Již ve 4. století byl v Etiopii vysvěcen první biskup Svatý Frumentius. Ten byl vysvěcen patriarchou Alexandrie, jenž byl ve spojení s římským biskupem. V 6. století však došlo k oddělení církve v Alexandrii a Etiopii od církve v Římě z důvodu Christologického nedorozumění. Od 13. století přicházeli do Etiopie misionáři, aby znovu zavedli katolictví. Ve 14. století poslal papež Evžen IV. misionáře katolictví do Etiopie s dopisem pro etiopského císaře s myšlenkou sjednocení se s katolickou církví, ale tato snaha byla neúspěšná. V 16. století byla v Etiopii ohrožena existence křesťanství. Země byla pod neustálými útoky Turků a Muslimů. Tyto útoky vyvrcholily v roce 1531. Už v roce 1520 navázala Etiopie kontakty s Portugalci. Ti Etiopii pomohli s dlouhotrvajícím bojem proti Turkům a muslimům. Pomoc dorazila formou vojenské podpory, která nakonec porazila islámské armády v roce 1543. Spolu s Portugalci přišli do Etiopie i jezuitští misionáři, kteří se snažili o to, aby sjednotili etiopskou ortodoxní církev s církví katolickou. Zaměřili se především na představitele politické moci v zemi i na samotného císaře. Jejich snaha se jim nakonec vyplatila a v roce 1622 bylo katolictví vyhlášeno státním náboženstvím. V nadcházejícím roce byl jako patriarcha etiopské církve jmenován portugalský jezuita Alfonso Mendez. Nato byla vytvořena formální unie v roce 1626, když Alfonso Mendez přijel do země. Tato unie byla stanovena na dobu trvání deset let. Mendezovi byla uložena řada latinizací na etiopskou liturgii, zvyky. Toto se pak snažil prosadit etiopský císař Susenyos, avšak velice krutým způsobem, což nakonec vedlo k násilné reakci veřejnosti. Tato reakce měla za následek úmrtí císaře Susenyose v roce 1632 a v následném roce také vyhnání nebo popravení jezuitských misionářů. Z tohoto důvodu byla země pro další katolickou misijní činnost na dalších 200 let uzavřena. To se však změnilo v roce 1839, kdy došlo k obnovení katolické misijní činnosti zejména příjezdem Msgr. Giustinem De Jacobisem a později v roce 1846 kardinálem Massajou. Zpočátku to bylo však velmi těžké, protože tady existovalo stále silné veřejné nepřátelství. Až když v roce 1889 nastoupil na trůn král Menelik II., objevila se tady znovu možnost volně provádět misionářskou činnost v zemi. Během let 1935 – 1941, kdy byla země italskou okupací, došlo k rozšíření katolické misijní činnosti. Stejně tak tomu bylo i v Eritreje, která byla pod držbou Itálie od roku 1889. V roce 1940 pozval císař Haile Selassie jezuitské kněze s cílem založit univerzitu, která nesla název podle samotného císaře (první univerzita v Etiopii).\n\nSoučasná církevní struktura etiopské katolické církve pochází z roku 1961, kdy bylo založeno metropolitní arcibiskupství v Addis Abebě a biskupské diecéze v Asmaře a Adigratu. Největší počet katolíků se soustřeďuje právě v Addis Abebě, což je hlavní město Etiopie a v Asmaře. Kromě toho byly vytvořeny i dvě nové diecéze na území dnešní Eritreje, která dříve patřila Etiopii, než se oddělila a získala nezávislost v roce 1993. Tyto dvě nové diecéze vznikly v Kerenu a Barentu v roce 1995.\n\nStejně jako v jiných zemích se i v Etiopii katolická církev dělí na územní obvody, které jsou řízeny biskupy. Ti ve své činnosti spolupracují s dalšími duchovními osobami, kterými jsou kněží, sestry a další. Každý biskup ve svém spravovaném obvodu poskytuje osobám náboženskou a sociální péči, za kterou je zodpovědný.\n\nV dnešní době představují katolíci asi 0,9% obyvatel země.\n\nVznikl v roce 1965 a své první organizační struktury dosáhl v roce 1971. V roce 1973 byla pak schválena Ústava a založena správní rada Etiopského katolického sekretariátu, jejíž předsedou je arcibiskup Metropolitní archieparchie (arcibiskupství) v Addis Abebě, který je považován za hlavu katolické církve v Etiopii. V letech 1974 až 1985 se Etiopský katolický sekretariát zaměřil na shromažďování a distribuci léků a potravin. V roce 1999 byla schválena nová současná Ústava. Podle této Ústavy tvoří Etiopský katolický sekretariát Komise pro pastorační činnosti a Sociální a rozvojová komise.\nSociální a rozvojová komise se včetně sociální a rozvojové činnosti zabývá humanitární pomocí v Etiopii, což provádí jménem Diecézního katolického sekretariátu a zdravotnických zařízení v zemi.\n\nEtiopský katolický sekretariát je neziskovou organizací Etiopské katolické církve a jeho hlavními cíli jsou podpora lidského rozvoje, prosperita, sociální péče a podpora. Mezi hlavní aktivity tohoto sekretariátu patří zejména podpora spolupráce a kontaktu s církvemi, humanitárními organizacemi nebo jednotlivci v zemi i v zahraničí, ale i spolupráce a koordinace činností Diecézního katolického sekretariátu.\n\n\n"}
{"id": "553328", "url": "https://cs.wikipedia.org/wiki?curid=553328", "title": "Přenos výkonu", "text": "Přenos výkonu\n\nPřenos výkonu je možno realizovat různými způsoby:\n\n"}
{"id": "553329", "url": "https://cs.wikipedia.org/wiki?curid=553329", "title": "George Jones", "text": "George Jones\n\nGeorge Glenn Jones (12. září 1931, Saratoga, Texas, USA − 26. dubna 2013, Nashville, Tennessee), známý pouze jako George Jones, byl americký country zpěvák, držitel ceny Grammy.\n\nZa svou více než padesátiletou kariéru měl 14 countryových hitů a získal řadu platinových desek. Jeho největším hitem je \"He stopped loving her today\", se kterou v roce 1980 vedl americký countryový žebříček, a také \"Choices\", za kterou v roce 2000 obdržel Grammy. Je také autorem skladby \"Seasons of my heart\", kterou v češtině nahráli Greenhorns (\"Žlutá kytka\"). Několik alb také natočil se svojí tehdejší manželkou Tammy Wynette. Z jejich spolupráce vzešla řada hitů, mj. \"We're gonna hold on\" (českou coververzi \"Cestou dlouhou\" nazpívali Yvonne Přenosilová a Pavel Bobek). Do Country music hall of fame byl uveden v roce 1992.\n\nPrvní kytaru dostal v devíti letech a brzy vystupoval na místních slavnostech. V letech 1950–1952 sloužil u amerického válečného námořnictva v Koreji a po návratu pracoval přes den jako malíř pokojů a po večerech zpíval. V roce 1954 už měl skvělou pověst a vzbudil zájem jednoho z nejznámějších kormidelníků gramofonového průmyslu, H. W. \"Pappy\" Dailyho, který se v Houstonu staral o prosperitu gramofonové značky Starday Records.\n"}
{"id": "553333", "url": "https://cs.wikipedia.org/wiki?curid=553333", "title": "Kostel svatého Lukáše", "text": "Kostel svatého Lukáše\n\nKostelů zasvěcených svatému Lukáši je více:\n\n\n\n\n\n"}
{"id": "553338", "url": "https://cs.wikipedia.org/wiki?curid=553338", "title": "Bejt Oren", "text": "Bejt Oren\n\nBejt Oren ( בֵּית אֹרֶן, doslova „\"Borovicový dům\"“, v oficiálním přepisu do angličtiny Bet Oren, přepisováno též Beit Oren) je vesnice typu kibuc v Izraeli, v Haifském distriktu, v Oblastní radě Chof ha-Karmel.\n\nLeží v nadmořské výšce 292 metrů na zalesněných západních svazích pohoří Karmel, na svahu, který jižně od osady prudce spadá do údolí Nachal Oren, do kterého zde od jihu ústí podél hory Har Arkan vádí Nachal Rakit. Severozápadně od obce vystupuje hřbet Reches Mitla, po jehož jižní straně teče vádí Nachal Mitla, na severní straně Nachal Sfunim. Severovýchodně od obce začíná vádí Nachal Durim. Jihozápadně od Bejt Oren stojí nad kaňonem Nachal Oren hora Har Oren. Z jejích severních svahů vybíhá vádí Nachal Megadim. Na východ od vesnice terén stoupá k centrálnímu hřebenu Karmelu s horami Har Alon a Rom Karmel.\n\nObec se nachází cca 5 kilometrů od břehů Středozemního moře, cca 75 kilometrů severoseverovýchodně od centra Tel Avivu a cca 8 kilometrů jižně od centra Haify. Bejt Oren obývají Židé, přičemž osídlení v tomto regionu je zcela židovské. Ovšem 4 kilometry na východ a jihovýchod od vesnice leží na hřbetu Karmelu skupina sídel obývaných arabsky mluvícími Drúzy.\n\nBejt Oren je na dopravní síť napojen pomocí lokální silnice číslo 721, která klesá z hřbetu Karmelu do pobřežní nížiny.\n\nBejt Oren byl založen v roce 1939. Účelem zřízení nové židovské osady v tomto hornatém regionu bylo posílit židovskou kontrolu nad jižním přístupem k Haifě. Šlo o opevněné sídlo typu Hradba a věž.\n\nJméno vesnice je odvozeno od biblického citátu, Kniha Izajáš 44,14 - „\"Dá si porazit cedry nebo vezme dub, drnák či křemelák, vypěstoval si je mezi lesními stromy. Zasadil jasan a déšť mu dal vzrůst\"“\n\nBěhem 40. let 20. století, kdy se na konci britského mandátu vyostřoval židovský odpor k britské vládě, sloužil Bejt Oren jako jedno z center židovských jednotek Hagana. V obci je pomník židovským parašutistům, kteří za druhé světové války operovali v nacistické Evropě. Koncem 40. let měl kibuc Bejt Oren rozlohu katastrálního území 980 dunamů (0,98 kilometru čtverečního).\n\nV roce 1987 v kibucu vyvrcholila silná ekonomická krize, jejímž důsledkem byl odchod cca poloviny obyvatel. Od roku 1988 pak začala kolektivní vesnice procházet reformou hospodaření. V roce 1995 pak kibuc přešel na individuální systém odměňování svých členů podle odvedené práce. Ekonomika obce je založena na zemědělství a turistickém ruchu. Ve vesnici funguje zařízení předškolní péče o děti.\n\n2. prosince 2010 vypukl v lesích v pohoří Karmel rozsáhlý požár, jehož sílu znásobilo dlouhodobé sucho a silný vítr. Rozšířil se proto na plochu několika kilometrů čtverečních v prostoru mezi jižním okrajem Haify, městem Isfija a vesnicí Bejt Oren. V této oblasti muselo dojít k evakuaci osob, včetně chovanců a personálu nedaleké věznice Damon. Při evakuaci nápravného zařízení oheň pohltil autobus převážející personál. Zemřelo 40 lidí. Kromě lidí z vězeňské správy byli mezi oběťmi požáru i civilisté. V noci z 2. na 3. prosince se nepodařilo oheň lokalizovat a dopoledne 3. prosince již počet evakuovaných lidí přesáhl 15 000. Vesnice Bejt Oren byla dle zpráv z rána ohněm z velké části zničena. Tyto odhady ale během pátku 3. prosince byly korigovány s tím, že 80 % zástavby v Bejt Oren požár přežilo.\n\nPodle údajů z roku 2014 tvořili naprostou většinu obyvatel v Bejt Oren Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 422 lidí. Během roku 2014 registrovaná populace klesla o 3,4 %.\n\n\n"}
{"id": "553340", "url": "https://cs.wikipedia.org/wiki?curid=553340", "title": "Solo (rozcestník)", "text": "Solo (rozcestník)\n\nVýraz Solo má více významů:\n\n\n\n\n\n"}
{"id": "553342", "url": "https://cs.wikipedia.org/wiki?curid=553342", "title": "King Crimson Collector's Club", "text": "King Crimson Collector's Club\n\nKing Crimson Collector's Club (KCCC; původně DGM Collector's Club) je edice hudebních alb britské rockové skupiny King Crimson. Kytarista a lídr kapely Robert Fripp založil již v první polovině 90. let 20. století vlastní label Discipline Global Mobile (DGM), ve kterém začal v roce 1998 pro fanoušky vydávat archivní nahrávky King Crimson, většinou získané z mixážního pultu na koncertech skupiny.\n\nJako speciální díly KCCC vyšla i dvě, běžně prodávaná živá alba: \"Ladies of the Road\" (vydáno 2002, kompilace koncertních nahrávek z let 1971 a 1972) a \"\" (nahráno i vydáno 2003).\n\nNahrávky KCCC jsou od roku 1999 prodávána i v kompletech jako \"The Collectors' King Crimson\" (1999–2006, 10 dílů, v každém dvě až čtyři nahrávky KCCC), \"Collectors' King Crimson (Box)\" (2007, 7 dílů rozdělených podle období pořízení nahrávky) a \"Collectable King Crimson\" (od 2006, zatím 4 díly, v každém jedna nebo dvě nahrávky KCCC).\n\n"}
{"id": "553353", "url": "https://cs.wikipedia.org/wiki?curid=553353", "title": "Podíl z akce", "text": "Podíl z akce\n\n„Podíl z akce“ (v originále „A Piece of the Action“) je dvacátý díl druhé řady seriálu Star Trek, později známého jako \"Star Trek (seriál)\". Premiéra epizody v USA proběhla 12. ledna 1968, v České republice 14. února 2003.\n\nHvězdného data 4598.0 je hvězdná loď USS Enterprise NCC-1701 pod vedením kapitána Jamese Tiberius Kirka poblíž systému \"Sigma Iotia II\", odkud po stoletém zpoždění přenosu dorazil radiový signál. Tehdy, ještě před zavedením základní směrnice posádka lodi \"USS Horizon\" kontaminovala tamější kulturu. Když \"Enterpris\"e doráží na orbitu planety, kapitán Kirk mluví s Belou Okmyxem, samozvaným „šéfem“. Po dohodnutém termínu se Kirk, McCoy a Spock transportují na povrch planety. Zjišťují, že veškeré obyvatelstvo je ozbrojeno a vše vypadá jako na Zemi v Chicagu 20. let 20. století .\n\nVýsadek je uvítán namířenou zbraní a postupně zjišťuje, že všichni obyvatelé jsou vlastně mafiáni a svět je rozdělen na několik území, každé s vlastním \"šéfem\". Bela Okmyx chce po Kirkovi, aby mu dodal phasery potřebné pro ovládnutí ostatních území. S tím samozřejmě Kirk nemůže souhlasit. Následně uvězněni ve sklepení a Okmyx jim dává lhůtu osm hodin pro dodání zbraní. Ještě předtím pan Spock objevuje onu kontaminaci. Kdosi z posádky \"Horizonu\" zde zanechal knihu „Chicagské gangy 20. let“ ze Země, vydanou roku 1992. Kniha spolu s příručkami na výrobu modernější techniky pomohla Iotianům ve vývoji. Iotiané jsou ale známí napodobováním čehokoliv a tak se celá civilizace vyvinula podle jediné knihy. Výsadku se podaří ze sklepů utéct. Kirk posílá Spocka a McCoye k rádiu, aby se spojili s lodí a transportovali je zpět. Sám si dává za úkol získat Okmyxe pro jednání o sjednocení populace, ale je zajat jedním z Krakových mužů. Jojo Krako je boss s druhým největším územím usilujícím o nadvládu stejně jako Okmyx. Nabídne Kirkovi podobnou nabídku s rozdílem, že je ochoten mu dát třetinu z akce. Kirk opět odmítne a je opět uvězněn. Později se mu daří znovu uprchnout.\n\nSpocka s McCoyem na \"Enterprise\" kontaktují Okmyxe a vylákají ho zpět do svého domu pod záminkou pomoci. Jsou však po transportu zatčeni, ale vše mění Kirk, který přiběhl do místnosti s ukradeným samopalem. Jeho plán je dovést k jednání šéfy všech velkých území, aby se sjednotili i bez krveprolití. Spolu se Spockem se převlečou za gangstery a dobovým autem se vydávají ke Krakově domu. Zde se za pomoci malého místního chlapce dostanou do budovy Jojo Kraka. Zde jsou chyceni a namluví Krakovi, že vlastně Federace přišla planetu zabrat a nediskutovat se šéfy. Krako nechá Kirka zavolat loď a Scotty přenese Kraka na \"Enterprise\". Po předchozích zkušenostech Spock protestuje, aby Kirk znovu řídil auto, ale nakonec souhlasí. Se Spockem zahrají na Okmyxe stejné divadlo a donutí jej obtelefonovat ostatní vůdce. Zároveň se domluví se Scottym, aby každého volaného transportoval do Okmyxova domu, kde má proběhnout jednání o smíru. Postupně tak naplní místnost jednotlivými pohlaváry největší gangů. Navzájem se hádají, ale shodují se v tom, že viděli pouze tři lidi z Federace a Krako dodává, že na lodi viděl pouze Scottyho. Mezitím dorazí Krakovy nohsledi a začnou na ulici střílet s Okmyxovými přívrženci. Pro demonstraci síly jim Kirk ukáže funkci lodních phaserů na omráčení. Když šéfové uvidí možnosti Federace, navrhují jako hlavního vůdce Kirka, ale ten odmítá a aby příměří vytrvalo, za použití jejich slovníku domlouvá podmínky podílu z akce.\n\nNa lodi se Spock Kirka ptá, jak vysvětlí velení, že sem musí poslat každý rok hvězdnou loď pro onen podíl z akce. McCoy je zamlklý a později prozradí, že si není jistý, jestli neztratil v Okmyxově kanceláři komunikátor. Kirk se Spockem si z něj dělají legraci, že při spojení iotianského napodobování a technickému základu komunikátoru bude muset Federace za pár let dávat podíl z akce iotianům.\n\n"}
{"id": "553355", "url": "https://cs.wikipedia.org/wiki?curid=553355", "title": "Seznam dílů pořadu Osudové okamžiky", "text": "Seznam dílů pořadu Osudové okamžiky\n\nSeznam dílů pořadu Osudové okamžiky uvádí přehled jednotlivých dílů televizního pořadu Osudové okamžiky. Seznam je řazen podle roku, kdy k popisované události došlo, a v případě výskytu více událostí v jednom roce jsou tyto dále řazeny podle abecedy.\n\n"}
{"id": "553356", "url": "https://cs.wikipedia.org/wiki?curid=553356", "title": "Bém", "text": "Bém\n\nBém může znamenat:\n\n\n"}
{"id": "553360", "url": "https://cs.wikipedia.org/wiki?curid=553360", "title": "Tammy Wynette", "text": "Tammy Wynette\n\nTammy Wynette, vlastním jménem Virginia Wynette Pugh (5. května 1942, u Tremontu, Mississippi, USA – 6. dubna 1998, Nashville, Tennessee, USA) byla americká countryová zpěvačka a skladatelka, členka Grand Ole Opry, dvojnásobná držitelka ceny Grammy, pro své úspěchy a význam přezdívaná „první dáma country hudby“. Jejím vůbec největším hitem je píseň \"Stand By Your Man\" z roku 1968.\n\nPocházela z americké farmářské rodiny, narodila se na jižanském venkově na pomezí států Mississippi a Alabama, asi 40 km východně od Tupela. Její otec William Hollice Pugh byl také country muzikantem, ale náhle zemřel už v roce 1943 na nádor v mozku, když jí bylo jen 9 měsíců. Virginia/Tammy byla pak vychovávaná svými prarodiči v nuzné domácnosti a naučila se hrát na řadu hudebních nástrojů zděděných po otci.\n\nNa střední škole v Tremontu vynikala v basketbalu. Ještě před 18. narozeninami se poprvé vdala. Po škole vystřídala řadu zaměstnání, nakonec se vyučila kadeřnicí a svou licenci pak pro jistotu každoročně obnovovala i v době své slávy.\n\nOd poloviny 60. let 20.st. působila v Nashville v Tennessee, kde se poměrně brzy stala velmi úspěšnou zpěvačkou. Vystupovala pravidelně v rozhlasu i v televizi a nahrávala gramofonové desky. Koncem 60. let a počátkem let 70. byla na vrcholu popularity. Její nejúspěšnější nahrávkou se stala roku 1968 \"Stand By Your Man\". Píseň byla úspěšná také v Evropě – vedla i britskou a nizozemskou hitparádu.\n\nByla celkem pětkrát vdaná, v letech 1968 až 1975 byl jejím třetím manželem country zpěvák George Jones, s nímž také nahrávala a vystupovala. Po něm byla vdaná ještě dvakrát, poslední manželství s Georgem Richeym vydrželo 20 let až do její smrti. Blízce se přátelila také s Burtem Reynoldsem.\n\nMěla tři děti se svým prvním mužem Euplem Byrdem, dcery Gwendolyn Lee (*1961), Jacquelyn Faye (*1962) a Tinu Denise (*1965), a s třetím manželem Jonesem další dceru Tamalu Georgette (*1970).\n\nBěhem života trpěla řadou zdravotních potíží a byla často hospitalizována, roku 1970 podstoupila hysterektomii, později trpěla srůsty, chronickým zánětem žlučovodu, byly jí operovány ledviny a žlučník. Přesto stále vystupovala a nahrávala.\n\nOd poloviny 80. let 20. století se musela léčit ze závislosti na lécích proti bolesti. Zemřela v nedožitých 56 letech na plicní embolii.\n\n\n\n"}
{"id": "553369", "url": "https://cs.wikipedia.org/wiki?curid=553369", "title": "Brad Wright", "text": "Brad Wright\n\nBrad Wright je Kanadský televizní producent, scenárista a herec. Je velmi známým tvůrcem nebo spolutvůrcem televizního seriálu \"Hvězdná brána\" (spolu s Jonathanem Glassnerem), \"\" (spolu s Robertem C. Cooperem) a \"\" (také s Cooperem). narodil se v Torontu, Ontario, Kanada.\n\nPřed vznikem \"Hvězdné brány\", pracoval jako výkonný producent a scenárista seriálu \"Krajní meze (1995)\". Psal také scénáře pro několik dalších televizních seriálů jako \"Neon Rider\", \"Dobrodružství černého hřebce\", \"Odysea\", \"Highlander\" a \"Poltergeist\".\n"}
{"id": "553370", "url": "https://cs.wikipedia.org/wiki?curid=553370", "title": "Sarah Silverman", "text": "Sarah Silverman\n\nSarah Kate Silverman (* 1. prosince 1970, Bedford, New Hampshire, USA) je americká komička, scenáristka, herečka a zpěvačka. Ačkoliv většinou vystupuje pod svým jménem Sarah Silverman, někdy je uváděna pod svou přezdívkou Big S. (Velké S.). Její satirické komedie jsou věnovány otázkám společenských tabu, kontroverzním otázkám rasismu, sexismu a náboženství.\n\nPoprvé na sebe upozornila jako scenáristka a občasný účastník \"Saturday Night Live\". V současnosti vystupuje v \"The Sarah Silverman Program\", který také produkuje. Tento program byl poprvé vysílán 1. února 2007 na Comedy Central. Svůj program často zakládá na tom, že hraje karikaturu židovsko-americké princezny, zesměšňuje tak náboženský fanatismus a etnické stereotypy tím, že je předvádí ironickým způsobem.\n\nVe dvojepizodě „Konec budoucnosti“ (1996) seriálu \"\" ztvárnila postavu Rain Robinsonové.\n\nV České republice je známa například díky svému klipu na podporu Baracka Obamy, kterým se inspirovali Petr Zelenka, Jiří Mádl a Martha Issová se svým virálním klipem „Přemluv bábu“.\n\n"}
{"id": "553372", "url": "https://cs.wikipedia.org/wiki?curid=553372", "title": "Zákoník", "text": "Zákoník\n\nZákoník neboli kodex je právní předpis zahrnující právní normy určitého právního odvětví. V moderním slova smyslu jde především o komplexní úpravu určité oblasti hmotného práva, protože v právu procesním je obdobou zákoníku řád (angl. \"rules of procedure\", franc. \"régles de procédure\", něm. \"Prozessordnung\").\n\nProces vytvoření zákoníku se nazývá \"kodifikace\".\n\nSystematická organizace práva do zákoníků je charakteristická pro státy, jejichž právní řád je založen na kontinentální evropské tradici, vycházející historicky z římského práva.\n\n"}
{"id": "553374", "url": "https://cs.wikipedia.org/wiki?curid=553374", "title": "Bitva u Jasla", "text": "Bitva u Jasla\n\nBitva u Jasla bylo vojenské střetnutí na východní frontě za 2. světové války, které proběhlo v rámci Západokarpatské operace mezi sovětskými a československými vojsky na straně jedné a německými vojsky na straně druhé. Pojmenovaná je podle polského města Jasło (tehdy německý \"Jassel\").\n\n1. československý armádní sbor, který bojoval na východní frontě, se v průběhu bojů postupně rozrůstal a v jeho rámci vzniklo 5 pluků dělostřelectva a samostatná tanková brigáda. Výzbroj dělostřelectva tvořily 122 mm houfnice M1938 (M-30), 152 mm houfnice vzor 1937 (ML-20), 76,2 mm divizní kanóny vz. 42 a 120 mm minomety vzor 1938. Jako tažná vozidla 152 houfnic byly používány sovětské tahače JA-12, 122m houfnice tahaly z větší části americké nákladní vozy Studebaker US6 nebo sovětské vozy GAZ AA, protitankové kanóny byly přemisťovány americkými vozy Dodge WC-51/52. K dispozici velitelů jednotlivých praporů byly americké džípy Willys. Československá tanková brigáda byla po bitvě na Dukle zdecimována, bojeschopných bylo pouze 5 tanků T-34/76 a dvě samohybná děla SU-85. Do československých vojenských jednotek přicházeli nováčci nebo záložníci z Podkarpatské Rusi, kteří byli málo vycvičení, což působilo jisté problémy v kvalitě mužstva.\n\nPo Karpatsko-dukelské operaci přešla vyčerpaná vojska do obrany na řece Ondavě. Vojska se zde připravovala k dalšímu útoku, avšak rozkazem bylo dělostřelectvo a tanková brigáda (spíš to, co z ní zbylo) přesunuty ve dnech 18. až 22. prosince do Polska. Cestou docházelo k občasným přestřelkám. Českoslovenští dělostřelci působili na frontě u polského města Jasło. Jejich úkolem bylo zničení nepřátelských zbraní, okopů, pevnůstek a živé síly a zabránění útoků německých sil. Průběžně byl prováděn průzkum, který zjišťoval cíle dělostřelecké palby. Nečinná nebyla ani německá strana, která prováděla rušivé dělostřelecké přepady, při níž byli mrtví a zranění. 12. ledna začala na široké frontě v Polsku Viselsko-oderská operace, která byla hlavním útokem na Německo a posléze Berlín.\n\nÚtok dělostřelectva a kaťuší sovětských a československých vojsk začala 15. ledna 1945 zhruba v 8.30 hodin. Palba trvala až téměř do desíti hodin, poté vyrazila pěchota. Československým dělostřelcům se podařilo zasáhnout všechny určené cíle. Útok podporovaly i československé tanky. Jeden z nich najel na minu, ale byl posléze opraven, další tank byl zničen německým Panzerfaustem. Zbývajícím tankům se podařilo zničit několik německých kulometných hnízd, dva bunkry, několik okopů, jedno protitankové dělo a několik tankoborníků a pěšáků. Svůj úkol obsadit stanovené kóty českoslovenští tankisté splnili. Velitel sovětské 70. gardové divize generálmajor Gusev se o československých dělostřelcích pochvalně vyjádřil i u nejvyššího sovětského představitele Stalina, který udělil třem z pěti československých pluků čestný název „Jaselský.“\n\nPo bitvě se československé dělostřelectvo vrátilo zpět ke svým jednotkám 1. československého armádního sboru na Slovensko. Československá tanková brigáda byla doplněna o nové stroje a na konci února čítala její výzbroj 52 tanků T-34/85, 12 tanků T-34/76, 1 tank T-70 a 2 samohybná děla SU-85. Mimo to měli českoslovenští vojáci k dispozici 75 nákladních, speciálních a cisternových vozidel a k vyprošťování zasažených tanků 6 traktorů. Čs. tanková jednotka byla poté převelena pro účely Ostravské operace.\n\nV roce 1948 byl 15. leden ustanoven jako \"Den československého dělostřelectva\".\n\n"}
{"id": "553378", "url": "https://cs.wikipedia.org/wiki?curid=553378", "title": "Oranžsko-nasavská dynastie", "text": "Oranžsko-nasavská dynastie\n\nDynastie oranžsko-nasavská ( ), také Oranžsko-Nasavští nebo jen Oranžští, je současná nizozemská královská dynastie. Jedná se o jednu z mladších větví rodu Nasavských resp. z mladší ottonské linie Nasavských. Název dynastie je odvozen od názvu původní dynastie nasavské a Oranžského knížectví, které tento rod zdědil v roce 1530.\n\nMezi nejslavnější členy rodu patří např. vůdce holandského povstání za nezávislost proti španělským Habsburkům Vilém I. Oranžský, jeho pravnuk Vilém III. Oranžský který se stal na přelomu 17. a 18. století anglickým králem, první nizozemský král Vilém I. Nizozemský nebo bývalá královna Beatrix. Po genealogické stránce je \"dynastie oranžsko-nasavská\" v hlavních liniích vymřelá, ale nizozemská ústava označuje \"Huis Oranje-Nassau\" stále jako vládnoucí.\n\nOranžsko-nasavská dynastie vznikla z manželství Jindřicha III., barona z Bredy z rodu Nasavských, a Claudie de Châlon, uzavřeného v roce 1515. Jejich syn René de Châlon zdědil v roce 1530 knížectví Oranžsko od svého strýce Filiberta de Châlon. Stal se tak prvním knížetem oranžským z rodu Nasavských a začal se nazývat knížetem oranžsko-nasavským, i když závěť jeho strýce Filiberta stanovila, že jako jeho dědic měl pokračovat v užívání jména Châlon-Orange. Vznikla tak dynastie oranžsko-nasavská.\n\nPo smrti Reného v roce 1544 zdědil knížectví Oranžsko jeho bratranec Vilém Nasavsko-Dillenburský známý spíše jako Vilém I. Oranžský nebo \"Vilém Tichý\". Ten se tedy stal zakladatelem rodu oranžsko-nasavského. Stejně jako jeho bratranec René se stal holandským místodržitelem a později hlavním vůdcem Nizozemské revoluce.\n\nVětev oranžsko-nasavská (Oranje-Nassau)\n\nV roce 1581 po Nizozemské revoluci vznikla nezávislá Republika spojených nizozemských provincií, kdy se sedm severních nizozemských provincií spojilo a prohlásilo republikou, nezávislou na Španělsku. V jejím čele povětšinou stáli místodržitelé (\"stathouder\"). Většinou pocházeli z dynastie oranžsko-nasavské, která se stala postupně vládnoucím rodem, ačkoliv tato funkce zpočátku nebyla dědičná.\n\nVilém I. Oranžský byl významným vůdcem nizozemské revoluce. Pocházel z rodu hrabat nasavských resp. jeho větve Nassau-Dillenburg, roku 1544 zdědil Oranžské knížectví v jižní Francii a stal se knížetem (princem) oranžským. Byl důvěrníkem císaře Karla V. z rodu Habsburků, od roku 1555 členem státní rady v Bruselu. V roce 1564 se postavil do čela opozice nizozemských stavů proti politice španělského krále Filipa II. V roce 1567 přestoupil k protestantské víře a stal se vůdcem vojenského odboje nizozemských stavů proti Španělsku. Vytrvalým bojem proti Španělům si získal značnou popularitu. V 70. letech 16. století ovládl postupně velkou část Nizozemí, v roce 1572 byl zvolen místodržitelem v provinciích Holland a Zeeland, v roce 1577 v Brabantu. Roku 1579 se zcela rozešel se Španělskem, byl iniciátorem vytvoření Utrechtské unie. Od roku 1581 se stal prvním generálním místodržitelem Spojených provincií nizozemských a jejich faktickým vládcem.\n\nHolandský místodržitel Vilém III. Oranžský se v roce 1689 spolu se svou ženou Marií II. Stuartovnou stal králem Anglie, Skotska a Irska.\n\n\nVětev oranžsko-nasavsko-diezská (Oranje-Nassau-Diez)\n\n\nV roce 1795 bylo Nizozemsko obsazeno Francií a místodržitel Vilém V. Oranžský odešel se svým synem do exilu. Jeho syn Vilém VI. Oranžský se stal roku 1815 dědičným nizozemským králem, jako Vilém I. Nizozemský.\n\nVětev oranžsko-nasavsko-diezská (Oranje-Nassau-Diez)\n\nPo napoleonských válkách bylo na Vídeňském kongresu v roce 1815 vytvořeno Spojené království Nizozemské. Vzniklo spojením bývalého Rakouského Nizozemí (území Jižního Nizozemí, dnešní Belgie) a bývalých Spojených nizozemských provincií (území Severního Nizozemí, dnešní Nizozemsko). Jeho králem se stal Vilém I. z dynastie oranžsko-nasavské, syn posledního holandského místodržícího Viléma V. Oranžského. Vilém V. se stal také lucemburským velkovévodou a byla vytvořena tzv. personální unie Nizozemska s Lucemburskem.\n\nV roce 1830 se odrhly jižní provincie a vytvořily Belgické království. Personální unie Nizozemska a Lucemburska skončila v roce 1890, kdy zemřel král Vilém III. a Lucembursko zdědil nasavský vévoda Adolf zatímco nizozemskou královnou se stala Vilémova dcera Vilemína.\n\nPo abdikaci královny Vilemíny, jejímž manželem byl princ z rodu vévodů Meklenburských, nastoupila na trůn její jediná dcera Juliána. Ta se provdala za prince Bernarda z Lippe-Biesterfeldu. Po její abdikaci se stala královnou její nejstarší dcera Beatrix. Přes postupné následnictví třech žen a s tím podle tradic spojené změny v tradovaných názvech dynastií se oficiální název nizozemského vládnoucího rodu nezměnil, takže podle ústavy země stále vládne Nizozemsku dynastie oranžsko-nasavská. Po abdikaci královny Beatrix v roce 2013 nastoupil na nizozemský trůn její nejstarší syn Vilém Alexandr.\n\n\n\"Dědička:\"\n\nVětev oranžsko-nasavsko-diezská (Oranje-Nassau-Diez)\n\nLucembursko bylo v roce 1815 na Vídeňském kongresu povýšeno na velkovévodství a stalo se nezávislou zemí, avšak v personální unii s Nizozemským královstvím. Po smrti nizozemského krále (a lucemburského velkovévody) Viléma III. v roce 1890 nastoupila v Nizozemsku na trůn Vilemína, jediná dcera Viléma III. Lucemburská ústava a rodinný pakt dynastie Nasavských však nepřipouštěly následnictví ženy, pokud žili mužští členové vládnoucího rodu schopní vlády. Bylo tedy uplatněno tzv. polo-salické právo. Tak se v roce 1890 v rámci ústavy země a dynastické dohody stal lucemburským vévodou Adolf, bývalý vévoda nasavský a synovec krále Viléma III.\n\n\n\n"}
{"id": "553394", "url": "https://cs.wikipedia.org/wiki?curid=553394", "title": "Oživení", "text": "Oživení\n\nOživení může označovat:\n\n"}
{"id": "553411", "url": "https://cs.wikipedia.org/wiki?curid=553411", "title": "Suki", "text": "Suki\n\nSuki je ženské křestní jméno. V japonském jazyce znamená \"milovaná\". Anglickou variantou je Sookie. V hebrejštině znamená \"půvabná bílá lilie\". V sanskrtu znamená \"papoušek\", \"bystrý\".\n\n\n\n\n"}
{"id": "553412", "url": "https://cs.wikipedia.org/wiki?curid=553412", "title": "Pozitiv (lingvistika)", "text": "Pozitiv (lingvistika)\n\nPozitiv (z lat. \"positivo\" - kladný, základní) je forma přídavného jména nebo příslovce, který popisuje základní míru vlastnosti, jeho normální stav. Jedná se o 1. stupeň komparace, neboli stupňování. Utvářejí se na něm i další stupně, komparativ a superlativ, s výjimkou nepravidelných slov (např. dobrý – lepší, zle – hůře). Pozitiv se také často užívá jako základní tvar slova používaný ve slovnících (tzv. lemma). \n"}
{"id": "553416", "url": "https://cs.wikipedia.org/wiki?curid=553416", "title": "Lembové", "text": "Lembové\n\nLembové jsou jednou z mnoha etnických skupin, jejichž počet je odhadován okolo 80 000 členů. Podle tradice byli jejich předky Židé, kteří utekli z Izraele asi před 2 500 lety. Dnes tito lidé žijí převážně v centrálním Zimbabwe a na severu jižní Afriky.\nPřestože se Lembové hlásí k židovskému národu, mluví bantuskými jazyky podobně jako jejich nejbližší sousedé. V současnosti najdeme mezi etnikem spoustu vyznavačů křesťanství či islámu, avšak jejich zvyky a víra se úzce podobají judaismu.\nSlovo „lemba“ může mít více významů. Pravděpodobně pochází ze svahilštiny a znamená něco jako „neafrický“ nebo „uznávaný cizinec“.\n\nLembové jsou podle tradice etnikem, které přišlo do Afriky ze Seny před 2 500 lety. V současnosti předpokládáme, že tehdejší Sena ležela na území dnešního Jemenu.\nPři putování Židů na africký kontinent došlo k jejich rozmístění na velké území. Jedna skupina obyvatel zůstala na území dnešní Etiopie a druhá putovala dál na jih. Tito lidé se pak usadili v oblasti jihovýchodní Afriky (od území Keni až po Mosambik). V současnosti žije největší počet Lembů v oblasti Zimbabwe.\nŽidovský původ Lembů dokládá i vědecká studie z Londýna. Výzkum pomocí zkoumání genetické skladby Lembů a židovských etnik Levítů a Izraelců prokázal, že předkem obou skupin je Aaron (starší bratr Mojžíše), který žil v oblasti Blízkého Východu přibližně před 3 000 lety. Podle studie jsou mužské geny Lembů velmi podobné těm, které vědci popsali u židovské populace. Zvlášť silná podobnost byla prokázána u kmene Buba, který je považován za přímé potomstvo izraelských Židů.\n\nV lembské kultuře najdeme znaky stejných zvyků jako u Židů.\n\n\nPodle tradice by si žádný Lemba neměl vzít protějšek z jiného etnika, aby byla zachována dlouhodobá tradice. Pokud k tomu přesto dojde, musí se stát ,ne-Lemba“ řádným členem etnika. Avšak přijetí mezi ostatní je velmi obtížné především pro muže. Pokud se ke kmenu přivdá žena, musí přijmout všechny jejich tradice. Musí se učit jejich náboženství a zvykům. Pokud jejich víru nepřijme, jsou ona i její muž, který je řádným Lembem, vyloučeni ze společnosti.\nTradice také vypráví již po staletí o tzv. Ngona Lungundu. Podle Lembů se jedná o posvátný buben, který si přinesli ze Seny. Podle názorů vědců by se mohlo jednat o Archu úmluvy, což byla truhla s nejcennějšímu židovskými předměty. Truhla se ztratila v roce 587 př. n. l. po zničení Jeruzalémského chrámu. Byla objevena pouze sedm set let stará replika, která je dnes v muzeu v Harare.\n\nVšechny uznávané židovské větve mají mateřské linie předávání judaismu. Tyto podmínky však lembské etnikum neplní, tudíž ho nikdy neuznají ortodoxní věřící jako samostatnou skupinu Židů. Několik židovských skupin na světě se ale přiklání k teorii, že Lembové představují ztracenou větev judaismu. Lembové žádají zimbabwskou poslaneckou sněmovnu o uznání židovského statusu.\n\nVelké Zimbabwe existovalo v období 13.–16. století jako královské město tehdejších panovníků. Rozkládalo se na ploše cca 730 ha a v době jeho největšího rozkvětu zde mohlo žít až 18 000 lidí. Podle ústní tradice přišli Lembové do této oblasti za zlatem. Nutno podotknout, že se vypracovali na zdatné zlatokopy a umělce ve zpracování kovu. Existuje i několik důkazů, které prokazují přítomnost Lembů ve Velkém Zimbabwe:\n\n\n"}
{"id": "553426", "url": "https://cs.wikipedia.org/wiki?curid=553426", "title": "Tepelný uzel", "text": "Tepelný uzel\n\nTepelný uzel je strojírenský termín používaný v metalurgii. V praxi se jedná o místo na odlitku, v němž kov vlivem konstrukce odlitku nebo vlivem použité technologie lití tuhne naposled.\n\nMůže se vytvořit v místě zaústění vtokové soustavy v místě, kde je použita formovací směs s nízkou hodnotou tepelné akumulace, např. v místě zaústění vtokové soustavy.\n\nSe poznají podle konstrukce odlitku, v podstatě se jedná o místní zesílení stěn, spoje stěn a hran odlitku.\nTepelné uzly na odlitcích se z hlediska metalurgie detekují tak, aby se předcházelo vzniku staženin. Je sledována jejich absolutni a relativní velikost v závislosti na jejich tloušťce. Z těchto poznatků jsou následně vyvozována taková technologická opatření, aby se při tuhnutí kapalného kovu ve slévárenské formě nevytvořila v tepelných uzlech staženina, což je nepřípustná vada odlitku, jelikož ta snižuje jeho pevnost, a tím vzniká riziko poškození nově odlitého výrobku.\n"}
{"id": "553428", "url": "https://cs.wikipedia.org/wiki?curid=553428", "title": "Ptrace", "text": "Ptrace\n\nptrace ( ) je v informatice speciální systémové volání používané unixovými operačními systémy. Systémové volání ptrace umožňuje jednomu procesu ovládat druhý proces, takže je ho možné sledovat a měnit jeho vnitřní stavy. Volání ptrace je využíváno debuggery a dalšími nástroji zabývajícími se analýzou zdrojového kódu, většinou při vývoji software.\n\nPtrace je využíváno debuggery (jako jsou gdb a dbx), trasovacími nástroji jako strace a ltrace a nástroji code coverage (zajímají se hloubkou testování kódu). Ptrace je také využíváno jako specializovaný program pro opravu běžících programů, aby se předešlo neočekávaným chybám či překonání bezpečnostních prvků.\n\nPřipojením se k jinému procesu využívajícím ptrace volání, má nástroj značnou kontrolu nad operacemi svého cíle. To zahrnuje ovládání jeho souborových deskriptorů, paměti a registrů procesoru. Může využít krokování kódu (angl. single-step) při průchodu cílovým kódem, či sledovat systémové volání a jejich výsledky. Dále je možné ovládat signály obsluhy procesoru a jak přijímat tak odesílat signály jeho jménem. Schopnost psát do cílové paměti umožňuje nejen měnit uložená data, ale také aplikaci vlastního segmentu kódu. To umožňuje, aby kontroler vložil \"zarážky\" (angl. Breakpoints ) a opravil běžící kód cíle.\n\nJelikož možnost kontrolovat a měnit nějaký proces je velice mocný nástroj, může být ptrace využíváno pouze na procesy, kterým má vlastník povoleno posílat signály (typicky jeho vlastním procesům) ; superuživatelským účtem je možné využívat ptrace téměř na všechny procesy (s výjimkou init). V systémech Linux představující další možnosti zabezpečení, je schopnost ptrace dále omezena možnostmi CAP_SYS_PTRACE. V FreeBSD, je limitováno pomocí FreeBSD jail a Mandatory Access Control politikou.\n\nKomunikace mezi kontrolerem a cílem je prováděna pomocí opakovaného volání ptrace, posíláním malých pevných bloků paměti mezi sebou, což vyžaduje dvě změny kontextu (přepínání řízení mezi procesy) během každého volání. To je velice neefektivní při přístupu k velkému množství paměti cíle, protože tímto způsobem lze brát pouze bloky velikosti word (pro každý word nové volání ptrace). Z tohoto důvodu osmá edice Unixu představuje procfs, které umožňuje povoleným procesům přímý přístup do paměti jiného procesu. Tato funkce byla implementována do verze 4.4BSD. Následně bylo užití /proc pro debuggery převzato do systémů Solaris, BSD, AIX a z větší části zkopírováno Linuxem. V systému Solaris je ptrace zcela odstraněno jako systémové volání a je uzavřeno do volání knihovny, která předá volání do ptrace podle pravidel procfs. Naopak FreeBSD rozšířilo ptrace a odstranilo tak výše zmíněné problémy a označilo procf za zastaralé, kvůli jeho návrhovým problémům.\n\nPtrace pouze poskytuje základní rozhraní nezbytné pro podporu debuggerů nebo podobných nástrojů. Programy (programátoři) jej využívající musí mít znalosti o daném operačním systému a jeho architektuře jako je stack layout, application binary interface, name mangling, the format of any debug data a odpovídají za porozumění a rozložení si strojového kódu. Porozumění systémovému volání vyžaduje znalost kontroleru mapovací tabulky systémového volání a pochopení příkazů (parametrů) každého volání. Dále programy vkládající spustitelný kód do cílového procesu nebo (jako gdb) umožňují uživateli zadávat příkazy spouštěné v rámci cíle, musí tento kód samy generovat a nahrávat obecně bez použití programového zavaděče.\n\nPtrace bylo poprvé implementováno do Unixu verze 7 a obsahují jej i dvě odnože Unixu SVR4 a BSD. Jako systémové volání je ptrace dostupné i v IRIX, AIX, NetBSD, FreeBSD, OpenBSD a Linuxu. Na systému Solaris je dostupné jako volání knihovny, vestavěné v kernel procfs souborovém systému. Sun k tomu poznamenává, že ptrace je na systému Solaris kvůli zpětné kompatibilitě a doporučuje, aby nové implementace využívaly bohatšího rozhraní procfs, které jej nahrazuje. UnixWare představuje také ptrace, ale podobně jako Sun, SCO doporučuje vývojářům místo něho použít základní vlastnosti procfs. HP-UX podporuje ptrace do verze 11i v3 (bylo zavrženo ve prospěch ttrace). \n\nApple Mac OS X také realizuje ptrace jako systémové volání. Verze od Apple přidává speciální možnost PT_DENY_ATTACH. Když proces zavolá tuto volbu sám na sebe následné pokusy o ptrace procesu se nezdaří. Apple touto funkcí omezuje použití debuggerů na programy, které pracují s DRM (správou digitálních práv) včetně iTunes. PT_DENY_ATTACH také zamezuje možnostem DTrace monitorovat proces. Debuggery v OS X typicky využívají kombinaci ptrace a Mach VM. Ptrace (opět s PT_DENY_ATTACH) je pro vývojáře k dispozici u Apple iPhone.\n\n"}
{"id": "553429", "url": "https://cs.wikipedia.org/wiki?curid=553429", "title": "Opověď", "text": "Opověď\n\nOpověď nebo opovědění bylo středověké právo, kdy kdokoli mohl vést válku proti komukoli, stačilo vyhlásit nepřátelství. Jednalo se o pozůstatek raněstředověkého zvyku mimosoudního řešení sporů týkajících se cti a krevní msty. K opovědi přistupovali hlavně vladaři a šlechtici, tedy ti, kteří měli v rukou moc a zbraně. Během středověku byly mnohé snahy opovědi zabránit vyhlášením landfrýdu – zemského míru, který se vyhlašoval na určitém území na určitou dobu. Landfrýd ale nikdy nevydržel, neboť nebylo tak silného panovníka, který by dokázal udržení míru vynutit a ani šlechta se nechtěla svého práva na opověď vzdát.\n\nJako delikt se v českém právu poprvé objevuje v roce 1402, respektive spadá pod nově definovaný delikt moci, ovšem po zbytek 15. a 16. století jsou ještě tato mimosoudní řešení dosti častá. Teprve roku 1495 se podařilo císaři Maxmiliánovi I. vyhlásit „věčný zemský mír“, který se pozvolna skutečně prosadil.\n\n"}
{"id": "553430", "url": "https://cs.wikipedia.org/wiki?curid=553430", "title": "Publius Aelius Hadrianus Afer", "text": "Publius Aelius Hadrianus Afer\n\nPublius Aelius Hadrianus Afer byl majetný římský senátor a voják, který žil v římské říši v průběhu 1. století. Byl otcem císaře Hadriana. Afer pocházel ze Španělska, ale byl římského původu. Narodil se a vyrůstal ve městě Italica (poblíž dnešní Sevilly) v římské provincii Hispania Baetica. Pocházel z bohaté a aristokratické rodiny. Jeho matka byla římská šlechtična a jeho otec byl římský senátor Publius Aelius Hadrianus Marullinus. \n\n"}
{"id": "553432", "url": "https://cs.wikipedia.org/wiki?curid=553432", "title": "Kulturní evoluce", "text": "Kulturní evoluce\n\nKulturní evoluce je evoluce adaptivních vlastností a vzorců chování, která je založena na předávání kulturních znaků sociálním učením (napodobováním či prostřednictvím symbolů) a jejich kompetici. Informace podmiňující určitý kulturní znak se obvykle označuje termínem mem. Na rozdíl od evoluce biologické, založené na převážně vertikálním přenosu genů a jejich náhodných mutacích, se v případě evoluce kulturní významně uplatňuje i horizontální přenos a nenáhodný (cílený) vznik memů. Vývoj však může nastávat, aniž by byla pochopena podstata.\n\nKulturní evoluce se uplatňuje u živočichů s dostatečně vyspělou nervovou soustavou a sociálním chováním, například u některých ryb, ptáků a savců – nejvýrazněji u člověka.\n\nPřenos kulturních znaků se uskutečňuje pomocí napodobování nebo prostřednictvím symbolů. Výchova však není nutná.\n\nZnaky se v rámci kulturní evoluce předávají učením. Nejčastější formou učení uplatňující se v kulturní evoluci je napodobování.\n\nKromě napodobování se v přenosu kulturních znaků uplatňuje i symbolická řeč a písmo.\n"}
{"id": "553437", "url": "https://cs.wikipedia.org/wiki?curid=553437", "title": "Ostrov Petra I.", "text": "Ostrov Petra I.\n\nOstrov Petra I., norsky Peter I Øy, je neobydlený sopečný ostrov v Bellingnshausenově moři u pobřeží Antarktidy. Prvně byl spatřen ruskou výpravou von Belingshausena 21. ledna 1821. Ostrov byl pojmenován po caru Petru I.\n\nKdyž mořeplavec Ola Olstad vstoupil na ostrov 2. února 1929, prohlásil ostrov norským územím. \n\nOstrov Petra I. má rozlohu 243 km². Jeho nejvyšší bod Lars Christensentoppen dosahuje nadmořské výšky 1755 metrů, jedná se o vrchol sopky, o které není známo, zda je aktivní. Horní část vrcholu není zřejmě modelována ledovcovou činností, což možná ukazuje na aktivitu v posledních několika stoletích. Ostrov Petra I. leží zhruba 450 km severně od Eightsova pobřeží. Ostrov je, až na krátký čas v pozdním létě, obklopen polem ledových ker a je z 95 % zaledněn.\n\nV roce 1987, vyslal Norský polární institut na ostrov pět vědců, kteří zde pobyli celkem sedm dnů. Na ostrově prováděli převážně topografická měření za účelem pořízení přesných map. Na ostrově zanechali automatickou meteorologickou stanici.\n"}
