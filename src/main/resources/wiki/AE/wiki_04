{"id": "559157", "url": "https://cs.wikipedia.org/wiki?curid=559157", "title": "Masíra", "text": "Masíra\n\nMasíra (: ) je ostrov ležící v Arabském moři při východním pobřeží Ománu, s délkou o 95 kilometrech a šířkou mezi 12 a 14 kilometry, s rozlohou o 649 km² a populací odhadovanou na 12 000 obyvatel, která žije převážně na severu ostrova (9 292 při sčítání lidu v roce 2003, z čehož bylo 2 311 cizinců). Hustota obyvatel dosahuje 18,5 ob./km². Administrativně tvoří Masíra jednu z celkových 5 provincií (\"vilájetů\") guvernorátu Jižní aš-Šarkíja. Většina vnitrozemních oblastí je opuštěná. Doprava mezi ostrovem a pevninou probíhá na moři za pomoci přívozů anebo vzduchem.\n\nMezi hlavní průmyslová odvětví spadá rybolov a tradiční výroba textilu. V dřívějších dobách bylo místo významné pro stavbu lodí.\n\nDrsný terén ostrova a okolního pobřeží vedla na plážích k objevení mnoha ztroskotaných lodí (\"dhowů\"), většina těchto plavidel je stále v zachovalém stavu, díky slané vodě a silnému horku. Nejvyšším bodem ostrova je Džabal Madrub.\n\n5. a 6. června 2007 bylo 7 000 obyvatel ostrova přinuceno opustit své domovy kvůli nebezpečí způsobeném mohutným cyklónem Gonu, který byl nejsilnějším cyklónem v Perském zálivu za posledních 60 let.\n"}
{"id": "559163", "url": "https://cs.wikipedia.org/wiki?curid=559163", "title": "BMP (rozcestník)", "text": "BMP (rozcestník)\n\nKombinace písmen B, M a P může mít více významů:\n\n"}
{"id": "559167", "url": "https://cs.wikipedia.org/wiki?curid=559167", "title": "Lubomír Emil Havlík", "text": "Lubomír Emil Havlík\n\nLubomír Emil Vilém Havlík (30. srpna 1925 Znojmo – 5. března 2000, Brno) byl moravský historik, medievalista, vědecký pracovník, badatel a odborník především na středověké dějiny a Velkomoravskou říši. Aktivně se angažoval ve věci restituce moravské samosprávy.\n\nNarodil se ve Znojmě 30. srpna 1925 a středoškolská studia zahájil na tamním reálném gymnáziu, po okupaci je dokončoval v Kroměříži. Pracoval jako totálně nasazený při kopání zákopů pro Wehrmacht. Po osvobození složil maturitu a zapsal se na Filozofickou fakultu Masarykovy univerzity na obory: historie, prehistorie, angličtina a filozofie. Vysokoškolská studia dokončil v roce 1950, následující rok pracoval jako středoškolský profesor. Kvůli své demokratické orientaci a členství v národně socialistické straně musel opustit fakultu a později i zaměstnání ve školství. Následující roky pracoval v knihovně Uměleckoprůmyslového muzea v Brně.\n\nOd roku 1956 byl aspirantem a později vědeckým pracovníkem Slovanského ústavu Československé akademie věd, jeho pobočky v Brně. V roce 1968 byl zakládajícím členem Svazu vědeckých pracovníků, zrušeném v roce 1969. V letech 1963-1985 externě přednášel na UJEP v Brně dějiny slovanských národů ve středověku a dějiny Byzance. Habilitovat se mohl až v roce 1978 (habilitační práce z roku 1969), doktorát z historických věd získal až v roce 1987. Mezi jeho nejvýznamnější počiny lze řadit edici historických pramenů souvisejících s dějinami Velké Moravy \"Magnae Moraviae Fontes Historici\", které byl nejen iniciátorem a hlavním redaktorem, ale podílel se na ní též autorsky. Od roku 1990 byl vědeckým pracovníkem Ústavu dějin střední a východní Evropy. Podílel se autorsky na tvorbě výstavy Velká Morava (Brno 1963), která byla instalována v mnoha evropských městech. Dále působil mimo jiné jako spolupracovník Čs. rozhlasu a Čs. televize, člen Čsl.-jugoslávské historické komise, Čsl. národního balkanistického komitétu, Čsl. národního byzantologického komitétu, Čsl. archeol. společnosti, Associazione degli storici europei (Řím), Komise pro studium slovanských kultur středověku, redakčních rad odborných domácích a zahraničních časopisů, Muzejní a vlastivědné společnosti, Společnosti pro Moravu a Slezsko a Moravského národního kongresu. Od 22. prosince 1995 byl mistrem \"Společenství Moravských rytířů svatého Rostislava\".\n\nV roce 1990 spolupracoval při natáčení filmu Moravská země. Podílel se také na natáčení filmu sv. Cyril a Metoděj, vyráběného pro Řecko Českou televizí v několika jazykových verzích.\n\nV roce 1990 kandidoval do České národní rady za Moravské občanské hnutí. Do politického života zasáhl rovněž jako člen komise pro územně správní a státoprávní uspořádání státu při Úřadu vlády České republiky (1990-1991) a člen komise pro národnosti Parlamentu České republiky a rady Moravskoslezské akademie pro vědu a kulturu (od roku 1994).\n\nJeho manželkou byla PhDr. C. Havlíková, CSc., folkloristka a etnografka, vědecká pracovnice Ústavu etnografie a folkloristiky ČSAV v Brně, s níž měl dvě dcery.\n\nZemřel 5. března 2000 na následky srdečního záchvatu, který jej postihl při přednášce Muzejní a vlastivědné společnosti v Moravském zemském muzeu v Brně.\n\n\na další\n\n\n"}
{"id": "559175", "url": "https://cs.wikipedia.org/wiki?curid=559175", "title": "Be'erotajim", "text": "Be'erotajim\n\nBe'erotajim ( בְּאֵרוֹתַיִם, v oficiálním přepisu do angličtiny Be'erotayim) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 30 metrů v hustě osídlené a zemědělsky intenzivně využívané pobřežní nížině respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Západně od vesnice protéká Nachal Alexander, do kterého tu zprava ústí vádí Nachal Te'enim.\n\nObec se nachází 13 kilometrů od břehu Středozemního moře, cca 35 kilometrů severovýchodně od centra Tel Avivu, cca 53 kilometrů jižně od centra Haify a 12 kilometrů jihovýchodně od města Chadera. Be'erotajim obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na severovýchod a jih od mošavu ovšem leží téměř souvislý pás měst a vesnic obývaných izraelskými Araby - takzvaný Trojúhelník (nejblíže je to město Kalansuva 4 kilometry odtud). Tento pás narušuje jen židovské sídlo Bat Chefer přímo na východě. 3 kilometry od vesnice probíhá Zelená linie a za ní stojí arabské (palestinské město) Tulkarm. Společně se sousední vesnicí Oleš vytváří Be'erotajim jeden souvislý celek.\n\nBe'erotajim je na dopravní síť napojen pomocí místní komunikace, jež ústí do dálnice číslo 57. Východně od mošavu probíhá také dálnice číslo 6 (Transizraelská dálnice).\n\nBe'erotajim byl založen v roce 1949. Zakladateli vesnice byla skupina židovských přistěhovalců z Československa a Maďarska. Roku 1956 místní populaci posílila skupina židovských imigrantů ze severní Afriky.\n\nSprávní území mošavu dosahuje cca 3500 dunamů (3,5 kilometru čtverečního). Místní ekonomika je založena na zemědělství (rostlinná i živočišná výroba). Další obyvatelé pracují v sektoru služeb nebo za prací dojíždějí mimo obec.\n\nV roce 1997 začala první fáze stavebního rozšíření obce. Druhá fáze pak následovala od roku 2006. Ve vesnici funguje obchod, poštovní úřad, společenské centrum, knihovna a sportovní areály.\n\nPodle údajů z roku 2014 tvořili naprostou většinu obyvatel v Be'erotajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1100 lidí. Během roku 2014 populace stoupla o 2,7 %.\n\n\n"}
{"id": "559183", "url": "https://cs.wikipedia.org/wiki?curid=559183", "title": "Giselbert Lotrinský", "text": "Giselbert Lotrinský\n\nGiselbert Lotrinský (885-900- 2. října 939 u Andernachu) byl vévoda lotrinský.\nGiselbert se narodil jako syn hraběte Reginara \"Dlouhokrkého\", který patřil s částí lotharingijské šlechty k příznivcům Karla \"Prosťáčka\" a provolal jej roku 911 králem Lotharingie. Zato se mu dostalo od krále ocenění v podobě udělení titulu \"marchio.\" Reginar roku 915 zemřel a král se rozhodl sjednotit svá území ve Francii a Lotharingii, přičemž záměrně opomenul nároky Reginarova dědice Giselberta.\n\nGiselbertova mocenská základna ležela v Ardenách a královo rozhodnutí vedlo k eskalaci konfliktu, jež nakonec vyústil ve vzpouru. Roku 919 či 920 \"\"zvolili mnozí Lotharingijci za vládce, principa, když předtím odpadli od krále Karla\"\" právě Giselberta. Giselbert se účastnil porůznu měnících se koalicí proti králi i proti sobě navzájem s ostatními nespokojenci mezi něž patřil Hugo z Neustrie a Heribert II. z Vermandois. Roku 924 nabídl Giselbert novému králi Rudolfovi Burgundskému, že se stane jeho leníkem a na jaře 925 mu společně s Otou z Verdunu složil lenní hold.\n\nJindřich Ptáčník však využil Rudolfova zaneprázdnění normanskými nájezdníky a krátce nato napadl Giselbertovu pevnost Zülpich. Po získání rukojmích ustoupil zpět za Rýn a již na konci roku se Lotharingie vzdala Východofranské říši. Po roce 930 se Giselbert účastnil vojenské podpory Heriberta z Vermandois, který donedávna věznil Karla Prosťáčka a přebíhal mezi Rudolfem Burgundským a Jindřichem Ptáčníkem dle aktuální potřeby. Válka pustošila území Francie i Lotharingie. Lotharingijci pod vedením Giselberta bojovali na Heribertově straně proti králi Rudolfovi. Boje mezi Rudolfem a Heribertem pokračovaly do roku 934, kdy Jindřich Ptáčník vyslal na Rudolfův trůn své vyslance, mezi nimiž byl i Giselbert, aby působili \"\"v Heribertův prospěch\"\" a tak bylo uzavřeno první příměří. V červnu 935 se u řeky Chiers sešel Jindřich Ptáčník, Rudolf Burgundský a jeho jmenovec Rudolf II. Burgundský a uzavřeli smlouvu o přátelství.\n\nRudolf Burgundský však již v lednu 936 zemřel a novým králem byl v červnu korunován Ludvík \"Zámořský\", syn Karla Prosťáčka. Téhož roku zemřel v červenci i Jindřich Ptáčník a nástupcem se stal jeho syn Ota I., který změnil dosavadní pojetí vlády a na rozdíl od svého otce začal prosazovat zvláštní postavení krále, což vedlo k hluboké krizi královské moci. Několik vévodů, mezi nimiž byl i Giselbert, Eberhard Franský a Otův bratr Jindřich se snažilo o převrat a byli ochotni riskovat i královraždu. Giselbert se nakonec rozhodl změnit stranu a nabídl přísahu věrnosti Ludvíkovi, který nejdříve odmítl, ale poté ji roku 939 přijal.\nU Andernachu se 2. října 939 uskutečnila bitva. Mezi Otovi spojence patřil Heribert z Vermandois, Hugo Veliký, Arnulf Flanderský a Vilém Normandský a i přesto se zpočátku zdálo, že vítězství nebude na jeho straně. Povedený útok dvou franských hrabat změnil situaci. Eberhard zemřel na bitevním poli a Giselbert se na útěku z bitevní pláně utopil v Rýnu. Ota neměl dost sil, aby jeho potomstvo vyhnal z území v Ardénách, ale odebral jim vévodský titul a udělil jej svému mladšímu bratrovi Brunovi, který zastával post arcibiskupa kolínského.\n\nGerberga po letech věnovala opatství St. Rémy bohaté statky v oblasti Meersenu, aby získala pravidelné modlitby za spásu své duše i duše Giselbertovy.\n\n"}
{"id": "559184", "url": "https://cs.wikipedia.org/wiki?curid=559184", "title": "Ropucha krátkonohá", "text": "Ropucha krátkonohá\n\nRopucha krátkonohá (\"Epidalea calamita\", starší název \"Bufo calamita\") je druh žáby z čeledě ropuchovití (\"Bufonidae\").\n\nRopucha krátkonohá nedorůstá do větší délky než 8 cm. Poznáme ji podle žlutobílého nebo bílého proužku uprostřed hřbetu, zelené duhovky oka a krátkých zadních nohou. Proto neskáče jako jiné žáby, ale pohybuje se rychlým lezením.\n\nJe rozšířená od Portugalska a Španělska přes Francii do střední Evropy a jižního Švédska. Na východ výskyt zasahuje až do Litvy.\n\nDává přednost lehčím půdám, protože přezimuje zahrabaná ve velké hloubce – až dva metry; i přes den se ráda zahrabává do vlhkého písku, má na zadních chodidlech výraznou lištu. Konečky prstů má tmavé. Černá, šedě skvrnitá vajíčka v dlouhých řadách klade do vysychajících tůní, proto je jejich vývoj velmi rychlý. Sameček tohoto druhu má rezonanční měchýřek a jeho hlas se podobá trylku ropuchy zelené, je však nenápadnější. Ropucha je odolná vůči suchu, proto ji někdy, hlavně v křovinách, zastihneme i přes den. Skoro půl roku tráví v nehybném stavu, zahrabává se na zimovišti už v září či v říjnu a opouští jej v březnu, někdy až v dubnu. Jako všechny ropuchy dospívá až třetím nebo čtvrtým rokem.\n\n"}
{"id": "559186", "url": "https://cs.wikipedia.org/wiki?curid=559186", "title": "Elijahu Gil'adi", "text": "Elijahu Gil'adi\n\nElijahu Gil'adi (: , 1915–1943) byl jedním z velitelů odbojové skupiny Lechi.\n\nNarodil se v Sedmihradsku a vyrostl v Bukurešti. Byl tamním členem Betaru. Do tehdejší mandátní Palestiny vycestoval v roce 1937. Zde se zapojil do aktivit Ecelu a roku 1940 spoluzakládal Lechi, protibritské odbojové hnutí. Byl však Brity vypátrán a uvězněn v táboře Mazra'a. Také Jicchak Šamir byl uvězněn a Avraham Stern byl Brity bez soudu zlikvidován. Na svobodě zůstal jen Jehošua Kohen a skrýval se. 12. září 1942 se však Gil'adimu a Šamirovi podařilo uprchnout. Tím byla obnovena činnost Lechi. \n\nDalší člen Lechi, Natan Jelin-Mor tvrdí, že Gil'adi byl ovlivněn nihilismem ruských revolucionářů, pro které neměl lidský život žádnou cenu a přivedl svým extremismem hnutí do krize. V roce 1943 se rozhodl Šamir se Gil'adiho zbavit. Byl zastřelen během cvičení ve střelbě na pískových dunách u Bat Jam. Až poté 13-členné vedení Lechi odsouhlasilo jeho likvidaci. Jeho tělo nebylo nikdy nalezeno. Na současném webu Lechi je uvedeno, že „padl za tragických okolností“.\n\n"}
{"id": "559189", "url": "https://cs.wikipedia.org/wiki?curid=559189", "title": "Jad Chana", "text": "Jad Chana\n\nJad Chana ( יַד חַנָּה, doslova „\"Chanin památník\"“, v oficiálním přepisu do angličtiny Yad Hanna, přepisováno též Yad Hana) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 53 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Severovýchodně od vesnice protéká vádí Nachal Šechem.\n\nObec se nachází 15 kilometrů od břehu Středozemního moře, cca 35 kilometrů severovýchodně od centra Tel Avivu, cca 53 kilometrů jižně od centra Haify a 15 kilometrů jihovýchodně od města Chadera. Jad Chana obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na sever a jih od kibucu ovšem leží téměř souvislý pás měst a vesnic obývaných izraelskými Araby – takzvaný Trojúhelník (nejblíže jsou to města Kalansuva a Zemer). Tento pás narušuje jen židovské sídlo Bat Chefer sousedící s kibucem na východě. 1 kilometr od vesnice probíhá Zelená linie a za ní stojí arabské (palestinské město) Tulkarm.\n\nJad Chana je na dopravní síť napojen pomocí místní komunikace 5714. Východně od kibucu probíhá také dálnice číslo 6 (Transizraelská dálnice).\n\nJad Chana byl založen v roce 1950. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu. Zakladateli vesnice byla skupina židovských přistěhovalců z Maďarska napojených na levicovou organizaci ha-Bonim Dror. Pojmenována je podle židovské odbojářky Chany Seneš.\n\nV 50. letech 20. století vznikl poblíž vesnice kibuc Jad Chana Seneš, který utvořila část obyvatel z Jad Chana. V roce 1972 byl ale rozpuštěn a jeho jediným pozůstatkem je budova centra mládeže. V roce 1996 pak na místě Jad Chana Seneš vyrostla obec Bat Chefer.\n\nSprávní území kibucu dosahuje cca 2600 dunamů (2,6 kilometrů čtverečních). Místní ekonomika je založena na zemědělství (rostlinná i živočišná výroba), službách a turistickém ruchu.\n\nPodle údajů z roku 2014 tvořili naprostou většinu obyvatel v Jad Chana Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s populací, která od roku 2005 začala výrazně narůstat. K 31. prosinci 2014 zde žilo 749 lidí. Během roku 2014 populace stoupla o 7,3 %.\n\n\n"}
{"id": "559199", "url": "https://cs.wikipedia.org/wiki?curid=559199", "title": "Messeturm", "text": "Messeturm\n\nMesseturm je druhý nejvyšší mrakodrap ve Frankfurtu nad Mohanem, ale i v Německu. Je 257 m vysoký a má 63 pater. Výstavba probíhala v letech 1988 - 1991. Po svém dokončení se stal nejvyšší budovou Evropy až do roku 1997, kdy jej překonal mrakodrap Commerzbank Tower stojící ve stejném městě. Budovu navrhli architekti Helmut Jahn a Richard Murphy. Podlahová plocha je 61 711 m a obsluhuje ji 24 výtahů. Je to jediná stavba v Německu, která má vlastní směrovací číslo. Má také vlastní přístup na metro.\n\n\n"}
{"id": "559204", "url": "https://cs.wikipedia.org/wiki?curid=559204", "title": "Vysočina (salám)", "text": "Vysočina (salám)\n\nVysočina je český trvanlivý salám.\n\nVýroba salámu Vysočina byla zahájena v roce 1967 v závodě v Hodicích. Záměrem bylo vyrobit identický výrobek jako je uherský salám, ale tepelně opracovaný.\nPodle normy z 1.1.1977 se salám Vysočina vyráběl z těchto ingrediencí (na 1000 kg hotového výrobku):\n\n\nSalám pro svou oblíbenost začaly vyrábět postupně další masokombináty. Když došlo počátkem 90. let ke zrušení závaznosti bývalých státních a podnikových norem, začali různí výrobci pod značkou \"\"Salám Vysočina\"\" vyrábět prakticky rozdílné výrobky s různým složením a různou kvalitou. Klesající úroveň kvality částečně zastavila až vyhláška 264 z roku 2003 na výrobky používající název Vysočina.\nTato vyhláška sice nevrací salám Vysočina k původní kvalitě, ale nepřipouští v něm použití vlákniny, masa strojně odděleného včetně drůbežího masa strojně odděleného a použití rostlinných a jiných živočišných bílkovin. \nTuto vyhlášku však někteří producenti obcházejí. Na základě prováděných testů kvality tak přichází o prestižní označení Klasa.\n\nV roce 2004 požádalo Živnostenské společenstvo výrobců salámu Vysočina o registraci zeměpisného označení na Úřadu průmyslového vlastnictví. Toto bylo zamítnuto z důvodu, že salám Vysočina je od roku 2001 na základě vyhlášky č. 326/2001 zařazen do skupiny výrobků v ČR obecně známých, a tudíž ho lze vyrábět, pokud splňuje požadavky dle vyhlášky č. 264/2003 Sb. Jediným výrobcem, který tak vyrábí Vysočinu dle původní receptury, je masokombinát v Hodicích, který ho dává na trh pod obchodním názvem \"Hodická Vysočina 1967\".\n\n"}
{"id": "559205", "url": "https://cs.wikipedia.org/wiki?curid=559205", "title": "Olaf II.", "text": "Olaf II.\n\nOlaf II. může být:\n\n"}
{"id": "559212", "url": "https://cs.wikipedia.org/wiki?curid=559212", "title": "Fordova nadace", "text": "Fordova nadace\n\nFordova nadace ( ) je soukromá nadace se sídlem v New Yorku založená v roce 1936 Edselem Fordem a Henrym Fordem.\n\nKromě ústředí v New Yorku má i 12 mezinárodních kanceláří sloužících poskytování grantů. V rozpočtovém roce 2007 oznámila majetek v hodnotě přes 13 miliard dolarů a schválení grantů v hodnotě 530 miliónů dolarů.\n"}
{"id": "559215", "url": "https://cs.wikipedia.org/wiki?curid=559215", "title": "A studio Rubín", "text": "A studio Rubín\n\nA studio Rubín je komorní nezávislé divadlo nacházející se v historickém centru Prahy v prostorech sklepního domu U Tří korun na Malostranské náměstí. Za svoji padesátiletou existenci získalo v české divadelní kultuře jméno nezaměnitelné scény, která se ve všech svých etapách soustředila na autorské inscenace a vznik nových divadelních textů. Současná dramaturgie A studia Rubín se orientuje na intimnější, upozaďovanější a subtilnější témata, která nahlíží v širších společenských perspektivách.\n\nRadim Vašinka v roce 1967 získal sklep na Malostranském náměstí. Sklep byl ve špatném stavu, byla zde skládka harampádí a stěny po staletí otloukané. Podlaha ve středověkém stavu.\n\nKaždé představení začínalo jakousi „vernisáží“. Než se otevřela opona, principál nejdříve oznámil ctěným divákům, co uvidí. Podal krátkou charakteristiku představení, řekl něco o autorovi a především – oznámil ctěnému publiku, jak pokračují adaptační práce. Kolik brigádnických hodin bylo odpracováno, kolik hodin odborníky, zedníky, instalatéry a hlavně – kolik co stálo.\nPo roce pak nastala slavnostní chvíle „Otevírání záchodků“. Prostory se postupně stávaly útulnějšími. Stavělo se druhé, tzv. velké jeviště (pozn.: nynější sál. Zprvu se hrálo jen v místnosti, kde je dnes bar). Prostor divadla byl vytápěn americkými kamny naplňovanými koksem.\n\nBrzy se našlo publikum, které si ORFEUS zamilovalo, neboť z mnoha různých tehdejších malých scén se tahle zdála jako jedna z nejsvižnějších. Soubor nebyl zaměnitelný s jinými, měl svou výraznou tvář. Do ORFEA chodili diváci všech generací. A ne jednou. Mnozí jednu hru viděli vícekrát. Chodili tam nejen kvůli zajímavým představením, ale kvůli atmosféře, kvůli onomu výše zmíněnému azylu. Večery po představení se protáhly někdy i přes půlnoc. Sedělo se jen na lavicích (teprve později se objevily nějaké židle, když už byl sklep o dvou místnostech).\nV rámci brigád a zkoušek někteří členové prožívali v podzemí divadla mnohé hodiny. Někteří i přespávali.\n\nTechnické zázemí bylo velmi skromné, ale tím vlastně účinnější. Vždy se našel někdo, kdo sehnal tu reflektor, tu nějaký stojan, nějaký ten magnetofon či gramofon. Po stránce zvuku a osvětlení byla představení na úrovni. Je přece známo, že mnohdy nadšený amatér je lepší než profesionál. Navíc, principál měl zkušenosti ze svého ročního režisérského působení v Divadle Na zábradlí. Dobře věděl, co je zvuk a světlo. Experimentoval též s tzv. modrým filtrem.\n\nZákladním repertoárem v začátcích byly jednoaktovky: Jacques Prévert \"Roura k rouře pasuje aneb Vzorně svorná rodina\", René de Obaldia \"Katova oběť\", později přibyla od téhož autora jednoaktovka \"Dusík\". Především však vévodily skeče Pierre-Henri Camiho (v překladu Jiřího Konůpka) \"Opilcovo dítě aneb Malý mstitel\", \"Robinsonova láska aneb Pátkova oběť\", \"Fregolitto\" a hlavně nejpopulárnější \"Kleštěnec z pralesa\". Nepochybným vyvrcholením působení divadla byla hra Bertolta Brechta \"Baal\" (v této hře začínal svoji hereckou kariéru Vlasta Třešňák). Častým návštěvníkem byl Egon Bondy, který pro divadlo napsal detektivní hru \"Vrahem je zahradník\". Byly uváděny i jeho poetické večery, ale i Františka Halase a dalších.\nNutno připomenout, že už od roku 1968 začínali v ORFEU účinkovat i různí hosté. Pantomima: Turba tacet – Ctibor Turba se svým sólovým pořadem \"Udělej mu to zprava\". Jazz Celula – trumpetista Laco Déczi, bubeník Laco Tropp, saxofonista František Král. Zpívali zde i písničkáři Jaroslav Hutka a Vlasta Třešňák.\n\nNa den druhého výročí okupace vzpomíná Ivo Vodseďálek.\n21. srpna 1970 večer měl v divadle Orfeus koncert Jaroslav Hutka. Zpíval moravské lidové písničky. Nějak jsme tam všichni zapomněli, že je druhé výročí bratrské pomoci, tedy vstupu vojsk spřátelených armád. Ovšem strana se nevhodných oslav samozřejmě velice obávala. Náhle se v malém sále rozsvítila všechna světla. Ty ovšem nesvítila na pódium, ale na diváky. Pan Hutka přerušil svůj zpěv v půli verše, snad v půli slova. Pánové v civilních šatech se však nezajímali o jeho vystoupení. Natáčeli filmovými kamerami diváky a pilně je fotografovali. Všem pečlivě zkontrolovali občanské průkazy a asi polovinu diváků si odvezli neznámo kam. Světla zhasla a Hutka pokračoval ve svém zpěvu přesně tam, kde byl přerušen. Dozpíval druhou polovinu verše a zpíval pak dlouho, dlouho do noci. Jako by nám chtěl pomoci zbavit se té tíhy, o které nikdo z nás nemluvil. Příští den byl v televizi odvysílán šot, v němž bylo divadlo Orfeus prezentováno jako odstrašující doupě narkomanů.\n\nPozději do repertoáru přibyla hra Šárky Smazalové \"Čaj\". Hru začala autorka psát ve svých dvaadvaceti letech. Čaj měl už od začátku pohnutý osud. Premiéra se pak konala v červnu 1969, tu však už autorka neviděla, neboť mezitím odešla ze života. Hra měla veliký úspěch. Na jednu z repríz přišel soudruh Maslov ze sovětského velvyslanectví (v doprovodu dvou pracovníků 6. oddělení ministerstva). Hra se jim nezdála. Slíbili však, že se sejdem a o textu si popovídáme. Druhého dne bylo divadlo na popud velvyslanectví zlikvidováno („zavřeno kvůli rekonstrukci“). A to byl v roce 1971 konec starého Orfea.\n\nDivadlo se, vzhledem k nastupující normalizaci, dostalo pod hlavičku SSM a získalo ideově korektní název Rubín. Mělo se stát výlohou mladých, uvědomělých komunistů. Od roku 1972 začal působit v Rubínu stálý a profesionální soubor Divadla na okraji. Od sezony 1972/1973 byl uměleckým šéfem divadla Zdeněk Potužil. Následovala řada úspěšných inscenací v jeho režii. Například Karel Hynek Mácha: \"Máj\" (1972), Julian Tuwim: Bál v opeře (1974), Vladimír Páral: \"Knedlíkové radosti\" (1976), Bohumil Hrabal: \"Postřižiny\" (1977), Viktor Dyk: \"Krysař\" (1986). Souborem prošla řada později známých umělců jako Iva Hüttnerová, Zdeněk Dušek, Zdena Hadrbolcová, Radka Fidlerová, Evald Schorm, Ondřej Pavelka nebo Eva Salzmannová. Hudbu pro většinu představení skládal Miki Jelínek.\n\nPrávě Miki Jelínek byl od roku 1975 uměleckým vedoucím amatérského souboru \"A studio\", který působil při Divadle na okraji v podstatě jako líheň mladých talentů. Štafetu ve vedení převzal od Jana Badalce. Umělecky tu debutovali například režisér Petr Koliha, režisér Michal Dočekal, herečka Alena Štréblová a další. Vedení A studia převzal v roce 1982 Ondřej Pavelka s Evou Salzmannovou . Své pořady tu měl i konferenciér a recitátor Miroslav Kovářík, pod názvem \"Zelené peří\" uváděl večery začínajících autorů. Dále tu působila skupina bratří Justů , orientující se na moderní autorský kabaret \"Vyhovování\" 1975-1982; \"Vata\" 1979; \"Ústřední půjčovna myšlenek\" 1982. Rubín byl od počátku i hudebním klubem a tak zde začínaly i některé skupiny nebo písničkářské dvojice, například Burian a Dědeček s pravidelnými pořady (\"Beze vší poezie\" 1975, \"Já nechci létat v raketě\" 1976).\n\nZdeněk Potužil v roce 1987 soubor Divadla na okraji rozpustil. Sedmnáct let intenzivní spolupráce se jednoduše na vztazích uvnitř souboru muselo nutně podepsat. Potužil sám k tomu později řekl: \"„Po sedmnácti letech jsem toho měl právě dost a navíc v Rubínu nastaly situace, které už jsem nechtěl řešit, i když jsem v sobě musel celý rok tento názor utvrzovat. Přesto to všechno to byla úžasná léta s úžasnými lidmi v divně hnusné době, kdy jsme se cítili svobodně.“\"\n\nV sezóně 1988/89 v Rubínu ještě uvedlo volné spojení režisérů (Lucie Bělohradská, Jan Borna, Zdeněk Potužil, Uhrin) tři večery poezie z tvorby režimem opomíjených básníků. Pořady proběhly pod názvem \"Večery poezie č.1 – 3.\" a podíleli se na nich například Dana Batulková, Radka Fidlerová, Zdena Hadrbolcová, Eva Salzmannová, Josef Carda, Miroslav Kovářík, Radovan Lukavský, David Matásek.\n\n\n\n\n\n\n\n\n\n\n\n\n\n"}
{"id": "559224", "url": "https://cs.wikipedia.org/wiki?curid=559224", "title": "Jan Homola", "text": "Jan Homola\n\nJan Homola (* 24. červenec 1976 Praha, Československo) je český hudebník, výtvarník, fotograf a průkopník skateboardingu v České republice. Studoval na střední umělecko-průmyslové škole loutkářské umění, v současné době se věnuje grafice, fotografování a cestování. Se svým bratrem Matějem založil skupinu Wohnout. \n\nJan Homola žije se svojí přítelkyní a dvěma dětmi v Kozojedech východně od Prahy.\n\n"}
{"id": "559228", "url": "https://cs.wikipedia.org/wiki?curid=559228", "title": "Ladislav Mikeš Pařízek", "text": "Ladislav Mikeš Pařízek\n\nLadislav Mikeš Pařízek, pseudonym L.M.Pařízek (19. listopadu 1907 v Českých Budějovicích – 28. března 1988 v Praze) byl český cestovatel, dobrodruh a spisovatel.\nCenné jsou jeho cestopisy z Afriky, kde jako první na světě 21. května 1959 objevil a popsal s kameramanem Lubomírem Mikulou prameny řeky Niger.\n\nVyučil se obchodním příručím. Od roku 1924 byl v zahraničí, zprvu ve Francii, pak v Africe, byl i v cizinecké legii. V roce 1930 se vrátil do vlasti, absolvoval vojenskou službu a znovu se vrátil do Afriky. Po Africe absolvoval mnoho cest a také o nich hodně psal. Řadu článků mu vydaly francouzské časopisy \"Le Matin\" a \"Le Miroir du Monde\". Vracel se opakovaně do Čech, kde si přivydělával jako noční hlídač, řidič nákladních aut, železniční dělník. Po roce 1945 se stal redaktorem a od roku 1954 se živil pouze psaním knih. Cestu za nalezením pramenů afrického veletoku Niger podnikl roku 1959.\n\nJeho knihy psané po roce 1950 byly poplatné své době a jeho členství v KSČ. Velmi cennými dodnes jsou podrobná líčení prostředí Afriky (zeměpisné i domorodých společenství), převyprávění domorodých pohádek a bájí. Většina knih je opatřena mnoha fotografiemi.\n\n"}
{"id": "559249", "url": "https://cs.wikipedia.org/wiki?curid=559249", "title": "Ptačinec (Krkonoše)", "text": "Ptačinec (Krkonoše)\n\nPtačinec (německy \"Vogelstein\") je vrchol v České republice ležící v Krkonoších.\n\nVrch se nachází v celku Krkonoše, podcelku Krkonošské hřbety, okrsku Český hřbet a podokrsku Západní Český hřbet.\n\nPtačinec se nachází v západním zakončení Západního Českého hřbetu asi 1,5 km jihovýchodně od Harrachova. Na jihovýchodě ho od sousedního Plešivce odděluje mělké sedlo, ostatní svahy prudce spadají do hlubších údolí.\n\nSeverní svah Ptačince odvodňuje řeka Mumlava, Mumlavský vodopád se nachází přímo pod jeho úpatím. Pod západním svahem protéká její levý přítok Rýžovištní potok.\n\nPtačinec je souvisle zalesněn, převahu zde má smrk ztepilý.\n\nK vrcholu Ptačince žádná významnější cesta nevede. Kvalitnější lesní cesta stoupá po jeho severním svahu z Ryžoviště do svahů Plešivce.\n\nVe vrcholové partii Ptačince se žádné významnější stavby nenacházejí. V jihozápadním svahu bylo v roce 1938 vybudováno několik lehkých objektů československého opevnění. K jejich výstavbě byla postavena 550 metrů dlouhá kolejová svážnice. Její pozůstatky nebyly v terénu zatím nalezeny.\n"}
{"id": "559256", "url": "https://cs.wikipedia.org/wiki?curid=559256", "title": "Euphoria (album, Enrique Iglesias)", "text": "Euphoria (album, Enrique Iglesias)\n\nEuphoria je deváté studiové album, a první dvojjazyčné album, od španělského pop zpěváka a skladatelé Enrique Iglesiase. Bylo vydáno 5. července 2010 mezinárodně, v USA 6. července 2010. Na albu hostují Usher, Juan Luis Guerra, Pitbull, Nicole Scherzinger a Puertoričan Wisin a yandel. a mnoho dalších. Album se skládá jak z anglických tak i ze španělských písní.\n\n\n\n\n\n\"Euphoria Reloaded\" vychází 15. listopadu 2011 v Evropě a 16. listopadu v USA. Obsahuje album \"Euphoria\" doplněné o čtyři písně a DVD dokument z Euphoria Tour. Novými skladbami jsou: I Like How It Feels, které je ve spolupráci s rapperem Pitbull (rapper), který s Enriquem spolupracoval na hitu I Like It (Enrique Iglesias) byla uvedená jako singl 23. září 2011. Dalším singlem je Mouth 2 Mouth se zpěvačkou a herečkou Jennifer Lopez. Píseň je produkována DJ Frank E, který také produkoval hit Tonight (I'm Loving You).\n"}
{"id": "559257", "url": "https://cs.wikipedia.org/wiki?curid=559257", "title": "The Complete Studio Recordings (album, ABBA)", "text": "The Complete Studio Recordings (album, ABBA)\n\nThe Complete Studio Recordings je box set všech studiových alb švédské skupiny ABBA, vydaný v listopadu 2005 u labelu Universal Music. Obsahuje devět kompaktních disků a dvě DVD.\n\nNa prvních osmi discích jsou studiová alba kapely, všechny singly, strany B a verze skladeb v němčině, španělštině, francouzštině a švédštině, které nebyly vydány v rámci původních desek. Deváty disk obsahuje výběr raritních nahrávek, většinu z těch, které byly vydány až po nejúspěšnějším období skupiny. Je zde alternativní mix skladby \"Waterloo\", který nebyl předtím nikdy dostupný na CD, dlouhá mono verze \"On And On And On\", která byla dostupná jen na soundtracku, všechny singly, které vyšly ve formě singlů, LP nebo na CD, včetně alternativních mixů.\n\nBox set také zahrnuje dvě DVD, obsahující všechny videoklipy, dokument \"The History\" mapující příběh kapely a do té doby nikdy nevydaný koncert, který byl původně součástí televizního pořadu \"Dick Cavett Meets ABBA\" v koprodukci Polar Music International a švédské televize (Sveriges Television, SVT). Původní koncert obsahoval devět skladeb, na disku je jen pět písní, zbývající čtyři nebyly v archivu švédské televize nalezeny.\n\nBox set byl znovu vydán v roce 2006, ovšem bez dvou DVD.\n\n\n\n\n\n\n\n\n\n\"The Girl With The Golden Hair\" – 3 scény z minimuzikálu–\n\n\n\n\n\n\n\n\n\n\n\n\n\n"}
{"id": "559263", "url": "https://cs.wikipedia.org/wiki?curid=559263", "title": "Džidžiga", "text": "Džidžiga\n\nDžidžiga (somálsky \"Jigjiga\") je město ve východní Etiopii a hlavní město etiopského Somálska. Nachází se přibližně 50 km od města Harar a 60 km od hranic se Somálskem. V roce 2005 měla Džidžiga 98 076 obyvatel.\n"}
{"id": "559264", "url": "https://cs.wikipedia.org/wiki?curid=559264", "title": "Ogaden", "text": "Ogaden\n\nOgaden (amharsky \"ኦጋዴን\") je náhorní plošina na jihovýchodě etiopského Somálska. Má rozlohu přibližně 200 000 km². Hraničí s Džibutskem, Keňou a Somálskem. Obyvatelé jsou převážnou většinou Somálci a muslimové. O Ogaden se v letech 1977 až 1978 vedla etiopsko-somálská válka. V Ogadenu operují skupiny somálských iredentistů.\n"}
{"id": "559267", "url": "https://cs.wikipedia.org/wiki?curid=559267", "title": "Martin St. Louis", "text": "Martin St. Louis\n\nMartin St. Louis (* 18. června 1975, Laval) je bývalý kanadský profesionální hokejista NHL. V roce 1998 podepsal smlouvu s Calgary Flames jako volný hráč. Svou kariéru ukončil 2. července 2015. Naposledy hrál za tým New York Rangers.\n\nJako amatér hrával za tým University of Vermont, kde patřil v rámci univerzitní ligy k hvězdám. Třikrát byl nominován na Hobey Baker Memorial Award pro nejlepšího univerzitního hokejistu a je v čele historických klubových statistik v kanadském bodování a asistencích. Přesto však nebyl draftován týmem NHL. Smlouvu podepsal jako volný hráč v roce 1998 s Calgary Flames. Hrával však především za Saint John Flames v AHL, za první tým Calgary nastoupil k 69 utkáním ve dvou sezónách s bilancí 4 gólů a 16 asistencí. V roce 2000 jej Calgary uvolnili jako málo perspektivního do Tampa Bay Lightning. Tam jeho produktivita stoupla, uprostřed rozehrané sezóny 2001/2002 si však zlomil nohu a zbylá utkání vynechal. Hvězdou ligy se stal v ročníku 2003/2004, kdy s 94 body vyhrál kanadské bodování ligy a pomohl týmu Tampy ke Stanley Cupu. Vstřelil gól v prodloužení šestého finálového utkání proti svému bývalému týmu z Calgary. Získal několik individuálních ocenění a byl prvním hráčem od dob Wayna Gretzkyho, který v jednom roce získal Hart Memorial Trophy, Art Ross Trophy a Stanley Cup. \nBěhem výluky v NHL v následující sezóně hrál za HC Lausanne ve Švýcarsku. V roce 2005 podepsal s Tampou Bay šestiletou smlouvu, která mu zaručuje příjem 31,5 milionu dolarů. Martin St.Louis se vyznačuje stabilní výkonností, spolu s Vincetem Lecavalierem se většinou dělí o čelní místa v klubových ofenzivních statistikách. Z individuálního hlediska byla pro něj nejúspěšnější sezóna 2006/2007, kdy zaznamenal 102 kanadských bodů. Patří také k hokejistům, kteří ctí čistou hru, což bylo v roce 2010 oceněno udělením Lady Byng Trophy. Dne 5. března 2014, při posledním přestupovém dnu v NHL byl vyměněn do klubu New York Rangers za Ryana Callahana, první volbu v draftu 2015 a druhou volbu v roce 2014.\n\nMartin St. Louis patřil mezi nejlepší hráče celé NHL, jeho průměrné sezonní bodování bylo cca 65 bodů, nejvíce dosáhl 102 bodů a to v sezóně 2006-2007, nejméně bodů však nasbíral ve své první NHL sezóně 1998/1999 za 13 zápasů získal jen 2 body. V sezónách se pohyboval mezi top 10 v kanadském bodování.\n\nKanadu reprezentoval na Světovém poháru 2004, kde přispěl k vítězství týmu, i o dva roky později na Zimních olympijských hrách v Turíně, kde však Kanada vypadla po porážce od Ruska ve čtvrtfinále. Má také dvě stříbrné medaile z Mistrovství světa v ledním hokeji.\n\nTýmové\n\nIndividuální\n\n"}
{"id": "559268", "url": "https://cs.wikipedia.org/wiki?curid=559268", "title": "Studená (Krkonoše)", "text": "Studená (Krkonoše)\n\nStudená (německy \"Kaltenberg\") je vrchol v České republice ležící v Krkonoších.\n\nHora se nachází v celku Krkonoše, podcelku Krkonošské rozsochy, okrsku Vilémovská hornatina a podokrsku Rokytnická hornatina.\n\nStudená je součástí rozsochy vybíhající z Lysé hory západním směrem. Asi 3,5 km na severozápad se nachází Harrachov, přímo pod jižním svahem pak Rokytnice nad Jizerou. I v rámci rozsochy je výškově výrazně oddělena. Sedlo, které ji na západě odděluje od Janovy skály se nachází v nadmořské výšce 929 metrů, sedlo na východní straně ve směru na Čertovu pláň v 917 metrech. Severní a jižní svah spadají do poměrně hlubokých údolí.\n\nStudená spadá do povodí Jizery. Rýžovištní potok protékající pod severním svahem je levým přítokem Mumlavy. Potoky stékající z jižního svahu jsou pravými přítoky Huťského potoka.\n\nVrcholové partie Studené jsou souvisle zalesněny, převahu zde má smrk ztepilý. Velká luční enkláva v okolí osady Studenov se nachází na jihozápadním svahu.\n\nPo severním úbočí je v nadmořské výšce přibližně 900 metrů vedena vrstevnicová neveřejná asfaltová komunikace ze Studenova na Dvoračky sledovaná modře značenou trasou KČT 1894 z Čertovy hory rovněž k Dvoračkám. Z ní je z prostoru východního sedla veden na vrchol průsek.\n"}
{"id": "559269", "url": "https://cs.wikipedia.org/wiki?curid=559269", "title": "Suidakra", "text": "Suidakra\n\nSuidakra je německá celtic metalová kapela, ale svou tvorbu kombinuje i s jinými žánry (melodic death metal, folk metal). Během své historie odehrála skupina 200 živých vystoupení. Pro rozšíření svého zvuku využívá pro metal netypické hudební nástroje, jako jsou např. dudy nebo banjo. Svoji tvorbu započala v Düsseldorfu v roce 1994.\n\nSkupina byla založena v roce 1994 kytaristou Arkadiusem Antonikem a bubeníkem Stefanem Möllerem s názvem Gloryfication. Později ve stejném roce byli do kapely přizváni klávesista Daniela Voigt, kytarista Marcel Schoenen a baskytarista Christoph Zacharowski. Skupina byla přejmenována na Suidakra. (Křestní jméno jejího zakladatele pozpátku.)\n\nSuidakra nahrála svoje první album v roce 1997 a bylo vydáno pod názvem \"Lupine Essence\". Tohle album přitáhlo pozornost německé nahrávací společnosti Last Episode. Skupina s ní v roce 1998 nahrála svoji druhou desku Auld Lang Syne. Záhy po vydání byl baskytarista Christoph Zacharowski nahrazen Nilsem Brossem.\n"}
{"id": "559270", "url": "https://cs.wikipedia.org/wiki?curid=559270", "title": "Heterochromie", "text": "Heterochromie\n\nHeterochromie (z řeckého \"heteros\" – „jiný, druhý“ a \"chroma\" – „barva“) znamená různobarevnost, obvykle duhovky (\"heterochromia iridis\" nebo \"heterochromia iridum\"), ale také vlasů nebo kůže. Je výsledkem přebytku nebo nedostatku melaninu. Může být vrozená, v důsledku genetického mozaicismu (neoddělení chromozomů během mitózy), nebo vzniká důsledkem nemoci či zranění. Vyskytuje se jak u lidí, tak i u zvířat.\n\nHeterochromie duhovky je velmi vzácná, vyskytuje se asi u 2% populace. Je buď úplná, kdy celé jedno oko má jinou barvu než druhé, nebo částečná, kdy se od zbytku liší jen část duhovky, v jedné části oka je tedy rozdílné množství pigmentu. Částečná heterochromie je také vzácnější než úplná.\n\nPříkladem heterochromie je americká herečka a modelka Kate Bosworthová, která má pravé oko oříškově hnědé a druhé oko modré, nebo anglický herec a model Dominic Sherwood s jedním okem modrým, zatímco s druhým polovičně modrým - napůl hnědým .\n"}
{"id": "559271", "url": "https://cs.wikipedia.org/wiki?curid=559271", "title": "Grand Prix Monaka 2010", "text": "Grand Prix Monaka 2010\n\nGrand Prix Monaka 2010 (69e Grand Prix Automobile de Monaco), 6. závod 61. ročníku mistrovství světa jezdců Formule 1 a 52. ročníku poháru konstruktérů, historicky již 826. grand prix, se již tradičně odehrála na okruhu v Monte Carla.\n\n"}
{"id": "559275", "url": "https://cs.wikipedia.org/wiki?curid=559275", "title": "Sung Lien", "text": "Sung Lien\n\nSung Lien (; 1310–1381) byl za vlády dynastie Jüan jedním z představitelů neokonfuciánské školy \"ťin-chua\". Později se stal literárním a politickým poradcem Ču Jüan-čanga, zakladatele a prvního císaře říše Ming.\n\nSung Lien používal zdvořilostní jméno Ťing-lien () a pseudonym Čchien-si (). Obdržel posmrtné jméno Wen-sien ().\n\nSung Lien pocházel z čeťiangského okresu Pchu-ťiang. Studoval konfuciánství, u úřednických zkoušek neuspěl, nicméně roku 1349 získal místo v akademii Chan-lin. Roku 1356 odešel do ústraní. Jeho pověst učence mu později dopomohla k místu inspektora konfuciánských škol. Byl zastáncem synkretické jednoty „tří učení“ (konfuciánství, buddhismu a taoismu).\n\nPo roce 1360 se přidal na stranu protimongolského povstalce Ču Jüan-čanga, jednoho z válečníků povstání rudých turbanů, který v Nankingu budoval vlastní režim nezávislý na mongolské říši Jüan. Roku 1368 se Ču Jüan-čang prohlásil císařem nové říše Ming.\n\nJako hlava Historického úřadu mingské vlády řídil kompilaci oficiálních dějin dynastie Jüan – \"Jüan š’\", důležitého pramene pro poznání dějin Číny, Mongolska a přilehlých oblastí. Sestavení \"Jüan š’\", pod dozorem mingské vlády, bylo dokončeno roku 1370. Dílo zakotvilo oficiální výklad dějin předešlé dynastie. Pod Sungovým vedením byla změněna stará konfuciánská historiografická tradice a prosazen nový přístup předpokládající při řízení lidských záležitostí přihlédnutí stejně tak k historické zkušenosti, jako k učení velkých konfuciánských klasiků.\n\nZemřel na cestě do vyhnanství, jeho vnuk totiž patřil mezi osoby postižené v souvislosti s aférou Chu Wej-junga, což s sebou neslo trest pro celou rodinu. Dotyčný vnuk byl popraven, Sung Lienův život zachránila intervence císařovny Ma a korunního prince Ču Jün-wena.\n\nZa své zásluhy byl poctěn posmrtným jménem Wen-sien (),\n\n"}
{"id": "559278", "url": "https://cs.wikipedia.org/wiki?curid=559278", "title": "Tchang Sien-cu", "text": "Tchang Sien-cu\n\nTchang Sien-cu (; 24. září 1550 – 29. července 1616), byl dramatik mingské Číny.\n\nTchang Sien-cu používal zdvořilostní jméno I-ženg () a pseudonymy Chaj-žuo (), Čching-jüan tao-žen (), později i Chaj-žuo-š’ () a Jü-ming-tchang ().\n\nTchang Sien-cu pocházel z okresu Lin-čchuan (dnes část Fu-čou) v provincii Ťiang-si. V jednadvaceti letech složil provinční úřednické zkoušky a roku 1583 uspěl i při zkouškách v hlavním městě. Sloužil v nižších úřednických postech v Nankingu, a provinciích Če-ťiang a Kuang-tung. Roku 1598 odešel ze státní služby, vrátil se do rodného kraje a soustředil se na psaní divadelních her.\n\nZ jeho dramat jsou nejvíce ceněny „čtyři snové hry“ v žánru \"kchun-čchü\". Nejpopulárnější z nich je \"Pavilón pivoněk\" (, \"Mu-tan-tching\") o lásce dívky a mladého úředníka překonávající i smrt. Další tři „snové hry“ jsou \"C’-čchaj-ťi\" (, „Příběh purpurové vlásenky“), \"Nan-kche ťi\" (, „Příběh [z pod] jižní větve“) a \"Chan-tan ťi\" (, „Příběh z Chan-tanu“).\n"}
{"id": "559280", "url": "https://cs.wikipedia.org/wiki?curid=559280", "title": "Pavilón pivoněk", "text": "Pavilón pivoněk\n\nPavilón pivoněk () je divadelní hra pozdně mingského dramatika Tchang Sien-cua poprvé hraná roku 1598 na scéně Pavilónu knížete Tchenga. Jedna ze Tchangových „čtyř snových her“ je tradičně uváděna jako opera \"kchun-čchü\", ale existují i verze pro jiné druhy oper (pro žánry \"čchuan-čchi\", a \"kan\", 赣/贛). Dosud je nejpopulárnější hrou mingské doby.\n\nInscenace hry se tradičně soustřeďují na milostný příběh ústřední dvojice – lásky dívky Tu Li-niang (杜丽娘/杜麗娘) a mladého kandidáta úřednických zkoušek Liou Meng-meje (柳梦梅/柳夢梅), ale původní text obsahuje i vedlejší zápletky týkající se neúspěšné obrany sungského státu proti agresi říše Ťin.\n\n"}
{"id": "559282", "url": "https://cs.wikipedia.org/wiki?curid=559282", "title": "Aksúmské letiště", "text": "Aksúmské letiště\n\nAksúmské letiště je letiště u města Aksúm v severní Etiopii, ve svazovém státě Tigraj. Jeho IATA kód je \"AXU\" a ICAO kód je \"HAAX\". Nachází se v nadmořské výšce 2108 m n. m. a má přistávací dráhu o délce 2400 metrů a šířce 45 metrů. Mohou na něm přistávat i velmi velká letadla, jako například Antonov An-124, který přivezl v roce 2005 zpět z Itálie Aksúmský obelisk. Letiště využívají pro pravidelné vnitrostátní lety Etiopské aerolinie.\n"}
{"id": "559291", "url": "https://cs.wikipedia.org/wiki?curid=559291", "title": "John Mitchell Nuttall", "text": "John Mitchell Nuttall\n\nJohn Mitchell Nuttall (21. června 1890 – 28. ledna 1958) byl anglický fyzik narozený v Todmordenu. \n\nSpolupracoval s Johannem Geigerem na výzkumu radioaktivního rozpadu. Jejich práce vyústila ve formulaci Geigerova-Nuttallova zákona.\n"}
{"id": "559292", "url": "https://cs.wikipedia.org/wiki?curid=559292", "title": "Helen Doron", "text": "Helen Doron\n\nHelen Doron (* 5. listopadu 1955) je anglická filoložka, která vyvinula metodu výuky angličtiny pro děti od 3 měsíců do 14 let, jež se nazývá \"Helen Doron Early English\". Své znalosti nabyté během akademických studií spojila s praxí při práci učitelky anglického jazyka a vytvořila vlastní přirozenou a úspěšnou metodu výuky anglického jazyka pro děti. Jako vědec přitom dbala zejména na rozhodující vývojové fáze mozku dítěte. Když v roce 1987 vystoupila se svou metodou na veřejnost, byl to první a jediný jazykový program pro výuku angličtiny dětí v raném věku.\n\nNarodila se ve Velké Británii, v roce 1977 absolvovala univerzitu v Readingu, kde získala doktorát z filozofie humanitních věd, jazykovědy a francouzštiny. Mimo jiné pracovala jako docentka pro anglický jazyk a jazykovědu na univerzitě v Poitiers ve Francii.\n\nJako matka tří dětí se zajímala o tzv. Suzukiho metodu aplikovanou při výuce hry na housle. Tato metoda učí malé děti hře na hudební nástroj pomocí stále se opakujícího poslechu. Učitel ukáže dětem, které ještě nedokáží přečíst notový zápis, jak mají dané partie zahrát. Sám Dr. Suzuki nazývá tuto metodu výuky na hudební nástroj „metodou mateřské řeči“, protože dítě se zpočátku učí pouze díky melodii, kterou opakovaně slyší.\n\n"}
{"id": "559293", "url": "https://cs.wikipedia.org/wiki?curid=559293", "title": "The Complete Studio Recording", "text": "The Complete Studio Recording\n\nThe Complete Studio Recordings je název kompilací a box setů různých umělců. \n\n"}
{"id": "559301", "url": "https://cs.wikipedia.org/wiki?curid=559301", "title": "Fotograf (časopis)", "text": "Fotograf (časopis)\n\nFotograf je český fotografický časopis, který vychází od roku 2002 v české i anglické mutaci. Zabývá se fotografií, ale zasahuje i do dalších oblastí vizuální kultury jak české tak i světové. Časopis Fotograf vychází dvakrát ročně, má 120 stran a každé číslo je tematicky zaměřené. Šéfredaktorem je fotograf a pedagog Pavel Baňka, členové redakční rady jsou: Štěpán Grygar, Sylva Francová, Markéta Kinterová, Alexandra Vajd, Pavel Vančát, Tomáš Hrůza, Edith Jeřábková a Zdena Kolečková. Do okruhu přispěvatelů patří řada kurátorů a teoretiků z České republiky, ale i ze zahraničí. Vydavatelem časopisu je občanské sdružení Fotograf 07 o.s.\n\nŘadí se mezi časopisy věnující se soudobé fotografické tvorbě, podobně jako španělský \"Exit\", německá \"European Photography\" nebo americký \"Aperture\".\n\n"}
{"id": "559303", "url": "https://cs.wikipedia.org/wiki?curid=559303", "title": "Jindřich I. z Vrbna", "text": "Jindřich I. z Vrbna\n\nJindřich I. z Vrbna ( \"Henryk z Wierzbna\" nebo \"z Wierzbnej\", \"Heinrich von Würben\", konec 60. let 13. století – 23. září 1319) byl osmnáctý vratislavský biskup (1302–1319).\n\nJindřich z Vrbna pocházel z významného slezského šlechtického rodu pánů z Vrbna (dnes \"Wierzbna\" v Dolnoslezském vojvodství v Polsku), později nazývaného Bruntálští z Vrbna. Byl nejmladším synem Jana z Vrbna (Wierzbna), kastelána slezského hradu Ryčína, bratrem Štěpána a Jana . Ještě roku 1289 je uváděn jako světský šlechtic v okruhu vratislavského knížete Jindřicha IV. Proba, již 31. srpna následujícího roku však jako kanovník vratislavské katedrální kapituly spolu s bratrem Janem.\n\nPo smrti vratislavského biskupa Jana Romky (19. listopadu 1301) byl jeho nástupcem zvolen právě Jindřich z Vrbna. Hnězdenský metropolita Jakub Świnka jej vysvětil na biskupa 19. března 1302 při příležitosti sjezdu polských biskupů ve Vratislavi a Jindřich získal též papežské potvrzení. V konfliktních poměrech panujících ve vratislavské kapitule byl kandidátem a zástupcem \"německého\" křídla, které udržovalo dobré vztahy s místními piastovskými knížaty a vratislavským patriciátem. Na druhé straně vztahy s hnězdenským arcibiskupem a dalšími členy polského kněžstva a potažmo s papežským stolcem se rychle zhoršovaly.\n\nJedním z prvních úkolů biskupa Jindřicha bylo převzetí poručnictví nad syny vratislavského knížete Jindřicha V. Tlustého, Boleslavem a Jindřichem; to původně vykonával bratr knížete Boleslav I. Surový, který však 9. listopadu 1301 zemřel. Poručnictví i správu vratislavského knížectví vykonával aktivně, pozdější zprávy jej však obviňují, že přitom promrhal poklad 60 000 hřiven stříbra shromážděný Bolkem I.\n\nBiskupovo poručnictví však trvalo prakticky pouhý rok. Jindřich z Vrbna pokračoval v politice svého předchůdce Jana Romky orientované na Přemyslovce, konkrétně Václava II., a v letech 1302-1303 pobýval v Praze, kam doprovázel svého staršího svěřence Boleslava, který tam byl jako dvanáctiletý oženěn se sedmiletou Václavovou dcerou Markétou. Král také převzal poručnictví nad vratislavskými knížaty, biskup je však ještě později zmiňován jako jejich \"vychovatel\". 26. května 1303 byl biskup Jindřich vyznamenán tím, že jej Václav II. nechal provést v Praze korunovaci své manželky, královny Elišky Rejčky; tato ceremonie byla jinak vyhrazena pražským biskupům a Václav II. si musel výjimku nechat schválit mohučským metropolitou Gerhardem z Eppsteinu.\n\nPolitika orientovaná na Čechy, projevující se mimo jiné podporou krakovského biskupa Jana Muskaty dosazeného Václavem II. v jeho sporu s Jakubem Świnkou, přivedla biskupa do přímého sporu s hnězdenským arcibiskupem podporujícím Václavova protivníka Vladislava Lokýtka. Jindřich z Vrbna se ostře bránil zasahování arcibiskupa do záležitostí své diecéze. Spor byl urovnán roku 1304.\n\nVedle toho se již od počátku své činnosti dostal do konfliktu s papežskou kurií. Byl nařčen z toho, že s jeho vědomím byl zavražděn posel papežského legáta Otty z Ostie. Kněz Günther von Biberstein, který byl pověřen přednést papežský rozsudek nepříznivý pro biskupa, byl v jeho přítomnosti v kostele sv. Jakuba ve Vratislavi přepaden a zachránil se jen útěkem do sakristie; biskup mu pak zabavil veškerý majetek. Spory měl biskup Jindřich též s legátem de Montefiore (pro svou podporu Jana Muskaty) a s legátem Niccolou Boccasinim, pozdějším papežem Benediktem XI., který působil v Uhrách proti Václavu II. a s Jindřichem z Vrbna se střetnul v otázce jmenování Jindřicha z Pohořelé vratislavským scholastikem. Nejzávažnější však z hlediska papežské kurie bylo patrně odmítání placení tzv. svatopetrského haléře, papežské daně, kterou v Polsku duchovenstvo platilo, ale kterou se zdráhalo platit zejména německé obyvatelstvo Slezska, protože v Svaté říši římské se nevybírala.\n\nPapež proto vyslal biskupovi Jindřichovi řadu půhonů (citací) povolávajících jej před papežský soud. Jindřich z Vrbna jich však nedbal, stejně jako své exkomunikace a interdiktu uvaleného na město Vratislav, až jej roku 1309 papež Klement V. úřadu vratislavského biskupa zbavil. V roce 1310 tak byl Jindřich z Vrbna donucen odebrat se do Avignonu, kde byl papežem držen v domácím vězení dva roky. Jeho nepřítomnost vedla ke zmatkům ve vedení diecéze a 17. října 1312 žádalo město Vratislav papeže o navrácení biskupa, jehož nepřítomnost prý přinášela vratislavské církvi velké škody. Klement V. se poté skutečně s biskupem usmířil a o rok později, 12. října 1313, jej slavnostně uvedl opět do funkce. Jindřich z Vrbna se následujícího roku vrátil do Slezska.\n\nPo návratu z Avignonu začal biskup Jindřich vykonávat papežská ponaučení a soustředil se mnohem více na vnitřní záležitosti církve, svolal mj. diecézní synod roku 1319 (první konal již roku 1305), vydal nová statuta katedrální kapituly (1316) kladoucí důraz na mravnost a kázeň duchovenstva a zřídil inkviziční soud, obsazený zejména dominikány a minority. Zvláště aktivní byl v potírání kacířství, zejména v kampani proti tzv. beghardům a bekyním, hnutí spočívajícímu ve formování laických společenství mužů a žen žijících zbožným životem mimo tradiční řády. To se počátkem 14. století rozšířilo v řadě slezských měst, mj. ve Svídnici, Vratislavi, Lehnici, Hlohově a Nise. Již roku 1315 však biskup Jindřich zahájil jejich upalování jako kacířů; na hranici skončilo jen ve Svídnici na 50 obětí, další lidé byli upálení ve Vratislavi a Nise.\n\nKromě toho začal Jindřich z Vrbna po návratu důsledně vybírat zmíněný svatopetrský haléř. To nejvíce, spolu s jeho celkovým změněným, zostřeným přístupem, vedlo ke ztrátě biskupovy podpory mezi knížaty i obyvatelstvem, zejména městským.\n\nPřesto, pokud jde o výsady vratislavského biskupství, podařilo se je biskupu Jindřichovi i přes dramatický průběh pontifikátu udržet a upevnit, a to zejména díky důsledné orientaci na Čechy při současném mocenském vakuu ve Slezsku, kdy řada knížat byla v prvních letech jeho panování dosud příliš mladá na vládu. K tomu patřila i konsolidace biskupského pozemkového panství: z počátku jeho pontifikátu pochází \"Liber fundationis episcopatus Wratislaviensis\", podrobný soupis majetku biskupství. Výrazem i jinak doložených Jindřichových snah o pozdvihnutí náboženského života, a zejména vzdělávání a kázně duchovenstva, je soupis diecézních liturgických tradic v \"Liber agendarum episcopatus wratislaviensis\". Obě sbírky jsou významnými historickými prameny. Jindřich z Vrbna také byl prvním vratislavským biskupem, který užíval titulu niského či nisko-otmuchovského knížete.\n\nJindřich z Vrbna také roku 1307 vysvětil prvního stálého pomocného (světícího) biskupa vratislavské diecéze, Pavla z Banče († 1323), cisterciáckého mnicha z lubušského kláštera.\n\nBiskup Jindřich z Vrbna zemřel 23. září 1319 ve Vratislavi a byl pohřben ve vratislavské katedrále, která byla právě za jeho pontifikátu po šedesáti letech stavby dokončena.\n"}
{"id": "559304", "url": "https://cs.wikipedia.org/wiki?curid=559304", "title": "Kousavec páskovaný", "text": "Kousavec páskovaný\n\nKousavec páskovaný (\"Rhagium sycophanta\") je jedním z mnoha druhů brouků početné čeledi tesaříkovitých (Cerambycidae). Je také jedním z větších druhů tesaříků.\n\nKousavec páskovaný je velmi vzhledný druh tesaříka o velikosti 17-26 mm. Široká hlava je vyzbrojena robustními kusadly, po obou stranách štítu je masivní trnovitý výběžek. U rodu \"Rhagium\" jsou tykadla na tesaříky nezvykle krátká. Barva je černá s kresbou béžovohnědou až červenožlutou nebo rezavě žlutou. Na krovkách, které se od štítu směrem k zadečku plynule zužují, se nachází dvojice klikatých žlutavě krémových příčných pásků. U brouků se mohou vytvářet barevné aberace. Tesaříci rodu \"Rhagium\" jsou nádherní brouci, jejichž larvy se vyvíjejí v mrtvém dřevě, a tak ani nezpůsobují v přírodě škody. Mají přitom podstatný význam pro lesní přírodní společenstvo. Ne nepodstatným faktorem je i ohroženost tohoto druhu z důvodu úbytku přirozených lokalit jeho životního teritoria, jímž jsou rozlehlé dubiny.\n\nZáměna je teoreticky možná s jinými tesaříky z rodu \"Rhagium\" – nejspíše s kousavcem korovým (\"Rhagium inquisitor\") nebo kousavcem hlodavým (\"Rhagium mordax\"). Všichni se ale na první pohled liší zbarvením.\nImaga se vyvíjejí v květnu a červnu na dříví, někdy též na květech, jako např. hlohu (\"Crataegus sp.\"). Vyskytuje se v nížinných listnatých lesích a s dospělci se setkáme od konce května do konce července. Hlavně pak na dubech (\"Quercus\"), ale najdeme ho i na jiných listnáčích jako bříze (\"Betula\"), olši (\"Alnus\") či buku lesním (\"Fagus sylvatica\"), ale i kaštanovníku jedlém (\"Castanea sativa\"). V některých výzkumných pracích se uvádí, že za slunného a teplého počasí létají na květy hlohů (\"Crataegus\") a bezů\n(\"Sambucus\").\n\nBrouka nejčastěji nalezneme na čerstvě poražených dubových kmenech nebo na dubových pařezech. Zde totiž samičky kladou svá vajíčka. Často ale sedí i na rostlinách. Vylíhlé larvy se prokousávají pod kůru, kde si vyhlodávají křivolaké chodby. Larvy jsou bělavé, dopředu rozšířené a pod kůrou se i zakuklují. Vývoj pod kůrou čerstvě odumřelých stromů či pařezů trvá 2-3 roky. Dřevo musí být částečně rozložené, protože larva přebývá v zámotku, který si tvoří z dřevěné a lýkové drti.\n\nPřevážná část Evropy, část Západní Sibiře a Malé Asie.\nV Česku teplejší oblasti Čech, jižní a střední Moravy. Převážně v dubových oblastech jednotlivě, ale někdy i velmi hojně, jako např. Křivoklátsko, Český kras, Pálava, Bílé Karpaty a některé další lokality.\n\nTaxony podřízené:\n\nPodle Červené knihy ČR náleží do kategorie téměř ohrožený druh.\n\n\n\n"}
{"id": "559311", "url": "https://cs.wikipedia.org/wiki?curid=559311", "title": "Štokmanovo ložisko", "text": "Štokmanovo ložisko\n\nŠtokmanovo ložisko ( ) je největší světové ložisko zemního plynu. Leží na jihu Barentsova moře v jeho ruské části, zhruba 600 kilometrů na sever od Koly. Jeho zásoby se odhadují na 3,8 biliónu krychlových metrů zemního plynu.\n"}
{"id": "559315", "url": "https://cs.wikipedia.org/wiki?curid=559315", "title": "Dina Porat", "text": "Dina Porat\n\nNarodila se v Argentině v roce 1943 a do Izraele přijela společně s rodinou v roce 1950. Její otec, Moše Kostrinski-Kitron, se narodil v Talchanu poblíž Pinsku. Je považován za zakladatele židovského hnutí Dror v Jižní Americe a za vůdčí osobnost židovstva v Argentině. Matka se jmenovala Ruth Gold a narodila se v Racky v Litvě.\n\nSvoji magisterskou práci vypracovala v roce 1973 na téma: „Židovští uprchlíci ve Vilniusu v letech 1939–1941: pokusy o odchod“. V roce 1983 obhájila disertaci pod vedením profesora Daniela Karpiho na téma: „Podíl vedení Sochnutu v Jeruzalémě na pokusech o záchranu evropských židů v letech 1942–1945.“\nPorat zastávala různé funkce na Telavivské univerzitě: vedoucí Školy pro židovská studia pojmenované po Chajimu Rozenbergovi (2004–2008), děkanka fakulty historie židovského národa (2000–2003), vedoucí Institutu pro výzkum antisemitismu a rasismu pojmenované po Stephen Rothovi (od roku 1998), zakladatelka katedry pro výzkum antisemitismu a rasismu pojmenované po Alfredu P. Slanerovi (od roku 1997). Je členkou odborné rady a administrativní rady v mezinárodním institutu Jad Vašem pro výzkum holokaustu (od roku 1984).\n\nV roce 1985 pracovala jako vědecká pracovnice v Institutu pro pokročilá studia na Hebrejské univerzitě, působila dále jako výzkumný pracovník v Centru pro studium Izraele a judaismu na Kolumbijské univerzitě (1987–-1988), výzkumný pracovník semináře na mezinárodním institutu Jad Vašem pro výzkum holokaustu (1995–1996). Na Harvardově univerzitě působila jako hostující profesor v Centru pro evropská a židovská studia v roce 1999, na New York University v roce 2004 a v Památníku holocaustu v Paříži (říjen 2007). V roce 2004 byla zvolena za nejlepší profesorku na Fakultě humanitních studií.\n\n\"Vedení v pasti 1942–1945\" (hebrejský název knihy \"Hanhaga be-milkud 1942–1942\", ).\n\nKniha se zabývá otázkou, jak židovské osídlení \"(jišuv)\" v tehdejší Palestině vnímalo vážnost situace evropských židů během holokaustu. V úvodu knihy je detailně popsáno vedení židovského osídlení v Palestině a jejich tehdejší postavení v zemi. Po úvodu je kniha rozdělená na tři části. První část pojednává o tom, jakým způsobem a jaké informace o holokaustu evropského židovstva přicházely do Palestiny a jaká byla reakce židovského obyvatelstva poté, co se dozvěděli o systematickém vyhlazování židů v Evropě. Tyto reakce jsou v knize datovány od pouhých vyhlášení dnů smutku či modliteb až po založení záchranného výboru, sbírek peněz na záchranu a vyslání zástupců do neutrálních států. V druhé části se rozebírá činnost těchto zástupců a další možné snahy a návrhy jak pomoci evropským židům během druhé světové války. Například: využití certifikátů na záchranu dětí, „zboží za krev“, bombardování Osvětimi či vyslání výsadkářů, atd. Třetí oddíl rozebírá reálné možnosti slabého židovského osídlení v Palestině během druhé světové války a jejich reálné možnosti ovlivnit osud židů v Evropě proti silné vyhlazovací mašinerii nacistického Německa. Dále pak jak tato zkušenost ovlivnila budoucí kulturní život v Izraeli. Kniha byla vydána v roce 1986 nakladatelstvím \"Am Oved\" a druhé vydání vyšlo v roce 2004. Kniha byla přeložena do angličtiny a španělštiny a je to vůbec první kniha vydaná v Izraeli, která se zabývá takovýmto tématem.\n\n"}
{"id": "559327", "url": "https://cs.wikipedia.org/wiki?curid=559327", "title": "David I. Skotský", "text": "David I. Skotský\n\nDavid I. (1085 – 23. květen 1153) byl v letech 1113 až 1124 princem Cumbrie a v letech 1124 až 1153 král Skotska (Alby). Jako nejmladší sny Malcolma III. a jeho ženy Markéty strávil větší část mládí ve Skotsku, ale roku 1093 byl nucen odjet na přechodnou dobu do Anglie. Tam byl ovlivněn normanskou a anglo-francouzskou kulturou.\n\nPo smrti svého bratra Alexandra roku 1124 se, s podporou anglického krále Jindřicha I., rozhodl uplatnit svůj nárok na skotský trůn. Byl nucen bojovat s Alexandrovým synem Malcolmem, který si také činil nárok na skotskou korunu. Tato válka trvala asi deset let. Po smrti svého patrona Jindřicha podporoval nárok jeho dcery Matyldy proti Štěpánovi na anglický trůn. V konfliktu se Štěpánem i přes porážku v bitvě u Standardu roku 1138 byl schopen rozšířit svou vládu na oblast severní Anglie.\n\nV období jeho vlády došlo ve Skotsku k mnoha reformám. Nechal postavit mnohá nová města, zaváděl do praxe změny inspirované papežem Řehořem VII., zakládal kláštery, reorganizoval správu země po vzoru Normanů a podporoval feudalismus, který přinášeli anglo-francouzští rytíři.\n\nNarodil se někdy mezi lety 1083 až 1085 jako syn skotského krále Malcolma III. a jeho ženy Markéty. Roku 1093 jeho otec a jeho bratr Eduard padli při vojenském tažení do Northumbrie. Krátce nato zemřela i jeho matka a vlády v zemi se ujal jeho strýc Donald. Ten nařídil, aby David i jeho bratři odešli do Anglie.\n\nAnglický král Vilém II. nesouhlasil s tím, že se skotským králem stal Donald a vyslal do Skotska vojsko vedené Malcolmovým nejstarším synem Duncanem. Ten byl v průběhu jednoho roku zabit a tak Vilém vyslal do Skotska další vojsko vedené dalším Malcolmovým synem Edgarem. Ten byl úspěšnější a byl roku 1097 korunován. V té době byl David u anglického dvora a po Vilémové smrti se stal součástí anglického dvora.\n\nJeho bratr, skotský král Edgar, navštívil Jindřichův dvůr roku 1099 a přislíbil Davidovi velká území na jih od řeky Forth. Po jeho smrti roku 1107 jeho nástupce Alexandr dodržel Edgarův slib a David se ujal vlády nad přislíbeným územím v Cumbrii. Po Jindřichově návratu z Normandie roku 1107 uplatnil David nárok i na území v jižní části Skotska.\n\nZdá se, že David byl ve svých požadavcích agresivní, Alexandr ho uznal za svého nástupce, což vyvolalo jistý odpor mezi Skoty a Davidovi byl udělen titul princ Cumbrijský. Roku 1113 Jindřich I. svolil s jeho sňatkem s Matildou, hraběnkou z Huntingdonu, a David tak obdržel titul hraběte.\n\nPo Alexandrově smrti roku 1124 uplatňoval nárok na otcův trůn jeho syn Malcolm. Podařilo se mu vyhrát s Davidovým vojskem dvě bitvy, ale protože David disponoval většími prostředky, nakonec ho porazil a přinutil uniknout na sever země. V dubnu nebo květnu byl David ve Scone korunován skotským králem. Jeho faktický vliv byl ale omezen na jižní Skotsko.\n\nRoku 1130 se David vrátil na Jindřichův dvůr, čehož využil Malcolm, spojil se správcem Mormaeru a vypuklo povstání. Davidovo vojsko, vedené jeho velitelem Eduardem, se střetlo se vzbouřenci v bitvě u Stracathro. Podle Ulsterské kroniky v ní bylo zabito 1000 Eduardových mužů a 4000 vojáků správce Mormaeru, včetně jeho samotného. Malcolmovi se podařilo uniknout a následovaly čtyři roky občanské války. Vítězství se přiklonilo na stranu Davida, který získal velkou vojenskou podporu od krále Jindřicha. Malcolm byl roku 1134 zajat, ale historické prameny o něm neuvádějí žádné další informace.\n\nDavidovy vztahy s Anglií se obvykle interpretují dvěma způsoby.\n\nZ jednoho pohledu jsou jeho aktivity popisovány ve vztahu k dobrým stykům s anglickým králem. Jeho kariéra byla silně ovlivněna podporou anglického krále Jindřicha I. Jeho nepřátelství vůči Štěpánovi je interpretováno jako podpora Jindřichova odkazu a podpora nástupnictví jeho dcery Matyldy. David bojoval v jejím zájmu, připojil se k ní, když se vrátila do Anglie a později povýšil na rytíře jejího syna Jindřicha.\n\nNa druhé straně byl David králem, který chtěl dosáhnout velké nezávislosti, vybudovat skotsko-northumbrijské království a ovládnout velkou část severní Anglie. Z tohoto pohledu je Matylda vnímána jen jako záminka pro zábor dalšího území. Zdá se, že oba přístupy se v Davidově jednání uplatnily z určité části.\n\nDavid měl velký vliv na změnu církve ve Skotsku, když započal její dělení na diecéze a umožnil zapojení Normanů do její hierarchie. Bránil také její nezávislost proti snahám anglické církve o její ovládnutí.\n\nFarní systém ve Skotsku již existoval z předchozího období a David tak nebyl jeho tvůrcem. Jeho role se projevila v tom, že systém uspořádání skotské církve více přizpůsobil systémům v Anglii a Francii. Jedním z prvních problémů, který musel řešit, byla snaha prosadit podřízenost skotských diecézí arcibiskupům v Yorku a Canterbury. Prosadil, aby diecéze v St Andrews fakticky fungovala jako arcibiskupství.\n\nNejvětší ranou pro jeho plány byla smrt jeho jediného syna Jindřicha, hraběte z Northumbrie, 12. července 1152. David se rozhodl jmenovat nástupce na skotském trůnu svého vnuka Malcolma a následníkem hraběte z Northumbrie se měl stát jeho mladší vnuk Vilém. Donnchad, nejstarší mezi vlivnými skotskými šlechtici a správce Fife byl jmenován regentem jedenáctiletého Malcolma.\n\nDavidovo zdraví se na jaře 1153 začalo zhoršovat a 23. května 1153 zemřel.\n"}
{"id": "559344", "url": "https://cs.wikipedia.org/wiki?curid=559344", "title": "Cascoplecia insolitis", "text": "Cascoplecia insolitis\n\nCascoplecia insolitis je druh pravěkého křídlatého hmyzu z řádu dvoukřídlých. Tento mouchám vzdáleně příbuzný hmyz žil v období spodní křídy na území dnešního Myanmaru (Barmy). Fosílie se zachovala v podobě těla zalitého do jantaru. George Poinar popsal tento druh v roce 2010 a stanovil pro něj samostatný rod a samostatnou čeleď Cascopleciidae. Vyznačuje se některými anatomickými zvláštnostmi, například třemi jednoduchými očky, vyrůstajícími na rohovitém výrůstku hlavy. Tento hmyz byl současníkem neptačích dinosaurů.\n\n"}
{"id": "559348", "url": "https://cs.wikipedia.org/wiki?curid=559348", "title": "Joe Malone", "text": "Joe Malone\n\nMaurice Joseph \"Phantom, Joe\" Malone (28. února 1890, Québec, Québec - 15. května 1969, Montréal, Québec) byl kanadský profesionální hokejista. Působil v profesionálních soutěžích NHA a NHL. Od roku 1950 je členem hokejové síně slávy. Je jediným hráčem NHL, který nastřílel v jednom zápase 7 branek a rovněž tak je hráčem s nejvíce zápasy s 5 a více góly - této mety dosáhl celkem pětkrát (v NHL).\n\n\n"}
{"id": "559352", "url": "https://cs.wikipedia.org/wiki?curid=559352", "title": "Albrecht Pruský", "text": "Albrecht Pruský\n\nNositelů jména Albrecht Pruský je více:\n"}
{"id": "559359", "url": "https://cs.wikipedia.org/wiki?curid=559359", "title": "Newsy Lalonde", "text": "Newsy Lalonde\n\nÉdouard Charles \"Newsy\" Lalonde (31. října 1887, Cornwall, Ontario – 21. listopadu 1970, Montreal, Québec) byl kanadský profesionální hokejista. Od roku 1950 je členem hokejové síně slávy.\n\n\n"}
{"id": "559361", "url": "https://cs.wikipedia.org/wiki?curid=559361", "title": "Postoloprtský masakr", "text": "Postoloprtský masakr\n\nPostoloprtský masakr se stal po druhé světové válce v červnu 1945, kdy Československá armáda zabila bez soudu několik set internovaných civilních obyvatel německé národnosti z Postoloprt a okolí. Masakr si připsal největší počet obětí v severních Čechách v poválečné historii a byl druhou nejtragičtější událostí při živelných násilnostech při takzvaném divokém odsunu Němců. Více lidí přišlo o život jen v souvislosti s tzv. Brněnským pochodem smrti.\n\nMěsto Postoloprty bylo určeno Hlavním štábem ministerstva národní obrany jako nové hlavní sídlo štábu 1. divize. V polovině května 1945 dorazila do Postoloprt její první operační skupina s úkolem vyčistit oblast od Němců. Na místě ji pomáhal oddíl Revolučních gard vedený bývalým obecním policistou Bohuslavem Markem.\n\nNa konci května a v červnu 1945 tak Československá armáda v Postoloprtech soustředila a internovala několik tisíc civilních obyvatel německé národnosti z Postoloprt a nedalekého Žatce. Internovaní byli rozděleni – muži ve věku od 13 do 65 let byli odvedeni do kasáren, zatímco ženy, děti a starci byli soustředěni v lágru v bažantnici. Tam byl původně výcvikový tábor Hitlerjugend. Následně bylo nejméně 763 z nich bez soudu zastřeleno. Popravy probíhaly přímo v bažantnici, u školy, v kasárnách, u trati, na vinici a v pískovně. Mezi popravenými bylo i pět chlapců z Hitlerjugend ve věku od 12 do 15 let, kteří chtěli z internačního tábora utéct či si natrhat ovoce. Chytila je hlídka a na příkaz Bohuslava Marka je brutálně zmlátila. Poté je před zraky ostatních internovaných demonstrativně popravila. Další internovaní byli později odsunuti do Německa. \n\nV roce 1947 se postoloprtským masakrem začala zabývat vyšetřovací komise Ústavodárného národního shromáždění vedená lidoveckým poslancem bezpečnostního výboru JUDr. Bohumírem Bunžou. Komisi dále tvořili poslanci Dr. Jaroslav Kokeš, Václav Holub, Josef Horváth a Dr. Kácl. Na její popud byla ve dnech 17. – 27. září 1947 provedena tajná exhumace obětí. Exhumace proběhla za přítomnosti úřední komise sestávající z velitele voj. útvaru, úředního lékaře a vyšetřujícího soudce. Nalezeno bylo devět hromadných hrobů a v nich 763 těl, z toho pět žen a jedno dítě. Celkem 452 těl přitom bylo nalezeno v bažantnici. Skutečný počet obětí však může být vyšší, protože všechny hroby nemusely být nalezeny. Komise vyslechla Černého i Marka. Černý ve své výpovědi vydání rozkazu přiznal a Marek ve výpovědi odhadl počet popravených na tisíc osob. Divoký odsun Němců však byl věcí mimořádně politicky citlivou, proto nebyli viníci označeni a závěrečná zpráva komise zůstala tajná. Rovněž ministerstvo národní obrany a ministerstvo vnitra celou záležitost ospravedlňovaly revoluční odplatou. Po nástupu komunistického režimu bylo jakékoliv další vyšetřování zastaveno a z postoloprtského masakru se stalo tabu. Poslanec Bunža musel po únorovém převratu emigrovat a v následném politickém procesu byl v nepřítomnosti odsouzen k trestu smrti. V souvislosti s masakrem tak nebyl nikdy nikdo souzen.\n\nPřípad byl znovu otevřen po sametové revoluci v roce 1989. Policie případ vyšetřovala celkem třikrát. Nejprve konstatovala, že k masakru skutečně došlo, nebyla však schopna označit jeho viníky. K tomu došlo teprve po vyšetřování vedeném v letech 2006–2009. Policie tehdy vyslechla na 37 svědků včetně osob žijících v Německu. Policie došla k závěru, že k vraždě pětice chlapců dal rozkaz štábní kapitán Vojtěch Černý, zatímco k vraždě dalších třech osob dal rozkaz vyučený švec a obecní policista z Postoloprt Bohuslav Marek. Černý s Markem přitom byli s největší pravděpodobností zodpovědní i za ostatní vraždy. Podle vyšetřovatele Pavla Karase šlo podle tehdejšího práva o vraždy, které by ale dnes byly klasifikovány jako genocida.\n\nPři exhumaci bylo nalezeno 763 obětí masakru, tento počet však zřejmě není konečný. Ve zprávě parlamentní vyšetřovací komise, ustavené v roce 1947, je počet obětí odhadován na 2300 osob. Odhady historiků se pohybují mezi 2000-3000 mrtvých.\n\nV důsledku závěrů historiků dochází i ke kritice popisu událostí a i jejich zpochybnění. Je uváděno, že nebylo dostatečně prokázáno, zda exhumovaná těla jsou skutečně pouze ostatky Němců zavražděných po 2. světové válce a zda se nejedná i o těla Židů, kteří zde byli za války věznění či o mrtvé vězně z německých koncentračních táborů zabité při pochodu smrti Žatec-Postoloprty v samém závěru války. Další kritika směřuje k tomu, že v případě Němců povražděných po válce se nejednalo pouze o civilní osoby, ale že větší část z nich byli příslušníci SS a NSDAP.\n\nDne 4. listopadu 2009 se postoloprtské zastupitelstvo usneslo, že v místě masové vraždy vznikne pomník. Stalo se tak po dvou předchozích zamítnutích. Na pomníku, jehož zřízení zaplatila postoloprtská radnice, je česky a německy nápis „Všem nevinným obětem postoloprtských událostí z května a června 1945“. Z původního návrhu textu, znějícího „Německým obětem postoloprtského masakru z roku 1945“, tak byla vypuštěna informace o německé národnosti obětí a rovněž označení tehdejších poprav za masakr bylo nahrazeno neutrálním slovem událost.\n\n\n\n"}
{"id": "559362", "url": "https://cs.wikipedia.org/wiki?curid=559362", "title": "Punch Broadbent", "text": "Punch Broadbent\n\nHarold Lawton \"Punch\" Broadbent (13. července 1892, Ottawa, Ontario – 5. března 1971, Ottawa, Ontario) byl kanadský profesionální hokejista. Od roku 1962 je členem hokejové síně slávy.\n\n\n"}
{"id": "559367", "url": "https://cs.wikipedia.org/wiki?curid=559367", "title": "Babe Dye", "text": "Babe Dye\n\nCecil Henry \"Babe\" Dye (13. května 1898, Hamilton, Ontario – 3. ledna 1962, Chicago, Illinois, USA) byl kanadský profesionální hokejista. Od roku 1970 je členem hokejové síně slávy.\n\n\n"}
{"id": "559379", "url": "https://cs.wikipedia.org/wiki?curid=559379", "title": "Předkřesťanské slovanské písmo", "text": "Předkřesťanské slovanské písmo\n\nPředkřesťanské slovanské písmo (také označováno jako \"slovanské runy\", \"slovanské runové písmo\", \"runice\", \"venedské\" či \"venetské písmo\", \"vendické runy\" apod.) je hypotetickým písmem, které mělo být používáno Slovany před přijetím křesťanství a vytvořením hlaholice a cyrilice.\n\nV raně středověkých písemných pramenech se vyskytují pasáže, které mohou být interpretovány jako zmínky o písmu u Slovanů.\n\nV 9. století bulharský mnich, učenec a spisovatel Černorizec Chrabr ve svém spise \"O písmenech\" zmiňuje, že před přijetím křesťanství užívali Slované systém, který nazývá „črtami a zářezy“ (případně „črtami a čárami“, ), pomocí něhož věštili a počítali:\n\nJeho současník biskup a kronikář Dětmar z Merseburku popsal chrám pohanských Slovanů v Retře a ve svém popise se zmínil o tom, že tamní sochy slovanských bohů byly popsány jmény těchto bohů:\n\nTermín „slovanské runy“ staví na několika problematických předpokladech:\n\nExistovalo hned několik etnik, která byla označována jako Venetové, například\na možná i další. Pouze Venetové jaderští nám zachovali textové památky ve vlastním jazyce, \"venetštině\". Ta sice byla nesporně jazykem indoevropským, ovšem zcela zřejmě také neslovanským. Dnes je jazykovědci považována za samostatnou větev indoevropské jazykové rodiny, byť sdílí některé rysy s jazyky italickými, keltskými a rovněž germánskými.\n\nNelze úplně vyloučit, že alespoň některá z těchto etnik byla příbuzná, nicméně jakékoliv důkazy chybějí. Hojně doloženým jevem je pojmenování etnika podle etnika předchozího či podle území, které nově obsadilo. Příkladem je pojmenování Čech latinsky \"Bohemia\" nebo podle Bójů, keltského kmene, který oblast české kotliny obýval dříve. Ačkoliv tedy v germánských jazycích byli později západní Slované označováni jako „Vendové“ (dodnes např. „lužickosrbský“), nelze pouhou podobnost, ba ani totožnost názvu etnik považovat za dostatečný argument pro postulování jejich příbuznosti.\n\nMýtus o venetských runách vznikl mylnou interpretací staroseverského , které bylo chápáno jako runy „Vendů“. U Seveřanů však bylo výrazem pro Vendy slovo , které lze jen stěží spojovat s . Naopak lze identifikovat jako slovesný základ s významem „obracet“. Výraz by pak bylo možné chápat jako „runy psané bustrofédonem“ (praxe, kdy se na konci řádku nepřeskočí na začátek řádku dalšího, ale začne se na témže místě, někdy zároveň při obrácení o 180°).\n\nV druhé polovině osmnáctého století se v majetku zlatníka Gedeona Sponholze v Neubrandenburgu objevily modly, které prý protestantský pastor Friedrich Sponholz nalezl ve dvou schránkách ve vsi Prillwitz v Meklenbursku, když kopal na farní zahradě. Bylo to prý nad břehem Tollského jezera, kde se kdysi měla nacházet dávná Retra. Idoly byly popsány písmem runového typu a odpovídaly popisům ze středověkých kronik. Ačkoliv bylo nade vší pochybnost prokázáno, že se jedná o falzifikáty, romantická domněnka o jejich pravosti je stále živá zejména mezi nacionálně orientovanými autory.\n\n"}
{"id": "559386", "url": "https://cs.wikipedia.org/wiki?curid=559386", "title": "Omoloj", "text": "Omoloj\n\nOmoloj ( , ) je řeka v Jakutské republice v Rusku. Je 593 km dlouhá. Povodí má rozlohu 38 900 km².\n\nPramení na Sijetinděnském hřbetě, který náleží do systému Verchojanského hřbetu. Teče na sever podél hřbetu Kular. Na dolním toku protéká nížinou a je členitá. Ústí estuárem do zátoky Sytygan-Tala, jež je součástí zálivu Buor-Chaja v moři Laptěvů.\n\nZdrojem vody jsou sněhové a dešťové srážky. Zamrzá v říjnu a rozmrzá na začátku června. Na horním toku řeky a také na jejích přítocích se nacházejí velká náledí ().\n\nŘeka je bohatá na ryby, v ústí se loví síh omul.\n"}
{"id": "559390", "url": "https://cs.wikipedia.org/wiki?curid=559390", "title": "Pirátská strana", "text": "Pirátská strana\n\nPirátská strana je název několika politických stran prosazujících pirátskou politiku v různých zemích, založených na základě modelu švédské strany:\n\n\n"}
{"id": "559412", "url": "https://cs.wikipedia.org/wiki?curid=559412", "title": "Uršula Kluková", "text": "Uršula Kluková\n\nUršula Kluková (* 17. srpna 1941 v německé Neurode, dnes Nowa Ruda v Polsku) je česká herečka.\n\nJejí rodina pochází z Prahy, ale narodila se v německém Kladsku, které dnes náleží k Polsku. Při křtu dostala jméno Ursula Maria Kluka. Své dětství a mládí strávila v Broumově. Původním povoláním je zdravotní sestra – vystudovala Střední zdravotnickou školu v Trutnově a začala pracovat jako dětská zdravotní sestra. Záhy se začala věnovat divadlu a v Broumově založila amatérský soubor Kladivadlo.\n\nPo zrušení Kladivadla dále působila v ústeckém Činoherním studiu (1972–1974). Od poloviny 70. let pak vystupovala v Praze. Hrála i v těchto divadlech: Divadlo Ateliér, Semafor, Divadlo Jiřího Grossmanna, Prozatímní divadlo F. R. Čecha, dále v Divadle Pavla Trávníčka, v Rokoku a v současnosti s Agenturou Šimona Pečenky a v Divadle Bez hranic.\n\n\n\n\nPodílela se na vydání knihy \"Uršula Kluková : kudy chodím, tudy jím\" (autor Jiřina Doležalová, ISBN 80-86136-67-1).\n\n"}
{"id": "559415", "url": "https://cs.wikipedia.org/wiki?curid=559415", "title": "Vlasta Javořická", "text": "Vlasta Javořická\n\nVlasta Javořická, vlastním jménem Marie Barešová, provdaná Zezulková (25. března 1890 Studená u Telče – 1. srpna 1979 Velký Újezd u Moravských Budějovic) byla česká spisovatelka, autorka velkého počtu románů a povídek z venkova, jejichž osou jsou především milostné příběhy.\n\nVlasta Javořická pocházela z lékařské rodiny. V jednadvaceti letech se provdala za Františka Zezulku, účetního místní továrny na masné výrobky a vychovala šest dětí (pět vlastních a jednoho přijatého sirotka po zemřelé příbuzné). Roku 1912 se s manželem přestěhovala do Tišnova, ale po neúspěšném manželově pokusu založit si zde vlastní podnik se v roce 1916 vrátila zpět do Studené a své rodiště již opouštěla jen výjimečně.\n\nPrvotinou Vlasty Javořické byla povídka \"Splněná tužba\", která vyšla roku 1915 v \"Brněnských ilustrovaných listech\", poté publikovala v celé řadě katolických kalendářů a regionálních periodik, později i v celostátních listech vydávaných Československou stranou lidovou (například v deníku \"Lidová demokracie\" a brzy začala vydávat i knihy. Psala romány pro dospělé i pro mládež, veršované pohádky, povídky i rozsáhlé vesnické kroniky a v období první republiky patřila k nejoblíbenějším autorům čteným na vesnici. Příjmení svého literárního pseudonymu si zvolila podle hory Javořice, ležící přibližně pět kilometrů severovýchodně od rodné Studené, křestní jméno Vlasta znamenalo práci pro vlast.\n\nPo podepsání Mnichovské dohody napsala Javořická dopis Stalinovi, v němž se vyznala ze zklamání z toho, že Sovětský svaz Československu nepomohl: \"„Zvedám svůj hlas k Tobě, Staline, a volám Tě z dřímoty k výčitkám a k soudu!... A tak zrazeni všemi a opuštěni od všech, vydáni napospas nesmírné titánské přesile, jsme se museli vzdát... Veliký Staline, ukázal jsi se malým! Ze všech spojenců zůstal nám pouze jediný, starý a spravedlivý Bůh“\". Zřejmě proto byla po německé okupaci její díla vydávána omezeně a od roku 1946 již vůbec ne. Po roce 1948 ji komunisté dokonce jako \"vesnickou bohačku\" připravili o všechen majetek. Proto také počátkem roku 1950 emigrovaly její tři dcery i s rodinami do Ameriky, kde je mohla navštívít až v roce 1965. Od roku 1946 do roku 1989 tak v Československu vyšly jenom dvě její práce (roku 1968 otiskla Naše rodina na pokračování román \"Na faře\" a roku 1969 Zemědělské noviny román \"Dva mlýny\") a její knihy byly vyřazeny z fondů knihoven. Javořická byla nucena psát do šuplíku a její knihy vycházely pouze v USA pro tamější českou menšinu.\n\nVlasta Javořická zemřela po mozkové mrtvici roku 1979 ve Velkém Újezdu u Moravských Budějovic a pochována byla ve Studené. Masivního vydávání svých děl, ke kterému došlo až po roce 1989, se tak již nedočkala (do roku 2000 vyšly ve velkých nákladech téměř všechny její práce včetně dosud nepublikovaných děl z pozůstalosti).\n\nVlasta Javořická se snažila navázat na hodnotnější větev tzv. ženské literatury, hlavně na Růženu Svobodovou a Věnceslavu Lužickou, a usilovala o populární lidovou četbu prodchnutou sentimentem a ušlechtilostí v duchu křesťanské katolické morálky. Je autorkou rozsáhlého díla, které čítá na 240 položek, z čehož je 113 románů a 116 povídek. Její tvorbu lze typově rozdělit do pěti skupin:\n\n\n\n"}
{"id": "559439", "url": "https://cs.wikipedia.org/wiki?curid=559439", "title": "Futurama: Milion a jedno chapadlo", "text": "Futurama: Milion a jedno chapadlo\n\nFuturama: Milion a jedno chapadlo (v anglickém originále \"Futurama: The Beast with a Billion Backs\") je animovaný film založený na seriálu \"Futurama\". Byl vydán v USA 24. června 2008 na DVD.\n\n \n"}
{"id": "559454", "url": "https://cs.wikipedia.org/wiki?curid=559454", "title": "Josef Vykutil", "text": "Josef Vykutil\n\nJosef Vykutil (1. září 1912 Olešná – 24. ledna 2004 Brno) byl český zeměměřič a vysokoškolský pedagog.\n\nStřední školu vystudoval v Novém Městě na Moravě (1931) a zeměměřictví v Brně (1934). Do roku 1940 pracoval ve Vojenském zeměpisném ústavě (VZÚ) a poté do roku 1945 v geodetické kanceláři. Do VZÚ se navrátil po válce a byl zde do roku 1951 (dosáhl hodnosti plukovníka).\n\nDoktorátu technických věd dosáhl v roce 1946. Po založení Vojenské technické akademie v Brně nastoupil jako profesor na katedru geodézie a fotogrammetrie (v letech 1953-1958 náčelník katedry). Od roku pak 1973 pak byl profesorem na fakultě stavební VUT v Brně, kde se obnovilo studium oboru geodézie a kartografie. V 1988 (bylo mu 76 let) odešel do důchodu.\n\nByl uznávanou autoritou v oboru se specializací na vyšší geodézii, autorem publikací a odborných prací. Aktivním členem odborných společností a předsedou komisí pro obhajoby kandidátských a doktorských disertací.\n\nZemřel v Brně a je pohřben v rodné Olešné.\n\n"}
{"id": "559511", "url": "https://cs.wikipedia.org/wiki?curid=559511", "title": "Austrocheirus", "text": "Austrocheirus\n\nAustrocheirus („jižní ruka“) byl rodem masožravého dinosaura (teropoda). Fosílie tohoto teropoda byly objeveny 17. března roku 2002 v geologickém souvrství Pari Aike na území argentinské Patagonie a je znám pouze jeden druh, \"A. isasii\". Ten byl popsán kolektivem vědců v roce 2010. Patřil mezi bazální (vývojově primitivní) abelisauroidy, velké dravce žijící především na jižních kontinentech v období svrchní křídy. Dosahoval délky asi 6,5 metru a hmotnosti koně.\n\n\n"}
{"id": "559528", "url": "https://cs.wikipedia.org/wiki?curid=559528", "title": "Leptospiróza", "text": "Leptospiróza\n\nLeptospiróza je horečnaté bakteriální onemocnění zvířat a lidí, rozšířené prakticky po celém světě. Jedná se o zoonotické onemocnění způsobené spirochétami rodu \"Leptospira\". Poprvé ji popsal Adolf Weil v roce 1886. Nejčastější způsob nakažení lidí je kontakt poranění kůže, očí nebo sliznic s vodou znečištěnou močí nakaženého zvířete.\n\nLeptospiróza (jinak také \"krysí žloutenka\") je onemocnění, které je způsobeno infekcí mikroba jménem leptospira. Jedná se o bakterii, která má spirálovitý tvar a je příbuzná se spirochetami a borreliemi.\n\nExistuje celá řada těchto mikroorganismů, pro člověka jsou ale nebezpečné jen leptospiry patřící do skupiny Leptospira interrogans.\n\nTato choroba patří mezi tzv. antropozoonózy, což jsou onemocnění, která jsou přenosná ze zvířete na člověka (dalším příkladem je třeba borrelióza). Nemocné zvíře (často se jedná o hlodavce – myši, potkani), ale i vepři a jiný dobytek vylučuje tyto mikroby močí do okolního prostředí, které se touto infekční močí zamoří (kontaminuje) a stává se tak nebezpečným zdrojem nákazy pro člověka.\n\nJe několik možných způsobů přenosu nákazy na člověka:\n\nNejčastěji člověk přijde do kontaktu s vodou, půdou nebo dokonce i potravou, která byla nemocným zvířetem znečištěna (kontaminována). Tímto způsobem se leptospiry dostávají do trávicího traktu a pronikají i neporušenou sliznicí do lidského organismu.\n\nNěkdy dokonce stačí jen malé množství znečištěné vody, která vám “šplouchne do oka”, protože mikrobi se mohou do těla dostat i spojivkou. Jedním z dalších způsobů je nechtěné loknutí např. při koupání v přírodě. Kontakt s bahnem či vlhkou půdou je také nebezpečný, pokud je kůže na nohou porušená (např. odřená).\n\nDalší možný způsob onemocnění je pokousáním nebo poškrábáním od nemocného zvířete.\n\nDříve se tato choroba převážně vyskytovala jako profesní nákaza. Často onemocněli ti lidé, kteří mohli díky charakteru svého povolání přijít s leptospirami do kontaktu – řezníci, zootechnici, zemědělci, pracovníci kanalizace apod. Dnes vzhledem k oblibě stanování, chalupaření, rybaření, chování různých domácích zvířat atd. může leptospiróza postihnout prakticky každého.\n\nAčkoliv se jedná o jednu z nejčastějších infekcí přenosných ze zvířete na člověka, přenos z člověka na člověka prokázán nebyl. Kontakt s nakaženými osobami tedy riziko nákazy nepředstavuje.\n\nLeptospirózou jsou nejvíce ohroženi lidé, kteří pracují se zvířaty, které mohou leptospiry vylučovat, zejména zemědělci a zootechnici pracující v živočišné výrobě, dále pak řezníci a v neposlední řadě i vodáci, kteří na českých tocích přicházejí do styku s kontaminovanou vodou.\n\nMezi časté přenašeče této choroby patří hlodavci, zejména všudypřítomní potkani. Z tohoto důvodu pak mezi další ohrožené profesní skupiny patří deratizátoři a pracovníci kanalizací, ale i obyvatelé domů, kde se potkani vyskytují. Leptospirózu ale nepřenáší jen “divocí” potkani, žijící volně, nakazit se totiž mohou i ošetřovatelé laboratorních “čistých“ potkanů.\nNakažené zvíře může svou močí znečistit prakticky cokoliv, s čím přijde do kontaktu. Leptospiry v přírodě poměrně dobře přežívají, proto, pokud pobýváte v přírodě, měli byste se vyvarovat pití vody ze studánek, koupání ve stojatých vodách, jezení volně vypěstovaného neumytého ovoce čí zeleniny, chození naboso v bahně nebo vlhké půdě apod.\n\nPrevence spočívá v hubení hlodavců, kteří se vyskytují v uzavřených objektech (deratizaci).\n\nNa rizikových pracovištích je nezbytné zachovávání předpisů o bezpečnosti práce a důsledně používat pracovních pomůcek.\n\nPři pobytu v přírodě byste se měli řídit základními hygienickými pravidly – používat nezávadnou vodu a vyvarovat se pití vody z přírodních zdrojů (k němu může dojít i náhodně, pokud si loknete při koupání), také není vhodné koupat se v přírodních koupalištích. Je třeba dobře umýt všechny pochutiny, které jste nasbírali nebo natrhali ve volné přírodě.\n\nLeptospiróza je onemocnění projevující se rozmanitými příznaky, dokonce může probíhat zcela skrytě (inaparentně). Řada příznaků leptospirózy je stejná i pro jiná běžná onemocnění, takže je někdy opravdu těžké dospět k správné diagnóze.\n\nTo, jak se onemocnění projeví, záleží na věku a zdravotním stavu jedince, na typu leptospiry, která organismus infikovala a množství mikrobů, které do těla pronikly.\n\nLeptospiróza může probíhat lehce s příznaky trvajícími jen několik dní, které velmi připomínají chřipku.\n\nObvyklý je ale dvoufázový průběh onemocnění (tzv. blaťácká, popř. polní, žňová horečka).\n\nPo inkubační době (což je čas, který uplyne od doby nakažení k prvním projevům infekce) 1–2 týdnů se rozvíjí první fáze nemoci.\n\nV první fázi, se u nemocného náhle objeví horečka až 40 °C se zimnicí a třesavkou, nemocný trpí krutými bolestmi hlavy a svalů – svaly bolí hlavně na zádech a lýtkách. Někdy se může objevit vyrážka, většinou během prvních dvou dnů onemocnění. Jsou přítomny bolesti břicha a nevolnost, která může vést až ke zvracení. Nemocný má špatnou náladu, blouzní, je zmatený. Občas se mohou objevit i psychotické projevy – halucinace, změny osobnosti a násilí. Takto onemocnění probíhá 3–5 dní a najednou veškeré příznaky vymizí. Nemocný se jakoby náhle uzdravil.\n\nDruhá fáze se někdy ani nemusí rozvinout, ale jestliže je infekce závažná, onemocnění se po několika dnech znovu vrací spolu s původními projevy, ke kterým se přidává bolest na hrudi a břicha, porucha funkce ledvin a změnou psychického stavu. Dochází k tuhnutí šíje, nemocný zvrací – jsou tedy vyjádřeny znaky meningitidy. Ačkoliv je onemocnění poměrně závažné, po několika týdnech při dobré léčbě dojde k úpravě zdravotního stavu bez následků. Takovýto průběh mají leptospirózy vyvolané Leptospirou grippotyphosou.\n\nJestliže je organismus napaden zvlášť agresivní formou leptospiry tzv. Leptospirrou icterohaemorha­giae, nebo se jedná o oslabeného jedince, onemocnění nabírá rychlý spád. Příznaky onemocnění jsou stejné jako u lehkého průběhu, ale mají větší intenzitu. Rychle se rozvíjí postižení jednotlivých orgánu: jater (objevuje se žloutenka), ledvin (nemocný přestává močit, má zvýšené množství odpadních látek – močoviny a kreatininu – v krvi), dochází k poruše srážení krve, které má za následek krvácení z úst, pod spojivky – takže bělma očí jsou zbarvená červeně, ze sliznic – krev se objevuje ve stolici, dochází ke krvácení z nosu. Takto probíhající leptospiróza se nazývá Weilova nemoc. Tento stav je velmi závažný, vyžaduje intenzivní léčbu v nemocnici.\n\nPokud nemocný přijde za svým lékařem s výše zmíněnými příznaky, velmi často může být onemocnění alespoň zpočátku zaměněno za chřipku.\n\nVelmi důležitý je údaj o styku se zvířaty, které mohou být příčinou rozvoje nemoci nebo pobyt v přírodě, kdy se člověk nakazí často při koupání nebo napití z přírodních zdrojů. Tento fakt pomůže lékaři na dané onemocnění vůbec pomyslet, protože ve srovnání s chřipkou, která má v podstatě stejné příznaky, se leptospiróza tak často nevyskytuje. Jestliže jste tedy pobývali v přírodě, zejména se koupali, rybařili nebo pili vodu z studánek, popřípadě se dostali do kontaktu se zvířaty nebo pracovali na polích, nezapomeňte to svému lékaři sdělit!\n\nPro průkaz leptospirózy je nutné provést speciální laboratorní testy, které jsou založeny na zjištění přítomnosti typických protilátek. Pokud bylo onemocnění zjištěno na začátku, (prvních 10 dnů) je možné leptospiry tzv. vykultivovat, což znamená, že se odebere vzorek moči, krve nebo mozkomíšního moku a ten se přenese do speciálního prostředí (kultivační půda), kde se leptospirám dobře daří. Po dané době, kdy se leptospiry na kultivační půdě pomnoží, je mikrobiolog (lékař zabývající se rozpoznáváním mikroorganismů) schopen říci, o jaké mikroby se jedná.\n\nDále se provádí řada testů, které slouží k informaci o funkci jednotlivých orgánů, a to jednak z krve, ale i dalších tělních sekretů, především moči. Vyšetřuje se hlavně funkce jater a ledvin, které jsou obvykle postiženy.\n\nTerapie onemocnění záleží na jeho závažnosti. Jestliže se jedná o leptospirózu, která má lehký průběh, léčí se tzv. symptomaticky. To znamená, že se nemocnému podají léky, které ho pomohou zbavit nepříjemných a odstranitelných příznaků nemoci.\n\nPro snížení horečky a úlevy od zimnice a třesavky se nasadí antipyretika, proti bolesti hlavy a svalů analgetika. Dále se podají antibiotika, nejčastěji v tabletové formě. Nemocný se léčí doma, je mu doporučen klid na lůžku, přijímání dostatečného množství tekutin.\n\nJestliže nemoc probíhá těžce a/nebo dochází k rozvoji příznaků z poškození orgánů (objevuje se žloutenka, nemocný přestává močit, mění se úroveň vědomí), je nezbytně nutné, aby byl okamžitě přijat k léčbě do nemocnice. Zde jsou podávány jednak antibiotika, a to nitrožilně, jako tzv. kauzální terapie (léčba je zaměřena na příčinu nemoci, v tomto případě infekci leptospirou) Dále se pomocí řady léků a v případě potřeby i přístrojů přistupuje k tzv. podpůrné terapii, která slouží k zajištění dobré funkce poškozených orgánů např. při poškození ledvin dialýza, při krvácivých projevech podání krevních náhrad, v případě selhávání dýchacího ústrojí umělá plicní ventilace, až do té doby, kdy nemocný kritické období překoná a funkce poškozených orgánů se obnoví.\n\nJak napomoci léčbě leptospirózy \nJestliže jste onemocněli leptospirózou, kolikrát o tom ani nemusíte vědět. Velmi často, pokud onemocnění probíhá mírně, je možné ho zaměnit s chřipkou a tak k němu i přistupovat.\n\nNicméně pokud se průběh onemocnění horší, je nezbytně nutné vyhledat lékaře, řádně ho informovat o všech příznacích a možných souvislostech s onemocněním, které mu pomohou pomyslet na správnou diagnózu a začít léčbu přiměřenou závažnosti zdravotního stavu.\n\nOnemocnění, které proběhlo lehce, většinou nezanechá vůbec žádné následky a nemocný se brzy uzdraví. Mnohem delší doba zotavování (rekonvalescence) následuje po těžkém průběhu leptospirózy. Sama bakterie je po nasazení antibiotické léčby rychle vymýcena, ale určitou dobu trvá, než dojde k uzdravení všech postižených orgánů – jater, ledvin a srdce. Někdy, pokud je onemocnění opravdu těžké, se jejich funkce do původního stavu nevrátí. Není neobvyklé, že nemocní trpí častými změnami nálad a depresí.\n"}
{"id": "559531", "url": "https://cs.wikipedia.org/wiki?curid=559531", "title": "Peliny", "text": "Peliny\n\nPeliny je název více míst podél Tiché Orlice ve východní části Chocně a východně od Chocně:\n\n"}
{"id": "559534", "url": "https://cs.wikipedia.org/wiki?curid=559534", "title": "Quedlinburské letopisy", "text": "Quedlinburské letopisy\n\nQuedlinburské letopisy ( Saxonicae Annales Quedlinburgenses, Quedlinburger Annalen) je středověká kronika sepsaná latinsky v letech ~993 nebo ~1000 – 1030(?1025?) v konventu říšského ženského Quedlinburského kláštera. V letech 1017 –1020 pravděpodobně nebyly provedeny žádné zápisy.\n\nDochoval se jediný opis (originál se nedochoval), který spolu dalšími saskými archiváři pořídil Georg Fabricius, původně také Georg Goldschmidt (*23.4.1516-17.7.1571), míšeňský protestantský básník, historik a učitel na Míšeňské knížecí škole – mezi lety 1546 a 1571. Opis byl uložen v saské státní a univerzitní knihovně v Drážďanech.\n\nAutor letopisů není znám, ale podle toho, jak se v nich odráží vynikající analytická informovanost o politických událostech v Německých a blízkých krajích v 10. a 11. stoletích a jeho (nebo její) exaltovaně proříšský pohled na ty události by se dalo předpokládat, že letopisy byly sepsány osobou značně blízkou císařům Saské dynastie, vládnoucím v 10. a 11. stoletích (možná abatyší zmíněného kláštera Adelheid I.(* 977 † 14.1.1044), dcery císaře Oty II. a sestry císaře Oty III.). Letopisy (přesněji řečeno do dnešních dnů dochovaná část textu) vyprávějí o historii od stvoření světa až asi do roku 1025. Zpočátku je v letopisech vykládána všeobecná (ponejvíce Svaté říše římské) historie. Počínale rokem 984 se objevuje vlastní autorova informace, ponejvíce o Sasku a počínaje rokem 993 vyprávění téhož autora, coby očitého svědka událostí. V zápise z roku 1009, kde je krátce popsána smrt \"biskupa pohanů\" Svatého Bruna z Querfurtu je první písemná zmínka o Litvě (\"Litua\")\n\n\"„Sanctus Bruno, qui cognominantur Bonifacius, archiepiscopus et monachus, XI suae conversionis anno in confinio Rusciae et Lituae a paganis capite plexus, cum suis XVIII, VII. Id. Martii petiit coelos.“\"\n\n\"„Svatý Bruno, jinak také nazývaný Bonifacius, arcibiskup a mnich, v 11. roce svého obrácení byl v Rusko-litevském pohraničí sťat pohany 7. dne před březnovými Ídami (což odpovídá 9. březnu), s 18 svými (souputníky) se odebral na nebesa.“\"\n\nExistují dvě verze výkladu tohoto zápisu: většina historiků má za to, že slovem „Ruscia“ Quedlinburský letopisec měl na mysli skutečně (Kyjevskou) Rus, ale jejich oponenti (převážně němečtí historici) tvrdí, že slovo \"Rusciae\" (\"Rusi\") se ve zmíněné části textu ocitlo chybným přepsáním slova \"Prusciae\" (\"Pruska\").\n\nV posledních letech převládl mezi odborníky názor, že autorkou Letopisů je žena. Kronika se převážně věnuje dějinám Svaté říše římské. Obsahuje též první písemnou zmínku o Litvě (\"Litua\"), datovanou 1009.\n\nPůvodní dokument se nedochoval, dnes máme k dispozici pouze kopii pocházející ze 16. století uchovávanou v Drážďanech, slouží však pouze pro badatelské účely.\n"}
{"id": "559535", "url": "https://cs.wikipedia.org/wiki?curid=559535", "title": "Rolls-Royce Motor Cars", "text": "Rolls-Royce Motor Cars\n\nRolls-Royce Motor Cars Limited je britský výrobce luxusních automobilů. Vznikl jako dceřiná společnost vlastněná skupinou BMW v roce 1998 poté, co byla BMW udělena licence k právům na značku a logo Rolls-Royce od společnosti Rolls-Royce plc. Dále získala práva na takové značky jako \"Spirit of Ecstasy\" a masku Rolls-Royce ve tvaru grilu od společnosti Volkswagen AG. \n\nOd roku 2003 je výhradním výrobcem značkových automobilů značky Rolls-Royce.\n\nAčkoli je značka Rolls-Royce používána již od roku 1906, tak dceřiná společnost Rolls-Royce Motor Cars společnosti BMW AG nemá k vozům značky Rolls-Royce vyrobených před rokem 2003 přímý vztah. Dceřiná společnost firmy Volkswagen, Bentley Motors Limited, je přímým nástupcem firmy Rolls-Royce Motors a různých dalších předchůdců, kteří vyráběli vozy značek Rolls-Royce a Bentley v mezidobí založení každé společnosti a rokem 2003, kdy firma ovládaná společností BMW začala vyrábět automobily pod značkou Rolls-Royce.\n\n\n"}
{"id": "559539", "url": "https://cs.wikipedia.org/wiki?curid=559539", "title": "Kaplířové ze Sulevic", "text": "Kaplířové ze Sulevic\n\nKaplířové ze Sulevic (\"Kaplirz de Sulewicz\", nebo též \"Cappleri de Sulewicz\") byli starý český vladycký rod. Svůj přídomek odvozovali od vsi Sulejovice u Lovosic.\n\nV historických pramenech se jméno rodiny objevuje ve tvarech \"Kapléřové ze Sulevic, Kaplirz de Sulewicz, Cap(p)ler(i) de Sulewicz\" či \"Kappler von Sulewicz\" apod.).\n\nV letech 1206-1217 je uváděn Bernard Kaplíř ze Sulevic (též Burchard nebo Buchard) jako 11. proboštem litoměřické kapituly sv. Štěpána a v letech 1236-1240 působil dokonce jako pražský biskup.\n\nV první polovině 14. století se uvádí jako první předek rodu Pešek Kaplíř ze Sulevic. O několik let později se jeho rod rozdělil na několik větví. Objevil se například Kunat Kaplíř ze Sulevic (\"Kunadus Kapler de Sulewic\"), Petrman z Milešova či Petr Kaplíř ze Sulevic (v letech 1392–1393 rektor právnické univerzity v Praze, též probošt u kostela sv. Kříže ve Vratislavi). Hlavní větev založili bratři Hanuš a Bušek, která se později rozmnožila a vytvořila další odnože. K hlavní větvi přibylo dalších šest linií. Majetek drželi převážně na Lovosicku a Litoměřicku (např. Libochovany, Milešov, Nedvědíč, Újezd pod Ostrým, Solany, Skalku, Tuchořice či Netluky). Jedna z větví více než sto let vlastnila Vimperk. Po jistou dobu měli v držení i Zvíkov, který později vyměnili za Zbiroh.\n\nPo porážce na Bílé hoře část rodu emigrovala, jiní se později vrátili. Mezi nejznámější příslušníky rodu patří členové poslední třebívlické větve:\nKašpar Kaplíř ze Sulevic (asi 1541–1621) působil jako purkrabí na Karlštejně a císařský rada. Měl značnou autoritu i u českých stavů. Jako jeden z direktorů stavovského povstání popraven na Staroměstském náměstí v Praze. Pouze rozsudek mu byl „zmírněn“ – po stětí nebyl rozčtvrcen. Jeho vnuk Oldřich odešel kvůli své víře do ciziny; roku 1653 v chudobě ve Švédsku zemřel.\n\nDruhý Kašparův vnuk Kašpar Zdeněk se stal císařským důstojníkem, kvůli čemuž musel přestoupit na katolické náboženství, bojoval za třicetileté války. Jako člen dvorské válečné rady a později císařský generál byl povýšen do stavu říšských hrabat. Proslavil se roku 1683, kdy řídil obranu Vídně obležené Turky a kterou se mu podařilo uhájit. Zemřel bez dědiců v témže roce a zanedlouho vymřel i celý rod.\n\nPůvodně měli ve znaku pouze orlí křídlo, které v průběhu doby změnilo barvu na stříbrnočerveně šachované v modrém poli, k tomu po povýšení do hraběcího stavu připojili erb s poloviční orlicí.\n\nSpojili se s Hrzány z Harasova, kteří po vymření Kaplířů převzali jejich majetek, dále pak s Lobkovici, Kolovraty či Doupovci.\n\n"}
{"id": "559540", "url": "https://cs.wikipedia.org/wiki?curid=559540", "title": "Kapounové ze Svojkova", "text": "Kapounové ze Svojkova\n\nKapounové ze Svojkova jsou starý český vladycký rod, v 17. století povýšili do panského stavu. Původ rodového jména není jasný, je však spojován s hrádkem Svojkov u Nového Boru i s vladyky z Kačice, kteří se později začali nazývat Kapouny.\n\nZa prvního jistého předka rodu se považuje Piram, který na počátku 16. století sloužil v královských službách a vlastnil Pecku. Piramův bratr Jindřich měl syna Albrechta, který od roku 1557 působil jako purkrabí Pražského hradu. Někteří (např. Kryštof Václav a Jindřich) se stali hejtmany hradeckého kraje. \n\nKarel Kapoun ze Svojkova (1569-1626) zdědil Běruničky, koupil Zámrsk, avšak roku 1623 mu byl veškerý majetek zabaven. Jeho syn Albrecht válčil jako císařský důstojník se Švédy během třicetileté války. Spolu s bratry Jindřichem, Vejkartem a Jaroslavem povýšil roku 1644 do panského stavu.\n\nV roce 1698 se stal Gottfried hradeckým biskupem. Měli statky v severní a východní části Čech, např. Zámrsk, Valečov, Neustupov, Borovnici či domy v Praze a Pardubicích. První větev rodu vymřela roku 1701 zmíněným biskupem Gottfriedem, druhá dosud žije.\n\nPolepšený erb Kapounů ze Svojkova po povýšení do panského stavu z 22. června 1644: Čtvrcený červený štít se zlatou špicí a stříbrno-černě polceným srdečním štítkem (původní erb rodu) korunovaným pohanskou korunou a lemovaný vavřínovým věncem, který drží čtyři do středu obrácení stříbrní korunovaní dvojocasí lvi v jednotlivých polích hlavního štítu. Ve špici se vidí černý korunovaný dvojocasý lev, na jehož boku jsou tři hořící granáty, přičemž z každého šlehají tři plameny nad sebou. Na štítě stojí tři korunované turnajské přílby. Na pravé s přikrývadly černo zlatými jsou černá otevřená orlí křídla, každé se třemi hořícími granáty z hrotu štítu nad sebou. Z prostřední s přikrývadly černo-zlatými a červeno-stříbrnými vyrůstají dva rohy, pravý stříbrný a levý černý (původní klenot). Na levé přílbě s červeno-stříbrnými přikrývadly je deset doleva vlajících červených praporků na dlouhých ratištích.\n\n\n"}
{"id": "559541", "url": "https://cs.wikipedia.org/wiki?curid=559541", "title": "Karlové ze Svárova", "text": "Karlové ze Svárova\n\nKarlové ze Svárova jsou starý český rytířský rod, pocházeli ze Svárova nedaleko Unhoště západně od Prahy. \n\nPrvní zmínky pocházejí ze 14. století z okolí Svárova, později je rod spojován s Berounskem. V roce 1456 žil Karel ze Svárova, jehož jméno se pro následující členy rodu stalo rodovým příjmením. V té době rod držel Popovice, Bavoryni a Neumětely. V roce 1473 královský správce kuchyně, Václav, získal Suchomasty. Sloužil za krále Vladislava II., který si jej oblíbil a změnil mu jeho manský závazek na čestnou povinnost. V den jeho korunovace mu Václav střežil dveře královy komory. Tato výsada se pro Karly ze Svárova stala tradicí. V roce 1617 stál Petr Tobiáš jako dveřník u královské komory při inauguraci Ferdinanda Štýrského.\n\nPo porážce na Bílé hoře některým členům rodu zabavili majetek, který však brzy získali nazpět, že jej vyplatili nebo dosáhli prominutí pokuty. Toto se dělo především díky jejich katolické víře. V roce 1654 Kryštof Rudolf Karel povýšil do panského stavu, avšak zároveň jím jedna z větví rodu vyhynula.\n\nPoslední příslušník rodu Jan Josef zemřel roku 1740.\n\nV původním erbu se nacházela černá volská bezrohá hlava, po povýšení do panského stavu se ocitla na zlatém poli a k ní ještě přibyl zlatý lev v černém poli.\n\nSpojili se s Klenovskými, Beřkovskými ze Šebířova, Vrabskými z Vrabí, Mladoty ze Solopisk, pány z Říčan.\n\n"}
{"id": "559543", "url": "https://cs.wikipedia.org/wiki?curid=559543", "title": "Min-ťiang (přítok Jang-c’-ťiangu)", "text": "Min-ťiang (přítok Jang-c’-ťiangu)\n\nMin-ťiang () je řeka v ČLR (S’-čchuan). Je 793 km dlouhá. Povodí má rozlohu 134 000 km².\n\nPramení v pohoří Min-nan. Protéká v hluboké členité soutěsce jež má povětšinou charakter kaňonu. U vesnice Kuan-sien opouští hory a vtéká do Sečuánské kotliny, kde se dělí na několik ramen. Pod vesnicí Pcheng-šan se ramena opět stékají do jednoho koryta a ústí do Jang-c’-ťiangu u města I-pin.\n\nPrůměrný roční průtok vody činí přibližně 3000 m³/s. V létě dochází k povodním, zatímco v zimě je průtok nízký.\n\nVyužívá se na zavlažování, přičemž okolí města Čcheng-tu v jejím povodí patří k nejstarším zavlažovaným oblastem Číny. Zavlažovací systém se skládá z přibližně 200 kanálů a zavlažovaná plocha dosahuje 3500 km². Vodní doprava je možná od města Le-šan a pro male lodě od města Čcheng-tu.\n"}
{"id": "559544", "url": "https://cs.wikipedia.org/wiki?curid=559544", "title": "Kekulové ze Stradonic", "text": "Kekulové ze Stradonic\n\nKekulové ze Stradonic je český vladycký rod pocházející ze vsi Stradonice severně od Slaného.\n\nOkolo roku 1376 se objevují zmínky o Janovi ze Stradonic, o pár let později je uváděn Petr. V průběhu staletí se rod rozdělil do několika větví. Václav z pravonínské linie držel na začátku 16. století Martiněves, jeho syn koupil Frymburk. Císař Matyáš jim udělil erb a právo psát se Kekulové ze Žirovic. Záhy poté tato větev mizí a s ní i další dvě. Příbramský hejtman Jan pocházel z všerubské linie. Jeho synovi Vilému Divišovi po Bílé hoře zkonfiskovali majetek. \n\nV té době se rod rozdělili na dvě další větve: českou a německou. Česká vlastnila mimo jiné Pravonín a vymřela v 18. století. Příslušník německé linie, Ludvík Karel se v 18. století stal vrchním válečným radou v Darmstadtu.\n\nNejslavnějším člen rodu se stal Friedrich August Kekule von Stradonitz (1829–1896), jako profesor chemie vyučoval na univerzitách v Bonnu, Heidelbergu a Gentu. V Bonnu sepsal práce o mocenství prvků. Roku 1865 navrhl strukturní vzorec benzenu, spoluvytvořil teorii chemické struktury. V roce 1895 jej rakouská vláda uznala jako pravého potomka rodu, tudíž se mohl psát Kekulé von Stradonitz.\n\nNa červeném podkladu se nachází stříbrné znamení ve formě tří háků tzv. hříče.\n\nSpojili se s pány z Říčan, Janovskými ze Soutic, Sekerky ze Sedčic či Haugvici.\n"}
{"id": "559548", "url": "https://cs.wikipedia.org/wiki?curid=559548", "title": "Bat Chefer", "text": "Bat Chefer\n\nBat Chefer ( בַּת חֵפֶר, doslova „\"Dcera Cheferu\"“, v oficiálním přepisu do angličtiny Bat Hefer) je obec typu společná osada (\"jišuv kehilati\") v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 53 metrů na pomezí hustě osídlené a zemědělsky intenzivně využívané pobřežní nížiny, respektive Šaronské planiny, a kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Severně od obce do pobřežní nížiny vstupuje vádí Nachal Bachan. Na jižní straně je to Nachal Šechem.\n\nObec se nachází 15 kilometrů od břehu Středozemního moře, cca 35 kilometrů severovýchodně od centra Tel Avivu, cca 53 kilometrů jižně od centra Haify a 15 kilometrů jihovýchodně od města Chadera. Bat Chefer obývají Židé, přičemž osídlení v tomto regionu je etnicky smíšené. Západním směrem v pobřežní nížině je osídlení ryze židovské. Na sever a jih od obce ovšem leží téměř souvislý pás měst a vesnic obývaných izraelskými Araby – takzvaný Trojúhelník (nejblíže jsou to města Kalansuva a Zemer). Bat Chefer leží přímo na Zelené linii a za ní stojí arabské (palestinské město) Tulkarm.\n\nBat Chefer je na dopravní síť napojen pomocí místní komunikace 5714. Západně od obce probíhá také dálnice číslo 6 (Transizraelská dálnice).\n\nBat Chefer byl založen v roce 1996. Na místě nynější osady se rozkládal v 50.-60. letech 20. století kibuc \"Jad Chana Seneš\", vzniklý odštěpením části obyvatel nedalekého kibucu Jad Chana. V roce 1972 byl ale rozpuštěn a jeho jediným pozůstatkem je budova centra mládeže. Obec Bat Chefer byla zřízena rozhodnutím vlády roku 1995 jako součást projektu Jišuvej ha-Kochavim, v jehož rámci vyrostlo na pomezí Izraele a Západního břehu Jordánu několik nových městských sídel. Stavební práce začaly roku 1995 a k vzniku obce pak došlo 31. července 1996, kdy se sem nastěhovalo prvních 10 rodin. První osadníci zde zhruba měsíc pobývali bez přívodu elektřiny a vody.\n\nPůvodně mělo být nové sídlo nazváno \"Socho\" (סוכו), podle stejnojmenného starověkého židovského sídla, které se tu připomíná v Bibli, ale na návrh Amose Deganiho, tehdejšího starosty Oblastní rady Emek Chefer bylo přijato nynější pojmenování. V současnosti jde o nejlidnatější členskou obec Oblastní rady Emek Chefer. Má městský charakter, třebaže formálně jde stále o vesnické sídlo. Většina obyvatel je sekulární. Nábožensky orientované rodiny tvoří cca 10 % populace.\n\nSprávní území obce dosahuje cca 950 dunamů (0,95 kilometru čtverečního). V obci fungují zařízení předškolní péče, základní škola, synagoga, společenské centrum, knihovna, zdravotní středisko, několik zubních ordinací, poštovní úřad a sportovní areály.\n\nKoncem 20. století byl Bat Chefer oddělen od sousedních palestinských oblastí Západního břehu Jordánu Izraelskou bezpečnostní bariérou. V tomto úseku bezpečnostní bariéra vyrostla v předstihu před ostatními hraničními lokalitami, kde její budování probíhalo až od počátku 21. století. Popudem k její výstavbě byly palestinské nepokoje v září 1996, související s kontroverzní výstavbou tunelu v historickém jádru Jeruzalému. Během druhé intifády byla bariéra posílena a do roku 2006 dobudována jako několikametrová, betonová zeď.\n\nPodle údajů z roku 2014 tvořili naprostou většinu obyvatel v Bat Chefer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo městského typu s populací, která po počátečním nárůstu začala po roce 2005 stagnovat. K 31. prosinci 2017 zde žilo 5400 lidí.\n\n\n"}
{"id": "559561", "url": "https://cs.wikipedia.org/wiki?curid=559561", "title": "Seznam látek považovaných za jedy", "text": "Seznam látek považovaných za jedy\n\nTento seznam obsahuje chemické látky, které jsou uvedeny v nařízení vlády č. 467/2009 Sb. - tyto látky se považují za jedy ve smyslu českého trestního zákoníku. Neoprávněné držení uvedených látek (včetně směsí obsahujících nejméně 7 % těchto látek) v množství větším než malém, jakož i neoprávněná výroba, dovoz, vývoz, průvoz, nabízení, zprostředkování a prodej těchto látek jsou trestné. Další informace najdete v článku Jed.\n\n"}
{"id": "559575", "url": "https://cs.wikipedia.org/wiki?curid=559575", "title": "Burgeta", "text": "Burgeta\n\nBurgeta ( בְּאֵרוֹתַיִם, v oficiálním přepisu do angličtiny Burgeta, přepisováno též Burgata) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 26 metrů v hustě osídlené a zemědělsky intenzivně využívané pobřežní nížině respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Podél východní strany vesnice protéká vodní tok Nachal Alexander.\n\nObec se nachází 11 kilometrů od břehu Středozemního moře, cca 32 kilometrů severovýchodně od centra Tel Avivu, cca 53 kilometrů jižně od centra Haify a 13 kilometrů jihovýchodně od města Chadera. Burgetu obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na jihovýchod od mošavu ovšem leží pás měst a vesnic obývaných izraelskými Araby - součást takzvaného Trojúhelníku (nejblíže je to město Kalansuva 5 kilometrů odtud).\n\nBurgeta je na dopravní síť napojena pomocí dálnice číslo 57.\n\nBurgeta byla založena v roce 1949. Nazvána je podle stejnojmenného židovského sídla připomínaného zde v dobách Talmudu. Zakladateli nynější vesnice byla skupina židovských přistěhovalců z Turecka a čtyři rodiny Židů z Maroka.\n\nMístní ekonomika je založena na zemědělství, ale většina lidí již pracuje mimo obec. Správní území mošavu dosahuje 2600 dunamů (2,6 kilometrů čtverečních). V prostorách mošavu se nachází skupina soch od Jig'ala Tumarkina.\n\nPodle údajů z roku 2014 tvořili naprostou většinu obyvatel v Burgeta Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1134 lidí. Během roku 2014 populace stoupla o 4,0 %.\n\n\n"}
{"id": "559580", "url": "https://cs.wikipedia.org/wiki?curid=559580", "title": "Eddy Ottoz", "text": "Eddy Ottoz\n\nEddy Ottoz (* 3. června 1944, Mandelieu-la-Napoule, Alpes-Maritimes, Francie) je bývalý italský atlet, dvojnásobný mistr Evropy v běhu na 110 metrů překážek.\n\nDvakrát reprezentoval na letních olympijských hrách. V roce 1964 na letní olympiádě v Tokiu doběhl ve finále na čtvrtém místě. Medaile se dočkal o čtyři roky později na letních hrách v mexickém Ciudad de México, kde vybojoval bronz. V závodě nestačil jen na americké duo Willie Davenport (zlato) a Ervin Hall (stříbro).\n\nK jeho úspěchům patří také tři zlaté medaile z evropských halových her (Dortmund 1966, Praha 1967, Madrid 1968) a dvě zlaté medaile ze světových letních univerziád (Budapešť 1965, Tokio 1967). \n\n"}
{"id": "559585", "url": "https://cs.wikipedia.org/wiki?curid=559585", "title": "Dennis Seidenberg", "text": "Dennis Seidenberg\n\nDennis Seidenberg (* 18. července 1981, Villingen-Schwenningen) je německý profesionální hokejový obránce momentálně hrající severoamerickou NHL za New York Islanders.\n\nSeidenberg byl draftován v šestém kole, celkově 172. týmem Philadelphia Flyers na draftu v roce 2001. Po třech sezonách odehraných za Adler Mannheim v Německu podepsal v roce 2002 smlouvu s Flyers. Dva roky se přesouval mezi prvním týmem a farmou Philadelphia Phantoms v AHL. Při stávce v sezoně 2004/05 odehrál celou sezonu za Phantoms a s týmem vyhrál Calderův pohár pro vítěze ligy.\n\nV obou sezonách po stávce byl zahrnut v jednom z trejdů uprostřed sezony. 20. ledna 2006 byl vyměněn do Phoenix Coyotes za Petra Nedvěda. 8. ledna 2007 byl vyměněn do Carolina Hurricanes za Kevyna Adamse.\n\n14. září 2009 podepsal jednoletou smlouvu na 2,25 milionu dolarů s Florida Panthers. 3. března 2010 byl společně s Mattem Bartkowskim vyměněn do Boston Bruins Byrona Bitze, Craiga Wellera a výběr v druhém kole draftu.\n\nDne 6.6.2010 podepsal smlouvu s týmem Boston Bruins na 4 roky za 13 milionů dolarů.\n\n\n\n"}
{"id": "559589", "url": "https://cs.wikipedia.org/wiki?curid=559589", "title": "Vii", "text": "Vii\n\nJungle Soft's Sport Vii je herní konzole, napodobenina Wii od firmy Nintendo. Vii není součástí souboje herních konzolí 7. generace jako Wii, Playstation 3 nebo Xbox 360, protože jde o \"TV-game\" konzoli a konkuruje levným herním zařízením, která již z výroby obsahují zabudované videohry.\n\nKonzole je nabízena spolu s bezdrátovým ovladačem, který se nápadně podobá Wii Remote, ale je menší a nedisponuje stejnou schopností přesného zaměření.\n\nOd roku 2008 je Vii nabízeno také v Japonsku pod názvem V-Sports (Vii Sports)\n\n"}
{"id": "559590", "url": "https://cs.wikipedia.org/wiki?curid=559590", "title": "Chani'el", "text": "Chani'el\n\nChani'el ( חַנִּיאֵל, v oficiálním přepisu do angličtiny Hanni'el, přepisováno též Hani'el) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 31 metrů v hustě osídlené a zemědělsky intenzivně využívané pobřežní nížině respektive Šaronské planině, nedaleko od kopcovitých oblastí podél Zelené linie oddělujících vlastní Izrael v mezinárodně uznávaných hranicích od okupovaného Západního břehu Jordánu. Východně od vesnice protéká Nachal Alexander.\n\nObec se nachází 9 kilometrů od břehu Středozemního moře, cca 32 kilometrů severovýchodně od centra Tel Avivu, cca 53 kilometrů jižně od centra Haify a 12 kilometrů jihovýchodně od města Chadera. Chani'el obývají Židé, přičemž osídlení v tomto regionu je etnicky převážně židovské. Západním směrem v pobřežní nížině je osídlení ryze židovské. Na jihovýchod od mošavu ovšem leží pás měst a vesnic obývaných izraelskými Araby - součást takzvaného Trojúhelníku (nejblíže je to město Kalansuva 6 kilometrů odtud).\n\nChani'el je na dopravní síť napojen pomocí lokální silnice číslo 5711, jež jižně od vesnice ústí do dálnice číslo 57.\n\nChani'el byl založen v roce 1950. Nazvána je podle postavy z Bible Chani'ela ben Afuda, vůdce kmene Manases. Zakladateli nynější vesnice byla skupina židovských přistěhovalců z Rumunska.\n\nMístní ekonomika je založena na zemědělství, ale postupným stavebním narůstáním se v obci vytvořila i část obyvatelstva, která již není vázána na zemědělský způsob obživy. Ve vesnici působí knihovna, společenské centrum a sportovní areály.\n\nPodle údajů z roku 2014 tvořili naprostou většinu obyvatel v Chani'el Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 938 lidí. Během roku 2014 populace klesla o 1,8 %.\n\n\n"}
{"id": "559599", "url": "https://cs.wikipedia.org/wiki?curid=559599", "title": "Přesličníkovité", "text": "Přesličníkovité\n\nPřesličníkovité (\"Casuarinaceae\") je čeleď vyšších dvouděložných rostlin z řádu bukotvaré (\"Fagales\"). Zahrnuje 4 rody, rozšířené v jihovýchodní Asii, Austrálii a Tichomoří. Svým vzhledem připomínají spíše jehličnany než dvouděložné dřeviny.\n\nPřesličníkovité jsou jednodomé nebo dvoudomé keře a stromy s tenkými zelenými článkovanými větévkami. Svým vzhledem připomínají spíše jehličnany. Na kořenech jsou hlízky se symbiotickými bakteriemi fixujícími vzdušný dusík. Chlupy jsou jednoduché nebo větvené. Listy jsou drobné, silně redukované, šupinovité, v přeslenech po 4 až 20, tvořící na každé uzlin větévky pochvu. Palisty nejsou přítomny. Květy jsou jednopohlavné, nenápadné, pravidelné, v jehnědách, klasech nebo hlávkách na konci postranních větévek. Okvětí chybí. V samčích květech je jediná tyčinka. Semeník v samičích květech je spodní, srostlý ze dvou plodolistů, s jednou nebo dvěma komůrkami. Čnělky jsou volné. V každém plodolistu jsou 2 vajíčka, z nichž jedno v průběhu vývoje zakrní (abortuje). Placentace je axilární. Květy jsou bez nektárií. Plodenství je klasovité, víceméně dřevnaté. Plodem je samara srostlá se 2 dřevnatými listenci. Semena jsou bez endospermu.\n\nČeleď zahrnuje 95 druhů ve 4 rodech. Vyskytuje se v jihovýchodní Asii, v australské oblasti a na tichomořských ostrovech. Největší druhová diversita je v Austrálii. Často osidlují suché biotopy. Přesličníky (\"Casuarina\") rostou zplanělé i v jiných oblastech tropů, především v Africe a Americe. Invazními dřevinami jsou například na Floridě.\n\nPřesličníkovité jsou opylovány větrem. Křídlatá semena jsou také šířena větrem.\n\nV dřívějších taxonomických systémech byla čeleď přesličníkovité řazena do samostatného řádu, nejčastěji do blízkosti řádu bukotvaré (\"Fagales\"). Sesterskou větví je podle kladogramů APG dvojice čeledí břízovité (\"Betulaceae\") a \"Ticodendraceae\". Původně čeleď zahrnovala jediný rod - přesličník (\"Casuarina\"). Později byl tento rod na základě morfologie a počtu chromozomů rozdělen na stávající 4 rody.\n\n\nPřesličníky jsou pěstovány v klimaticky příznivých oblastech jako okrasné dřeviny. Velmi tvrdé a pevné dřevo se používá k výrobě pražců, nářadí, nábytku a jako palivo. Kůra, která obsahuje hnědé barvivo, byla používána k barvení vlny a hedvábí. V suchých oblastech mají přesličníky velký význam při zpevňování písčitých, neúrodných a degradovaných půd. V některých zemích patří k základním melioračním dřevinám, které umožňují přeměnu pouští na zemědělskou půdu. K takovému účelu jsou využívány například v Egyptě a v Iráku. Protože dobře snášejí zasolené půdy, vysazují se někdy jako větrolamy na mořském pobřeží.\n\n\"Allocasuarina\", \"Casuarina\", \"Ceuthostoma\", \"Gymnostoma\"\n\n\n"}
{"id": "559607", "url": "https://cs.wikipedia.org/wiki?curid=559607", "title": "Bejt ha-Levi", "text": "Bejt ha-Levi\n\nBejt ha-Levi ( בֵּית הַלֵּוִי, doslova „Leviho dům“, v oficiálním přepisu do angličtiny Bet HaLewi, přepisováno též Beit HaLevi) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 22 metrů v hustě osídlené a zemědělsky intenzivně využívané pobřežní nížině respektive Šaronské planině. Severně od vesnice protéká Nachal Alexander.\n\nObec se nachází 7 kilometrů od břehu Středozemního moře, cca 33 kilometrů severovýchodně od centra Tel Avivu, cca 51 kilometrů jižně od centra Haify a 10 kilometrů jižně od města Chadera. Bejt ha-Levi obývají Židé, přičemž osídlení v tomto regionu je etnicky převážně židovské.\n\nBejt ha-Levi je na dopravní síť napojen pomocí lokální silnice číslo 5711, jež západně od vesnice ústí do dálnice číslo 4.\n\nBejt ha-Levi byl založen v roce 1945. Nazvána je podle středověkého židovského básníka Jehudy ha-Leviho. Zakladateli vesnice byla skupina židovských přistěhovalců z Balkánu.\n\nPřed rokem 1949 měl mošav (nazývaný v dobové databázi Bejt Jehuda ha-Levi) rozlohu katastrálního území 1 500 dunamů (1,47 kilometru čtverečního). Správní území vesnice nyní dosahuje cca 2000 dunamů (2 kilometry čtvereční). Místní ekonomika je založena na zemědělství.\n\nPodle údajů z roku 2014 tvořili naprostou většinu obyvatel v Bejt ha-Levi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 788 lidí. Během roku 2014 populace stoupla o 4,1 %.\n\n\n"}
{"id": "559613", "url": "https://cs.wikipedia.org/wiki?curid=559613", "title": "Kfar Monaš", "text": "Kfar Monaš\n\nKfar Monaš ( כְּפַר מוֹנַשׁ, doslova „Monašova vesnice“, v oficiálním přepisu do angličtiny Kefar Monash, přepisováno též Kfar Monash) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 20 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází 6 kilometrů od břehu Středozemního moře, cca 32 kilometrů severovýchodně od centra Tel Avivu, cca 51 kilometrů jižně od centra Haify a 10 kilometrů jižně od města Chadera. Kfar Monaš obývají Židé, přičemž osídlení v tomto regionu je etnicky převážně židovské.\n\nKfar Monaš je na dopravní síť napojen pomocí lokální silnice číslo 5711, jež západně od vesnice ústí do dálnice číslo 4.\n\nKfar Monaš byl založen v roce 1946. Nazván je podle židovského generála australské armády Johna Monashe. Zakladateli vesnice byla skupina židovských veteránů, kteří v druhé světové válce bojovali v britské armádě. Šlo převážně o Židy z Evropy, USA a Jižní Afriky.\n\nPřed rokem 1949 měl mošav rozlohu katastrálního území 1 250 dunamů (1,25 kilometru čtverečního). Správní území obce nyní dosahuje 2700 dunamů (2,7 kilometrů čtverečních).\n\nVesnice obsahuje 68 soukromých farem. V roce 1998 začala stavební expanze obce, při níž došlo k výstavbě 73 dalších domů. Do poloviny 80. let 20. století byla místní ekonomika založena na zemědělství, pak začaly převažovat jiné obory (služby, dojíždění za prací mimo obec). V obci funguje společenské centrum, poštovní úřad, knihovna a synagoga. Jednou z nejstarších staveb je věžovitý objekt vodního rezervoáru. Od roku 1979 je v mošavu v provozu plavecký bazén.\n\nPoblíž vesnice se nachází správní budova Oblastní rady Emek Chefer. Na jižním okraji obce se rozkládá vzdělávací komplex Midrešet Ruppin.\n\nPodle údajů z roku 2014 tvořili naprostou většinu obyvatel v Kfar Monaš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 946 lidí. Během roku 2014 populace klesla o 0,3 %.\n\n\n"}
{"id": "559625", "url": "https://cs.wikipedia.org/wiki?curid=559625", "title": "Kostel svatého Václava (Sušice)", "text": "Kostel svatého Václava (Sušice)\n\nKostel svatého Václava se nachází v centrální části města Sušice. Obklopují ho ulice \"Příkopy\", \"Kostelní\" a \"Bašta\". Je největší církevní stavbou a nejstarším kostelem ve městě.\n\nPůvodně na jeho místě stál románský kostelík, s jehož existencí je spojena nejstarší písemná zmínka o Sušici. Dnešní kostel byl založen v první polovině 14. století jako trojlodní gotická bazilika. Tehdy byl kostel součástí obvodové zdi, tvořící opevnění. Následně byl kostel několikrát přestavován. Stavba měla původně 2 věže, jedna z nich byla vážně poškozena roku 1592, jednu věž kompletně zničil požár v roce 1646 a musela být znovu vybudována.\n\nPo velkém požáru v roce 1707, který zničil obě věže a způsobil zhroucení klenby, provedl Ital Carlo Zanetti barokní přestavbu. Vyšší z obou věží, která byla nápadnou dominantou okolí, ovšem již nikdy nebyla obnovena. Další přestavba se odehrála na konci 19. století, kdy došlo k regotizaci. Přestavbu řídil v letech 1884 a 1885 městský stavitel Antonín Persein, který však náhle zemřel a proměna kostela byla dokončena v letech 1900 – 1901 pod vedením Rajmunda Denka.\n\nV současnosti je kostel v rukách římskokatolické farnosti.\n"}
{"id": "559626", "url": "https://cs.wikipedia.org/wiki?curid=559626", "title": "CATIA", "text": "CATIA\n\nCATIA (\"Computer-Aided Three-Dimensional Interactive Application\") je integrovaný systém počítačového návrhu, konstruování a výroby (CAD/CAM/CAE), vyvinutý francouzskou firmou Dassault Systèmes a užívaný hlavně v  leteckém a automobilovém průmyslu.\n\nCATIA je programový systém, podporující trojrozměrný interaktivní návrh, výrobu a inovace velmi složitých strojírenských výrobků po celou dobu jejich životnosti. CATIA server může pracovat na bázi Microsoft Windows, Linux, IBM AIX nebo (portace březen 1996) SGI IRIX (64bitový UNIX), klientské stanice pouze na Windows a SGI. Distributorem systému je od roku 1981 firma IBM.\n\nVývoj systému, původně nazvaného CATI (z francouzského \"Conception Assistée Tridimensionnelle Interactive\"), začal roku 1977 v letecké firmě Avions Marcel Dassault pro vlastní potřebu. Roku 1981 byl přejmenován na CATIA a firma jej začala prodávat. Roku 1984 jej zavedla firma Boeing a roku 1988 byla verze 3 přenesena z mainframu na UNIX. Roku 1996 vyšla verze 4, roku 1998 nová verze 5 a roku 2008 verze 6.\n\n\n"}
{"id": "559630", "url": "https://cs.wikipedia.org/wiki?curid=559630", "title": "BPSK", "text": "BPSK\n\nBinární – fázové klíčování (\"Binary-Phase Shift Keying “BPSK”\") je digitální modulace založená na posunutí fáze harmonické nosné o 0° nebo 180° v závislosti na hodnotě binárního modulačního signálu. Modulace BPSK je ekvivalentní s fázovou modulací (PM) digitálního signálu a také s amplitudovou modulací s oběma postranními pásmy a potlačenou nosnou (DSB-SC) pásmového signálu s bipolárním digitálním signálem. Na následujícím obrázku je uveden časový průběh modulovaného signálu DSB-SC s použitým předmodulačním filtrem. Z tohoto průběhu vyplývá, že použitím předmodulačního filtru pro modulovaný BPSK signál vzniká DSB-SC modulovaný signál.\n\nOkamžitou hodnotu signálu PSK lze obecně vyjádřit vztahem:\n\nV případě BPSK nabývá modulační signál \"x(t)\" pouze dvou hodnot -1 a 1, resp. reprezentuje binární symboly 0 nebo 1, tedy:\n\nPro maximální odlišení signálu při přenosu jednotlivých symbolů (aby se minimalizovala pravděpodobnost chyby při příjmu zprávy) se použije posun fáze rovný formula_8, takže:\n\nPro amplitudové spektrum platí přibližně:\n\nOdtud pro rychlost přenosu platí:\n\nGraficky může být BPSK signál reprezentován jako body \"formula_15\" i \"formula_16\" na konstelačním diagramu, kde pro hodnotu na vodorovné ose platí:\n\na na svislé ose:\n\nEnergie signálu \"E\" je dána vztahem:\n\nformula_15 a \"formula_16\" mohou být nyní vyjádřeny takto:\n\n"}
{"id": "559631", "url": "https://cs.wikipedia.org/wiki?curid=559631", "title": "Jenny Bae", "text": "Jenny Bae\n\nJenny Bae (* 1980) je korejská houslistka.\n\nV roce 2000 koncertovala na dobročinném mírovém koncertu s Lucianem Pavarottim v Soulu. Poté vystoupila na \"Rheingau Musik Festival\" a absolvovala turné po Německu a Polsku, mimo jiné nahrála Mendelssohnův \"Houslový koncert e moll\". V italské Modeně se zúčastnila Pavarottiho koncertu \"Pavarotti and Friends\", kde vystoupila s kapelou Deep Purple. Následně nahrála duety s dalšími hudebníky jako byli Eric Clapton, Lionel Richie a Brian May ze skupiny Queen.\n\nV roce 2007 byla vyzvána generálním tajemníkem OSN Pan Ki-munem k proslovu před Valným shromážděním jako velvyslankyně Mezinárodního červeného kříže, který pronesla po předřečnících Enniu Morriconem, Lou Reedovi, Patu Methenym, dalajlámovi Tändzinu Gjamcchovi a George Clooneym. Byla také jmenována velvyslankyní pro Zasedání laureátů Nobelovy ceny míru.\n\nStala se jedním z hostů koncertu v Royal Albert Hall spolu s Lucianem Pavarottim, Brianem Mayem aj. Dvě z nahrávek u labelu Universal Korea dosáhly na \"1. místo\" v Jižní Koreji. S Zuccherem nahrála cover verzi skladby \"Everybody's Got To Learn Sometime\".\n\n"}
{"id": "559641", "url": "https://cs.wikipedia.org/wiki?curid=559641", "title": "Šútovo", "text": "Šútovo\n\nŠútovo je obec na Slovensku v okrese Martin ležící na úpatí Malé Fatry. První písemná zmínka o obci pochází z roku 1403. Obec má 507 obyvatel a rozloha katastrálního území je 16,63 km². Nedaleko se nachází Šútovský vodopád.\n"}
{"id": "559643", "url": "https://cs.wikipedia.org/wiki?curid=559643", "title": "Anton Vincenz Lebeda", "text": "Anton Vincenz Lebeda\n\nAnton Vincenz Lebeda (1. května 1798 Černošice – 2. července1857 Praha) byl český puškař, manžel Ann Stumpfové.\n\nVyučil se na Smíchově v roce 1813, poté krátce pracoval v Německu a ve Vídni s Franz či Johann Contrinerem. Svoji vlastní puškařskou dílnu v Praze v Ostrovní ulici převzal po zesnulém Matthew Brandejsovi v letech 1820 či 1821 a brzy se oženil s Ann Stumpfovou. Měl dva syny, Antona a Ferdinanda, kteří pokračovali v jeho obchodních aktivitách. Zámky jejich zbraní byly značeny A.V. LEBEDA – IN PRAG. Lebeda spolupracoval i s umělci, jako kupříkladu s malířem Josefem Mánesem, který mu dodával kresby s výjevy z českých dějin pro ozdoby pažeb pušek či s Josefem Navrátilem a Václavem Sekalem.\n\nPušky zvané „Lebedovky“ se staly pojmem mezi šlechtici a v roce 1835 dosáhl jmenování Císařským a královským dvorním dodavatelem s povolením používat spolu s označením firmy i rakousko-uherský znak dvouhlavého orla. \n\nV roce 1852 při příležitosti návštěvy císaře Františka Josefa I. se pořádaly na Střeleckém ostrově závody ve střelbě. Tehdy byl A. V. Lebeda osobně představen císaři a bylo mu umožněno předvedení svých zbraní. Císař byl úrovní Lebedových zbraní nadšen a na místě objednal dvanáct stejných dvojek, šest dvojáků a tři kozlice. Lebeda dodával zbraně i dalším významným členům Habsburského rodu. Dílna a zanikla kolem roku 1888.\n\nRodina sídlila v Praze v rohovém domě čp. 284/II, Myslíkova 32, Spálená 1, byla spřízněna s rodinou von Starck a erb Starcků dodnes zdobí fasádu tohoto domu.\n\n"}
{"id": "559646", "url": "https://cs.wikipedia.org/wiki?curid=559646", "title": "Moravanský vodopád", "text": "Moravanský vodopád\n\nMoravanský vodopád nebo vodopád na Mlýnském potoce je primárně subsekventní vodopád lávových proudů. Nachází se nad obcí Dolní Zálezly v okrese Ústí nad Labem.\n\nNachází se v nadmořské výšce 260 až 266 m v horní části Mlýnského dolu, do kterého padá tok Mlýnského potoku skrze čedičové těleso lávového proudu. Vodopád tvoří dva stupně, mezi nimiž se tok stáčí doleva. Horní stupeň má výšku 4,5 m a dolní 1,5 m. Vpravo od horního stupně se za vyššího stavu vody objevuje ještě jedno rameno. Průtok vodopádem dosahuje 20 l/s\n\nKolem vodopádu vede modrá turistická značka místního značení z Dolních Zálezel do Moravan.\n\n\n Vodopády ČR, Vodopády v Českém Středohoří a v Lužických horách, Moravanský vodopád\n"}
{"id": "559647", "url": "https://cs.wikipedia.org/wiki?curid=559647", "title": "California Gurls", "text": "California Gurls\n\nCalifornia Gurls je píseň americké popové zpěvačky Katy Perry. Píseň pochází z jejího třetího alba \"Teenage Dream\". Produkce se ujmuli producenti Max Martin, Dr. Luke a Benny Blanco. S touto písní jí vypomohl americký rapper Snoop Dogg. V roce 2011 vydala skupina The Baseballs rock and rollovou přehrávku písně na svém albu \"Strings 'n' Stripes\".\n"}
{"id": "559648", "url": "https://cs.wikipedia.org/wiki?curid=559648", "title": "Dafárské povstání", "text": "Dafárské povstání\n\nDafárské povstání (: ) vypuklo v roce 1962 v ománské provincii Dafár proti sultanátu Maskat a Omán, který byl podporován Velkou Británií. Skončilo v roce 1975 porážkou povstalců, avšak stát Omán následně prošel radikálními reformami a modernizací. Na straně Ománu stály mimo Velké Británie i Jordánsko s Íránem.\n\nSultán Taímur bin Saíd byl sesazen svým synem Kábúsem bin Saídem za pomoci Britů.\n"}
{"id": "559649", "url": "https://cs.wikipedia.org/wiki?curid=559649", "title": "Werner Fritsch", "text": "Werner Fritsch\n\nWerner Fritsch (* 4. května 1960 Waldsassen) je německý dramatik a autor rozhlasových her.\n\n"}
{"id": "559650", "url": "https://cs.wikipedia.org/wiki?curid=559650", "title": "HDP (album)", "text": "HDP (album)\n\n\"HDP (Hrubej Domácí Produkt) je první album skupiny Prago Union z roku 2005. \n\nSample na skladbu Verbální atentát: Laura a její tygři – Já a Bůh\n\n\n"}
{"id": "559655", "url": "https://cs.wikipedia.org/wiki?curid=559655", "title": "Number Ones (album, ABBA)", "text": "Number Ones (album, ABBA)\n\nNumber Ones je kompilační album švédské hudební skupiny ABBA, vydané v listopadu 2006 u labelu Universal Music Group. Obsahuje hity, které se umístily na 1. místě hitparád v některé ze zemí, kde kapela vydávala desky.\n\nOmezená edice zahrnuje bonusový kompaktní disk s dvanácti skladbami z alb, které se umístily také na 1. příčce hiparád.\n\nVe Spojeném království obsahovalo album dlouhohrající verzi skladeb \"Summer Night City\" a \"Ring Ring\", přestože se v něm ani jedna nestala velkým hitem.\n\nTchajwanská verze ještě obsahuje jednu položku za skladbou \"I Have A Dream\". Jedná se o směs všech osmnácti písní uvedených na CD v remixové formě zpívajících hlasů.\n\n\n\n\nAlbum \"Number Ones\" dosáhlo i přes menší prodejnost na 1. místo v hitparádě na Novém Zélandu (8. ledna 2007), kde se udrželo tři týdny a získalo zde zlatou desku, jeden týden bylo na první příčce i na Tchaj-wanu.. Ve Spojeném království se nejvýše propracovalo na 15. pozici, v Austrálii pak na 36. místo, kde vstoupilo do TOP 50 poprvé po uvedení filmu \"Mamma Mia!\" do kin.\n"}
{"id": "559659", "url": "https://cs.wikipedia.org/wiki?curid=559659", "title": "Oskar Hekš", "text": "Oskar Hekš\n\nOskar Hekš (10. dubna 1908, Rožďalovice – 8. března 1944, Auschwitz) byl československý atlet, běžec.\nNarodil se jako druhý syn v židovské rodině Bedřicha Hekše (1879–??) a matky Žofie, rozené Brumlové (1871–??). \n\nOd roku 1927 byl hlášen v Praze.Povoláním byl technický úředník. Zachovaly se však i informace o tom, že Oskar Hekš byl činný i politicky.\nS atletikou začal v roce 1928, kdy poprvé startoval v silničním závodě Běchovice-Praha. Na podzim téhož roku běžel své první maratony, v Praze skončil pátý, v Košicích desátý.Dne 14. července 1929 za atletický Pedestriánský klub Vinohrady získal titul mistra republiky v maratónu, roku 1930 tento titul obhájil, již však jako člen ŽSK Hagibor. Od října 1930 do března 1932 absolvoval vojenskou základní službu u pěšího pluku 44 v Liberci. V květnu 1932 zvítězil v maratonu Lány - Praha v čas 2:45:27,4.\n\nRoku 1932 reprezentoval Československo na letních olympijských hrách v Los Angeles. Zde se nejprve umístil jako patnáctý v běhu na 10 000 metrů, posléze jako osmý v maratonu v čase 2:41:35 . V roce 1935 opět zvítězil v maratonu Lány - Praha.\n\nKdyž byly olympijské hry pro rok 1936 přiděleny nacistickéhmu Německu, usiloval jako člen \"Výboru pro přeložení olympijských her\", aby se konaly mimo území Třetí říše. V tomto smyslu rozesílal jménem \"Výboru\" a se svým podpisem letáky sportovním svazům, tisku i úřadů, a to již od roku 1935. Československý olympijský výbor ho v tomto úsili nepodpořil; jeho stanovisko bylo, že hry nepořádá Německo, ale Mezinárodní olympijský výbor, jehož zástupce se na místě přesvědčil o vzorné přípravě. Na Hekšovu stranu se nepostavily ani tehdejší velké deníky Národní listy a Lidové noviny. \n\nSám Oskar Hekš se na protest proti Hitlerovu režimu - nehledě na velké šance umístit se na medailových pozicích - olympijských her v Berlíně neúčastnil. \n\nV listopadu roku 1941 byl pro svůj původ deportován do židovského ghetta v Terezíně. V roce 1943 byl převezen do Osvětimi, kde 8. března 1944 zemřel v plynové komoře.\n"}
{"id": "559663", "url": "https://cs.wikipedia.org/wiki?curid=559663", "title": "Házená na Letních olympijských hrách 1972", "text": "Házená na Letních olympijských hrách 1972\n\nTurnaj se odehrál v rámci XX. olympijských her ve dnech 30. srpna - 10. září 1972 v Německu.\n\nTurnaje se zúčastnilo šestnáct mužstev rozdělených do čtyř čtyřčlenných skupin, z nichž první dva postoupili do semifinálových skupin. Vítězové semifinálových skupin hráli finále, týmy na druhém místě hrály o třetí místo a\ntýmy na třetím místě o páté místo atd. Týmy, které v základních skupinách skončily na třetím a čtvrtém místě hrály o 9. - 16. místo.\nHázená se vrátila na olympijské hry po 36 letech, tentokrát se již hrálo v hale a ze sedmi hráči.\n\n SSSR - Dánsko 12:12 (6:7)\n\n30. srpna 1972 - Ulm\n\n30. srpna 1972 - Ulm\n\n1. září 1972 - Göppingen\n\n1. září 1972 - Göppingen\n\n3. září 1972 - Böblingen\n\n3. září 1972 - Böblingen\n\n NDR - Island 16:11 (7:6)\n\n30. srpna 1972 - Augsburg\n\n30. srpna 1972 - Augsburg\n\n1. září 1972 - Ulm\n\n1. září 1972 - Ulm\n\n3. září 1972 - Göppingen\n\n3. září 1972 - Göppingen\n\n Rumunsko - Norsko 18:14 (11:10)\n\n30. srpna 1972 - Böblingen\n\n30. srpna 1972 - Böblingen\n\n1. září 1972 - Augsburg\n\n1. září 1972 - Augsburg\n\n3. září 1972 - Mnichov\n\n3. září 1972 - Mnichov\n\n Jugoslávie - Japonsko 20:14 (11:7)\n\n30. srpna - Göppingen\n\n30. srpna - Göppingen\n\n1. září 1972 - Böblingen\n\n1. září 1972 - Böblingen\n\n3. září 1972 - Augsburg\n\n3. září 1972 - Augsburg\n\n\n ČSSR - Švédsko 15:12 (7:6)\n\n5. září 1972 - Mnichov\n\n6. září 1972 - Mnichov\n\n8. září 1972 - Mnichov\n\n8. září 1972 - Mnichov\n\n\n Rumunsko - Maďarsko 20:14 (11:6)\n\n6. září 1972 - Mnichov\n\n6. září 1972 - Mnichov\n\n8. září 1972 - Mnichov\n\n8. září 1972 - Mnichov\n\n Jugoslávie – ČSSR 21:16 (12:5)\n\n10. září 1972 - Mnichov\n\n Rumunsko – NDR 19:16 (11:8)\n\n10. září 1972 - Mnichov\n\n SSSR – SRN 17:16 (10:9)\n\n10. září 1972 - Mnichov\n\n Švédsko – Maďarsko 19:18 (11:8)\n\n10. září 1972 - Mnichov\n\n Polsko – Island 20:17 (10:7)\n\n7. září 1972 - Mnichov\n\n7. září 1972 - Mnichov\n\n Norsko – Polsko 23:20 (19:19, 10:10)\n\n9. září 1972 - Mnichov\n\n Japonsko – Island 19:18 (11:12)\n\n9. září 1972 - Mnichov\n\n Dánsko – Tunisko 29:21 (11:9)\n\n7. září 1972 - Mnichov\n\n7. září 1972 - Mnichov\n\n Dánsko – USA 19:18 (12:6)\n\n9. září 1972 - Mnichov\n\n Španělsko – Tunisko 23:20 (11:10)\n\n9. září 1972 - Mnichov\n\n1. Jugoslávie\n2. Československo\n3. Rumunsko\n4. NDR\n5. SSSR\n6. SRN\n7. Švédsko\n8. Maďarsko\n9. Norsko\n10. Polsko\n11. Japonsko\n12. Island\n13. Dánsko\n14. USA\n15. Španělsko\n16. Tunisko\n\n"}
{"id": "559665", "url": "https://cs.wikipedia.org/wiki?curid=559665", "title": "Americké účetnictví", "text": "Americké účetnictví\n\nAmerické účetnictví je jedním ze způsobů vedení podvojného účetnictví v tabulkové formě. Přestože vzniklo v 18. století ve Francii, od 19. století bývalo označováno jako účetnictví francouzsko-americké nebo americké. Pojmenování tohoto systému nesouviselo s původem vzniku, ale výraz „americké“ měl vyjadřovat, že je tento způsob účtování praktický. Poprvé se název americké účetnictví objevuje ve Francii v roce 1852 a v Německu v roce 1874.\n\nS myšlenkou zapisovat účetní případy ve tvaru tabulky přišel poprvé Edmond Degrange ve spise ' z roku 1793, ovšem vlastní popis tabulkového účetnictví provedl až ve spise ' v roce 1804. Někdy je myšlenka tabulkového účetnictví připisována tzv. cinquecontistům, kteří pro vedení účetnictví používali pět účtů odpovídajících účtům popisovaným Degrangem. Za prvního známého cinquecontistu je považován Lodovico Flori, žijící na počátku 17. století.\n\nZákladem účetní evidence je \"tabulkový deník\" obsahující kromě sloupců pro datum (Dates) a popis (Journal) účetního případu 7 dvousloupců se stranami Má dáti (Débit) a Dal (Crédit):\n\nPodle Degrangea přinášel systém mimo jiné následující výhody:\n\nVe své době bylo americké účetnictví populární, do konce 19. století byl Degrangeův spis vydán více než třicetkrát - 30. vydání vyšlo v roce 1880, poslední vydání potom v roce 1896. Ještě v 1. polovině 20. století se používalo v úpravách jiných autorů. Nejznámějšími byly \"Rückovo americké účetnictví\" z roku 1891 a \"Ruhfusovo zlepšené americké účetnictví\" z 20. let 20. století.\n\n"}
{"id": "559667", "url": "https://cs.wikipedia.org/wiki?curid=559667", "title": "Libeňská spojka", "text": "Libeňská spojka\n\nLibeňská spojka je označení pro plánovaný komplex silničních tunelů v Praze-Libni, který má propojit křižovatku U kříže (křižovatka Prosecká - Čuprova a budoucí Městský okruh) s křižovatkou u Bulovky (Prosecká radiála, dříve rychlostní silnice R8 - nyní dálnice D8). Má tak tvořit zkracující napojovací oblouk z městského okruhu směrem od Balabenky na dálnici D8, aby nebylo nutno jezdit oklikou přes Pelc-Tyrolku. \n\nSpojka by měla odlehčit nyní přetíženým ulicím Zenklova, Primátorská a Vosmíkových. Její vybudování by také mělo ukončit dlouhodobou stavební uzávěru, která po mnoho desetiletí brání rozvoji oblasti. \n\nJiž v původní koncepci komunikační sítě ze 60. let 20. století se počítalo s povrchovým vedením s rozsáhlými asanacemi stávající zástavby. Podle plánů společnosti SATRA s. r. o. z roku 2006 je vedení spojky plánováno v celkové délce 1350 m, z toho tunelové části o délce 835 m. \n\nEstakáda od Balabenky má rozpletem opustit trasu Městského okruhu a směry se mají výškově oddělit: klesající směr má nynější Proseckou ulici překonat mostem a stoupající směr podjezdem (tunelem), v úrovni dnešní Prosecké ulice má být kruhový objezd, jímž má být Prosecká ulice propojena se sjezdovými a nájezdovými rampami Libeňské spojky. V rámci úprav mají být zrušeny dnešní ulice Hejtmánkova a Srbova a a zbourán dům Hejtmánkova 863/4, který je již dnes neobydlenou zříceninou. Ve vizualizaci jsou nahrazeny novou zástavbou také nynější domy Srbova 493/8 a 370/10 na jižní straně Srbovy ulice a 386/9 a 383/11 na severní straně Srbovy ulice. Blok domů mezi ulicemi Prosecká a Pod Labuťkou by měl zůstat nedotčen, pouze na západní straně by měl být uzavřen novým domem. Severně od domu č. p. 360 (restaurace u Karla IV.), stojícího na nároží Prosecké a Zenklovy ulice, který má být zachován, je navržen nový dům kolmo k Zenklově ulici, který má stát přímo nad portálem tunelu. Na dnes nevyužitém území mezi ulicemi Zenklova a Františka Kadlece je plánována nová výstavba. \n\nDo tunelu má Libeňská spojka vstupovat stále v patrovém uspořádání a až k místu dnešního rozvětvení ulic Zenklova a Vosmíkových mají obě patra tunelu vést ve stopě Zenklovy ulice, která tak bude v podstatě tříúrovňová. \n\nDále mají tunely pokračovat v ose mezi ulicemi Zenklova a Vosmíkových, tedy pod parkem a pod vnitroblokem, kde se směry srovnají vedle sebe do jediného tunelu s oddělující střední stěnou, raženým úsekem podejdou dům Vosmíkových 1683/15 a v oblasti náměstí Na stráži a křižovatky Vychovatelna, kde zhruba pod mostem Liberecké ulice vyústí rozpletem do pokračování Zenklovy ulice. Ještě před náměstím se oddělí odbočný tunel, který se připojí k nájezdu do Liberecké ulice (Prosecká radiála) směrem na dálnici D8.\n\nÚsek pod Zenklovou ulicí má být ražen modifikovanou tzv. milánskou metodou, kdy nejprve budou zapuštěny boční stěny, vyhloubena mělká stavební jáma a vybudován strop tunelů, poté mají být na povrchu provedeny definitivní úpravy a obnoven provoz, a teprve následně má být ražen prostor mezi zapuštěnými stěnami pod vybudovaným stropem.\n\n\n"}
{"id": "559668", "url": "https://cs.wikipedia.org/wiki?curid=559668", "title": "SQL CLR", "text": "SQL CLR\n\nSQL CLR je technologie od Microsoftu, která hostuje virtuální stroj .NET frameworku. Virtuální stroj poskytuje běh veškerého .NET framework kódu stejně jako například jazyk Java poskytuje běh aplikací zpracováváním tzv. bytecode. Hostování virtuálního stroje .NET v databázových serverech Microsoft SQL Server nabízí psaní vlastních SQL objektů v jazycích jako například C#, VB.NET a dalších z rodiny .NET jazyků. Mezi SQL objekty, které je možné vytvořit patří:\n\nVyužití technologie SQL CLR je prezentováno v následující ukázce. Ukázkový kód představuje jednoduchou třídu, která slouží k odesílání e-mailů. Jak je známo Microsoft SQL Server ve verzi Express neobsahuje interní podporu pro odesílání e-mailů pomocí T-SQL, to je možné pouze u verzí, jejichž součástí je služba SQL Server Agent. Nicméně podpora CLR virtuálního stroje je obsažena ve všech verzích, takže tato ukázka může sloužit i jako návod na to, jak Microsoft SQL Server Express doplnit o funkcionalitu odesílání e-mailů.\n\nPro vývoj SQL CLR objektů je potřeba mít nainstalovaný databázový server Microsoft SQL Server 2005 ve verzi Express a vyšší. Jako vývojové prostředí je nejlepší použít Microsoft Visual C# 2008 Express Edition. Pro správu databáze a testování SQL skriptů je dobré mít také nainstalovaný program Microsoft SQL Server Management Studio ve verzi 2005 a vyšší. Všechny zmíněné programy jsou dostupné ke stažení zdarma.\nVe výchozím nastavení Microsoft SQL Server je podpora SQL CLR zakázána. Je tedy potřeba ji nejprpve povolit, k tomu slouží následující skript:\n\nUkázková aplikace je tvořena pouze jednou třídou. Používá základní knihovny .NET frameworku. SQL CLR integrace zajišťuje dostupnost jen některých knihoven. Jakmile by byla použita například knihovna System.Drawing, musela by se dodatečně nahrát i se všemi referencovanými knihovnami do SQL Serveru.\nAby kód mohl být spouštěn z SQL Serveru je potřeba, aby byl nejprve zkompilován. Nejjednodušší způsob je vytvořit v aplikaci Visual C# nový projekt typu \"Class Library\".\nKód obsahuje jednu veřejnou metodu, která se jmenuje \"Send\". Právě tato metoda bude volána z T-SQL skriptů. Metoda \"Send\" akceptuje čtyři parametry – adresu odesílatele, adresy příjemců oddělené středníkem, předmět e-mailu a text, který bude obsažený v jeho těle. V ukázce je možné odesílat e-maily pouze v prostém textu.\nNastavení SMTP serveru je uloženo v metadatech databáze, ze které je skript spuštěn. konkrétně se jedná o sekci \"Extended properties\".\n\nSamotné zkompilování knihovny nezpřístupní kód v SQL Serveru. Je potřeba knihovnu do SQL Serveru nahrát pomocí speciálních příkazů. Jelikož kód přistupuje i k prostředkům mimo SQL Server, je potřeba publikovat knihovnu s příznakem codice_1\nNakonec je vytvořena T-SQL procedura, která pouze volá metodu \"Send\" z předchozí publikované knihovny. T-SQL procedura musí mít stejný počet parametrů jako má metoda \"Send\".\nProměnná \"AssemblyFolderPath\" obsahuje cestu ke složce, kde se nachází zkompilovaná knihovna s kódem pro odesílání e-mailů.\nJméno knihovny se může lišit v závislosti na nastavení projektu v aplikaci Visual C#. Jméno publikovaného sestavení (assembly) v SQL Serveru nemusí být stejné jako jméno zkompilovaného souboru – v tomto případě \"SqlSendMail.dll\".\n\nNejprve je potřeba nastavit níže uvedené hodnoty v metadatech databáze. V SQL Server Management Studio se toto nastavení provádí pomocí záložky Extended properties ve vlastnostech databáze.\n\nNyní už jen stačí zavolat nově vytvořenou T-SQL proceduru.\nNejčastějším využitím SQL CLR jsou algoritmy pro práci s řetězci, pro tuto oblast v T-SQL neexistuje dostatečné množství zabudovaných funkcí. Dalším častým využitím jsou procedury a funkce, které obsahují pokročilé matematické operace.\nPoužití uživatelsky definovaných typů se v praxi moc neuchytilo, protože složité datové typy jsou velmi náročné na zpracování. Používají se spíše jednoduché úpavy stávajících\ntypů. Dále mohou být uživatelsky definované typy použity pro jednoduché šifrování a dešifrování dat.\nObecná rada při zvažování, zda využít klasické funkcionality T-SQL nebo sáhnout po SQL CLR je použít T-SQL, pokud je to možné. Špatné napsání SQL CLR kódů může vést k velmi rychle klesajícímu výkonu databází. Dalším problémem se může stát implementace programů na straně klienta, kde podpora CLR může být z bezpečnostních důvodů zakázána.\n"}
{"id": "559670", "url": "https://cs.wikipedia.org/wiki?curid=559670", "title": "Nezlomitelná mezera", "text": "Nezlomitelná mezera\n\nNezlomitelná (či nedělitelná) mezera je speciální typografický znak. Jde o jeden z tzv. bílých znaků. Funguje jako běžná mezera s výjimkou toho, že při automatickém zalomení textu do řádků programy pro zpracování textu v této mezeře řádek nezalomí. Používá se proto tam, kde je rozdělení dvou slov (čísel, symbolů) na různé řádky nežádoucí.\n\nJeště speciálnější variantou nezlomitelné mezery je pevná mezera. Stejně jako nezlomitelná mezera zabraňuje vložení řádkového zlomu, ale zatímco nezlomitelná mezera je pružná, při sazbě do bloku se roztahuje stejně jako ostatní mezery, pevná mezera má pevně danou šířku (existuje několik variant pevné mezery v různé šířce), která se nemění ani ve chvíli, kdy se ostatní běžné mezery v řádce roztahují. (Některé počítačové programy však často pevnou mezeru od proměnné nerozlišují a ke všem se chovají jako k pevným.)\n\nTypografických případů použití nezlomitelné či pevné mezery tam, kde se nehodí řádkový zlom, je řada:\n\nZatímco u předložek je vhodné používat proměnnou nezlomitelnou mezeru, aby se v případě sazby do bloku nelišila od ostatních mezer v řádku, pro spojení čísla a jednotky, pro mezery uvnitř čísel či uvnitř složených zkratek je vhodnější mezera pevná, většinou ve zúžené velikosti (typicky šestina čtverčíku nebo v šířce interpunkce).\n\nV některých souborových formátech založených na prostém textu, jako jsou SGML, HTML, XML či TeX, je základním pravidlem chápat posloupnost několika bílých znaků (mezer, tabulátorů, řádkových zlomů atd.) stejně jako jediný bílý znak. To umožňuje tvůrci souboru pro přehlednost zdrojový text odsazovat či jinak upravovat, aniž by se to jakkoli projevilo na výsledku. Pokud je ale v textu vložena nezlomitelná mezera, toto chování se neuplatňuje, což je jeden ze způsobů, jak v takovém formátu úmyslně vynutit např. zobrazení širší mezery.\n\nNezlomitelnou mezeru s přizpůsobivou velikostí lze do textu vložit často několika způsoby, např. kombinací kláves:\n\n\nK zápisu speciálních znaků ve značkovacích jazycích slouží znakové entity. Nezlomitelnou mezeru lze jako entitu zapsat několika způsoby:\nVšechny tyto zápisy dávají do výsledku interpretace stejný výsledek, jediný bílý znak; zápisy pomocí Unicode hodnoty znaku fungují v libovolném XML dokumentu, pojmenovaná entita jen přímo v (X)HTML.\n\nKód Unicode obsahuje několik druhů nezlomitelných a pevných mezer:\n\nVedle toho existuje nezlomitelná mezera o nulové šířce (U+2060 „WORD JOINER“, případně zastaralým kódem U+FEFF „ZERO WIDTH NO-BREAK SPACE“, dnes již používaným jen jako tzv. byte order mark), která umožňuje zakázat řádkový zlom i u jiných znaků, kde by mohl hrozit. Dále pak Unicode obsahuje další znaky pro různé mezery s pevnou šířkou, u kterých je však dovolen řádkový zlom.\n\n\n"}
{"id": "559679", "url": "https://cs.wikipedia.org/wiki?curid=559679", "title": "The Albums", "text": "The Albums\n\nThe Albums je box set všech studiových alb švédské skupiny ABBA, vydaný v listopadu 2008 u labelu Universal Music. Obsahuje devět kompaktních disků. Prvních osm představuje původní studiová alba, v podobě v jaké byla vydána mezi lety 1973 až 1981, deváté je pak složeno ze singlů stran A, které se nikdy neobjevily na původních deskách a několik skladeb ze stran B, nahraných a vydaných v letech 1972 až 1982. Neobsahuje žádné bonusy.\n\nTento box set byl vydán v roce 2008 po uvedení filmu \"Mamma Mia!\" a jeho soundtracku, pouze tři roky po uvolnění předešlého box setu \"The Complete Studio Recordings\", na kterém bylo devět CD a dvě DVD. \"The Albums\" obsahuje 99 skladeb na devíti discích. Verze na iTunes má další skladby, fakticky se jedná o desátý disk, který obsahuje jedenáct raritních písní a verzí.\n\n\n\n\n\n\"The Girl With The Golden Hair\" – 3 scény z minimuzikálu\n\n\n\n"}
{"id": "559684", "url": "https://cs.wikipedia.org/wiki?curid=559684", "title": "Varvara (zpěvačka)", "text": "Varvara (zpěvačka)\n\nVarvara, nebo také Barbara ( ) je ruská popová zpěvačka.\n\nBěhem studií na hudební škole jí bylo opakovaně odmítnuto uzavření nahrávacích kontraktů. Proto se rozhodla osamostatnit a nastoupit sólovou kariéru. V roce 2000 vydala své první album pod názvem \"Varvara\", které bylo celé složené z písní vesměs neznámých autorů. Úspěch se dostavil například s písní „Varvara“ a dalšími.\n\nV roce 2002 se jí dostalo od zakladatele Cosmo Studio nečekané nabídky k nazpívání písně „Eto pozadi“ se švédským symfonickým orchestrem. Varvara též hodně cestuje a své zážitky promítá do své tvorby. Často se vyskytuje například ve Spojených arabských emirátech a plánuje nahrát celoarabské album. Lze u ní narazit i na keltské vlivy, které po návštěvě Islandu vyústily roku 2003 v píseň „Two Sides of the Moon“ na albu \"Bliže\".\n\nRoku 2005 sklidilo v Rusku velký úspěch album \"Dreams\". V době konání Eurovision Song Contest 2005 se v Kyjevě potkala s ukrajinskou zpěvačkou Ruslanou a nazpívaly spolu dvojjazyčný duet pod názvem Dva puti, dva šljachy.\n\n\n"}
{"id": "559685", "url": "https://cs.wikipedia.org/wiki?curid=559685", "title": "Varvara", "text": "Varvara\n\nVarvara (v azbuce: Варвара, ), varianta jména Barbara (Barbora), označuje:\n\n\n"}
{"id": "559700", "url": "https://cs.wikipedia.org/wiki?curid=559700", "title": "Harriet Harmanová", "text": "Harriet Harmanová\n\nHarriet Harmanová (* 30. července 1950, Londýn, Spojené království) je britská labouristická politička, od všeobecných voleb v roce 1997 členka dolní sněmovny Spojeného království za londýnský volební obvod Camberwell and Peckham. Od 11. května 2010 do září téhož roku byla úřadující předsedkyně Labouristické strany a vůdkyně opozice v zemi poté, co labouristé opustili vládu, v těchto funkcích ji posléze vystřídal řádně zvolený předseda Ed Miliband.\n\nV parlamentu přitom byla už dříve, od roku 1982, za bývalý volební obvod Peckham. Od roku 2007 byla zástupkyní předsedy labouristů, po rezignaci Gordona Browna po pro labouristy neúspěšných volbách v roce 2010 se automaticky stala úřadující předsedkyní strany.\n\nJe vdaná od roku 1982 za Jacka Dromeyho a má s ním dva syny narozené v únoru 1983 a listopadu 1984 a dceru narozenou v lednu 1987, všechny její děti mají příjmení „Harman“.\n"}
{"id": "559706", "url": "https://cs.wikipedia.org/wiki?curid=559706", "title": "Martin Mareček", "text": "Martin Mareček\n\nMartin Mareček (* 17. března 1974, Praha) je český režisér, dokumentarista, filmový pedagog a dramaturg.\n\nVystudoval Katedru dokumentární tvorby FAMU, na které od roku 2003 vede Realizační dílnu. Byl u zrodu několika společenských aktivit - Letokruh, Jednotka, Auto*Mat a působil i jako hudebník. Je jedním z nejvýznamnějších českých filmových tvůrců současné generace a jeho filmům se pravidelně dostává uznání a ocenění na mezinárodních filmových festivalech. Absolventský snímek \"Hry prachu\"  (2001) zachycuje souhry událostí okolo pražského zasedání Mezinárodního měnového fondu a Světové banky. Díky bezprostřednímu vhledu do globálních dějů na lokálním hřišti se stal Nejlepším českým dokumentem na MFDF v Jihlavě, obdržel tu i Cenu diváků a bodoval také v zahraničí. \"Zdroj\"   (2005) je napínavou analýzou souvislostí těžby ropy v Ázerbájdžánu, která měla i zpětný vliv na napravení majetkových vztahů při stavbě ropovodu BTC. \"Zdroj\" získal přes dvacet mezinárodních ocenění a v kaspickém regionu funguje jako dokumentární samizdat. \"Auto*Mat\" (2009), film gesto/ film akce, projekt překračující hranice jednoho média. Osobní příběh aktivity pro zdravější a živější město, která se z malé a poetické iniciativy postupně stává zavedenou pražskou organizací. \"Auto*Mat\"   byl v roce 2010 v internetovém hlasování České televize a  MFDF Jihlava jako Dokumentární film desetiletí a soutěžil i na prestižním japonském festivalu v Jamagatě. Jeho prozatím poslední snímek - \"Pod sluncem tma\" (2011) - zachycuje křehká dobrodružství dvou českých rozvojových expertů v zambijské osadě, kterou elektrifikovali solárními panely. Jiskřivá vizuální sonda se stala nejúspěšnějším českým dokumentárním filmem roku 2011. Vyhrála tři ceny na MFDF v Jihlavě, obdržela Cenu české filmové kritiky, Českého lva, Trilobit FITES,  i Cenu Asociace českých filmových klubů.\n\n\nV roli dramaturga se podílí na řadě dokumentárních filmů českých a slovenských kolegů. Vybraná dramaturgie: \n\n"}
{"id": "559713", "url": "https://cs.wikipedia.org/wiki?curid=559713", "title": "Župė", "text": "Župė\n\nŽupė je potok na západě Litvy (Klaipėdský kraj), v Klajpedském okrese. Je dlouhý 5,3 km, vlévá se do Eketė u vsi Radailiai, nedaleko proti proudu od rybníka jménem Laukžemių tvenkinys, 8 km od jejího ústí do Danė jako její pravý přítok. Teče převážně směrem jižním, místy jihozápadním. U vsi Radailiai protéká rybníčkem u dvora Radailių dvaras.\n"}
{"id": "559715", "url": "https://cs.wikipedia.org/wiki?curid=559715", "title": "Regionální muzeum v Chrudimi", "text": "Regionální muzeum v Chrudimi\n\nRegionální muzeum v Chrudimi je muzeum ve městě Chrudim.\n\nPočátky muzea sahají do 60. let 19. století, kdy byla v Chrudimi založena Muzejní společnost (1865). Tato společnost již tehdy shromažďovala historické předměty. Na její činnost navázalo \"Průmyslové muzeum pro východní Čechy\" založené v roce 1892. Muzeum vzniklo nejen pro kulturní, ale i pro hospodářské potřeby města. Jeho vznik byl spojen s tehdejším evropským uměleckoprůmyslovým hnutím, které usilovalo o návrat ke kvalitním předmětům. Jeho úkolem bylo povzbudit a zdokonalit průmyslovou výrobu po technické i umělecké stránce. Součástí sbírek se tak staly různé vzorníky, šablony a předměty, které sloužily jako vzor a inspirace řemeslníkům a živnostníkům při výrobě užitých předmětů. K rozvoji muzea došlo především zásluhou města, které pravidelně přispívalo na jeho provoz a nechalo pro muzeum postavit komplex muzejních budov podle projektu pražského architekta Jana Vejrycha. Neorenesanční budova byla postavena v letech 1897-1898, neobarokní budova v letech 1898-1901.\n\nV roce 1920 vzniklo v Chrudimi další muzeum - \"Vlastivědné muzeum pro východní Čechy\", které sídlilo ve stejné budově a s průmyslovým muzeem mělo také společné vedení. Po druhé světové válce se vlastivědné a průmyslové muzeum sloučilo v \"Průmyslové a vlastivědné muzeum pro východní Čechy\". Organizační změny po roce 1948 znamenaly zúžení sběrné oblasti muzea na území chrudimského okresu. V Chrudimi postupně existovalo \"Vlastivědné muzeum\", \"Okresní vlastivědné muzeum\" a \"Okresní muzeum\".\n\nV současné době se v muzeu nachází tři stálé expozice – Mozaika z dějin regionu, Umělecký plakát a Umělecké řemeslo. Kromě stálých expozic realizuje muzeum každoročně kolem deseti krátkodobých výstav, školám nabízí výukové programy k výstavám a speciální program konzervátorského oddělení. Dále muzeum pořádá přednášky a vydává periodikum Chrudimské vlastivědné listy, Chrudimský vlastivědný sborník a další odborné publikace.\n\nRegionální muzeum v Chrudimi, zřizované Pardubickým krajem, v současnosti využívá pro svou činnost neovorenesanční budovu dokončenou v roce 1898, ve které se nacházejí expoziční a výstavní sály, depozitáře, muzejní knihovna a pracoviště muzea. V neobarokní části sídlí od roku 1991 Chrudimská beseda a Kabinet ex libris Památníku národního písemnictví. Muzeum využívá i další budovy v Chrudimi, v Rybičkově ulici č.p. 10 sídlí detašované archeologické a přírodovědné pracoviště. V současné době muzeum spravuje, doplňuje a odborně zpracovává více než stotisícový sbírkový fond (přes 140 000 sbírkových předmětů, které shromáždilo za více než stoletou existenci) z oboru regionální vlastivědy, přírodních věd a uměleckého průmyslu, odbornou knihovnu a velmi cennou sbírkovou knihovnu. Oblastí profesního zájmu dnešního muzea je území chrudimského regionu (v hranicích okresu Chrudim), kde muzeum zajišťuje i archeologickou památkovou péči.\n\nSbírkový fond, rozdělený podle oborů a materiálových skupin do šesti podsbírek (historie, výtvarné umění, etnografie, přírodovědná, archeologie a knihovna) je evidován v centrální evidenci sbírek Ministerstva kultury ČR pod číslem MRU/002-05-06/132002. Obsahuje několik jedinečných specifických souborů, např. soubor původních litografií plakátů Alfonse Muchy z přelomu 19. a 20. století, historické i současné lidové hračky z chrudimského regionu, velkou kolekci dýmek z Prosečska, vánoční ozdoby regionální provenience, textilní výšivky a kolekci kování z 19. století. Ročně přibývá do sbírkového fondu několik stovek předmětů, akvizice je vždy prejednávána v Poradním sboru pro sbírtvornou činnost.\n\nSbírková knihovna obsahuje více než 17 000 svazků a je rozčleněna na regionální knihovnu, knihy z pozůstalostí heraldika a historika Antonína Rybičky Skutečského (1812-1899) a historika a geografa Pavla Papáčka (1863-1930), sbírku kramářských tisků a sbírku starých tisků a rukopisů. Knižní sbírkový fond se utvářel postupně v průběhu existence bývalého Průmyslového a Vlastivědného muzea pro Východní Čechy v Chrudimi. Charakter uceleného fondu mají pouze knihovny děkana J. L. Zieglera, faráře Devotyho, historiků Antonína Rybičky Skutečského a Pavla Papáčka, jež muzeum získalo darem nebo koupí. Velkou část tzv. kramářských tisků získalo muzeum darem přímo z chrudimských tiskáren. Předmětem mimořádného zájmu historiků umění i muzikologů jsou především dva objemné místní graduály z 16. století, český z roku 1570 a latinský z roku 1530.\n\n\n"}
{"id": "559722", "url": "https://cs.wikipedia.org/wiki?curid=559722", "title": "Baukštė", "text": "Baukštė\n\nBaukštė je řeka na západě Litvy (Klaipėdský kraj), v Klaipėdském okrese. Pramení u severního okraje okresního města Gargždai. Je dlouhá 12,3 km, vlévá se do Eketė 2,5 km na jihovýchod od vsi Radailiai, 9,1 km od jejího ústí do Danė jako její levý přítok. Teče zprvu směrem jihozápadním, již po 1 km od pramene teče v těsné blízkosti dálnice A1 Klaipėda - Vilnius, od které se odklání směrem severozápadním až u obce Goberiškė, protéká vsí Baukštininkai, kříží silnici č. 217 Klaipėda - Jokūbavas, za kterou počíná mírně meandrovat a do Eketė se vlévá 2,5 km na jihovýchod od vsi Radailiai.\n\n\n"}
{"id": "559725", "url": "https://cs.wikipedia.org/wiki?curid=559725", "title": "Piatnik", "text": "Piatnik\n\nPiatnik je vídeňská továrna na výrobu hracích karet, která byla založena v roce 1824 jako malá dílna, kde se ručně malovaly karty.\n\nPro rodinu Piatnik vše začalo v roce 1839, kdy do této dílny nastoupil tovaryš Ferdinand Piatnik, narozený v Budapešti a vyučený v Bratislavě. Ferdinand firmu pod svým jménem přebírá a o pár let později se žení s vdovou po původním majiteli.\n\nPočátkem 90. let 19. století přebírá řízení společnosti syn Rudolf, a protože je nutné modernizovat rukodělnou výrobu na strojní, stěhuje se firma do nových, moderně vybavených budov v Hütteldorfer Strasse, kde sídlí dodnes.\n\nV té době začíná expanze firmy PIATNIK. Nejprve kupuje továrnu na výrobu karet v Budapešti a v roce 1898 též firmu\n„Ritter & Cie“ v Praze. Začátkem 20. století pokračuje tato expanze koupí vídeňské tiskárny a konkurenční firmy. Aby byl dostatečně zajištěn materiál pro výrobu karet, kupuje firma PIATNIK v roce 1907 papírnu ve Slovinsku, v roce 1926 je založena továrna na výrobu karet v polském Krakově.\n\nDruhá světová válka přinesla velké škody a také poválečný politický vývoj nebyl přínosem. Postupným znárodňováním ztratila firma PIATNIK svoji pobočku v Praze a tím i tradičně velmi významné postavení na československém trhu. V Maďarsku a Polsku měl vývoj podobný scénář.\nFirma se tedy soustředila na rozvoj své vídeňské továrny a vybudování úzkých obchodních vztahů v evropských zemích mimo socialistický blok, v USA a severoafrických zemích. V roce 1951 zavedla vícebarevný ofsetový tisk, v 60. letech rozšířila své prostory a do výrobního programu zařadila společenské hry a puzzle.\n\nV roce 1989 zakládá dceřinou společnost „PIATNIK of America“. Tento krok předznamenal další rozvoj firmy: zásadní politické změny v zemích střední Evropy a jejich následná stabilizace umožňuje v roce 1993 založení dceřiné společnosti „PIATNIK PRAHA s.r.o.“ v České republice a „Piatnik Budapest kft“ v Maďarsku. Společně s nimi je v tomto roce založena dceřiná společnost v Německu.\n\nV Rakousku firmě PIATNIK v současnosti patří vedoucí postavení na trhu s hracími kartami a společenskými hrami, které se díky dobrým nápadům zaměstnanců firmy staly velmi úspěšnou a žádanou komoditou.\n\nDo dnešních dnů jsou ve vedení společnosti výhradně potomci Ferdinanda Piatnika („prvního“). Společnost PIATNIK PRAHA s.r.o. vede přímo pan Ferdinand G. Piatnik („čtvrtý“), který je od roku 1984 jednatelem vídeňské firmy. Opět se tedy potomek zakladatele firmy snaží společně se svými českými spolupracovníky o udržení tradice a dobré výsledky. Firma PIATNIK se často angažuje v různých akcích, pořádaných pro děti a mládež, podporuje centra pro účelné trávení volného času, stejně jako dětské domovy či nemocnice.\n\"Na Moravě a v Čechách nejčastěji hraný balíček karet typu Industrie und Glück od firmy Piatnik.\"\n"}
{"id": "559733", "url": "https://cs.wikipedia.org/wiki?curid=559733", "title": "Purmalė", "text": "Purmalė\n\nPurmalė je potok na západě Litvy (Klaipėdský kraj), v Klaipėdském okrese, u severního okraje Klaipėdy. Pramení u vsi Kalotė, nedaleko železniční stanice Kalotė na trati Klaipėda - Vilnius. U městské čtvrti Labrenciškė protéká rybníkem, poté kříží čtyřproudovou rychlostní silnici č. 168 Klaipėda - Palanga, protéká mezi vsí Purmaliai a \"hradištěm\" Purmalių piliakalnis. Je dlouhý 3 km, vlévá se do Danė u vsi Purmaliai 11,4 km od jejího ústí do Danė jako její pravý přítok. Teče převážně směry jižním a východojihovýchodním.\n\nPurmalė má dva málo významné přítoky: pravý a levý. Levý přítok má svoje dva málo významné přítoky: pravý a levý.\n"}
{"id": "559751", "url": "https://cs.wikipedia.org/wiki?curid=559751", "title": "Ha-Ogen", "text": "Ha-Ogen\n\nHa-Ogen ( הָעֹגֶן, doslova „Kotva“, v oficiálním přepisu do angličtiny HaOgen) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině respektive Šaronské planině. Severně od kibucu protéká vodní tok Nachal Alexander.\n\nObec se nachází 6 kilometrů od břehu Středozemního moře, cca 34 kilometrů severovýchodně od centra Tel Avivu, cca 50 kilometrů jihojihozápadně od centra Haify a 8 kilometrů jižně od města Chadera. Ha-Ogen obývají Židé, přičemž osídlení v tomto regionu je etnicky převážně židovské.\n\nHa-Ogen je na dopravní síť napojen pomocí místní komunikace, jež západně od vesnice ústí do dálnice číslo 4.\n\nHa-Ogen byl založen v roce 1947. Zakladateli vesnice byla skupina židovských přistěhovalců z Československa napojených na levicové hnutí ha-Šomer ha-ca'ir. Ta se zformovala již roku 1939 a její členové pak dočasně pobývali poblíž Kfar Saba. V roce 1947 založili vlastní osadu v nynější lokalitě. Postupně se k nim přidali i Židé z Maďarska, Rakouska nebo Itálie.\n\nPřed rokem 1949 měl kibuc rozlohu katastrálního území 1 290 dunamů (1,29 kilometru čtverečního).\n\nKibuc v poslední době prošel téměř úplnou privatizací a zbavil se většiny prvků kolektivismu v hospodaření. Místní ekonomika je založena na zemědělství a průmyslu. Už roku 1941 osadníci (ještě v provizorním táboře) založili dílnu, která se později vyvinula v průmyslový podnik na spotřební zboží.\n\nPodle údajů z roku 2014 tvořili naprostou většinu obyvatel v ha-Ogen Židé – cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 900 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 853 lidí. Během roku 2014 populace stoupla o 3,0 %.\n\n\n"}
{"id": "559755", "url": "https://cs.wikipedia.org/wiki?curid=559755", "title": "Toyota Motorsport", "text": "Toyota Motorsport\n\nToyota Motorsport je tovární tým japonské automobilky Toyota. Někdy se pro něj používalo jméno Toyota Team Europe. Zázemí týmu se nacházelo v Kolíně. Tým byl vytvořen v sedmdesátých letech a mistrovství světa v rallye se účastnil do roku 1999. Také působil v závodech okruhových vozů. Kromě zajištění závodních vozů se staral i o úpravy běžných vozů Toyota. Po roce 1999 byly aktivity v rallye ukončeny a automobilka začala s týmem Toyota F1 působit ve Formuli 1.\n\nPrvní oficiální představení týmu proběhlo na RAC Rallye 1972, kde s vozem Toyota Celica obsadil Ove Andersson deváté místo. Kvůli drahému převozu mezi Japonskem a Evropou bylo rozhodnuto o přesunutí základny týmu do Evropy. Tým při svém působení vystřídal města Uppsala, Brusel a skončil v Kolíně.\n\nPrvní oficiální vítězství týmu získal Hannu Mikkola, který vybojoval prvenství ve Finsku v roce 1975. Tehdy tým startoval s vozy Toyota Corolla 1600. Od sezony mistrovství světa v rallye 1979 začal tým používat vozy Toyota Celica Turbo. Po zavedení skupiny B byly vozy Toyota Celica TCT upraveny pro tuto kategorii a získávaly vítězství na afrických soutěžích Safari rallye a Rallye Pobřeží slonoviny. Od sezony mistrovství světa v rallye 1987 se tým přesunul do skupiny A a vyvíjel konkurenční vůz pro automobil Lancia Delta HF Integrale. Tím byla nová generace vozu Toyota Celica. Ta měla pohon všech kol a nesla označení GT-Four ST165. Týmovými jezdci byli Juha Kankkunen a Kenneth Eriksson. V sezoně mistrovství světa v rallye 1990 poprvé vyhrál jezdec Carlos Sainz titul mezi jezdci. Na Rallye Monte Carlo 1992 se představila Celica ST-185. S tou opět vyhrál Sainz titul v mistrovství světa v rallye 1992. V sezonách 1993 a 1994. V obou letech vybojovali jezdecké tituly jezdci Toyoty Kankkunen a Didier Auriol.\n\nV roce 1993 došlo k přejmenování týmu na Toyota Motorsport. Od sezony mistrovství světa v rallye 1995 tým nasazoval novou Celicu ST-205. Kvůli použití nehomologovaného restriktoru byla Toyota vyloučena ze sezony mistrovství světa v rallye 1996. Toyota se vrátila až v roce 1997 do nejvyšší kategorie WRC s vozem Toyota Corolla. Jejím prvním startem byla Finská rallye 1997. Jezdci Sainz a Auriol vybojovali o rok později druhé místo v poháru značek. Vítězství získal tým při své zatím poslední sezoně mistrovství světa v rallye 1999. V současné době Toyota uvažuje o návratu do rallye. Automobilka podporuje vývoj vozu Toyota Auris S2000, který bude založen na typu Corolla S2000, který vznikl z počinu dealera v jižní Africe.\nKromě rallye se tým angažoval i na Rallye Dakar a v okruhových závodech. Pro ty byl vyvinut Toyota GT-One. V roce 1999 získal druhé místo v Le Mans.\n"}
{"id": "559768", "url": "https://cs.wikipedia.org/wiki?curid=559768", "title": "Epištoly kutnohorské", "text": "Epištoly kutnohorské\n\nEpištoly kutnohorské je řada novinových článků publikovaných od června do prosince 1850 Karlem Havlíčkem v jeho novinách Slovan, které vydával v Kutné Hoře roku 1850. V těchto článcích Havlíček útočil na hierarchizovanou církev, která měla po porážce revoluce z roku 1848–1849 představovat pevnou oporu neoabsolutismu. Roku 1851 hrozilo zastavení vydávání Slovana, a tak Havlíček tyto články uspořádal do knihy. 4 000 výtisků se rychle prodalo, dotisk v počtu 3 000 kusů již ovšem úřady zabavily.\n\nHavlíček ve svém díle kritizoval zejména zneužívání víry prostých lidí k sebeobohacování a upevňování své moci, zpochybňoval výlučnost a „samospasitelnost“ římskokatolické církve, papežskou neomylnost, výlučnost latiny v liturgii i celibát. Polemizoval také s vládním Vídeňským Deníkem, zejména s jeho přispěvatelem P. Františkem X. Škorpíkem.\n\n"}
{"id": "559772", "url": "https://cs.wikipedia.org/wiki?curid=559772", "title": "Ma'abarot (Izrael)", "text": "Ma'abarot (Izrael)\n\nMa'abarot ( מעברות, doslova „\"Přechody\"“, v oficiálním přepisu do angličtiny Ma'barot) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 16 metrů v hustě osídlené a zemědělsky intenzivně využívané pobřežní nížině respektive Šaronské planině. Na severním okraji kibucu protéká vodní tok Nachal Alexander, do kterého podél východního okraje vesnice směřuje k severu vádí Nachal Avichajil.\n\nObec se nachází 5 kilometrů od břehu Středozemního moře, cca 33 kilometrů severovýchodně od centra Tel Avivu, cca 50 kilometrů jihojihozápadně od centra Haify a 8 kilometrů jižně od města Chadera. Ma'abarot obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Mišmar ha-Šaron, Kfar Chajim, Hadar Am, Kfar Jedidja a Bejt Jicchak-Ša'ar Chefer vytváří souvislý severojížní pás zemědělských sídel táhnoucí se až k okraji města Netanja.\n\nMa'abarot je na dopravní síť napojen pomocí dálnice číslo 4.\n\nMa'abarot byl založen v roce 1933. Zakladateli vesnice byla skupina Židů z Rumunska napojených na levicové hnutí ha-Šomer ha-Ca'ir. Ta se zformovala již roku 1925 pod jménem Kibuc Gimel (קיבוץ ג'). Provizorně se usadili poblíž Afuly a v následujících letech se podíleli na stavebních pracích na různých místech tehdejší mandátní Palestiny. Postupně se k nim přidali Židé z Bulharska (1929) a Maďarska (1930). V roce 1933 se usadili v nynější lokalitě, v tehdy bažinaté oblasti sužované malárií, obývané zčásti beduíny. Roku 1939 se v kibucu usadila i skupina židovských uprchlíků z Německa. Roku 1944 byla ve vesnici otevřena budova společné jídelny.\n\nJméno kibucu je odvozeno od polohy na tehdy jediném severojižním přechodu přes Nachal Alexander spojujícím sídla v pobřežní planině. Roku 1937 tudy byla trasována nová pobřežní silnice do Chadery. Až do roku 1948 se v okolí kibucu Ma'abarot (zejména východním směrem, poblíž kibucu ha-Ogen) rozkládalo arabské beduínské osídlení s vesnicí Vádí Kabani. Osadníci z Ma'abarot se zdejšími Araby udržovali přátelské vztahy. V březnu 1948, počátkem války za nezávislost, ovšem zdejší arabské obyvatelstvo uprchlo a arabské osídlení zde skončilo. Zástavba Vádí Kabani pak byla zbořena.\n\nPřed rokem 1949 měl kibuc rozlohu katastrálního území 820 dunamů (0,82 kilometru čtverečního).\n\nV roce 1955 v kibucu pobýval francouzský hudební skladatel Paul Tortelier, který tu složil Izraelskou symfonii. Roku 1967 byly v prostoru vesnice objeveny archeologické pozůstatky osídlení z doby bronzové.\n\nMístní ekonomika je založena na zemědělství. Od roku 1962 zde funguje i podnik na výrobu spotřební elektroniku. Existují tu i další průmyslové firmy. Je zde k dispozici plavecký bazén, knihovna, společenské centrum a sportovní areály. Děti z kibucu dojíždějí do základní školy v nedalekém Giv'at Chajim Me'uchad. Přímo v kibucu pak funguje střední škola Ramot Chefer (רמות חפר) s regionálním významem. Kibuc si stále udržuje vysokou míru kolektivismu a zatím neprošel privatizací.\n\nPodle údajů z roku 2014 tvořili naprostou většinu obyvatel v Ma'abarot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 940 lidí. Během roku 2014 populace stoupla o 2,6 %.\n\n\n"}
{"id": "559773", "url": "https://cs.wikipedia.org/wiki?curid=559773", "title": "Klaus Tschütscher", "text": "Klaus Tschütscher\n\nKlaus Tschütscher (* 8. červenec 1967) bývalý premiér Knížectví Lichtenštejnska. Je ženatý a má dvě děti.\n\nVystudoval univerzitu ve švýcarském městě St. Gallen roku 1996 a má titul doktora práv.\n\n25. března 2009 se stal složením přísahy premiérem Knížectví Lichtenštejnska. V letech 2005 - 2009 byl ministrem ekonomie, soudnictví a sportu. 27. března 2013 se stal jeho nástupcem v úřadu premiéra Adrian Hasler.\n"}
{"id": "559774", "url": "https://cs.wikipedia.org/wiki?curid=559774", "title": "TBA", "text": "TBA\n\nTBA je zkratka pro:\n\n\n"}
{"id": "559775", "url": "https://cs.wikipedia.org/wiki?curid=559775", "title": "Jan I. z Michalovic", "text": "Jan I. z Michalovic\n\nJan z Michalovic (po 1260 – 1306) byl český šlechtic a šampion rytířských turnajů. Zakladatel rodu pánů z Michalovic. \n\nJeho otec byl Beneš Pyšný z Velešína, který pocházel z rodu Markvarticů. Neví se, jestli Jan mezi roky 1278–1281 založil, rozšířil nebo spravoval hrad Michalovice, podle něhož se začal od r. 1281 psát. \n\nNěkdy mezi lety 1293 a 1297 podnikl se svou družinou cestu do Porýní a Francie ke králi Filipu IV., kde se zúčastnil řady rytířských turnajů, které skoro všechny vyhrál. Jeho výprava vzbudila v Čechách druhé poloviny 90. let 13. století značnou pozornost, což dokazuje především zmínka v Dalimilově kronice:\n\nVelmi brzy po jeho návratu zvěčnil jeho rytířské činy (a jistě i na základě starších literárních předloh přikrášlil) ve své básni známý německy píšící minnesänger Heinrich von Freiberg. Je velmi pravděpodobné, že báseň vznikla přímo na objednávku Jana z Michalovic, který si přál, aby byl jeho turnajový úspěch řádně oslaven, a aby se tak i zvýšila jeho vážnost u královského dvora. Kromě Dalimilovy zmínky a oslavné básně Heinricha von Freiberg se o výpravě nedochovaly žádné další záznamy. Vyskytly se názory, že cesta Jana z Michalovic do Francie měla i hlubší, diplomatický účel, že Jan snad měl být vyslancem krále Václava II. k francouzskému králi. Vzhledem k nedostatku pramenů se však jedná o pouhé spekulace.\n\nJan z Michalovic, oblíbenec krále Václava II, zastával významný post nejvyššího číšníka Království českého a působil také jako purkrabí. Byl příbuzným Záviše z Falkenštejna. Janův syn Beneš z Michalovic se stal pražským purkrabím a členem zemského soudu. Jan z Michalovic odkázal kromě jiného zboží synovi hrady Velešín, Děvín a Kamenici.\n\nKolem roku 1300 zpracoval jeho rytířskou jízdu do Francie do svého německého veršovaného vyprávění \"Die Ritterfahrt Johanns von Michelsberg\" básník Heinrich von Freiberg. Vůbec první český překlad básně vyšel až roku 2005 v nakladatelství Elka Press s názvem \"Rytířská jízda Jana z Michalovic\", v edici která souběžně uvádí starý německý text básně a moderní český překlad Marie Ryantové.\n\nJeho život beletristicky zpracovává román pro mládež \"Rytířská jízda Jana z Michalovic\" od Alexeje Pludka (Albatros, 1987), která je však až na pár veršů přeložených z původní básně Heinricha von Freiberg uměleckou fabulací moderního autora.\n\n"}
{"id": "559779", "url": "https://cs.wikipedia.org/wiki?curid=559779", "title": "Michel Roger", "text": "Michel Roger\n\nMichel Roger (* 9. března 1949, Poitiers, Francie) byl premiérem Monackého knížectví. Jmenován byl 29. března 2010. V roce 2015 Roger onemocněl a byl ve funkci nahrazen zastupujícím premiérem Gillem Tonellim.\n\nPovoláním je právník a soudce. Je také důstojníkem Řádu čestné legie.\n"}
{"id": "559799", "url": "https://cs.wikipedia.org/wiki?curid=559799", "title": "Kfar Chajim", "text": "Kfar Chajim\n\nKfar Chajim ( כְּפַר חַיִּים, doslova „\"Chajimova vesnice\"“, v oficiálním přepisu do angličtiny Kefar Hayyim, přepisováno též Kfar Haim) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 23 metrů v hustě osídlené a zemědělsky intenzivně využívané pobřežní nížině respektive Šaronské planině. Západně od vesnice prochází vádí Nachal Avichajil.\n\nObec se nachází 5 kilometrů od břehu Středozemního moře, cca 32 kilometrů severovýchodně od centra Tel Avivu, cca 51 kilometrů jihojihozápadně od centra Haify a 10 kilometrů jižně od města Chadera. Kfar Chajim obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Ma'abarot, Mišmar ha-Šaron, Hadar Am, Kfar Jedidja a Bejt Jicchak-Ša'ar Chefer vytváří souvislý severojižní pás zemědělských sídel táhnoucí se až k okraji města Netanja.\n\nKfar Chajim je na dopravní síť napojen pomocí dálnice číslo 4.\n\nKfar Chajim byl založen v roce 1933. Zakladateli vesnice byla skupina Židů z Ruska a Polska, která se zde usadila 16. června 1933. Mošav je pojmenován podle sionistického politika Chajima Arlozorova, který byl v době založení této vesnice zavražděn.\n\nPřed rokem 1949 měl mošav rozlohu katastrálního území 1 597 dunamů (1,597 kilometru čtverečního).\n\nPodle údajů z roku 2014 tvořili naprostou většinu obyvatel v Kfar Chajim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 595 lidí. Během roku 2014 populace stoupla o 0,2 %.\n\n\n"}
{"id": "559808", "url": "https://cs.wikipedia.org/wiki?curid=559808", "title": "Sergej Sidorski", "text": "Sergej Sidorski\n\nSergej Sidorski (; * 13. březen 1954 Homel) je běloruský politik.\n\n10. července 2003 jmenován prezidentem Lukašenkem prozatímním, a 19. prosince 2003 schváleným parlamentem Běloruska premiérem Běloruska. Ve funkci zůstal do prosince 2010, kdy ho vystřídal Michail Mjasnikovič.\n\nJe ženatý a má dvě děti, mluví německy. Roku 1976 vystudoval fakultu elektroinženýrství.\n"}
{"id": "559810", "url": "https://cs.wikipedia.org/wiki?curid=559810", "title": "Notepad++", "text": "Notepad++\n\nNotepad++ je svobodný textový editor pro Windows, ovšem je možné ho spustit i na Linuxu a Mac OS X za použití softwaru, jakým je například Wine. Jedna z hlavních předností Notepadu++ oproti vestavěnému Poznámkovému bloku je podpora panelů, díky níž se jednodušeji upravuje více souborů najednou.\n\nPro zobrazení a úpravu textu a zdrojových kódů je použita editační komponenta Scintilla.\n\nNěkteré z hlavních funkcí jsou:\n\nNotepad++ podporuje i funkce pro úpravu zdrojových kódů:\n\nNotepad++ podporuje zvýrazňování syntaxe a skrývání kódu pro 48 programovacích, skriptovacích a značkovacích jazyků. Zároveň automaticky detekuje jazyk, v němž je soubor napsán. Uživatel si však může definovat i jazyk vlastní (pro zvýrazňování) a případně jeho API (pro automatické dokončování) ve vestavěném systému pro definování uživatelských jazyků.\n\n"}
{"id": "559811", "url": "https://cs.wikipedia.org/wiki?curid=559811", "title": "Hadar Am", "text": "Hadar Am\n\nHadar Am ( הֲדַר עָם, doslova „\"Citrus národu\"“, v oficiálním přepisu do angličtiny Hadar Am) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 29 metrů v hustě osídlené a zemědělsky intenzivně využívané pobřežní nížině respektive Šaronské planině. Západně od vesnice prochází vádí Nachal Avichajil.\n\nObec se nachází 5 kilometrů od břehu Středozemního moře, cca 32 kilometrů severovýchodně od centra Tel Avivu, cca 51 kilometrů jihojihozápadně od centra Haify a 10 kilometrů jižně od města Chadera. Hadar Am obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Ma'abarot, Mišmar ha-Šaron, Kfar Chajim, Kfar Jedidja a Bejt Jicchak-Ša'ar Chefer vytváří souvislý severojižní pás zemědělských sídel táhnoucí se až k okraji města Netanja.\n\nHadar Am je na dopravní síť napojen pomocí dálnice číslo 4.\n\nHadar Am byl založen v roce 1933. Šlo o jednu z mnoha židovských osad, které v této době vznikly v regionu Emek Chefer. Tato vesnice byla určena pro středostavovské Židy a plánovaná jako zemědělské sídlo orientované na pěstování citrusů. První citrusové plantáže tu byly vysazeny v dubnu 1934, roku 1935 vyrostly první domy. Až do roku 1948 ale populace mošavu sestávala jen z cca 7 rodin. Část očekávaných osadníků zahynula během holokaustu v Evropě. V 50. letech 20. století pak obyvatelstvo posílil příchod další skupiny Židů z Nizozemska a východní Evropy.\n\nMístní ekonomika je založena na zemědělství, stále s důrazem na pěstování citrusů. Ryze zemědělským hospodařením se ale živí již jen sedm rodin. Obec jako jedna z prvních v Izraeli přijala regulativy, které zakazují zřizování průmyslových podniků a komerčních ploch v obytné zóně. V mošavu funguje společenské centrum , mateřská škola a synagoga. Stojí tu 77 usedlostí.\n\nPodle údajů z roku 2014 tvořili naprostou většinu obyvatel v Hadar Am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 577 lidí. Během roku 2014 stoupla populace o 9,5 %.\n\n\n"}
{"id": "559814", "url": "https://cs.wikipedia.org/wiki?curid=559814", "title": "Malcolm IV.", "text": "Malcolm IV.\n\nMalcolm IV. (1141 – 9. prosince 1165), král Skotska (Alby), byl nejstarším synem Jindřicha, hraběte z Northumbrie, a jeho ženy Ady. Na skotský trůn nastoupil po svém dědovi Davidovi I. Byl oceňován pro náboženskou horlivost, rytířskost a válečné schopnosti. Po dobu kdy vládl se, však potýkal se zdravotními problémy a zemřel ve věku 24 let jako svobodný mládenec.\n\nJeho otec Jindřich zemřel náhle roku 1152 v Northumbrii. Tu jeho otec David připojil, po smrti Jindřicha I., ke Skotsku. Jindřichova smrt přinutila Davida jmenovat Malcolma svým nástupcem a jeho regentem určit Donnchada, správce Fife.\n\nDavid zemřel 23. května 1153 a Malcolm byl ve věku dvanácti let korunován 27. května ve Scone. Korunovace se konala ještě před Davidovým pohřbem, protože o trůn se ucházeli i jiní. Prvním vojenským střetem jeho vlády v listopadu 1153 bylo odražení útoku od jeho souseda Somerleda of Argylla. Ten byl brzy zaměstnán sporem s Olafsonem z Manu a tak vůči Malcolmovi neuspěl.\n\nMalcolm byl králem Skotska, ale také zdědil hrabství Northumbrie. Tu věnoval svému bratrovi Vilémovi, zatímco pro sebe si ponechal Cumbrii. Jako majitel panství v Anglii byl povinen slíbit věrnost anglickému králi, což plánoval udělat roku 1157 v Chesteru. Jindřich II. s tím odmítl souhlasit a místo Northumbrie skotskému králi věnoval hrabství Huntingdon.\n\nMalcolm se k Jindřichovi připojil při jeho tažení do Francie roku 1159. Po svém návratu do země roku 1160 musel vzdorovat vzpouře několika šlechticů, kterou při tažení na sever do Galloway potlačil.\n\nV době před slibem věrnosti Jindřichovi v červenci 1163 Malcolm v Doncasteru onemocněl. Poté co potlačil vzpouru a urovnal vztahy s Jindřichem, byl jeho jediným soupeřem Somerled. Ten roku 1164 v čele velké armády zaútočil na Glasgow. Při jeho obléhání Somerled i jeho syn padli. Malcolm zemřel 9. prosince 1165 v Jedburghu.\n"}
{"id": "559817", "url": "https://cs.wikipedia.org/wiki?curid=559817", "title": "Nikol Štíbrová", "text": "Nikol Štíbrová\n\nNikol Štíbrová (* 4. října 1986 Rakovník) je česká herečka.\n\nNarodila se v Rakovníku. Ve čtyřech letech byla přihlášena do dramatického kroužku a o rok později byla zařazena do evidence barrandovského studia. V letech 1998–2006 navštěvovala rakovnické Gymnázium Zikmunda Wintra, v roku 2011 absolvovala studium mezinárodních vztahů a evropských studií na soukromé Metropolitní univerzitě Praha.\n\nHrála v desítkách televizních reklam a propůjčila svůj hlas asi padesáti zahraničním herečkám. V seriálu \"Pojišťovna štěstí\" hrála dceru Miroslava Etzlera a Kateřiny Brožové Karolínu. Společně s Kateřinou Brožovou moderovala přímý přenos vyhlašování cen Anno 2007. \n\nJe členkou populárního tria 3v1. Spolu s Martinou Pártlovou a Veronikou Arichtevou zásobuje internet vtipnými videi.\n\nV červenci 2017 se jí narodil syn Mathias.\n\nV roce 2017 také získala cenu za Instagram roku.\n\nV roce 2019 se Nikol Štíbrová objevila ve videoklipu k písni \"To se mi líbí\" od Marka Ztraceného, o pár měsíců později nazpívala píseň k filmu \"Příliš osobní známost\" spolu se slovenskou kapelou IMT Smile.\n\nNa konci roku 2019 sdělila webovému portálu \"Super.cz\", že v jejím životě je i jiný muž než jen syn Mathias.\n\n\n\n"}
{"id": "559837", "url": "https://cs.wikipedia.org/wiki?curid=559837", "title": "Ctrl Emotion", "text": "Ctrl Emotion\n\nCtrl Emotion je česká krátkometrážní filmová komedie z roku 2009, která je zároveň závěrečným studentským cvičením Vojtěcha Kotka, který film režíroval, napsal k němu scénář a sám v něm hraje roli barmana.\n\nFilm začíná v jistém baru, kde se programátor Viktor (Jiří Mádl) náhodně seznámí s rozhlasovou moderátorkou Evelínou (Tereza Voříšková). Po společně strávené noci vychází najevo, že Evelína stále na Viktora myslí a Viktor na ní nemůže zapomenout, přestože žije v jedné domácnosti se svou přítelkyní Olinou (Marika Šoposká). Viktorovi mezitím rodiče Oliny (matku hraje Světlana Nálepková) nabízejí práci, kterou, jak se v závěru ukáže, Viktor přijímá. Druhý večer po první schůzce se Viktor a Evelína snaží sejít se na místě, kde spolu strávili předešlou noc, o chvíli se však minou a vracejí se ke svým dosavadním životům.\n\nPremiéru si film odbyl 9. prosince 2009 v pražském kině Bio Oko v rámci festivalu studentských filmů s názvem iShorts.\n\nFilm byl vydán Českým filmovým centrem spolu s dalšími krátkometrážními filmy koncem ledna 2010 na DVD s názvem Czech Short Films vol.1.\n\nV rámci festivalu Studentský smích 2010 v Novém Městě nad Metují film získal Hlavní cenu v kategorii nejlepší studentské dílo.\n\nVe stejném roce film také vyhrál festival Fast fest 2010 v Mladé Boleslavi. \n\n\nFilm získal mezi diváky na největších filmových databázích spíše pozitivní hodnocení.\n\n\n"}
{"id": "559838", "url": "https://cs.wikipedia.org/wiki?curid=559838", "title": "Energy Performance Contracting", "text": "Energy Performance Contracting\n\nEnergy Performance Contracting (\"EPC\") je komplexní služba, která v sobě zahrnuje návrh úsporných opatření, přípravu, realizaci a zajištění financování projektu vedoucím k úsporám energie budov. Do češtiny se volně překládá jako „energetické služby se zárukou“ nebo „financování energeticky úsporných opatření z budoucích úspor“.\n\nMetoda funguje na splátkovém principu, zákazník tedy k její realizaci nepotřebuje žádné vlastní finanční zdroje. Klient realizaci postupně poskytovateli splácí z výsledných a smluvně garantovaných úspor. Zákazník projektu EPC tedy nikdy nebude platit víc, než za energii platí v době uzavření smlouvy a tedy počátku projektu.\n\nVeškerá rizika projektu nese poskytovatel a v případě, že úspor není dosaženo dle předem stanoveného modelu, nese poskytovatel i finanční dopady tohoto neúspěchu. Investice do projektu metodou EPC mají návratnost 6 až 10 let. Je možné s ním dosáhnout snížení až 40 % nákladů na energie.\n\n"}
{"id": "559840", "url": "https://cs.wikipedia.org/wiki?curid=559840", "title": "TTT diagram", "text": "TTT diagram\n\nTTT diagram (z angličtiny Time–Temperature–Transformation diagram) popisuje kinetiku fázové transformace v závislosti na čase při konstantní teplotě.\nV diagramu jsou vykresleny izočáry konstantního podílu krystalické fáze. Na vodorovné ose je vynesen čas, potřebný pro vznik daného podílu krystalické fáze, a na svislé teplota.\n\nTTT diagramy se používají pro přípravu výroby skla chlazením z taveniny. Využívají se také při tepelném zpracování ocelí (např. bainitické kalení) nebo při svařování jako diagramy izotermického rozpadu austenitu.\n\n\n"}
{"id": "559845", "url": "https://cs.wikipedia.org/wiki?curid=559845", "title": "Kodachrome", "text": "Kodachrome\n\nKodachrome je obchodní značka pro fotografický barevný inverzní film, který vyráběla společnost Eastman Kodak od roku 1935 do 2009. Kodachrome byl první úspěšně masově prodávaný film na trhu na bázi subtraktivní metody, na rozdíl od dřívějších metod \"screenplate\", jako byly autochrom a Dufaycolor, a zůstal nejstarší značkou barevného filmu. \n\nBěhem 74 let výroby byl Kodachrome produkován ve formátu tak, aby vyhovovaly různým formátům fotografie a kinematografie, včetně 8 mm, Super 8, 16 mm, a 35 mm pro filmy a 35 mm, 120, 110, 126, 828 a velkého formátu. Tento systém se po mnoho let používal v profesionální barevné fotografii, a to zejména u obrázků určených k publikaci v tištěných médiích.\n\nKodachrome vyžaduje komplexní zpracování, které nelze prakticky provádět amatérsky. Kodachrome byl ceněn z důvodu své barevné přesnosti, barevné stálosti a dlouhověkosti. Díky jeho vlastnostem používali Kodachrome fotografové jako například Steve McCurry nebo Alex Webb. McCurry jej například použil pro svůj známý portrét z roku 1984 Šarbat Guly, s názvem \"Afghánská dívka\" pro časopis \"National Geographic\". Používala jej společnost Walton Sound and Film Services Ltd ve Velké Británii v roce 1953 jako jediný oficiální 16mm film při korunovaci Jejího Veličenstva královny Alžběty Druhé. Následné pohlednice k prodeji veřejnosti byly také vyrobeny pomocí Kodachromu.\n\nV době digitální fotografie v prvním desetiletí 21. století se poptávka po filmu postupně snižovala, a prodej Kodachromu stále klesal. Dne 22. června 2009 firma Eastman Kodak oznámila ukončení výroby Kodachromu kvůli klesající poptávce. Zůstala pouze jedna jediná certifikovaná laboratoř Kodak: Dwayne's Photo v Parsonsu v Kansasu, která poslední Kodachrome zpracovala 14. července 2010.\n\nKodachrome vynalezli na počátku třicátých let 20. století dva profesionální hudebníci – Leopold Godowsky a Leopold Mannes, přičemž to komentovali, že \"Kodachrome byl vyroben Bohem a člověkem\". \n\nTomu však předcházelo to, že český vynálezce Karel Schinzel v roce 1905 podal ve Vídni žádost o patent týkající se procesu který nazval „katachromie“ – jednalo se o postup vyvolávání snímků na fotografický materiál se třemi citlivými vrstvami. Během první světové války svůj patent zdokonaloval a konkrétní návrh předložil komisi expertů roku 1922; ta jej však označila za nerealistický. Přesto později Kodak s pomocí výsledků Schinzelova výzkumu uvedl na trh film Kodachrome. Tento vynález se stal po roce 1935 důležitým základem pro výrobu filmů nejen kodachrome, ale i agfacolor. V roce 1936 jej firma Eastman Kodak pozvala na návštěvu továren do Rochesteru, New Yorku a později do Londýna. Po delších vyjednáváních společnost od Schinzela odkoupila za nízkou částku práva k 27 patentům, mj. i patent na barevné vyvíjení s postupnou spektrální expozicí, který byl později označen za převrat ve vývoji fotografie. Schinzel se poté vrátil v nevalné finanční situaci zpět do Opavy. Necelý rok po návratu se Kodak na Schinzela obrátil znovu, aby jej požádal o pomoc při zavádění masové výroby. Schinzel po krátkém váhání souhlasil a během několika měsíců intenzivní práce byly problémy vyřešeny.\n\nPoprvé byl kodachrome komerčně prodáván v roce 1935 jako 16 mm film. V roce 1936 byly dány k dispozici jako 8mm film a jako „slide film“ v obou formátech 35 mm a 828. Kodachrome se nakonec vyráběl v široké škále filmových formátů, včetně 120 a 4x5 a v ISO / ASA hodnotách od 8 do 200.\n\nV polovině sedmdesátých let byl film tak populární, že o něm zpíval Paul Simon v písni \"Mama don't take my Kodachrome away\".\n\n\n\nProcesy Kodachrome typu K-11 a K-12:\n"}
{"id": "559847", "url": "https://cs.wikipedia.org/wiki?curid=559847", "title": "Nepokoje v Řecku 2008", "text": "Nepokoje v Řecku 2008\n\nNepokoje v Řecku 2008 začaly 6. prosince 2008, když byl Alexandros Grigoropoulos (: Αλέξανδρος Γρηγορόπουλος), patnáctiletý student, zastřelen policejním důstojníkem Epaminondasem Korkoneasem. Korkoneas, spolu s dalším policistou na hlídce, vystřelil ve čtvrti Exarcheia v Athénách. Policista tvrdí, že střílel do vzduchu a ne na Alexandrose Grigoropoulose. 11. října 2010 byl policista shledán řeckým soudem vinným vraždou a odsouzen na doživotí, jeho kolega byl odsouzen na 10 let za spoluúčast.\n\nSmrt Alexandrose vyústila v masové protesty a demonstrace, které eskalovaly do rozsáhlých nepokojů se stovkami protestujících poškozující majetek a napadající pořádkové jednotky Molotovovými koktejly a kameny. Demonstrace a nepokoje se rozšířily do několika dalších měst, včetně Soluně, druhého největšího města Řecka. Mimo Řecko proběhly solidární demonstrace a střety s místní policií v řadě evropských měst zahrnující Istanbul, Londýn, Paříž, Brusel, Řím, Dublin, Berlín, Frankfurt nad Mohanem, Madrid, Barcelona, Amsterdam, Haag, Kodaň, Bordeaux, Sevilla, Nikósie a Pafos. Noviny Kathimerini nazvaly nepokoje nejhoršími od obnovení demokracie v roce 1974.\n\n\n"}
{"id": "559848", "url": "https://cs.wikipedia.org/wiki?curid=559848", "title": "Data (informatika)", "text": "Data (informatika)\n\nData jsou v informatice údaje zaznamenané v digitální (číselné) podobě určené k počítačovému zpracování. Data (např. číslo, text, obrázek, zvuk) jsou zapsána (kódována) v podobě posloupností čísel (bajtů) a uložena např. v operační paměti počítače nebo na záznamovém médiu (pevný disk, CD, paměťová karta apod.). Stejným způsobem je v paměti vedle dat uložen i sled instrukcí tvořící počítačový program, který určuje, jak má počítač data zpracovávat.\n\nPojem data je často libovolně zaměňován s pojmem informace, nicméně v rámci teorie informace formulované kybernetikem Norbertem Wienerem jsou data prostým záznamem hodnot, a informace se z nich stávají až po jejich výkladu v kontextu s využitím znalostí.\n\nDalší definice:\n\nCelkový objem digitálních dat v roce 2007 byl odhadnut na 281 bilionů GB.\n\nReprezentace dat v digitálních počítačích je obvykle binární: data (např. čísla, texty, obrázky, zvukové záznamy) jsou reprezentována sérií binárních číslic (bitů). Z praktických důvodů se osm bitů seskupuje do jednoho bajtu.\n\nData se čtou a zapisují jako posloupnosti bajtů, ale lidsky přívětivější je uvažovat na vyšší úrovni abstrakce, například: tento soubor je obrázek, který je zaznamenán v nějakém formátu. Každá informace, má-li být korektně zpracována, musí být zobrazena v určitém kódu a dodržovat určitý formát. Kód a formát dat jsou velmi blízké pojmy.\n\nNa elementární úrovni obvykle mluvíme o \"kódu\", například o kódování češtiny, obecněji o znakové sadě (reprezentaci znaků nějaké abecedy čísly). Jiným příkladem je endianita, způsob uložení čísel v operační paměti počítače, který definuje, v jakém pořadí se uloží jednotlivé bajty číselného datového typu.\n\nStrukturu vyšší úrovně označujeme jako \"formát\". Příkladem může být značkovací jazyk HTML nebo formáty dokumentů (formát textového procesoru Microsoft Word, OpenDocument, Office Open XML), grafické formáty.\n\nFormát dat je obvykle standardizován, aby počítače a programy různých výrobců byly schopny spolupracovat. Znalost formátu je nezbytná k většině manipulací s daty. Neveřejné (většinou binární) formáty nutí uživatele používat programy určitého výrobce. Otevřené formáty, často textové, odstraňují do určité míry tuto nepříjemnost.\n\nPod formátem dat se nejčastěji rozumí formát souboru; formát ovšem vstupuje do hry pokaždé, kdy jsou ukládána nebo předávána data, tedy například u komunikačních protokolů, archivu na magnetické pásce, nebo uložení dat v paměti počítače.\n\nK datům (sekvencím bajtů) taktéž potřebujeme informaci, co reprezentují; prostředkem k tomu jsou metadata. Metadata jsou data, která poskytují informaci o jiných datech. Metadata slouží k vyhledání nebo zpracování popisovaných dat. Dávají návod k jejich interpretaci, při počítačovém zpracování lze podle metadat automaticky přiřadit k popisovaným datům algoritmus (program), který je data správně interpretuje a zobrazí. Příkladem metadat je přípona souboru nebo hlavička souboru nebo MIME, ale i papírový katalogizační lístek v neautomatizované knihovně.\n\nPokud jsou data výrazně redundantní, může někdy expert pohledem do nich odhadnout, v jakém jsou formátu. Ale pokud jde např. o komprimovaný soubor nebo o uzavřený binární formát nebo o málo rozšířený formát, bez metadat se může stát, že stojíme nad sekvencí bajtů a nevíme, jak ji číst.\n\nKonverze je převod dat mezi různými kódy a formáty. Ačkoli se kódy i formáty standardizují, užívá se jich celá řada, takže konverze patří mezi velmi časté operace. Při konverzi může dojít ke ztrátě informace; buď proto, že výstupní formát určité typy záznamů nepodporuje, nebo proto, že je konverzní algoritmus neumí převést. \n\nData, s nimiž se operuje v programovacích jazycích, mají přiřazený datový typ. Datový typ určuje, jak se kódují data do bitů (nebo bajtů) a tedy jak se mají chápat bajty dat. Data uložená v paměti se pro uschovávání nebo přenášení serializují do posloupnosti.\n\nKomprese dat je speciální případ konverze počítačových dat, jejímž cílem zmenšit jejich objem (v bitech). Při ztrátové kompresi jsou některé informace nenávratně ztraceny a nelze je zpět zrekonstruovat; používá se tam, kde je možné ztrátu části informací tolerovat. Bezeztrátová komprese obvykle nedosahuje takové úrovně komprese jako ztrátová komprese dat, ale komprimovaný soubor lze opačným postupem rekonstruovat přesně do původní podoby.\n\nTradičně se data dělí na textová (obsahují pouze bajty o hodnotě 0–127) a binární (bez omezení, tj. 0–255). Toto dělení dnes už není zcela platné (nástup UTF-8).\n\nV užším pojetí se za data někdy považují jen binární soubory, které nejsou snadno lidmi čitelné, na rozdíl od lidmi čitelných textových souborů. Standardizované značkovací jazyky jako SGML, XML a JSON dovolují zachycovat data ve (více či méně) lidsky čitelné podobě.\n\nData i strojové instrukce jsou v počítačové paměti uloženy jako sekvence bajtů.\n\nVe von Neumannově architektuře není zásadní rozdíl mezi způsobem uložení dat a instrukcí. Kompilátor generuje budoucí spustitelný kód jako data a počítač jej pak interpretuje jako posloupnost instrukcí určenou ke spuštění. Obvykle se data měnit mohou, kdežto program se nemění. Oddělení programu a dat (na nízké úrovni) je pragmatický přístup, který slouží i jako ochrana proti chybám softwaru a před úmyslnou snahou program narušit.\n\nNaproti tomu harvardská architektura počítače fyzicky odděluje paměť dat a instrukcí. Není potřeba mít paměť stejných parametrů a vlastností pro data a pro program.\n\nData jsou uložena např. v operační paměti počítače nebo na datovém médiu (pevný disk, CD, paměťová karta aj.). Operační systém počítače pracuje se soubory prostřednictvím souborového systému.\n\nDatabáze je nástroj pro uchovávání a zpracovávání velkého množství dat. Databáze v užším smyslu je uspořádaná množina informací, uložená na paměťovém médiu. Systém řízení báze dat je program pro uchovávání a zpracovávání těchto dat.\n\nOperační paměť počítače je elektronická paměť umožňující čtení i zápis používaná pro dočasné ukládání zpracovávaných dat a spouštěných programů. Přístup k operační paměti je mnohem rychlejší než k vnější paměti; procesor pomocí adresy přímo vybírá požadovanou buňku operační paměti.\n\nData mají některé výhodné vlastnosti, pokud jsou seřazena podle klíče. Hodnoty podmnožin, které mají stejný klíč, jsou zobrazeny tak, že při sekvenčním zpracování následují po sobě. To usnadňuje agregaci dat na podmnožinách klíče.\n\nVybrání podmnožiny z velkého množství dat vyžaduje prohledávání celého objemu dat. To může být velmi časově náročné. Indexy jsou odvozené, dodatečné struktury, které obsahují hodnoty klíčů a adresy dat (v některých případech přímo hodnoty dat). Při vyhledávání podle klíče zvoleného při indexaci pak indexy výrazně zrychlují vyhledávání dat. Indexy mohou být ukládány například pomocí B-stromů nebo hašovacích tabulek. Speciálními typy indexů jsou například trie a sufixový strom.\n\nKontrolní součet je dodatečná informace, která se předává spolu s původními daty a slouží k ověření, zda při přenosu dat nedošlo k chybě. Kontrolní součet je výsledkem přesně určené operace, provedené s původními daty. Příjemce informace má možnost sám znovu spočítat kontrolní součet. Pokud vypočtený kontrolní součet nesouhlasí s předaným kontrolním součtem, znamená to, že během přenosu došlo k poškození zprávy nebo k poškození kontrolního součtu.\n\nŠifrování dat se používá jako ochrana proti jejich přečtení neautorizovanou osobou. Při steganografii je zpráva v datech ukryta tak, aby si pozorovatel neuvědomil, že komunikace vůbec probíhá.\n\nPrincipem zálohování dat je uložení záložní kopie dat na jiném datovém nosiči (a pokud možno i v jiné budově). Záložní data jsou využívána v případě ztráty, poškození nebo jiné potřeby práce s daty uloženými v minulosti. Systematickým zajištěním dlouhodobé použitelnosti dat se zabývá obor ochrana digitálních dokumentů.\n\n"}
{"id": "559854", "url": "https://cs.wikipedia.org/wiki?curid=559854", "title": "Sojuz T-8", "text": "Sojuz T-8\n\nSojuz T-8 byla sovětská kosmická loď řady Sojuz, která v roce 1983 letěla k orbitální stanici Saljut 7. Jelikož se nevyklopila anténa systému IGLA, nemohlo dojít ke spojení. Let byl předčasně ukončen.\n\n\n"}
{"id": "559861", "url": "https://cs.wikipedia.org/wiki?curid=559861", "title": "Relokace", "text": "Relokace\n\nRelokace je v informatice metoda, pomocí níž může být strojový kód umístěn na jiné místo v paměti, než pro které byl překladačem vytvořen. Adaptaci strojového kódu provádí program nazývaný \"locator\" (\"umisťovač\"), který podle údajů uvedených v \"relokační tabulce\" opraví ve strojovém kódu absolutní adresy skoků a odkazů na data.\n\nStarší procesory nepodporovaly mechanismus virtuální paměti, pomocí kterého je možné vytvořit pro běžící proces virtuální adresní prostor, který začíná od adresy 0 (nula). Program tak musel být umístěn v paměti od místa, kde začínal volný prostor. Začátek volného prostoru byl však různý podle aktuálních okolností. Proto bylo nutné vytvářet programy tak, aby je bylo možné přizpůsobit libovolnému umístění v paměti.\n\nV systémech DOS (též MS-DOS z roku 1981) byla na začátku paměti rezervovaná oblast, za kterou následovalo jádro systému. Volná oblast pro programy začínala na různých adresách podle toho, jaké ovladače byly při startu systému zavedeny nebo podle použité verze systému. Procesor Intel 8088 použitý v IBM PC a kompatibilních počítačích podporoval pouze omezenou segmentaci (max. velikost segmentu je 64 kiB), virtuální paměť nepodporoval. Programy v souborech s příponou codice_1, jejichž velikost byla omezena maximální velikostí segmentu na 64 kiB relokovány být nemusely. Programy EXE obsahují relokační tabulky a zavaděč podle ní automaticky provádí relokaci.\n\nV operačním systému OS/360 s MFT bylo již v roce v roce 1967 možné spustit omezený počet programů současně (tzv. multitasking). Byly pro ně vyhrazeny pevné úseky paměti, do kterých byl kód relokován.\n\nRelokační tabulka obsahuje seznam absolutních adres ve strojovém kódu, které je nutné modifikovat. Adresy v kódu jsou obvykle upraveny tak, aby kód byl funkční při umístění od adresy 0 (nula). Při umístění kódu na jinou adresu (například 100, tzv. bázová adresa) je nutné ke všem adresám uvedeným v relokační tabulce přičíst bázovou adresu.\n\nPozičně nezávislý kód (PIC) může být umístěn na libovolnou adresu a přesto si zachovává svoji funkčnost. Využívá strojové instrukce, které používají relativní adresy, jejichž cílová adresa je vztažena k aktuální adrese (uložena v registru čítač instrukcí, PC, IP) nebo jsou využívány bázové adresy, které je možné na začátku vhodným způsobem inicializovat na aktuální pozici kódu v paměti.\n\nKnihovny jsou obvykle přeloženy tak, že jsou přímo bez úprav funkční na jisté adrese. V omezeném adresním prostoru architektury IA-32 (32bitové procesory i386 a novější) se však často stane, že loader při umisťování do paměti narazí na kolizi, která vede k relokaci dynamické knihovny a tím drobnému zpoždění při spuštění programu a zároveň k nemožnosti sdílení původní kopie knihovny, která je již v paměti umístěna (relokace způsobí, že se kód liší). Proto je výhodnější, aby byly bázové adresy knihoven pečlivě voleny. V Microsoft Windows určuje toto rozmístění sama firma Microsoft, která jej provádí s ohledem na své vlastní programy, které tak mohou startovat rychleji. V unixovém systému Linux je k dispozici speciální nástroj prelink, který může po každé aktualizaci systému vypočítat ideální rozmístění všech knihoven systému a obratem ji aplikovat (knihovny „předrelokovat“). V systému Mac OS X je tato činnost nazývána prebinding.\n\nPřekladač vytváří strojový kód, který je vytvořen pro běh na určité adrese. Překladač programovacího jazyka C vytváří nejprve objektový kód ( ), který je pozičně nezávislý, protože obsahuje symbolické reference, které je možné přizpůsobit zvolenému umístění v paměti. Spojení více objektových kódů a tím vytvoření spustitelného souboru zajišťuje linker, jehož úkolem je vyřešit (vyčíslit) všechny symbolické adresy, což je typicky prováděna ve dvou krocích:\n\n\nVýsledný kód se obvykle vytváří tak, aby byl funkční při umístění od adresy 0 (nula). Zároveň je vytvořena relokační tabulka, která umožňuje relokaci výsledného kódu na alternativní adresu. Relokační tabulka se připojuje do výsledného spustitelného souboru.\n\nMožnost relokace se využívá ke zvýšení odolnosti systému proti útokům pomocí přepsání části paměti (např. přetečení na zásobníku). Při této metodě ochrany je strojový kód umístěn na náhodně zvolenou adresu. Na 32bitovém systému jsou možnosti náhodného umístění silně omezeny, zatímco 64bitové systémy ji mohou využít efektivněji. Útočník pak předem neví ani přibližné umístění kódu v paměti, což útok činí obtížnějším. Zabezpečení používají systémy Windows Vista a novější pod názvem Address space layout randomization (ASLR). V Linuxu existuje podobná možnost implementovaná pod názvem Exec Shield.\n\n"}
{"id": "559864", "url": "https://cs.wikipedia.org/wiki?curid=559864", "title": "Slavíčský tunel", "text": "Slavíčský tunel\n\nSlavíčský tunel nebo také Ferdinandův tunel je technická památka, která se nachází v obci Slavíč. Jedná se o opuštěný železniční tunel, který je 258,9 metrů dlouhý a 6 metrů vysoký.\n\nTrať měla být původně vedena v zářezu hlubokém 12 m, kvůli nestabilnímu geologickému podloží navrhl vrchní inženýr Karel Hummel vybudování otevřeného tunelu v délce 258,9 m. V srpnu 1845 byl projekt schválen a zahájena stavba z kamenných kvádrů s portály završenými atikovými nástavci. Tunel byl dán do provozu v roce 1847 jako součást úseku Lipník nad Bečvou - Bohumín na Severní dráze císaře Ferdinanda (nyní součást trati Přerov - Bohumín). Tunel fungoval obousměrně až do roku 1873. Byla postavena druhá kolej na jih od obce, po této koleji se jezdilo do Bohumína. Do Rakouska se jezdilo stále tunelem. Tunel chátral a společnost nechtěla do tunelu příliš investovat, postavila druhou kolej ke koleji z roku 1873. To se stalo roku 1895. Tunel patřil drahám až do roku 1925, kdy byl převeden po správu obce Slavíč. V následujících sto letech byl tunel využíván mj. jako skladiště brambor a v 60. letech 20. století se dokonce uvažovalo o jeho znovu zprovoznění vedením třetí koleje hlavní tratě.\n\nPanuje legenda, že byl tunel postaven na příkaz císaře Ferdinanda I., který prý řekl, že železnice bez tunelu není železnice. Tato informace se však nezakládá na pravdě. Podobnou lež zopakovali autoři celostátního filmového týdeníku v roce 1963 v rubrice \"Náš fejeton\", kde tunel propagandisticky posloužil k nepřímému tepání dobových nešvarů svou závěrečnou větou: „Ruku na srdce, milí přátelé – nestavíte i vy ještě dneska někdy někde podobné tunely?“\n\n"}
{"id": "559865", "url": "https://cs.wikipedia.org/wiki?curid=559865", "title": "Cydia", "text": "Cydia\n\nCydia je softwarová aplikace pro iOS, která umožňuje uživatelům najít a stáhnout programové balíky (včetně aplikací) pro odemčené (JailBreak) iPhony, iPody touch či iPady. Cydia je grafický APT a dpkg balíkový systém souborů, takže softwarové balíky na cydii jsou dostupné formou decentralizovaného systému úložišť. Většina softwarových balíků dostupných na cydii je zdarma, nicméně pořád zde najdeme několik stovek placených. Platba se provádí přes tzv. Cydia store, ten má stejný provozní systém jako App Store. Mezi balíky na cydii najdeme převážně rozšíření, modifikace, pozadí, témata (themes) pro systémové prostředí iOS. Vzhledem k tomu, že programové balíky pracují na jailbreaknutých zařízeních, můžou zaručit funkčnost a možnosti mimo rozsah standardních aplikací, např. celosystémové změny uživatelského rozhraní, modifikace funkcí tlačítek, rozšíření možností sítě a další „vychytávky“ (\"tweaks\") systému.\n\nUživatelé instalují tyto výhody („vychytávky“), protože umožňují změnu vzhledu, větší přehlednost a přidávají požadované vlastnosti, které usnadňují práci na zařízení. Příkladem může být aplikace umožňující přístup do souborového systému a příkazového řádku. Většina balíků přístupných přes Cydii je vytvořena nezávislými vývojáři.\n\nZakladatel Cydie je Jay Freeman(také známým jako „Saurik“) a jeho společností SaurikIT. Název Cydia je odvozen z latinského jména obaleče jablečného („cydia pomonella“), který je známý jako červ v jablku.\n\nHlavním účelem Cydie je poskytnout grafické uživatelské prostředí uživatelům jailbreaknutého iOS užitím APT úložišť k nainstalování softwaru, který není dostupný na App Store. Pracuje také jako souhrnný systém repozitářů s účelem vyhnout se závislosti na jednom zdroji, což je možné díky několika ověřeným veřejným zdrojům („community sources“). V těchto úložištích je mnoho stabilních aplikací a balíků, i přesto si však uživatel může přidat dodatková úložiště. To umožňuje vývojářské scéně iOS zůstat co možná nejotevřenější. Kdokoliv, kdo disponuje serverem, může vytvořit, upravovat, updatovat jeho/její vlastní úložiště a dělit se o něj s komunitou.\n\nSoftwarové balíky jsou stahovány přímo do iOS zařízení, do stejné lokace jako předem nainstalované aplikace od Applu (adresář: \"/applications\"). Jailbreaknuté zařízení může i přesto normálně kupovat a stahovat aplikace z oficiálního App storu.\n\nPoužívání Cydie závisí na tom, zda máte jailbreaknuté zařízení. Jailbreaknutí iPhonu bylo teoreticky nelegální, ale přesto tolerováno až do července 2010, kdy U.S. Copyright Office vydala Digital Millennium Copyright Act, čímž se jailbreaknutí iPhonu stalo legální. Politika Applu je taková, že po jailbreaku zaniká záruka.\n\nJailbreak se běžně provádí pomocí aplikace na počítači, například blackra1n nebo jinými. Jailbreak bylo možné díky bezpečnostní chybě provést i ve webovém prohlížeči na zařízení samotném přes webovou stránku http://www.jailbreakme.com (tato stránka byla používána pro iOS 4.0, dnes již nefunguje).\n\nFreeman poprvé vydal Cydii v březnu 2008 jako open source alternativu k aplikaci installer.app na iPhone OS 1.1. Po vydání iPhone OS 2.0 (červen 2008) se však rychle stala nejpopulárnější aplikací pro správu softwarových balíků právě Cydia.\n\nV srpnu 2009 Freeman řekl: „Kolem 4 milionů (10 %) ze 40 milionů vlastníků iPhonu a iPodu touch mají nainstalovanou Cydii.“\n\nV září 2010 Freemanova společnost, SaurikIT, LLC, oznámila spolupráci s Rock Your Phone, Inc. (vývojáře Rock.app), kteří vytvořili Cydia store, největší app store pro jailbreaknutá iOS zařízení.\n\nOd prosince 2010 plánuje Freeman vydání Cydia store pro Mac OS X jako alternativu pro Mac App Store od Applu.\n\nV březnu 2009 Freeman předvedl jednoduchou cestu pro vývojáře jak prodávat přes Cydii spojením všech nabízených aplikací přes jeden účet (jako u oficiálního App storu). K nakupování aplikací mohou uživatelé využívat služeb PayPalu nebo Amazonu.\n\n\n"}
{"id": "559867", "url": "https://cs.wikipedia.org/wiki?curid=559867", "title": "2010 v dopravě", "text": "2010 v dopravě\n\nTento článek obsahuje události související s dopravou, které proběhly v roce 2010 v dopravě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "559875", "url": "https://cs.wikipedia.org/wiki?curid=559875", "title": "Anacamptis israelitica", "text": "Anacamptis israelitica\n\nAnacamptis israelitica je druh rudohlávku z čeledi vstavačovitých (\"Orchidaceae\"). Je to jeden z rostlinných endemitů Izraele.\n\n"}
{"id": "559900", "url": "https://cs.wikipedia.org/wiki?curid=559900", "title": "Evžen Sobek", "text": "Evžen Sobek\n\nEvžen Sobek (* 4. června 1967, Brno) je český reportážní a dokumentární fotograf a pedagog.\n\nVyrůstal v rodině vysokoškolského učitele a zdravotní sestry. V mládí se zajímal o průmyslový design, nakonec však vystudoval Střední průmyslovou školu strojnickou v Kotlářské ulici v Brně (absolvoval v roce 1985) a obor počítačové navrhování strojních soustav na Vysokém učení technickém v Brně (1991). Zde se seznámil s lektorem angličtiny Čechokanaďanem Frankem Koukalem, který v něm probudil zájem o fotografii. Přihlásil se na Institut tvůrčí fotografie Slezské univerzity v Opavě, který dokončil v roce 1997 (BcA.) a 2000 (MgA.).\n\nSobek je majitelem a pedagogem Fotoškoly Brno a bývalým kurátorem Galerie Artistů v Brně. V roce 2005 se stal spoluzakladatelem mezinárodní fotografické soutěže Frame. Je členem fotografické skupiny ChoiceImages.\n\nŽiví se komerčními zakázkami, prodejem fotografií, výukou ve vlastní fotoškole a také vede workshopy v nejrůznějších fotografických institucích. Mezi roky 2002–2008 přednášel teorii fotografie a předmět \"Dokument a fikce\" na opavském ITF.\n\nV rámci studia na ITF se mj. účastnil projektu Lidé Hlučínska, během něhož začala jeho spolupráce s Jindřichem Štreitem. V druhé polovině 90. let vytvářel unikátní dokument o romské komunitě v Brně nebo reportáž o životě premonstrátů v želivském klášteře. Postupně se začal zaměřovat na obecnější subjektivní soubory. Zlomem v jeho životě byl zisk hlavní ceny v japonské soutěži MiO Photo Award v roce 2000. Díky ní se mohl po dobu dvou let naplno věnovat fotografické tvorbě.\n\n"}
{"id": "559907", "url": "https://cs.wikipedia.org/wiki?curid=559907", "title": "Vít Holubec", "text": "Vít Holubec\n\nVít Holubec (8. října 1928, Olomouc – 8. června 2013, Praha) byl sportovní komentátor především fotbalových zápasů. Byl průkopníkem českého sportovního televizního vysílání, jeden ze tří zakládajících členů sportovní redakce Československé televize (1956) a pořadu \"Branky, body, vteřiny\".\n\nJiž ve 13 letech se stal zpravodajem \"Večerního slova\", později přispíval i pro \"Lidové noviny\", \"Svobodné slovo\" a \"Mladou frontu\", v jejíž ostravské redakci se seznámil s budoucím prvním šéfredaktorem sportovní redakce Československé televize Miroslavem Hladkým. V armádě psal pro \"Obranu lidu\".\n\nDo rozhlasu se dostal v roce 1951 na své vojenské službě, a to do redakce tehdejšího Armádního rozhlasu (tam byl jeho kolegou kupř. Josef Valchář). Tam ho zastihla i pozvánka ke spolupráci s necelé dva roky existující Československou televizí. Právě Josef Valchář si ho k sobě vybral jako dalšího komentátora prvního sportovního televizního přenosu v československé historii, hokejového utkání Leksandu a Prahy 11. února 1955. Pro komentování televize neměli žádné teoretické poznatky ani praktické zkušenosti, řídili se jen zásadou: „Nemůžeme komentovat stejně jako v rozhlasu. Musíme být méně popisní a nesmíme být mnohomluvní.“\n\nV březnu 1956 byla založena sportovní redakce Československé televize pod vedením šéfredaktora Miroslava Hladkého s dvěma dalšími členy, Radoslavem Siváčkem a Holubcem. Jejich prvním projektem se 11. března 1956 stal pořad \"Branky, body, vteřiny\", vysílaný tehdy jen v neděli na konci televizního programu v délce 30 až 45 minut. Holubec byl zároveň moderátorem pořadu a také autorem řady jeho technických či obsahových vylepšení. Byl vedle Karla Pecha také tvůrcem publicistického cyklu \"Škola sportovního diváka\".\n\nNa začátku 60. let se stal šéfem sportovní části nově vzniklé Hlavní redakce tělovýchovy, armády a brannosti. Při reorganizaci v roce 1969 se stal zástupcem šéfredaktora Hlavní redakce tělovýchovy a motorismu ČST Praha.\n\nKromě sportovních zpráv komentoval různé sporty, například pětkrát přenosy z olympijských her. S Milošem Zouharem komentoval z pražského studia i Zimních olympijských her v Cortině d'Ampezzo v roce 1956, což bylo poprvé, co Československá televize vysílala olympijské soutěže, a poprvé, co se uskutečnil první přímý přenos ze zahraničí na našem území. V roce 1960 naopak byl u prvního vysílání olympijských her komentovaných z místa, a to na LOH 1960 v Římě. Naposledy se zúčastnil LOH 1988 v Soulu, kde už ale působil jako vedoucí redakčního týmu.\n\nV komentování se ale postupně začal soustřeďovat na fotbal. Proslul svým pozdravem na úvod a závěr přenosu \"„Sportu zdar a fotbalu zvlášť“\". Tento slogan se vryl do paměti milionů Čechů a Slováků. Vznikl z prozaických důvodů: Když se v té době přenosy druhý den dopoledne opakovaly (pro pracující z odpoledních směn), přišlo mu hloupé, aby začínal oslovením dobré odpoledne.\n\nŠestkrát komentoval Mistrovství světa ve fotbale (včetně Mistrovství světa ve fotbale 1966 v Anglii v roce 1966). Mistrovství světa 1962 v Chile, kde Československo získalo stříbro, vysílala ČST jen ze záznamů, které Holubec komentoval s Karolem Polákem. Spolu byli také průvodci finále Mistrovství Evropy ve fotbale 1976 v Bělehradě.\n\nV roce 1985 komentoval z Prahy i tragické finále Poháru mistrů evropských zemí mezi Liverpoolem a Juventusem na Heyselově stadionu v Bruselu, při kterém zahynulo 39 diváků.\n\nByl přesvědčeným a dlouholetým členem KSČ. V roce 1990 měl odjet komentovat MS v kopané do Itálie, ale z morálního hlediska byl z této akce stažen. V témže roce z politických důvodů z ČST odešel do penze. V pozdějším období ještě vypracovával hodnocení pro šéfredaktora redakce sportu České televize Jiřího Baumruka. Vrátil se též k psané žurnalistice (\"Lidová demokracie\", \"Zemědělské noviny\", \"Gól (časopis)\").\n\nJeho komentátorský styl je popisovaný jako úsporný a stroze věcný, až fádní, a v tomto směru byl protikladem k jeho protějšku Karolu Polákovi.\n\nZahrál si i reportéry ve dvou filmech:\n\n"}
{"id": "559918", "url": "https://cs.wikipedia.org/wiki?curid=559918", "title": "Discovery HD Showcase", "text": "Discovery HD Showcase\n\nDiscovery HD Showcase je televizní kanál provozovaný společností Discovery Networks. Kanál vysílá v některých zemích střední Evropy, ve kterých vznikl rebrandem kanálu Discovery HD.\nKanál ve vysokém rozlišení obrazu začala společnost Discovery vysílat v USA již v roce 2002- tedy mnohem dříve než byl spuštěn první HDTV kanál v Evropě. Discovery bylo průkopníkem HD na celém světě, její první HD kanál se nazývá Discovery HD Theater, vysílání tohoto kanálu v Evropě následovalo později. V České republice se začalo Discovery nejprve prezentovat svým HD kanálem Discovery HD, který byl později přeměněn na Discovery HD Showcase.\nDiscovery HD Showcase vysílá pouze programy, které si sama vyrobila pro využití ve svých ostatních kanálech, a výhradně ty, které jsou dostupné ve vysokém rozlišení obrazu (HDTV).\nKanál je v České republice poskytován satelitním providerem Skylink, a je zde součásti programových balíčků Flexi 10, Kombi a Komplet. Dále jej také nabízí satelitní platforma UPC Direct ve svém HD balíčku na pozici 114.\n"}
{"id": "559925", "url": "https://cs.wikipedia.org/wiki?curid=559925", "title": "Gruna (rozcestník)", "text": "Gruna (rozcestník)\n\nGruna je název více míst: \n"}
{"id": "559941", "url": "https://cs.wikipedia.org/wiki?curid=559941", "title": "Rak bahenní", "text": "Rak bahenní\n\nRak bahenní (\"Astacus leptodactylus\") je sladkovodní korýš z řádu desetinožců. Byl do střední Evropy zavlečen v 19. století z oblasti Kaspického moře. Do Česka byl zavlečen v druhé polovině 19. století po epidemiích račího moru z Polska (Haliče – proto se mu ve starší literatuře říká „rak haličský“). Původně byl rozšířen ve východní Evropě. Z úmoří Černého a Kaspického moře se do západní Evropy dostal v 18. století po nových kanálech spojujících Volhu a Dunaj. Rovněž pronikl do Oněžského a Ladožského jezera a Baltského úmoří. Od domácího raka říčního se liší viditelně širšími klepety. Dorůstá délky až 30 cm, běžně jsou však k vidění spíše 15-centimetrové exempláře.\n\nRak bahenní dává přednost klidnějším vodám, jako jsou jezera a vodní kanály. Dokáže žít i v mírně znečištěných vodách. Je to všežravec, který loví v noci.\n\nJeho tělo dorůstá délky přes 15 cm (maximálně 30 cm) a váhy 200 g. Je kryto krunýřem, který svléká, aby mohl růst. Skládá se z hlavohrudi a zadečku. Na hlavohrudi se nachází ústní otvor, dlouhá tykadla, sloužící jako hmatový orgán, krátká tykadla, na nichž jsou umístěny čichové buňky, složené oči a pět párů článkovaných končetin. Zbarvení silně trnité hlavohrudi je žlutohnědé až světle hnědé. Klepeta jsou úzká a dlouhá s drsným povrchem zbarvená do zeleno-hněda na spodní straně do světle žluta. Kloub je bílý, kráčivé končetiny žlutohnědé až hnědé. Rostrum je velmi úzké a dlouhé, na hlavohrudi se nachází dva páry postorbitálních lišt. Teplota těla se pohybuje mezi 10–22 °C. Samec je větší než samice, má větší klepeta, menší zadek. Samice má menší klepeta a větší zadeček. Ten je uzpůsoben tak, aby mohly samice pod ocasem nosit snůšku vajíček.\n\nRaci jsou všežravci. Žerou téměř vše od ryb přes plže po rostliny. Po vykulení (vylíhnutí z vajíček) se živí planktonem, ale jsou také kanibalističtí. Mladý rak (přibližně do šesti měsíců) dává přednost živočišné stravě bohaté na bílkoviny. V dospělosti tvoří až 80% račího jídelníčku rostlinná strava s obsahem vápníku – vodní mor, růžkatec, rdest, stolístek. Dále loví malé vodní bezobratlé, případně nemocné nebo mrtvé obratlovce a ryby (zejména pomalejší a spící u dna). Rostliny stříhá a žere. Někdy rostlinu jen ustřihne, či vyhrabe a nechá ležet nedotčenou.\n\nRak bahenní se dá chovat i v akváriích. Zde je možné ho krmit rybím masem, filé, nítěnkami, dafniemi, hmyzem (vše mražené i nemražené), okurkami, salátem, mrkví, hráškem, dýněmi, bramborami, spařenými kopřivami, či špenátovým listem, apod… Samozřejmě v soužití s akvarijními rybami se je budou snažit sežrat. Dále spásá i akvarijní rostliny. Dají se sehnat i různá tabletová krmiva.\n\nRačí páry se začínají pářit na podzim. Obvykle v říjnu a v listopadu, když teplota klesne na 5-12° C. Samičky se otáčejí na bok či záda, přičemž je samci pevně drží. Samci nalepují samičkám do blízkosti gonopor spermatofory (asi 1 mm velké bílé, trubičkovité). Samice poté v rozmezí od 2 do 45 dní vyklade vajíčka na zadečkové končetiny (pleopody). Zde upevněná vajíčka jsou opatrována do května až července (záleží na teplotě). Asi dva týdny po vylíhnutí, do prvního svlékání se přidržují pod ohnutým zadečkem samice. Plodnost raka bahenního se pohybuje od 200 až přes 400 kusů vajíček. Může se křížit s rakem říčním. Ráčata jsou schopna rozmnožování od tří let. Rak se dožívá dvaceti let.\n\nTento druh raka dává přednost chladným, sladkým, stojatým nebo pomalu tekoucím vodám. Proto se s ním například potápěči, ačkoliv není příliš hojný, setkávají například v zatopených lomech. Jak název napovídá, nepohrdne ani kalným dnem, kde se může velmi rychle zahrabat do bahna. Díky tomu se s ním můžeme setkat při podzimních výlovech rybníků. Na rozdíl od raka říčního nemá vysoké nároky na kyslík rozpuštěný ve vodě a je odolnější proti organickému znečištění. V druhé polovině 19. století byl u nás vysazován v okolí Příbrami, Mladé Boleslavi, Chlumce nad Cidlinou, Blatné a Máchova jezera. Dnes je rozšířen hlavně v jižních Čechách.\n\nRak bahenní je zákonem č. 114/92 Sb. a jeho prováděcí vyhláškou č. 395/92 Sb. zařazen do kategorie ohrožených druhů živočichů. K chovu stačí povolení místně příslušného orgánu ochrany přírody, tj. většinou referátu životního prostředí. V povolení musí být obsaženy i podmínky manipulace apod. Záchranné chovy se řídí dalšími podmínkami podle vyhlášky 395/1992 Sb.\n\nRaci jsou nejčastěji napadáni na žábrách, spodní straně zadečku a v ohbí nožek potočnicí. Jako další parazity hostí motolici (\"Distomum cirrigerum\"), mikrosporidii (\"Thelohania contenjeani\") nebo vrtejše (\"Echinorhynchus polymorphus\"). Největšími predátory jsou pro raka bahenního, stejně jako pro další raky, vydra říční (\"Lutra lutra\") a norek americký (\"Mustela vison\").\n\n\n\n"}
{"id": "559944", "url": "https://cs.wikipedia.org/wiki?curid=559944", "title": "Kocové z Dobrše", "text": "Kocové z Dobrše\n\nKocové z Dobrše jsou stará česká vladycká rodina, která v průběhu staletí povýšila do panského i hraběcího stavu. Pocházeli z Dobrše severně od Vimperka.\n\nK původu rodu se váže pověst o mlynáři, který zachránil život knížeti Oldřichovi.\n\nJako první ověřený příslušník rodu se uvádí až Přibík Kocík, který koncem 14. století postavil tvrz Dobrš. Přibíkův syn Jan Beneš působil jako purkrabí ve Strakonicích, další Kocové sloužili u Rožmberků. V pozdějších letech se rozdělili na čtyři větve: dobršskou, bystřickou, ohrazenickou a mimetickou. Také drželi Nýrsko a Všeruby. Některé linie vyhynuly, majetek jedné z nich přešel na Běšiny z Běšin. Díky své katolické víře přežili pobělohorské období, avšak Diviš Koc patřil mezi odsouzené, dokázal svou věrnost k císaři, stal se hejtmanem Plzeňského kraje, roku 1629 dosáhl pro sebe i pro své potomky (např. Jan Markvart a Václav Albrecht) povýšení do panského stavu a roku 1637 do hraběcího. K nobilitaci došlo 5. ledna 1637.\n\nKristián z Dobrše (1806–1883) působil jako místodržitelský viceprezident v Košicích a v Brně a poslanec Říšské rady. I další Kocové z Dobrše (Ferdinand z Dobrše, Václav z Dobrše, Vilém z Dobrše) zasedali v poslaneckých lavicích. Část odešla po druhé světové válce v rámci odsunu do Bavorska. V současné době žijí tři potomci rodu ve Vídni, Štýrsku a v Jihoafrické republice: Gabriella provdaná za rytíře Wolfganga von Przyborski, Aglaë provdaná za hraběte Hanse Georga Kottulinsky, svobodného pána von Kottulin a Marie Terezie provdaná za Conrada Hugo Pennyho. Synové Conrada Pennyho a jeho manželky Marie-Theresie Penny, (rozené Freiin Kotz von Dobrz), převzali jméno a titul Freiherr Kotz von Dobrz (jako doplňková část jejich jména: Penny) na žádost jejich dědečka Karla Christiana Freiherr Kotz von Dobrz (na základě smlouvy s Conradem Pennym ze dne 14. ledna 1986). \n\nV původním znaku měli zlaté kolo se čtyřmi loukotěmi na modrém podkladu. Po povýšení se erb rozmnožil, ale základ zůstal stejný.\n\nSpojili se s Kolovraty, Deymy ze Stříteže, Příchovskými, pány z Běšin, Janovskými z Janovic, z Klenové, či Lokšan.\n\n"}
{"id": "559951", "url": "https://cs.wikipedia.org/wiki?curid=559951", "title": "Mutua Madrileña Madrid Open 2010 – muži", "text": "Mutua Madrileña Madrid Open 2010 – muži\n\nTenisový turnaj na okruhu ATP Mutua Madrileña Madrid Open 2010 se konal ve dnech 7. - 16. května v Madridu, hlavním městě Španělska venku na antukových dvorcích. Turnaj byl zařazen do kategorie \"ATP Masters 1000\" a odměny činily 2 835 000 EUR.\n\nVítěz dvouhry Rafael Nadal porazil ve finále obhájce titulu Rogera Federera, čímž získal rekordní 18. titul z kategorie \"Masters\", nejvíce ze všech tenistů historie. Druhý Andre Agassi jich nasbíral sedmnáct. Jako první tenista také vyhrál tři za sebou jdoucí antukové turnaje této kategorie v Monte-Carlu, Římě a Madridu. Na těchto turnajích ztratil celkově jen dva sety. Tyto výsledky mu k 17. květnu 2010 zajistily návrat na druhé místo žebříčku ATP.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nVšechny nasazené páry měly v 1. kole volný los. V závorce je kolo, ve kterém hráči vypadli.\n\n"}
{"id": "559952", "url": "https://cs.wikipedia.org/wiki?curid=559952", "title": "Heliový záblesk", "text": "Heliový záblesk\n\nHeliový záblesk je název pro náhlé zažehnutí heliové fúze v jádru hvězd, jejichž hmotnost nepřesahuje 2,25 násobek hmotnosti Slunce formula_1. K heliovému záblesku také může dojít na povrchu bílých trpaslíků, je-li jejich materiál doplňován z jiné hvězdy.\n\nU hvězd, jejichž hmotnost je menší než 2,25 násobek hmotnosti Slunce nastává heliový záblesk po spálení veškerého vodíku v jádře a tlak plynu již nemůže dále vyrovnávat gravitační působení horních vrstev. Vlivem gravitačního kolapsu dojde ke smrštění hvězdy, nárůstu teploty a tlaku v jádře. Z materiálu v jádře se stává degenerovaný plyn.\n\nVlivem teploty dojde k expanzi vnějších vrstev a z hvězdy se stává červený obr. Když teplota v jádře stoupne na řádově 100×10 K, dojde k zapálení heliové fúze v jádře. Heliová jádra vzniklá během proton-protonového cyklu se začnou během 3-alfa procesu spojovat za vzniku jader uhlíku.\n\nProtože degenerovaný plyn je dobrý vodič tepla, dochází k rychlému zahřátí dalších oblastí jádra. To vede k rychlému rozšíření oblasti, ve které probíhá heliová fúze. Objem jádra se však v této chvíli nemění a tlak v jádře neklesá. Reakce probíhá mnohonásobně rychleji než při normální produkci energie. Navenek se zapálení heliové fúze projeví náhlým zjasněním hvězdy. Rychlá produkce energie pokračuje do té doby, než zvýšená teplota vyrovná vzniklý tlak a materiál v jádře přestane být degenerovaný. Jádro pak expanduje a dojde k ochlazení a reakce pokračují stabilním spalováním helia. Hvězda se stane hvězdou tzv. horizontální větve. U Slunce dojde k heliovému záblesku asi za 5 - 6 miliard let.\nU hvězd o hmotnosti vyšší než 2,25 hmotností Slunce nedochází ke vzniku heliového záblesku, protože jejich jádro neprochází stavem degenerovaného plynu.\n\nPokud se bílý trpaslík nachází v binární nebo vícenásobné soustavě s hvězdou, která obsahuje dostatek helia, může tento materiál přecházet z této hvězdy za vzniku akrečního disku na povrch bílého trpaslíka. Toto helium může vytvořit povrchovou slupku a pokud se stane dostatečně silnou, může dojít k heliovému záblesku, který se projeví jako nova.\n"}
{"id": "559955", "url": "https://cs.wikipedia.org/wiki?curid=559955", "title": "Embryonální vývoj ptáků", "text": "Embryonální vývoj ptáků\n\nZ hlediska ontogenetického vývoje ptáků existuje nejvíce informací u kuřecího embrya. V průběhu inkubace násadového vejce (NV) se rozlišují 3 základní fáze vývoje embrya – embryogeneze (1.-6. den inkubace), organogeneze (7.-17. den) a maturace či příprava na vylíhnutí (18.-21. den). Podle způsobu výživy a dýchání embrya se také rozlišuje 5 stádií vývoje embrya (viz níže v textu). Při popisu vývojového cyklu ptáků se zárodečný terčík někdy také označuje jako „zárodek“ (předinkubační období), kdežto v průběhu inkubace se běžně používá termín „embryo“. Výraz „fetus“, na rozdíl od embryologie savců, se v drůbežnické praxi nepoužívá. \nVývoj embrya začíná již před snesením vejce nosnicí. K oplození vajíčka dochází přibližně do 3 hodin po ovulaci. Asi za 3-5 hodin po splynutí samčí a samičí zárodečné buňky ve vejcovodu samice vzniká zygota. Postupným dělením buněk zygoty geometrickou řadou (rýhováním) vznikají nové dceřiné buňky (blastomery) až vznikne kompaktní morula. Rozestoupením blastomer se vytvoří dutinka (blastocoel) vyplněná tekutinou a vzniká dutý kulovitý útvar (blastula, blastocysta). Vchlípením části stěny blastuly (blastodermu) dovnitř koule a diferenciací buněk blastodermu vzniká gastrula, která má tvar váčku, jehož stěna je tvořena 2 zárodečními listy – vnějším ektodermem a vnitřním endodermem. Neuzavřená část váčku představuje prvoústa (blastopór). \n\nPo snášce oplozeného vejce dochází k jeho ochlazení a vývoj embrya se dočasně zastavuje, je v tzv. latentním stavu. Při skladování násadových vajec při teplotách v rozmezí 16-22 °C dělení buněk ještě nějaký čas pokračuje, ale v důsledku nedostatečné teploty zárodek postupně odumírá. Proto NV musí být skladována při stálé teplotě 8-12 °C, relativní vlhkosti 55-75 % a to maximálně 7 dní. Vložením oplozeného NV do prostředí s vhodnou inkubační teplotou, tj. u kura 37,8 °C (přirozené nebo umělé líhnutí) vývoj embrya během několika hodin pokračuje.\n\nV průběhu embryonálního vývoje se vytvářejí dvě skupiny orgánů: (1) orgány, které mládě využívá převážně po vylíhnutí a (2) orgány, které slouží pouze v době embryonálního vývoje.\n\n\n\nBuňky blastoderm se dále dělí a diferencují. Během 4-6 hodin po zahájení inkubace vzniká v zárodečném terčíku (disku) ve směru dlouhé osy dobře viditelný, světlejší „primitivní proužek“. Na jeho předním konci se asi za 15 hodin vytvoří Hensenův uzel (hlavová řasa), ze kterého se později vyvine tělo a hlava embrya; na opačném konci vzniká ocasní řasa. Třetí vrstva buněk – mesoderm, vzniká mezi ektodermem a endodermem po 18-20 hodinách inkubace, čímž je kompletizován proces gastrulace (blastogeneze).\n\nZ buněk primitivního uzlu vyrůstá tzv. chordomesodermální výběžek, který se přeměňuje ve strunu hřbetní (\"chorda dorsalis\"). Koncem prvního dne líhnutí se kolem hřbetní struny objevují párové segmenty, zvané somity (prvosegmenty nebo primitivní segmenty). Hmotnost embrya činí ca 0,2 mg. \n\nObdobí od ovulace až do vytvoření žloutkového krevního oběhu, tj. do 30-36 hodin po zahájení inkubace, se označuje jako stadium latebrální výživy. Embryo v této době vývoje čerpá kyslík a živiny z cytoplasmy, kyslík dýchá intramolekulárně ze štěpených sacharidů a tuků; konečným rozkladným produktem při přeměně bílkovin je amoniak.\n\nKoncem 2. dne inkubace má embryo 20-25 párů somitů, které naznačují článkování těla obratlovců, později se z nich vytvoří svalstvo a pojivová tkáň. Po 30-40 hodinách vývoje začíná již tlouci rudimentární srdce (40 tepů/min) a vytváří se první extraembryonální krevní oběh.\n\nBěhem 45-49 hodin inkubace se pokládá hlavový konec doposud úplně symetrického embrya na levou stranu k somitům. Začíná se tvořit alantois, její růst je podporován tlakem hromaděných látek vyloučených z ledvin. Kolem embrya postupně vznikají všechny 4 zárodečné obaly. Alantois se zvětšuje do prostoru tzv. séroamniové dutiny, zvané exocelom. Objevuje se první rýha v centru blastodermu. Tvoří se pupeny končetin, základy očí a uší, lze rozlišit ocasní konec. Hmotnost embrya dosahuje ca 3 mg.\n\nObdobí od 30-36 hodin do 7.-8. dne inkubace představuje stadium žloutkové výživy pomocí žloutkového krevního oběhu. Srdce, které je nejprve mimo tělo embrya, umožňuje svými stahy cirkulaci krve, a to jak v intraembryonálním, tak i v prvním extraembryonálním krevním oběhu. Mimo to se vytvářejí pohlavní i vyměšovací orgány, játra, žlázy s vnitřní sekrecí, nervstvo a svalstvo. Dochází k výměně vody a minerálních látek mezi bílkem a žloutkem. Bílek se stává méně alkalickým a žloutek méně kyselým. Dýchání je intramolekulární. Toto stadium se vyznačuje dokonalejší látkovou přeměnou, jejíž zplodiny se shromažďují ve zvětšujícím se alantoidním vaku.\n\nPupeny končetin se zvětšují, kardiovaskulární systém se rozrůstá. Amnion kompletně obaluje embryo ležící na levé straně. Je možné rozlišit hlavu, trup i mozek (hlavový konec a nervová trubice). Objevuje se srdeční struktura, která začíná pulsovat. Hmotnost embrya ca 21 mg. \n\nRůst a vývoj hlavních orgánů a struktur pokračuje. Oči jsou pigmentované, lze rozlišit čočku. Základ končetin je větší než základ křídel. Amniotická dutina se zvětšuje a je naplněná tekutinou, která obklopuje a chrání embryo a dovoluje mu pohyb. Alantoidní vak se zvětšuje, začíná přirůstat k choriu (začíná vznikat chorioalantois), což umožňuje resorpci vápníku, respiraci a odkládání odpadových látek. Dosud jednokomorové srdce se přeměňuje na dvoukomorové. Hlava embrya se ohýbá k břišní dutině. Hmotnost embrya ca 52 mg.\n\nVelikost embrya se rychle zvětšuje (hmotnost ca 130 mg), hlava se stáčí k ocasu. Tvoří se střeva, žaludek, ledviny, játra, začíná diferenciace pohlavních orgánů; srdce je kompletně vytvořeno. Na hlavě jsou nápadné velké oči, vznikají čelisti, prodlužuje se krk, na křídlech a nohou se diferencují prsty. Mozek leží na hlavě ve formě měchýřku. Alantois se rozrůstá až ke skořápce.\n\nEmbryo se začíná pohybovat, lze rozlišit tvořící se zobák, prsty na křídlech i končetinách (fisury mezi prvním, druhým a třetím prstem na křídlech a mezi 2. a 3. prstem na nohách. Druhý prst je větší než ostatní). Vitelinní membrána se dále rozrůstá a obklopuje více než polovinu žloutkové koule. Hmotnost ca 260 mg.\n\nHlava je relativně velká, později se úměrně zmenšuje ve prospěch těla. Krk se zeslabuje, což umožňuje rozlišení hlavy od těla. Mozek progresivně vstupuje do hlavové oblasti, roste pomaleji než velikost embrya. Zobák se prodlužuje, nosní otvory jsou zřetelné. Začíná růst hřebínek, objevuje se základ vaječného zubu. Prsty křídel a končetin jsou jasně rozlišitelné. Hmotnost ca 0,5 g. \n\nObdobí mezi 7.-8. dnem až do 18.-19. dne inkubace představuje stadium dýchání atmosférického kyslíku a výživy vaječným bílkem, kdy embryo přechází k dýchání vnějšího vzduchu pomocí alantois, až do chvíle, než poprvé vdechne vzduch plícemi. Alantois proniká až pod skořápku, cévním systémem přijímá živiny bílku i atmosférický kyslík. Embryo dýchá alantoidními cévami. Skořápka a podskořápečné blány umožňují přísun kyslíku a odvádění oxidu uhličitého, který je zplodinou látkové přeměny za současného výdeje tepla. V první polovině líhnutí přijímají vejce teplo z prostředí, ve druhé polovině teplo vydávají.\n\nZačíná se objevovat peří, horní a dolní zobák mají stejnou délku, křídla a nohy jsou vytvořeny, stejně tak zevní ústí sluchového kanálu. Pigmentované oči jsou dobře viditelné. Krk se natahuje, mozek je vtahován do dutiny lebeční. Hmotnost ca 1,0 g.\n\nRůst rychle pokračuje, embryo se začíná podobat ptákům. Oči silně prominují, přední končetina získává vzhled křídla a jsou vidět oddělené prsty na končetině. Objevují se drápy. Začínají pučet první péřové folikuly. Alantois roste a zvyšuje se vaskularizace vitelinní membrány. Rychle se vyvíjejí ledviny, plíce, játra, v končetinách vznikají chrupavčité kosti. Hmotnost 1,6 g\n\nVývoj očí téměř dokončen, rostou oční víčka. Jsou vytvořeny nozdry. Končetiny se prodlužují, objevují se péřové folikuly, prsty jsou oddělené a mají drápky; kůže na nohou tvoří šupiny. Chorioalantois fúzuje asi z poloviny svého povrchu s vnitřní podskořápečnou blanou. Vitelinní membrána kompletně pokrývá žloutek. Výskyt vaječného zubu. Hmotnost ca 2,4 g.\n\nEmbryo již má vzhled kuřete. Oční víčka jsou oválná a ztenčují se. Hřebínek je vroubkovaný, diferencovaný. Objevují se první ocasní pera; jsou viditelná střeva. Alantois dosahuje maxima, zatímco žloutku ubývá. Hmotnost ca 3,5 g. \n\nPokračuje vývoj juvenilního peří, oči jsou téměř úplně zakryty víčky, špička zobáku začíná rohovatět. Péřové folikuly obkružují vnější zvukovod a pokrývají horní oční víčka. Fúze chorioalantoidní membrány s podskořápečnou blánou je dokončena. Hmotnost ca 5,6 g.\n\nKostra začíná kalcifikovat, postupně se mění poloha embrya (hlavou k tupému konci vejce), oční štěrbina je otevřená. Alantois se svrašťuje a mění se na chorioalantoidní membránu. Objevují se drápy a šupiny na končetinách. Činnost prvotních ledvin se postupně ukončuje. Hmotnost ca 7,0 g.\n\nPoloha embrya je paralelní s dlouhou osou vejce, hlava je v tupém konci vejce, prachové peří pokrývá většina těla a rychle roste. Hmotnost ca 9,0 g. \n\nRůst embrya i prachového peří pokračují, tenké střevo je vtaženo do dutiny břišní. Smršťování žloutku rychle pokračuje, bílku značně ubývá. Hlava se dostává do klovací polohy, je pod pravým křídlem. Hmotnost ca 12,0 g.\n\nZačíná činnost pravých ledvin. Peří pokrývá celé tělo, šupiny a drápy tvrdnou. Končí období maximálního příjmu bílkovin, bílek je vstřebáván a začíná vtahování žloutkového vaku do břišní dutiny. V tomto stadiu se jednotlivé orgány specializují a postupně zahajují svou činnost. Hmotnost ca 15,0 g.\n\nEmbryo vyplňuje většinu prostoru ve vejci, hlava se otáčí tak, aby zobák byl pod pravým křídlem a směrem ke vzduchové bublině. Renální systém embrya již produkuje uráty, pokračuje vtahování žloutkového vaku do dutiny tělní. Bílek je zcela resorbován. Hmotnost ca 18 g.\n\nSnižuje se množství amniotické tekutiny, je dokončován vývin všech orgánů, které přejímají svojí funkci. Hmotnost ca 22 g.\n\nObdobí mezi 18.-19. dnem inkubace až do proklubání kuřete z vejce se označuje jako stadium využití kyslíku ze vzduchové komůrky vejce. Alantoidní krevní oběh jako dýchací a vyživovací systém začíná zanikat a mládě dýchá vzduch ze vzduchové komůrky.\n\nEmbryo zobákem protrhuje vnitřní podskořápečnou blánu, proniká do vzduchové komůrky a začíná dýchat plícemi. Chorioalantois zasychá a amniová tekutina vymizela, žloutkový vak je téměř vtažen do těla. Hmotnost ca 26 g. \n\nEmbryo již volně dýchá plícemi, je slyšet pípání. Žloutkový vak je kompletně zatažen do dutiny břišní, pupek je uzavřen. Kuře se otáčí pomocí křídel i končetin a zubem (diamantem) na špičce zobáku začíná naklovávat skořápku v blízkosti vzduchové bubliny na tupém konci vejce. Proražení skořápky se postupně polokruhovitě prodlužuje, rozšiřuje, až se rozlomí na dvě části, čímž je poslední stadium vyklubávání kuřete ukončeno a zpravidla 21. den po vložení vajec do líhní se kuřata vylíhnou. Hmotnost ca 32 g.\n\nObdobí od prolomení skořápky až do úplného vyklubání kuřete se označuje jako stadium vyklubávání. Atrofie alantoidního oběhu pokračuje, žloutkový vak se vtahuje do dutiny tělní a umožňuje pozvolný přechod ve výživě mláděte v době jeho postembryonálního vývoje.\n\nKuře se během 12-18 hodin uvolňuje ze skořápky a opouští vejce. U ostatních druhů drůbeže je vývoj obdobný, ale časově posunutý v důsledku delšího embryonálního vývoje u kachen, krůt a hus.\n\n"}
{"id": "559957", "url": "https://cs.wikipedia.org/wiki?curid=559957", "title": "Mark Penn", "text": "Mark Penn\n\nMark J. Penn je respektovaný marketingový stratég a politický konzultant. Je prezidentem reklamní agentury specializované na politický marketing Penn, Schoen a Berland Associates (PSB) a od roku 2005 i ředitel PR společnosti Burson-Marsteller (BM). Mark Penn a jeho agentura Penn, Schoen a Berland Associates (PSB) pracovala pro Clintonovy v USA, Tonyho Blaira v Británii, Silvia Berlusconiho v Itálii, Menachima Begina v Izraeli a naposledy pracuje pro Jiřího Paroubka v České republice. Mantrou aktivit Marka Penna jsou průzkumy a jejich správná implementace. Jeho práce pro politický sektor je postavena na principu marketingově orientované strany a negativních kampaních vůči oponentům.\n\nNegativní politická reklama je stará více než 50. let, ale teprve Mark Penn ji dovedl k dokonalosti. Negativní kampaně v jeho provedení neútočí na stranu a její ideje či program, ale na politického lídra jako osobu, konkrétního člověka. \"\"Masivní negativní reklama dokáže utvářet názor voličů, aniž jim předložíte jediný důkaz.\"\" říká Mark Penn a naposledy to ukázal v praxi při \"dirty\" kampani proti Obamovi. Hillary Clintonová na jeho radu napadala Obamu že \"bral drogy\", \"není skutečný Američan\", \"má muslimský původ\" až po osočení bez jakéhokoliv racionálního základu \"Styďte se, Baracku Obamo! Je na čase, abyste vedl kampaň slučitelnou s vaším poselstvím veřejnosti, to od vás očekávám. Vraťte se do Ohia, diskutujme o vaší taktice a vašem chování v této kampani!\".\nPodle stejného doporučení napadá své politické soupeře jeho další klient Jiří Paroubek. Jeho političtí protivníci \"lžou, kradou, jsou mafiáni, šprti, nacisti, cvičí si komanda\" a \"média proti němu vedou štvavou kampaň\" atd.\n\nMark Penn a jeho agentura PSB dovedla k dokonalosti propojení marketingových nástrojů komerčních nadnárodních korporací a regionální politiky. \"\"Řekněte lidem, co chtějí slyšet. Lidskost a odpovědnost do volební kampaně nepatří\"\" je jedno z hesel Marka Penna a v tomto duchu je tvořen politický program strany pro kterou pracuje. Nejprve se provedou hloubkové marketingové průzkumy, z něho vyplynou témata, která vystihují hlavní obavy voličů a na tomto základě jsou stanoveny politické priority a program. Politiku tak netvoří politici ale marketingoví konzultanti. Přesné znění se odladí prostřednictvím dalším testováním na tzv. focus-group. \"Fokusky\" pak vyladí přesné znění sdělení, které reprodukuje politik. \"Třináctý důchod ze zisků ČEZ je mediální zkratka, která vznikla na základě doporučení agentury. Já se snažím důsledně mluvit o mimořádném jednorázovém příspěvku k důchodu ve výši 2 ­400 korun, ale také se mi to vždycky nedaří. Ten pojem třináctý důchod se velmi často člověku připlete na jazyk.\" přiznává Bohuslav Sobotka kdo určuje jak má mluvit správný lídr ČSSD v režii Marka Penna a PSB.\nMarketingově orientovaná strana, která takto naplňuje potřeby a touhy ve volbách většinou vítězí a navíc vypadá, že má širokou podporu veřejnosti. V našem prostředí bychom to mohli nazvat vědecký populismus.\n\nV 90. letech pracuje Mark Penn na jedné straně jako marketingový konzultant pro demokratické kongresmany a pomáhá jim s politickým programem proti kouření a paralelně pracuje jeho agentura PSB pro tabákové firmy Philip Morris a RJ Reynolds Tobacco Company. Cílem bylo zmírnit připravovaný zákon o regulaci propagace, distribuce a omezení kouření.\nJeho oblíbené spojování byznysu a politiky se mu stalo osudným ve finiši kampaně pro Hillary Clintonovou v roce 2008. Nejprve vyšlo najevo, že zatímco Hillary bojovala ve spolupráci s první Pennovou agenturou PSB proti \"špinavým\" uhelným elektrárnám a za ekologické obnovitelné zdroje, druhá Pennova agentura Burson-Marsteller začala lobbovat pro elektrárenskou společnost TXU proti emisním omezením jejich uhelných elektráren. Na jaře 2008 je Mark Penn a jeho agentura PSB vyhozena z volebního teamu Hillary Clintonové, protože Mark Penn (opět jako zástupce své druhé agentury Burson Mastelers) tajně lobboval pro kolumbijskou vládu. Po tomto skandálu již v USA pro politický sektor nemůže pracovat a jeho pozornost se přesouvá do východní Evropy.\n\n"}
{"id": "559974", "url": "https://cs.wikipedia.org/wiki?curid=559974", "title": "Dieterova štola", "text": "Dieterova štola\n\nDieterova štola je vodní regulační stavba v Krušných horách. Byla vyražena současně se stavbou vodní nádrže Kamenička v letech 1899–1904 mezi potokem Kamenička a řekou Chomutovkou. Důvodem pro její vyražení bylo, aby se v době tání sněhu nebo silných dešťů do nádrže Kamenička nedostávala huminovaná voda z rašelinišť.\n\nRozdělovací objekt se nachází na Kameničce na říčním kilometru 6,05, těsně pod jejím soutokem s Novodomským potokem, který přivádí vodu ze Starého rybníka. Štola je dlouhá 1 200 m, příčný profil má rozměry 1,2 × 1,8 m a má spád přibližně 8 %. Překonává výškový rozdíl 95 m.\n\n"}
{"id": "559981", "url": "https://cs.wikipedia.org/wiki?curid=559981", "title": "Vlasta Seifertová", "text": "Vlasta Seifertová\n\nRNDr. Vlasta Seifertová, rozená Přikrylová, později Skružná (* 1. července 1943, Praha), je bývalá československá atletka, běžkyně, překážkářka, dálkařka (první československá atletka, která překonala hranici 6 metrů) a pětibojařka. Do roku 1966 včetně závodila pod dívčím jménem Přikrylová, od roku 1967 pod příjmením Seifertová. Závodila původně za Spartak Mladá Boleslav, poté byla jejím oddílem řadu let Rudá hvězda Praha.\n\nNa domácí atletické scéně se objevila v roce 1959, když ve svých 16 letech skočila v září v Bratislavě do dálky 5,50 m - což představovalo 8. místo v československých tabulkách sezóny 1959.\n\nHned následující rok, v roce 1960, reprezentovala jako sedmnáctiletá ve skoku dalekém na letních olympijských hrách v Římě, do finále však z kvalifikace nepostoupila.\n\nSvou skutečně hvězdnou hodinu zažila v roce 1963 na památném atletickém mistrovství republiky v Hradci Králové, proslaveném skvělou organizací, čtyřmi národními rekordy a především nástupem tzv. \"nové vlny\" československých atletů, která se poté výrazně prosazovala v letech 1964-1972. Vlasta Přikrylová na tomto šampionátu překonala 14. července československý rekord ve skoku do dálky - skokem dlouhým 6,47 m, což byl v té době výkon světové extratřídy - dvacetiletá atletka se jím zařadila na druhé místo dlouhodobých světových tabulek, hned za sovětskou atletku Taťánu Ščelkanovovou, která v době konání hradeckého mistrovství držela světový rekord výkonem 6,53 m. Svou atletickou všestrannost prokázala i pětibojařským výkonem 4356 bodů (55. místo světových tabulek roku 1963) a také československým štafetovým rekordem na 4x100 m (spolu s Faltusovou, Stolzovou a Lehockou) - 46,6 sekundy v Praze, 21.7.1963. Ná závěr sezóny, v září, stihla vybojovat ještě stříbrnou medaili na světové univerziádě 1963 v brazilském Porto Alegre (byť výkonem 5,71 m zůstala daleko za vítězkou univerziády, suverénkou předolympijské sezóny Taťánou Ščelkanovovou, která v Porto Alegre přistála až ve vzdálenosti 6,48 m).\n\nPřestože výkon z hradeckého mistrovství by na předchozích olympijských hrách v Římě stačil na zlatou medaili a na následujících olympijských hrách v Tokiu v roce 1964 by zajistil medaili bronzovou, Vlastě Přikrylové se v dalších letech už tolik nedařilo: bojovala se zraněními a také rozptyl talentu do velkého množství různých disciplín jí zřejmě v konečném efektu neprospěl. V roce 1964 skočila jen 6,21 m (24. místo ve světových tabulkách olympijského roku 1964) a na olympiádu do Tokia nejela. Římské hry v roce 1960, absolvované v 17 letech, tak byly první a zároveň poslední olympiádou talentované pražské atletky. A přestože závodila na velmi dobré republikové úrovni až do začátku sedmdesátých let a byla opakovaně mistryní Československa v nejrůznějších atletických disciplínách - se už žádné větší mezinárodní akce pod otevřeným nebem nezúčastnila: s výjimkou mistrovství Evropy 1966 v Budapešti, kde v běhu na 80 metrů překážek vypadla v semifinále časem 11,6 sekundy, který byl hluboko za jejími možnostmi. V Budapešti běžela i na druhém úseku československé štafety na 4x100 m, která v rozběhu skončila výkonem 46,0 sekundy poslední a nepostoupila.\n\nNaproti tomu dosáhla Vlasta Přikrylová-Seifertová pěkných úspěchů v halové atletice: na druhém ročníku evropských halových her v Praze v roce 1967 vybojovala dvě stříbrné medaile (běh na 50 m překážek, štafeta 4 x 150 m). O rok později získala na třetích evropských halových hrách v Madridu stříbrnou medaili v kombinované štatetě na 1820 metrů. Československá štafeta ve složení Eva Putnová (1 x 182 m), Vlasta Seifertová (2 x 182 m), Libuše Macounová (3 x 182 m) a Emília Ovádková (4x 182 m) prohrála v souboji se sovětským kvartetem o více než deset sekund. Vytvořila několik československých halových rekordů v běhu na 50 metrů překážek a její čas 6,9 sekundy, zaběhnutý na této trati v roce 1968 v Jablonci, byl dokonce vyrovnáním tehdejšího neoficiálního světového rekordu.\n\nVasta Přikrylová vystudovala biologii, po skončení aktivní atletické dráhy pracovala na metodickém oddělení Československého svazu tělesné výchovy a sportu se zaměřením na oblast talentované mládeže. Působila rovněž jako dobrovolná trenérka ve sportovní třídě základní školy v Praze 3.\n\n6,60 Taťana Ščelkanovová (SSSR), 1937, 1, Kokchi 19.10.1963\n\n6,47 Vlasta Přikrylová (Československo), 1943, 1, Hradec Králové 14.7.1963\n\n6,44 Mary Randová (Velká Británie), 1940, 1, Londýn 5.8.1963\n\n6.42 Willye Whiteová (USA), 1939, 1, Varšava 27.7.1963\n\n6,34 Cor Bakkerová (Nizozemsko), 1945, 1, Haag 21.7.1963\n\n6,32 Helga Hoffmannová (SRN), 1937, 1, Augsburg 9.8.1963\n\n6,31 Barbel Geisslerová (NDR), 1942, 1, Lipsko 5.8.1963\n\n6,26 Claude Bouixová (Francie), 1946, 2, Haag 21.7.1963\n\n6,26 Taťana Kozarová (SSSR), 1939, kvalifikace, Moskva 11.8.1963\n\n6,23 Berit Toienová (Norsko) 1944, 3, Tokio 14.10.1963\n\n6,62 Taťana Ščelkanovová (SSSR), 1937, 1, Brusel 16.10.1962\n\n6,47 Vlasta Přikrylová (Československo), 1943, 1, Hradec Králové 14.7.1963\n\n6,44 Willye Whiteová (USA), 1939, 1, Londýn 21.7.1961\n\n6,44 Mary Randová (Velká Británie), 1940, 1, Londýn 5.8.1963\n\n6,42 Hildrun Clausová (NDR), 1939, 1, Berlín 23.6.1961\n\n6,38 Maria Bibrová (Polsko), 1, Lodž 13.8.1961\n\n6,37 Věra Krepkinová (SSSR), 1933, 1, Řím 31.8.1960\n\n6,36 Valentina Šaprunovová (SSSR), 1937, 2, Tbilisi 3.10.1961\n\n6.35 Elžbieta Krzesiňská (Polsko), 1934, 1, Budapešť 20.8.1956\n\n6,35 Helga Hoffmannová (SRN), 1937, 1, Hamburk 27.7.1962\n\nVlasta Přikrylová se v anketě, kterou každoročně pořádal (tehdy jako anketu svých čtenářů) měsíčník Lehká Atletika, umístila dvakrát v první desítce - bylo to hned v prvních svou ročnících ankety, vyhlašované od roku 1962:\n\n1962 --- 10. místo\n\n1963 --- 4. místo\n\nAnketa byla v dobách její aktivní dráhy společná pro muže a pro ženy - a Vlasta Přikrylová se stala v roce 1963 její nejúspěšnější ženskou účastnicí. V roce 1962 byla mezi ženami druhá, za diskařkou Jiřinou Němcovou.\n\n24,6 Plavno 8.7.1962\n\n24,3 Praha 21.7.1963\n\n6,02 Plavno 8.7.1962\n\n6,06 Gottwaldov 2.9.1962\n\n6,10 Praha 5.9.1962\n\n6,47 Hradec Králové 14.7.1963\n\n4501 České Budějovice 2.8.1964\n\n4551 České Budějovice 29.8.1964\n\n46,6 Československo (Faltusová, Stolzová, PŘIKRYLOVÁ, Lehocká) Praha 21.7.1963\n\n46,1 Československo (Stolzová, PŘIKRYLOVÁ, Lehocká, Kucmanová) Moskva 4.7.1964\n\n46,1 Československo (Hiltscherová, PŘIKRYLOVÁ, Kucmanová, Lehocká) Varšava 19.6.1966\n\n46,0 Československo (Hiltscherová, PŘIKRYLOVÁ, Kucmanová, Lehocká) Praha 8.7.1966\n\n46,0 Československo (Hiltscherová, PŘIKRYLOVÁ, Kucmanová, Lehocká) Praha 9.7.1966\n\n46,0 Československo (Hiltscherová, PŘIKRYLOVÁ, Kucmanová, Lehocká) Zábřeh 24.7.1966\n\n45,6 Československo (Hiltscherová, PŘIKRYLOVÁ, Kucmanová, Lehocká) Sofie 14.8.1966\n\n45,5 Československo (Hiltscherová, PŘIKRYLOVÁ, Šmerdová, Lehocká) Drážďany 25.9.1966\n\n45,4 Československo (Putnová, Šmerdová, Lehocká-Glesková, SEIFERTOVÁ) Košice 30.9.1967\n\n7,2 Praha 3.3.1965 (rozběh)\n\n7,2 Praha 3.3.1965 (finále)\n\n7,2 Praha 16.2.1967\n\n7,1 Praha 11.3.1967\n\n7,0 Praha 12.3.1967\n\n6,9 Jablonec 22.2.1968\n\n7,23 (neoficiální elektronické měření) Madrid 9.3.1968\n\n1962 (12,0)\n\n1965 (12,0)\n\n1967 (24,3)\n\n1971 (24,1)\n\n1972 (55,0)\n\n1967 (11,1)\n\n1971 (27,1 s větrem nad 2 m za sekundu)\n\n1960 (5,87)\n\n1962 (5,89)\n\n1963 (6,47)\n\n1964 (5,97)\n\n1964 (4502)\n\nmistrovské tituly se štafetou RH Praha v letech 1960, 1962, 1963 a 1966\n\nmistrovské tituly se štafetou RH Praha v letech 1971 a 1972\n\n1970 (11,5)\n\n1971 (11,6)\n\n1972 (54,5)\n\n1964 (10,8)\n\n1967 (10,8)\n\n1960 (5,92)\n\n1962 (6,10)\n\n1963 (6,47)\n\n1964 (6,21)\n\n1964 (4551)\n\n1966 (4467)\n\n\n"}
{"id": "559982", "url": "https://cs.wikipedia.org/wiki?curid=559982", "title": "Leopold Godowsky", "text": "Leopold Godowsky\n\nLeopold Godowsky mladší (27. května 1900 - 18. února 1983) byl americký chemik a houslista, syn hudebního skladatele Leopolda Godowskyho. Spolu s Leopoldem Mannesem vynalezli fotografický barevný reverzní film kodachrome, přičemž to komentovali, že \"Kodachrome byl vyroben Bohem a člověkem\" (slovní hříčka na začátky příjmení vynálezců: \"God\" je anglicky Bůh a \"man\" znamená muž nebo člověk). \n"}
{"id": "559983", "url": "https://cs.wikipedia.org/wiki?curid=559983", "title": "Leopold Mannes", "text": "Leopold Mannes\n\nLeopold Mannes (26. prosince 1899 – 11. srpna 1964) byl americký hudebník. Spolu s Leopoldem Godowskym vynalezli fotografický barevný reverzní film kodachrome, přičemž to komentovali, že \"„Kodachrome byl vyroben Bohem a člověkem“\". \n"}
{"id": "559984", "url": "https://cs.wikipedia.org/wiki?curid=559984", "title": "Libuše Macounová", "text": "Libuše Macounová\n\nLibuše Macounová (* 30. září 1946, Ústí nad Labem) je bývalá československá atletka, běžkyně.\n\nNejvětší úspěchy zaznamenala v roce 1966 na prvním ročníku evropských halových her (předchůdce halového ME) v Dortmundu, kde získala dvě medaile. Stříbro v běhu na 400 metrů a bronz ve štafetovém závodu na 4 x 160 metrů.\n\nO dva roky později získala na třetích evropských halových hrách v Madridu stříbrnou medaili v kombinované štatetě na 1820 metrů. Československá štafeta ve složení Eva Putnová (1 x 182 m), Vlasta Přikrylová (2 x 182 m), Libuše Macounová (3 x 182 m) a Emilie Ovadková (4x 182 m) prohrála v souboji se sovětským kvartetem o více než deset sekund. \nStala se třikrát mistryní ČR v běhu na 400 metrů - v letech 1970, 1971 a 1975\n"}
{"id": "559991", "url": "https://cs.wikipedia.org/wiki?curid=559991", "title": "Asymptotická větev obrů", "text": "Asymptotická větev obrů\n\nAsymptotická větev obrů je oblast v Hertzsprung-Russelově diagramu, v níž se nachází hvězdy o hmotnostech blízkých hmotnosti Slunce (0,6 – 10 formula_1), které jsou blízko konce svého vývoje. \n\nHvězda nacházející se v oblasti asymptotické větve obrů je červeným obrem. Vnitřní stavba se skládá z centrálního jádra tvořeného jádry uhlíku a kyslíku, vrstvy tvořené heliem, kde dochází k heliové fúzi a další vrstvy, kde dochází k fúzi vodíku. Tyto vrstvy jsou obklopeny rozsáhlou obálkou materiálu, jehož složení je podobné složení normálních hvězd na hlavní větvi vývoje.\n"}
{"id": "559996", "url": "https://cs.wikipedia.org/wiki?curid=559996", "title": "Kino Světozor", "text": "Kino Světozor\n\nKino Světozor je pražský kinosál zbudovaný pod stejnojmennou pasáží roku 1918. Několik let po první projekci bylo kino přeměněno na kabaret, ale k původní funkci se vrátilo v roce 1957 po přestavbě na panoramatické kino. V roce 1968 byl ve Světozoru uveden Kinoautomat představený původně na výstavě Expo ’67 v Montrealu. Od roku 2004 se Světozor stal artovým premiérovým kinem.\n\nKino Světozor je umístěno na rohu Václavského náměstí a Vodičkovy ulice v Paláci České banky č. p. 791. Ten byl vystavěn v letech 1914–1918 a architektonicky spadá do období secese a moderny. Autorem projektu byl Osvald Polívka, fasádu navrhl Josef Sakař.\n\nU zrodu kina stála společnost Kinema, která byla založena v roce 1913. Jejím zakladatelem byl bývalý pražský starosta, poslanec a majitel advokátní kanceláře Dr. Vladimír Srb. Stavba kina probíhala společně s výstavbou celého domu a byla dokončena 8. prosince 1918. Původní název kina byl Elektra, zakrátko byl však změněn na Světozor. Kinosál byl značně protažený, výrazně svažitý a bez balkonu, s 33 řadami sedadel a lóžemi po stranách i na konci hlediště. Jeho kapacita činila cca 700 míst.\n\nPo obnovení původního účelu v roce 1957 byla roku 1958 provedena rekonstrukce – kino bylo přestavěno na panoramatické a byly odstraněny zadní lóže. Roku 1968 zde byl instalován Kinoautomat a při té příležitosti došlo k další úpravě s výslednými 26 řadami sedadel a bez bočních lóží. Dosud poslední rekonstrukce byla provedena v letech 2007–2008. Sál byl vybaven novými sedačkami, ozvučením, oponou a zvukovou izolací.\n\nOd dubna 2007 je jedním ze čtyř pražských artových kin prezentovaných pod společnou značkou Osa 9, protože je spojuje tramvajová linka 9: kino Světozor, kino Evald, kino Mat a kino Aero.\n\n"}
{"id": "560028", "url": "https://cs.wikipedia.org/wiki?curid=560028", "title": "Konformista", "text": "Konformista\n\nKonformista může být:\n\n"}
{"id": "560071", "url": "https://cs.wikipedia.org/wiki?curid=560071", "title": "Mutua Madrileña Madrid Open 2010 – ženy", "text": "Mutua Madrileña Madrid Open 2010 – ženy\n\nTenisový turnaj na okruhu WTA Mutua Madrileña Madrid Open 2010 se konal ve dnech 7. – 16. května v Madridu, hlavním městě Španělska venku na antukových dvorcích. Turnaj byl součástí kategorie \"Premier\", odměny činily 4 500 000 EUR.\n\nV závorce je kolo, ve kterém hráčka vypadla.\n\nSemifinalistky turnaje v Římě si automaticky zajistily účast na turnaji:\n\nPrvní čtyři nasané dvojice postoupily do 2. kola bez boje (volný los). V závorce je kolo, ve kterém páry vypadly.\n\n"}
{"id": "560072", "url": "https://cs.wikipedia.org/wiki?curid=560072", "title": "Voryčia", "text": "Voryčia\n\nVoryčia je řeka na západě Litvy, v okrese Šilutė, zčásti (dolní tok) na území Regionálního parku Němenské delty, pravý přítok ramene říční delty řeky Němenu Rusnė, vlévá se 15,3 km od jejího ústí, přímo naproti středu říčního ostrova Ragininkų sala.\n\nPramení v katastru obce Gaideliai, 5 km jihovýchodně od města Šilutė, při silnici č. 141. Teče směrem jihozápadním, kříží silnici Šilutė - Užliekniai a cestu Rupkalviai - Sausgalviai. Do ramene Rusnė se vlévá 15,3 km od jejího ústí, přímo naproti středu říčního ostrova Ragininkų sala. V povodí Voryče jsou poldery, na pravém břehu mokřad Žalgirių pelkė.\n\nDo řeky přitéká množství bezejmenných potoků a jen 4 přítoky jsou zaregistrovány v Seznamu litevských řek.\n\n\n\n"}
{"id": "560075", "url": "https://cs.wikipedia.org/wiki?curid=560075", "title": "Sapphire of Istanbul", "text": "Sapphire of Istanbul\n\nSapphire of Istanbul je nejvyšší mrakodrap v Turecku. Stojí v obchodní čtvrti na evropské straně Istanbulu. Má 54 nadzemních a 10 podzemních podlaží a jeho oficiální výška je 261 m. Jeho celková podlahová plocha je asi 160 000 m. V budově se nachází byty a ve spodních patrech obchodní prostory. Je to první ekologický mrakodrap v zemi. Výstavba probíhala v letech 2006 - 2010. Při výstavbě byla vykopána 42,5 m hluboká jáma, to je nejhlubší výkopová jáma vykopaná v Turecku.\n\n\n"}
{"id": "560076", "url": "https://cs.wikipedia.org/wiki?curid=560076", "title": "Mark Stuart", "text": "Mark Stuart\n\nMark Daniel Stuart je americký profesionální hokejový obránce hrající severoamerickou NHL za Atlantu Thrashers. V roce 2003 ho Boston Bruins draftoval na celkově 21. místě.\n\nTři roky před profesionální kariérou hrál univerzitní NCAA za Colorado College ve městě Colorado Springs. Nejspíše by ale v Coloradu strávil o rok méně, kdyby nebylo stávky NHL v sezoně 2004-05. Stuart byl kapitánem týmu Colorado College Tigers a dovedl tým do finále ligy, kde ovšem prohráli s pozdějším vítězem a rivalem ze státu Colorado University of Denver.\n\n7. listopadu 2006 po podstoupení operace kolena byl poslán na farmu do AHL, do týmu Providence Bruins a po úplném uzdravení byl povolán zpět do NHL.\n\nPo sezoně 2007-08 byl Stuart nominován do reprezentace USA na Mistrovství světa v roce 2008, kde byl jedním z alternativních kapitánů.\n\n18. února 2011 byl vyměněn s Blakem Wheelerem z Bostonu Bruins do Atlanty Thrashers za Borise Valábika a Riche Peverleyho.\n\n"}
{"id": "560078", "url": "https://cs.wikipedia.org/wiki?curid=560078", "title": "Shenqiornis", "text": "Shenqiornis\n\nShenqiornis je rodem dávno vyhynulého druhu enantiornitinního ptáka. Fosílie byly objeveny v souvrství Huajiying na území provincie Che-pej v Číně. Skupina Qiaotou v rámci tohoto souvrství není přesně datována, mohla by však odpovídat souvrství Yixian o stáří asi 120-125 milionů let.\n\n"}
{"id": "560080", "url": "https://cs.wikipedia.org/wiki?curid=560080", "title": "Enantiornithes", "text": "Enantiornithes\n\nEnantiornithes (řecky \"proti-ptáci\") byla podtřída dávno vyhynulých primitivních druhohorních ptáků, žijících asi před 131 až 66 miliony let (v období spodní až nejsvrchnější křídy). Většina z nich měla ještě primitivní znaky, jako jsou ozubené čelisti a drápy na předních končetinách. Bylo pojmenováno přes 40 rodů těchto praptáků, mnohé jsou však známé jen podle úlomků fosilních kostí.\n\nObvykle nedosahovali velkých rozměrů, rekordní rozpětí křídel z dosud známých rodů měl nejspíš \"Avisaurus\" s mírou asi 1,2 metru. Všichni enantiorniti vyhynuli spolu s neptačími dinosaury během vymírání na konci křídy. Na konci roku 2017 byla publikována studie, podle které vědci identifikovali fosilní tyčinky a čípky v oku čínského enantiornita z období spodní křídy (stáří asi 120 milionů let) a poprvé tak prokázali schopnost barevného vidění u pravěkého ptáka. Několik enantiornitů již bylo objeveno v jantaru z Myanmaru, a to v úžasném stupni dochování. Studie z roku 2018 ukazuje, že trávicí systém enantiornitů a některých ornituromorfů byl primitivnější a méně vyspělý, než u pozdějších ptáků. To mohlo také rozhodnout o schopnosti přežití katastrofy na konci křídy před 66 miliony let (kdy enantiorniti vymírají, zatímco předkové současných ptáků nikoliv). Skvěle zachované exempláře enantiornitů o stáří 127 milionů let byly objeveny také ve Španělsku.\n\nOpakovaný objev medulární kosti (tkáně bohaté na vápník, sloužící jako zdroj tohoto prvku pro tvorbu vaječné skořápky) u enantiornitů dokazuje, že měli podobný reprodukční systém jako dnešní (\"moderní\") ptáci. Unikátní objev fosilních mláďat enantiornitů z tzv. Jeholské bioty v Číně ukázal, že tito pravěcí opeřenci pelichali (měnili peří z prachového na obrysové) podobně jako dnešní ptáci.\n\nVětšina druhů enantiornitů dosahovala jen malých tělesných rozměrů. Mezi největší druhy patřil například druh \"Mirarce eatoni\", formálně popsaný v listopadu roku 2018. Tento severoamerický taxon ze sedimentů souvrství Kaiparowits v Utahu měl pažní kost (humerus) dlouhou téměř 10 centimetrů, což odpovídá celkové délce těla přes 50 centimetrů.\n\nU některých skvěle zachovaných fosilních jedinců byly objeveny i fosilní otisky původních měkkých tkání, například u druhu \"Orienantius ritteri\" a mnoha dalších.\n\n\n"}
{"id": "560093", "url": "https://cs.wikipedia.org/wiki?curid=560093", "title": "Luigi Rossi", "text": "Luigi Rossi\n\nLuigi Rossi (* okolo roku 1598, Torremaggiore (či Neapol) – 20. února 1653, Řím) byl italský barokní skladatel.\n\nZpravidla se uvádí, že Luigi Rossi se narodil v malém městečku Torremaggiore v blízkosti Foggia v Apulii. Nápis na jeho náhrobku však říká, že pochází z Neapole. Nejistota panuje i v otázce hudebního školení skladatele. Z dochovaných rukopisů Rossiho se zdá být pravděpodobné, že studoval u vlámského skladatele Jeana de Macque, který byl v té době varhaníkem v kostele Santa Casa dell’Annunziata. Posléze se stal kapelníkem na neapolském dvoře španělského místokrále.\n\nV roce 1620 přišel Rossi do Říma jako hudebník na dvůr Marka Antonia Borghese, synovce papeže Pavla V. Zde se seznámil s harfenistkou Konstancií de Ponte, se kterou koncertoval a s níž se později, v roce 1627 oženil. Kromě zaměstnání u Borghese se v roce 1633 stal varhaníkem v kostele San Luigi dei Francesi, který byl jakýmsi oficiálním chrámem Francie v Římě. Tuto funkci zastával až do své smrti. V případě Luigiho nepřítomnosti v Římě jej zastupoval jeho bratr Giovani Carlo, který byl rovněž hudebníkem. Ve službách Borghese zůstal nejméně do roku 1636.\n\nKoncem třicátých let přešel Rossi do služeb kardinála Antonia Barberiniho, pro změnu synovce papeže Urbana VIII. Zřejmě byli ve velmi přátelských vztazích, neboť ve své závěti Rossi učinil kardinála dědicem všech svých rukopisů. Barberini byl velkým milovníkem francouzské kultury a francouzské hudby zvláště, což předurčilo další životní osudy skladatele.\n\nV roce 1642 zkomponoval Rossi svou první operu \"Il palazzo incantato\", která byla příznivě přijata.\n\nPapež Urban VIII. zemřel v roce 1644 a jeho nástupce, Inocenc X., který nebyl zrovna přítelem kardinála Barberiniho, hodlal vyšetřovat údajné zneužívání moci Barberiniho rodinou. Barberini se dal pod ochranu francouzského ministra a kardinála Mazarina a v roce 1645 přesídlil do Francie. Mazarin (Mazarini) byl původem Ital a hodlal v Paříži představit italskou hudbu. Povolal proto o rok později do Paříže i Rossiho.\n\nV Paříži Rossi zkomponoval svou nejznámější operu \"Orfeo\". Premiéru měla 2. dubna 1647. Obecenstvo bylo překvapeno jak délkou (trvala cca 6 hodin), ale zejména nákladností inscenace, která se stala i terčem kritiky Mazariniho nepřátel.\n\nRossi na čas odjel do Říma, ale o rok později se znovu vrátil do Paříže. Mezitím však vypuklo šlechtické povstání Frondy namířené zejména proti Mazarinově vládě a na umění na nějaký čas nebylo u dvora místo. Rossi se proto znovu připojil ke kardinálu Barberinimu, který v té době žil v Provence a zůstal u něj až do roku 1651. \n\nDva roky po svém návratu do Říma zemřel.\n\nNejvětší síla Rossiho je v jeho komorních kantátách, kterých zkomponoval více než 300. Mezi nejznámější patří např. dodnes uváděné kantáty:\n\nNa scénu uvedl pouze dvě opery. V roce 1642 v Římě operu \"Il palazzo incantato\" (podle jiné verze \"Il palagio d’Atlante\") a o pět let v Paříži již zmíněnou operu \"Orfeo\". Ta se stala patrně nejhranější a nejznámější operou raného baroka vůbec.\n\nRossi byl velmi plodný skladatel. Šlechtické salony i chrámy požadovaly stále velké množství nové hudby. Časem bylo dílo Luigi Rossiho téměř zcela zapomenuto. V posledních desetiletích začíná však renesance zájmu o jeho skladby a diskografie jeho díla je poměrně rozsáhlá.\n\n\n"}
{"id": "560094", "url": "https://cs.wikipedia.org/wiki?curid=560094", "title": "Anouk", "text": "Anouk\n\nAnouk Teeuwe (* 8. dubna 1975, Haag, Nizozemsko) nebo jen Anouk je nizozemská zpěvačka-skladatelka a hudební producentka.\n\nJe v Nizozemsku považována za nejpopulárnější rockovou zpěvačku. Po jejím průlomu v roce 1997 s písní \"\"Nobody's Wife\"\" se mnoho jejich hitů umístilo v nizozemských i belgických žebříčcích. Mezi takové patří písně \"\"R U Kiddin' Me\"\", \"\"Michel\"\", \"\"Girl\"\", \"\"Lost\"\", \"\"Modern World\"\", \"\"Three Days in a Row\"\" či \"\"Woman\"\". Dodnes vydala 9 studiových alb.\n\nReprezentovala Nizozemsko na Eurovision Song Contest 2013 ve švédském Malmö s písní \"\"Birds\"\", kde se umístila na 9. příčce se ziskem 114 bodů, čímž se zasloužila o nejlepší výsledek své země ve finále od roku 1999.\n\nAnouk Teeuwe se narodila 8. dubna 1975 v Haagu, Nizozemsku. Jako teenagerka experimentovala s drogami a skončila v několika pečovatelských domech. Ve čtrnácti letech utekla od rodiny.\n\nZájem o hudbu v ní vzbudila matka, která je bluesová zpěvačka. Poprvé vystoupila, když jí bylo 15 a zpívala na svatbách a oslavách se svou skupinou \"Shotgun Wedding\". V roce 1994 začala chodit na konzervatoř v Rotterdamu, ale po dvou letech studia zanechala. Ve stejné době ji její bývalý manžel a manažer – Edwin Jansen představil Barrymu Hayovi (frontmanu skupiny Golden Earring). Barry věřil, že má talent a nabídl jí, že jí napíše nějaké písně. Jedna z těch písní byla \"\"Mood Indigo\"\", napsaná ve spolupráci s následujícím členem kapely Golden Earring – Georgem Kooymansem.\n\nPoté, co se setkala se svým textařem Bartem van Veenem, tak spolu napsali pár písní.\n\nDne 5. září 1997 vydala svůj 2. singl nazvaný \"\"Nobody's Wife\"\", který setrval na vrcholu nizozemských hudebních žebříčku po mnoho týdnů, a také byl hitem v Norsku i Švédsku. Debutové album \"Together Alone\" se setkalo s obrovským úspěchem. V roce 1998 Anouk vyhrála 2 ceny od nizozemského hudebního kanálu TMF, vedle Edison Award, kde dostala o 1 cenu více. Během léta hrála na různých festivalech.\n\nJejí 2. album – \"Urban Solitude\" bylo vydáno v listopadu 1999 a zahrnovalo singl \"\"R U Kiddin' Me\"\". Tato píseň dosáhla nizozemské Top 100. Krátce poté přijela do Spojených států, aby usilovala nahrávací smlouvu. Vyjednávání s americkým vydavatelstvím Sony skončilo neúspěšně, což způsobilo to, že se do Nizozemska musela vrátit bez kontraktu. Poté vydala novou píseň \"\"Don't\"\" (2001) a stejného roku v únoru začala podnikat turné po Nizozemsku.\n\nV březnu 2001 vydala jiné album nazvané \"Lost Tracks\", které obsohovalo akustické verze a B-sidy ze starších písní a různých duetů se skupinou K's Choice a zpěvačkou Sarah Bettens a zpěvákem The Anonymous Mis. V roce 2001 jí byla udělena cena Popprijs.\n\nV listopadu 2002 bylo vydáno album \"Graduated Fool\". Toto album je zatím nejtěžší rockové album v kariéře zpěvačky. V roce 2003 dostala cenu \"Golden Harp\". Následující celovečerní verze \"Hotel New York\" (2004) nese celkem 4 singly: \"\"Girl\"\", \"\"Lost\"\", \"\"Jerusalem\"\" a \"\"One Word\"\".\n\nV roce 2006 získala cenu 3FM za nejlepší nizozemskou zpěvačku.\n\nV roce 2007 Anouk vydala album \"Who's Your Momma\", nahrané s producentem Glenem Ballardem. První singl \"\"Good God\"\" byl úspěchem a stal se hrací písní ve videohře Guitar Hero World Tour (2008).\n\nV roce 2009 vydala své album \"For Bitter or Worse\". Píseň \"\"Three Days in a Row\"\" dosáhla 1. místa v nizozemských žebříčcích.\n\nAlbum \"To Get Her Together\" bylo vydáno v Nizozemsku v květnu 2010. Dne 28. února 2011 umístila jednu z nových skladeb \"\"Killer Bee\"\" na YouTube. První singl z alba \"\"Down & Dirty\"\" vyšel v dubnu. Dne 27. června vydala svůj singl \"\"I'm a Cliché\"\". Dne 17. září 2011 byl vydán singl \"\"Save Me\"\" jako třetí z alba. Čtvrtý singl je \"\"What Have You Done\"\". Vystupovala na GelreDome v Arnhemu za tour nazvanou \"To Get Her Together Tour\" ve dny 8. a 11. března 2012.\n\nV roce 2013 byla zvolena reprezentantkou Nizozemska na Eurovision Song Contest 2013. Její jmenování potvrdila tamní televize TROS. Anouk svým zveřejněním titulu reprezentantky potvrdila všechny předchozí dohady a spekulace o její účasti.\n\nVe švédském Malmö 18. května 2013 získala s písní \"\"Birds\"\" (Ptáci) 9. místo.\n\nVýsledek bylo široce viděn v její domovině jako velký úspěch, protože se jednalo o nejlepší výsledek pro Nizozemsko za 14 let. Také to bylo poprvé za 9 let, kdy se nizozemský umělec do finále probojoval. Její píseň byla oficiálně odhalena 11. března 2013. Anouk vystoupila s písní \"\"Birds\"\" v 1. semifinále 14. května 2013, kde postoupila do finále, které se konalo 18. května 2013.\n\nHudební styl Anouk byl se dal charakterizovat jako kombinace Joana Osborna, Melissy Etheridge a Alanis Morissette. Je známá pro výbušné rockové písně jako \"\"Nobody’s Wife\"\" and \"\"R U Kiddin' Me\"\", ale také nazpívala křehké písně jako \"\"Lost\"\" a \"\"Michel\"\". Vedle popu/rocku soundu také experimentovala se soulem, funkem a hip hopem.\n\nAnouk byla vdaná do roku 1998 za svého manažera Edwina Jansena.\n\nPoté se provdala za Remona Stotijna (aka The Anonymous Mis) frontmana reggae/rap skupiny Postmen, dne 16. března 2004. Stotijn je tatínkem tří jejich dětí – syna Benjahmina Kingsleyho (* 18. dubna 2002), syna Elijaha Jeramiaha (* 5. prosince 2003) a dcery Phoenix Ray (* 3. června 2005). V květnu 2008 Anouk a Remon vydali prohlášení o harmonickém vzájemném odloučení.\n\nRoku 2010 se narodilo její 4. dítě, syn Jesiah Dox. Otcem je nizozemský rapper Robert Coenen, lépe známý pod svým uměleckým jménem Unorthadox, který byl zpěvaččiným posledním přítelem, s nímž se rozešla.\n\n\n\n\nV roce 2006, nizozemský zpěvák Marco Borsato se připojil k Anouk v oznámení o jejich stažení z budoucí TMF Awards nominací. \"Každý rok stejné tváře se mohou stát nudnými\".\n\n\n"}
{"id": "560097", "url": "https://cs.wikipedia.org/wiki?curid=560097", "title": "Paralelogram", "text": "Paralelogram\n\nParalelogram může mít více významů:\n\n"}
{"id": "560100", "url": "https://cs.wikipedia.org/wiki?curid=560100", "title": "Rossi", "text": "Rossi\n\nJméno Rossi nebo de Rossi nese několik významných osob:\n\n\n\n"}
{"id": "560137", "url": "https://cs.wikipedia.org/wiki?curid=560137", "title": "Lanxess Arena", "text": "Lanxess Arena\n\nLanxess Arena (dříve známé jako \"KölnArena\") je krytý zimní stadion v Kolíně nad Rýnem, Severní Porýní-Vestfálsko. Je používán na lední hokej. Otevřen byl v roce 1998 a může pojmout až 19 000 diváků.\n\n2. června 2008, bylo oznámeno, že stadion s původním názvem Kölnarena bude přejmenován na Lanxess Arena po dobu deseti let.\n\nV roce 2017 se zde konalo MS v ledním hokeji, základní skupina A, čtvrtfinále, semifinále, boj o 3.místo i finále.\n"}
{"id": "560141", "url": "https://cs.wikipedia.org/wiki?curid=560141", "title": "Rocky Road to Dublin", "text": "Rocky Road to Dublin\n\nRocky Road To Dublin ( \"Kamenitá cesta do Dublinu\") je zlidovělá irská píseň, pocházející ze 19. století. S typicky irskou nadsázkou popisuje cestu Ira z svého domova v Tuamu do anglického Liverpoolu přes Dublin. Slova napsal D. K. Gavan, hudba je stará irská lidová melodie. Píseň popularizoval Harry Clifton, velmi známá a oblíbená je verze od skupiny The Dubliners, která také zazněla v roce 2009 ve filmu Sherlock Holmes. Pro velmi rychlé plynutí textu je píseň považována za jednu z nejtěžších svého druhu na světě, někdy se jí také říká „irský rap“.\n\n(While) in the merry month of May from me home I started,\nLeft the girls of Tuam so nearly broken hearted,\nSaluted Father dear, kissed me darling mother,\nDrank a pint of beer, me grief and tears to smother,\nThen off to reap the corn, leave where I was born,\nCut a stout blackthorn to banish ghosts and goblins;\nIn a brand new pair of brogues to rattle o'er the bogs\nAnd frighten all the dogs on the rocky road to Dublin,\n\n\"(Chorus)\":\nOne two three four five,\nHunt the Hare and turn her down the rocky road\nAnd all the way to Dublin, Whack fol la de rah!\n\nIn Mullingar that night I rested limbs so weary\nStarted by daylight next morning bright and early\nTook a drop of the pure to keep me heart from sinking;\nThat's a Paddy's cure whenever he's on drinking\nSee the lassies smile, laughing all the while\nAt me darlin' style, 'twould set your heart a bubblin'\nAsked me was I hired, wages I required\nTill I was almost tired of the rocky road to Dublin,\n\n\"(Chorus)\"\n\nIn Dublin next arrived, I thought it be a pity\nTo be soon deprived a view of that fine city.\nDecided to take a stroll, all among the quality;\nMe bundle it was stole, all in a neat locality.\nSomething crossed me mind, when I looked behind,\nNo bundle could I find upon me stick a wobblin'\nEnquiring for the rogue, they said me Connaught brogue\nWasn't much in vogue on the rocky road to Dublin,\n\n\"(Chorus)\"\n\nFrom there I got away, me spirits never falling,\nLanded on the quay, just as the ship was sailing.\nThe Captain at me roared, said that no room had he;\nWhen I jumped aboard, a cabin found for Paddy.\nDown among the pigs, played some funny rigs,\nDanced some hearty jigs, the water round me bubbling;\nWhen off to Holyhead wished meself was dead,\nOr better far instead on the rocky road to Dublin,\n\n\"(Chorus)\"\n\nThe boys of Liverpool, when we were safely landed,\nCalled meself a fool, I could no longer stand it.\nBlood began to boil, temper I was losing;\nPoor old Erin's Isle they began abusing.\n\"Hurrah me soul!\" says I, let the shillelagh fly.\nSome Galway boys were nigh and saw I was a hobble in,\nWith a loud \"hurray!\" joined in the fray.\nQuickly cleared the way on the rocky road to Dublin,\n\n\"(Chorus)\"\n\n"}
{"id": "560147", "url": "https://cs.wikipedia.org/wiki?curid=560147", "title": "The Dubliners", "text": "The Dubliners\n\nThe Dubliners ( \"Dubliňané\") byla irská folková skupina založená v roce 1962 v Dublinu. Zaměřovala se na lidové i zlidovělé irské písně. Za téměř padesát let existence se proslavila po celém světě a vystřídalo se v ní větší množství členů.\n\n"}
{"id": "560149", "url": "https://cs.wikipedia.org/wiki?curid=560149", "title": "Otto Mueller", "text": "Otto Mueller\n\nOtto Mueller (16. listopadu 1874 v Lubavce – 24. září 1930 v Obernigku) byl německý expresionistický malíř a grafik. Nejprve se učil litografii ve Zhořelci a Vratislavi, pak malbě na akademii v Mnichově, kterou opustil. Zlom přišel s přesídlením do Berlína v roce 1908, kde se setkal výrazněji s expresionismem a se skupinou Die Brücke, jejíž členové se v této době pohybovali mezi Drážďany a Berlínem. Do této skupiny vstoupil v roce 1910 a po jejím rozpadu v roce 1913. Během první světové války bojoval ve Francii a Rusku, po válce vyučoval ve Vratislavi. Je znám díky svým aktům a cikánkám.\n\nOtto Mueller se narodil v Lubavce v pruském Slezsku (dnes Lubawka v Polsku). Nejprve si v letech 1890-1892 osvojoval umění litografie v Zhořelci a Vratislavi, poté začal studovat na Kunstakademie v Drážďanech a poté na akademii v Mnichově, kterou opustil poté, co ho přední německý symbolista Franz von Stuck označil za netalentovaného.\n\nJeho rané dílo nese prvky impresionismu, secese a symbolismu. Poté, co přesídlil v roce 1908 do Berlína se začíná projevovat výrazná tendence k expresionismu. V Berlíně se stýkal s Wilhelmem Lehmbruckem, Rainerem Maria Rilkem a Erichem Heckelem. V roce 1910 se připojil, jako vůbec poslední ze všech členů, k expresionistické skupině Die Brücke založené v roce 1905 v Drážďanech. V roce 1911 spolu s E. L. Kirchnerem navštívil české expresionisty v Mníšku pod Brdy. Po rozpadu skupiny udržoval kontakty také s umělci druhé expresionistické skupiny Der Blaue Reiter.\n\nPo první světové válce vyučoval na vratislavské akademii až do své smrti v roce 1930. Zde byli jeho žáci například Johnny Friedlaender a Isidor Ascheim.\n\nPo Muelerově smrti bylo jeho dílo označeno v Německu za zvrhlé a v roce 1937 odstraněno 357 obrazů z veřejných muzeí.\n\n"}
{"id": "560156", "url": "https://cs.wikipedia.org/wiki?curid=560156", "title": "Německé účetnictví", "text": "Německé účetnictví\n\nNěmecké účetnictví bylo v minulosti používáno jako označení pro více různých účetních systémů, kterým bylo společné pouze místo jejich vzniku na území Německa. Nejstarší z nich se používal již v 16. století, poslední z nich vznikl v roce 1920. Největším přínosem bylo zejména Nové německé účetnictví z roku 1914, jehož autor Albert Schiemer navrhl číslování účtů a jejich systematické uspořádání.\n\nNejstarší způsob účtování označovaný jako německé účetnictví má původ v 16. století, kdy do německých zemí proniká vliv italského účetnictví Lucy Pacioliho. Označoval se také jako sborníková metoda nebo norimberská metoda. Od italského účetnictví se liší v tom, že se do hlavní knihy nepřepisovala každá transakce, ale jen součet všech položek za určité období. Další odlišností německého účetnictví bylo používání samostatného pokladního deníku, který se vedl současně s memoriálem - deníkem pro nepeněžní transakce. Z těchto dvou deníků se převáděly měsíční součty do \"sborníku\", nazývaného také \"Journal (deník)\" nebo \"Sammeljournal (sběrný deník)\", ze kterého se potom přenášely tyto částky do hlavní knihy. Tuto metodu později v roce 1806 popsal ve spise \"Theorie und Praxis des italienischen und Nürenberger Buchhaltens\" Johann Michael Leuchs.\n\nPozději se do memoriálu vedle sloupce pro bezhotovostní operace zřizovaly sloupce pro příjmy a vydání hotovosti, čímž došlo ke sloučení memoriálu s pokladním deníkem.\n\nZa německé podvojné účetnictví se označuje také účetní systém, který popsal S. G. Meissner v roce 1803 v knize \"Neuerfundene deutsche Buchhalterei, ein Gegenstück zu Jones erfundenen englischen Buchhaltung oder Versuch, die bisherige einfache und doppelte Methode des kaufmännischen Buchhaltens auf das zweckmässigste, richtigste und sicherste System zurückzuführen. Von S.G.Meissner, gr. 4. Breslau 1803.\" . Tento systém používal tři účetní knihy:\n\nNěmecké generální účetnictví vytvořil Siegfried Matheus a zveřejnil v roce 1876 ve spise \"Das Generalbuch system, Eine verbessernde Umgesteltung der italienisch-doppelten Buchführung\" . Jeho podstatou je spojení sborníku s hlavní knihou. V rámci účetnictví se vedl jediný deník, zvaný \"Primanota\". Strana účtu, kam se měla konkrétní částka zaúčtovat se označila výrazem „Per“.(137) Zde se jednotlivé zápisy sčítaly jak za měsíc, tak i za celé období. Hlavní kniha se nazývala \"Generální knihou\". Každý účet generální knihy byl zpravidla skupinovým účtem, byl tedy členěn na více účtů prostřednictvím dalších peněžních sloupců. Převody z Primanoty do Generální knihy se prováděly zpravidla měsíčně, přičemž se v Primanotě poznamenávalo číslo strany Generální knihy. Zvláštní odlišností je i opačné uspořádání stran Má dati a Dal oproti dnešnímu způsobu vedení podvojného účetnictví. \n\nPruské podvojné účetnictví vytvořil Joseph Teplitz, který jej zveřejnil v roce 1832 ve spise \"Die preussische doppelte Buchhaltungs-Methode, welche nicht nur auf eine viel kürzere und deutlichere Weise alle Vortheile der italienischen gewärt, sondern sich auch noch durch sehr wesentliche Vorzüge vor jener auszeichnet und in jedem Fache des Rechnungswesens leicht Andwendung findet\". Cílem autora bylo zajistit co nejpřesnější zjištění celkové částky debetu a kreditu obchodních partnerů bez hlavní knihy a zjištění zisku nebo ztráty po provedení soupisu majetku.\nPro účetní evidenci se používaly tři knihy:\n\nV memoriálu se zapisuje do dvou sloupců, a to do prvního sloupce jednotlivé částky, do druhého sloupce jejich součty nebo rozdíly podle jmen osob. V deníku jsou vedeny tři druhy účtů:\n\nSoučet částek v memoriálu se musí rovnat součtu všech tří sloupců v deníku. Výhodou tohoto typu účetnictví je možnost zjištění, zda nebylo špatně účtováno na účet osob místo na účty fingované a obráceně.\n\nNa začátku 20. století bylo velkým přínosem Nové německé účetnictví, jenž vytvořil v roce 1914 Albert Schiemer. Jeho cílem bylo vytvořit účetní systém, který by umožnil sestavit přehledné účty zisku a ztráty pro větší podniky s velkým počtem poboček. \n\nPro větší přehled bylo kromě označení názvu účtů zavedeno také \"číslování účtů\". Každému účtu byla přiřazena vždy dvě čísla – pro stranu Má dáti liché číslo a pro stranu Dal sudé číslo, aby bylo ihned zřejmé, na kterou stranu účtu se má účtovat.\n\nPro větší přehlednost doporučil Schiemer vytvoření seznamu účtů (tj. účtového rozvrhu) s jejich číselným označením a jeho uspořádání podle věcného obsahu účtu.\n\nPosledním z historických účetních systémů v Německu je účetnictví, jehož tvůrcem byl Hugo Meyerheim v roce 1920. Původně jej označil jako Přehledné účetnictví, v roce 1926 jej přejmenoval na Německé přehledné účetnictví (Deutsche Buchführung, Die Übersichtsbuchführung). Je v něm spojeno kamerální účetnictví s účetnictvím podvojným. Byl však použitelný pouze pro podniky menšího rozsahu. Každý případ se účtoval jen jednou, ovšem do více sloupců. Podle Meyerheima se neúčtovalo podle stavu hodnot (účtů), ale podle hospodářských jevů, u kterých rozeznávál:\n\n\nNěkteré transakce bylo však nutno rozdělit na dvě. Příkladem je účtování přijetí směnky od dlužníka, které se účtovalo jako zaplacení dlužníkem a současné „zakoupení“ směnky z těchto prostředků.\nKniha, ve které se účtovalo, se nazývala \"Majordomus\". V ní bylo možno sledovat předpisy příjmů resp. výdajů a jejich úhrady. Dále bylo možné v této knize sledovat obraty, jež jsou součtem:\n\n\nObdobně se zjišťovaly i náklady. Rozdíl mezi součtem částek obratů na úvěr (sloupec 7) a úhradou pohledávky (sloupec 5) dával stav pohledávek na konci období. Obdobně se zjišťoval ze sloupců 15 a 13 i stav závazků na konci období. Rozdíl mezi celkovými příjmy (sloupec 4) a výdaji (sloupec 10) vyjadřoval stav pokladny na konci období. Rozdíl sloupců 20 a 21 udával rozdíl pohledávek a dluhů, který nastal v účetním období. Pouze pro určení hospodářského výsledku bylo nutno znát stav hodnoty zboží a zařízení, který se přičetl k rozdílu součtu obratů (sloupec 9) a nákladů (sloupec 17). Bylo tedy nutné současně používat i další knihy běžně používané v účetnictví, jako saldakonti a zásobníky.\n"}
{"id": "560157", "url": "https://cs.wikipedia.org/wiki?curid=560157", "title": "Francouzské účetnictví", "text": "Francouzské účetnictví\n\nFrancouzské účetnictví je označení pro účetní systémy, které na rozdíl od dnešního podvojného účetnictví nevyužívaly jeden účetní deník, ale byly založené na více účetních denících, ze kterých se souhrnné údaje za určité období převáděly buď do hlavní knihy nebo do jediného (hlavního) deníku a odtud do hlavní knihy. Francouzským účetnictvím byl někdy nazýván způsob vedení účetnictví popsaný Edmundem Degrangem, který je znám spíše jako americké účetnictví (methode americaine), jak jej označil v 80. letech 19. století H. Deschamps.\n\nLze rozlišit dva druhy francouzského účetnictví, u kterých se prvotní zápisy zapisovaly do několika speciálních deníků:\n\nPrvní způsob se používal v zemích, kde měla vliv německá Hansa, druhý způsob vznikl ve Francii v 17.století, poprvé jej popsal v roce 1825 B. Dezarnaud ve spise \"Essay sur la Comptabilité\". \n\nÚčetnictví se ve Francii vyvíjelo podobně jako v Německu a Anglii, později bylo ovlivněno účetnictvím italským.\n\nVe 14. století se používaly kniha nákupní a kniha prodejní, do kterých se zapisovaly nákupy a prodeje na úvěr a obchody směnné, které se rozlišovaly:\nTransakce v hotovosti se neevidovaly.\nV 15. a 16. století se používaly účetní deníky:\nOd 16. století francouzské účetnictví přebírá z italského účetnictví hlavní knihu, přičemž se na rozdíl od jednoho deníku italského účetnictví nadále používalo více speciálních deníků, jejichž výčet se rozšířil o knihu pro účty dlužníků (Le livre des Comptes-courants Clients) a o knihu pro účty věřitelů (Le livre des Comptes-courants Fournisseurs), kde se používaly strany Má dáti a Dal.\n\nV 17. století se ve Francii využívaly obchodní knihy:\n\nNávrh vést jediný deník se objevuje v \"Ordonance de commerce\" z roku 1673, jejímž spoluautorem byl Jacques Savary. Ve svém spise Le Parfait Négociant z roku 1675 však doporučuje nadále používat více deníků a zvláštní knihy pro dlužníky a věřitele. Další významný francouzský teoretik Mathieu de la Porte ve svém spise \"Le Guide des Négociants et Teneurs des Livres\" již uvádí jako nezbytné knihy, které označuje jako základní:\n\nSoučasně však uvádí soudobou zvyklost vést místo jednoho memoriálu více knih, a to:\n\nPopisuje také oba způsoby, označované za francouzské účetnictví, tedy:\n\nI v 18. století se nadále používají vedle knih italského účetnictví speciální deníky, které se však měnily podle měnících se podmínek na trhu (používání směnek):\nTento způsob byl používán v Československu ještě ve 30. letech 20. století.\n"}
{"id": "560176", "url": "https://cs.wikipedia.org/wiki?curid=560176", "title": "Šárka Svobodná", "text": "Šárka Svobodná\n\nŠárka Svobodná (* 1988 Praha) je česká reprezentantka v orientačním běhu. Mezi její největší úspěchy na mezinárodní scéně patří 2. místo z juniorského mistrovství světa 2007. V současnosti běhá za český klub Oddíl OB Kotlárka.\n\n"}
{"id": "560188", "url": "https://cs.wikipedia.org/wiki?curid=560188", "title": "Adam Chromý", "text": "Adam Chromý\n\nAdam Chromý (* 24. června 1988 Brno) je český reprezentant v orientačním běhu. Mezi jeho největší úspěch patří první místo ze štafet z juniorského mistrovství světa 2007 v australském Dubbo. V současnosti běhá za český klub KOS TJ Tesla Brno a současně je členem finského klubu Kalevan Rasti, za který startuje ve Skandinávii.\n\n"}
{"id": "560189", "url": "https://cs.wikipedia.org/wiki?curid=560189", "title": "Vicepremiér Spojeného království", "text": "Vicepremiér Spojeného království\n\nVicepremiér Spojeného království (plným jménem ) je funkce člena vlády Spojeného království, která není využívána ve všech kabinetech. \n\nJedná se o funkci čestnou, která svému držiteli \"de iure\" nepřináší žádné další pravomoci, ovšem \"de facto\" může váhu jeho hlasu zvýšit. Úřad může zastávat vůdce menší vládní koaliční strany. Zejména neplatí, že by držitel této funkce měl nějaké právo zastoupit premiéra. Funkce vicepremiéra není obsazena ve všech vládách. Prvním vicepremiérem v historii byl roce 1942 Clement Attlee. V letech 2010–2015 úřad zastával Nick Clegg.\n"}
{"id": "560197", "url": "https://cs.wikipedia.org/wiki?curid=560197", "title": "MCM", "text": "MCM\n\nZkratka (značka) MCM může znamenat: \n\n"}
{"id": "560202", "url": "https://cs.wikipedia.org/wiki?curid=560202", "title": "Dana Cejnková", "text": "Dana Cejnková\n\nDana Cejnková (* 6. září 1944) je česká archeoložka, v letech 1968–2008 vedoucí archeologického oddělení Muzea města Brna. \n\nProvedla řadu archeologických výzkumů (např. benediktinský klášter Brno–Komárov, Starobrněnský klášter, kartuziánský klášter Brno-Královo Pole) a autorsky se podílela na mnoha výstavách.\n\n"}
{"id": "560219", "url": "https://cs.wikipedia.org/wiki?curid=560219", "title": "Kuličkování", "text": "Kuličkování\n\nTváření povrchové vrstvy otryskáváním kulovitými částicemi tryskacího prostředku je známé pod názvem kuličkování, brokování () nebo balotinování. Povrch součásti je bombardován kuličkami, které – urychlené pneumaticky nebo mechanicky – dopadají velkou rychlostí na povrch součásti. Během velmi krátkého času nárazu působí lokálně velmi vysoká síla, která způsobuje plastické přetvoření povrchu a mechanické zpevnění. \n\nKuličkování se od klasického tryskání liší především tím, že zde jsou používána kulatá zrna tryskacího prostředku. Již malý obsah nekulatých částic může negativně ovlivnit výsledný efekt.\nKuličkování zajišťuje při minimálních nákladech podstatné zvýšení některých mechanických, ale i korozních vlastností, jako je vrubová houževnatost, odolnost proti únavě, opotřebení, snižuje nebezpečí korozního praskání, mezikrystalové koroze apod. Zlepšení mechanických vlastností zaručuje zvýšení životnosti součástí, vyšší spolehlivost, popřípadě umožňuje zmenšení rozměrů a hmotnosti součástí nebo použití méně kvalitního materiálu při zachování stejné životnosti. Kuličkování se rovněž používá k tvarování částí nebo celých dílů, k odstraňování pórovitosti apod.\n\nPro vznik a šíření trhlin jsou vždy nebezpečná tahová napětí v povrchové vrstvě. Změny způsobené kuličkováním toto tahové pnutí v povrchové vrstvě zmenšují nebo jej dokonce mění na příznivé tlakové. Protože skoro všechna poškození korozní únavou nebo korozním praskáním vznikají na povrchu součásti, projevuje se příznivý efekt zpevnění povrchové vrstvy a působení tlakového napětí i při těchto nebezpečných namáháních.\n"}
{"id": "560221", "url": "https://cs.wikipedia.org/wiki?curid=560221", "title": "Smekání", "text": "Smekání\n\nSmekání je forma neverbální komunikace používaná v situaci, kdy má člověk pokrývku hlavy, kterou v rámci smekání sejme. Jedná se o společenskou zvyklost znamenající pozdrav, či vzdání úcty nebo vděčnosti mezi dvěma osobami.\n\nV západní kultuře 19. a začátku 20. století bylo smeknutí klobouku běžným neverbálním pozdravem mezi přáteli či známými při setkání na ulici nebo při nějaké společenské příležitosti.\n\nV současnosti není nošení pokrývek hlavy tak obvyklé a tak se pojem používá zejména v přeneseném významu, kdy osoba pouze oznámí, že smeká. Takto je termín používán i na Internetu. Například internetové verze deníků \"The Wall Street Journal\" a \"The New York Times\" pravidelně uvádí smeknutí ( ) osobám, které například upozornily redakci na téma článku.\n"}
{"id": "560227", "url": "https://cs.wikipedia.org/wiki?curid=560227", "title": "Umělé líhnutí drůbeže", "text": "Umělé líhnutí drůbeže\n\nIntenzivní velkovýroba drůbežího masa a vajec je nemyslitelná bez umělého líhnutí drůbeže. Přirozené líhnutí pod kvočnami téměř vymizelo a navíc mateřský pud se u převážné většiny plemen a používaných rodičovských linií drůbeže většinou již nevyskytuje. \n\nPřirozené líhnutí drůbeže se dnes uskutečňuje jen u drobnochovatelů. Pro tyto účely je nutné zajistit hnízdo potřebné velikosti, s vhodným stelivovým materiálem, umístěné stranou od ostatních zvířat v temnějším a chráněném prostoru. Vodu a krmivo musí mít kvočna trvale k dispozici. Počet nasazovaných vajec se řídí velikostí kvočny. Použít se také mohou malé stolní elektrické líhně. \n\nS umělým líhnutím drůbeže se začalo před více než 2000 lety v Egyptě (kuřata) a v Číně (kachny).\n\nEgyptské líhně byly patrové budovy z nepálených cihel, dobře izolované, vícekomorové, se střední chodbou. Do spodních podlaží se umísťovala vejce, často až několik desítek tisíc najednou, a v horních patrech se spalovala sláma nebo suchý velbloudí trus. Topilo se prvních 11 dní inkubace, kontrolu teploty prováděli líhňaři jenom citem. Aby se udržela potřebná vlhkost vzduchu, občas rozlévali v dolních patrech vodu. Egypťané neměli žádný teploměr, a přece se jim dařilo naprosto přesně určit vhodnou teplotu. Smíchali v určitém poměru máslo a sádlo, a teplota, při níž začala tato směs tát, byla právě tou teplotou, při níž se kuřata líhla. Líhnivost byla až 70%.\n\nČíňané nakládali násadová vejce ve vrstvách do košů nebo sudů, vyhřívaných pařícím se hnojem nebo žhavým uhlím. Po 14 dnech je přemísťovali do vyhřátých místností k dolíhnutí.\n\nV Evropě se umělé líhně objevily až ve 12. století. Křesťanská církev je však přísně zakazovala. Líhnutí kuřat bez nasazení vajec pod kvočnu se považovalo za čarodějnictví. V Evropě se líheň ujala až po vynalezení teploměru. V roce 1730 navštívil francouzský přírodovědec A.R. Réaumur Egypt, a když se vrátil zpět do Evropy, zhotovil pokusnou líheň. Byla to bečka obložená hnojem, v níž teplota byla sledována teploměrem. První užitková líheň v Evropě byla sestrojena v roce 1777. U nás se jako první pokusil o umělé líhnutí kuřat J.E. Purkyně v roce 1825 a Gröger z Bezhradu, který v letech 1848-1851 vylíhl v sušárně škrobu asi 2000 ks kuřat.\n\nCílem umělého líhnutí je vylíhnout z nasazených vajec co největší počet mláďat, která by vykazovala vysokou životaschopnost a užitkovost. Tento záměr úzce souvisí s tzv. biologickou hodnotou násadových vajec (BHNV), kterou lze definovat jako komplex kvalitativních vlastností násadových vajec podmiňujících jejich vysokou líhnivost a dobrou životaschopnost i užitkovost vylíhnutých mláďat. Z tohoto pojmu je nejlépe charakterizována a prakticky hodnotitelná líhnivost, tj. schopnost oplozených vajec k líhnutí mláďat. Líhnivost slepičích vajec pak záleží na kvalitě NV a optimální technice umělého líhnutí.\n\nLíhňařské podniky zjišťují líhnivost jednak z celkového počtu vajec vložených (nasazených) do líhní, jednak z oplozených vajec, tj. po odstranění tzv. čistých vajec po prvním prosvěcování. Líhnivost obou ukazatelů je vyjadřována v procentech. Ve velkých líhňařských podnicích při velkém množství NV a používané technologii se první kontrolní prosvěcování vajec většinou neprovádí. U vyšlechtěných snáškových typů slepic se považuje za dobrou 90 % oplozenost snesených vajec a vyšší, u brojlerových typů slepic, kachen, hus a krůt 80 % a vyšší. Líhnivost z oplozených vajec je v chovném cíli stanovena pro jednotlivé druhy drůbeže od 80 do 90 %, což znamená, že se již předem počítá s fyziologickým úhynem části embryí v průběhu inkubace. \n\nVelké líhňařské podniky používají velké komorové (tunelové) líhně, ve kterých jsou všechny faktory mikroklimatu, popř. veškeré operace technologického postupu líhnutí, plně mechanizovány a automatizovány. Kapacita líhní může být až 100 tis. násadových vajec i více.\n\n"}
{"id": "560237", "url": "https://cs.wikipedia.org/wiki?curid=560237", "title": "Procesní řízení", "text": "Procesní řízení\n\nProcesní řízení neboli Business Process Management (BPM) je soubor činností, které se týkají plánování a sledování výkonnosti zejména realizačních firemních procesů. Velmi často využívá znalostí, zkušeností, dovedností, nástrojů, technik a systémů k definování, vizualizaci, měření, kontrole, informování a zlepšování procesů, aby mohly být úspěšně a důkladně splněny požadavky zákazníků za současné optimální rentability svých aktivit.\n\nJedná se o manažerskou disciplínu i technologii opřenou o uchopení struktur firmy, její architektury a jejího řízení prostřednictvím podnikového modelu („Enterprise Model“). Ten musí zachytit základní rozměry podnikání:\n\nCílem BPM je zajištění rozměrů podnikání ve všech jejich vazbách a dynamice změn s využitím možností vývoje informační technologie. BPM navazuje na koncept reengineeringu podnikových procesů, který v roce 1993 ve své knize \"Reengineering the corporation : A Manifesto For Business Revolution. New York: Harper Business, 1993. ISBN 0-88730-687-X.\" formulovali \"M. Hammer\" a \"J. Champy\" a vývojově postupně konverguje s nejnovějším pojetím tzv. Enterprise Architecture. Někdy bývá procesní řízení s reengineeringem zaměňováno.\n\nKromě výše zmíněných popisů existuje celá řada dalších rozšířených pojetí a přístupů procesního řízení:\n\nPředchůdcem procesního řízení a zároveň bývalým zástupcem jednoho z nejhojnějších manažerských přístupů řízení organizace (téměř po celých 200 let) je tzv. funkční přístup (funkční řízení). Jeho autorem je \"Adam Smith\".\n\nPrincip funkčního řízení tkví v rozložení výrobních procesů na menší jednodušší jednotky, tedy na nejjednodušší úkony. Tato dekompozice složitých, sofistikovanějších činností na velmi jednoduché kroky má jeden hlavní účel: tyto jednoduché, dekompozicí vzniklé úkony může pak provádět kterýkoli nekvalifikovaný pracovník, na rozdíl od původních velmi složitých činností.\nOvšem kromě této velmi užitečné výhody má funkční řízení i řadu zásadních nevýhod. Tyto nevýhody následně vedou ve funkčně řízených společnostech ke špatně dokumentovanému chování a postupům. Tyto chyby a nedostatky jsou natolik zásadní, že efektivnost funkčního řízení byla náhle velmi oslabena a poklesla. Proto tedy procesní řízení sesadilo funkční řízení z vedoucí pozice manažerského řízení organizace, jelikož všechny nedostatky a nevýhody funkčního řízení odstraňuje.\n\nProcesní řízení se vyvíjelo ve třech etapách (vlnách). \"První vlna\" probíhala kolem roku 1920. Hlavním představitelem, který s ní byl spojený, byl Frederic Winslow Taylor. Procesy v pracovních postupech měly být odděleny do samostatných manuálů. Process management byl označován jako „analýza metod a procedur“. \"Druhá vlna\" skončila v minulém desetiletí. Tehdejší teorie byla taková, že u procesů by měl proběhnout jednorázový ruční reengineering. Byl kladen důraz na BPR a to zejména pány \"Champy\" a \"Hammer\". Na začátku 90. let se snažili prosadit přechod na nový způsob řízení organizací. \"Třetí vlna\", která popisuje dnešní situaci, by již měla poskytovat tvorbu podnikových procesů za pochodu. Existuje poměrně dostatek zkušeností z procesního modelování a jsou také známy dopady při přechodu na procesní řízení. Bylo také vytvořeno několik základních standardů.\n\nProcesní řízení odstraňuje všechny nevýhody funkčního řízení. Kromě toho má i několik dalších hlavních výhod, díky kterým je jedním z nejpoužívanějších a efektivních přístupů.\n\nMezi hlavní nevýhody procesního řízení patří:\n\nPod pojmem procesní řízení si většina zasvěcených lidí představí definování procesů společnosti. Kromě procesů má společnost také další cíle, např. zpřehlednění chování společnosti a umožnění jejího vylepšování, což umožňuje opět procesní řízení a je to pro to základem. Jeden z hlavních důvodů této činnosti je, že procesy umožní lépe pochopit chování společnosti, její strukturu, potřeby a slabé stránky apod. Pokud takto pochopíme celou společnost, je pak snazší ji i procesy efektivně zoptimalizovat.\n\nUvedený obrázek \"Procesní řízení a neustálý vývoj\" popisuje procesní řízení a jeho vývoj.\nUkazuje způsob udržení neustálého vývoje ve společnosti.\n\n\nProcesní mapu lze definovat jako schematické znázornění průběhu procesu jako sledu určitých činností – výsledek mapování procesů. Jedná se o tzv. soubor aktivit a činností pracovníků podniku souvisejících s činností podniku s cílem naplnit podnikatelský cíl. Jako základní prvek procesní mapy je označován proces.\n\nProcesní mapa znamená důležitý pojem v procesním řízení. Jelikož každá společnost disponuje velkým množstvím procesů, a s přesáhnutím jejich úměrného zvladatelného množství rapidně klesá jejich přehlednost a čitelnost, díky procesní mapě je umožněno jejich přehlednost zajistit a zachovat.\nTvorba procesních map zpravidla probíhá dle některé z modelovacích konvencí. Procesy jsou organizovány do skupin, které jsou reprezentovány jedním procesem. Vznikají tak celé hierarchie procesů.\n\nJako příklad poslouží proces prodeje auta na obrázku \"Hierarchie procesů v procesní mapě\"\n\nV tomto hlavním procesu jsou zahrnuty tyto procesy:\n\nProcesy \"poptávka\" a \"objednávka\" jsou dále děleny na další podúrovně, které znamenají další aktivity. Procesy \"nabídka\" a \"financování\" se dále nedělí. Procesní mapa tedy znamená „pohled na procesy společnosti od abstraktní úrovně až po detailní úroveň“.\n\nJak je z obrázku \"Hierarchie procesů v procesní mapě\" vidět, procesní mapa umožňuje pohled na procesy z různých úhlů. Jak již bylo zmíněno, primární cíl je přehlednost a lepší orientace. V procesech je pak umožněno se vyznat i tomu člověku, který princip chodu společnosti nezná.\n\nV procesním řízení je potřeba určitý nástroj k zachycení modelu procesů. Nejlepší volbou je vizuální nástroj a to z důvodu lepší přehlednosti a přesnějšího popisu procesu, což by běžný text v takové míře neumožňoval. Takovýto grafický nástroj by měl obsahovat určitou notaci základních prvků procesů jako je: samotný proces, aktivita, zdroj, dokument apod. Dále by měl umožňovat jako statický, tak dynamický pohled na proces. Je také potřeba, aby daný vybraný nástroj pro vizualizaci procesních modelů implementoval metodiku, kterou společnost (firma) využívá. Metodika totiž řídí kroky jak uživatelů, tak návrhářů procesů a umožňuje tak rozlišení důležitých činností od těch méně podstatných a pomáhá určit, co je v danou chvíli zásadní. Ovšem je ale důležité zmínit, že žádný, ani sebelepší, modelovací nástroj sám o sobě nestačí k modelování procesů.\n\nExistuje několik druhů modelovacích nástrojů:\n\n\n\n\n"}
{"id": "560258", "url": "https://cs.wikipedia.org/wiki?curid=560258", "title": "Chaupi Orco", "text": "Chaupi Orco\n\nChaupi Orco ( — \"prostřední kopec\") je hora v Andách. Leží přímo na hranici mezi Bolívií a Peru, zhruba 240 kilometrů na severozápad od bolivijského hlavního města La Paz.\n\nJejí vyšší severní vrchol má výšku 6044 metrů, menší jižní má výšku 6000. Vrchol hory je celý rok pod sněhem. Prvovýstup se podařil v roce 1957 skupině ve složení Werner Karl, Hans Wimmer, Hans Richter.\n"}
{"id": "560279", "url": "https://cs.wikipedia.org/wiki?curid=560279", "title": "Krinolína", "text": "Krinolína\n\nKrinolína byla původně silně naškrobená látka s útkem z koňských žíní a bavlněnou či lněnou osnovou. Tato tkanina se poprvé objevila kolem roku 1830, ale od roku 1850 se název krinolína již vžil jako výraz označující škrobenou spodničku nebo sukni vyztuženou ocelí určenou k vytvarování sukně ženských šatů do požadovaného tvaru. Vzhledem i funkcí se podobá dřívějším spodničkám.\n\nNázev krinolína vynalezl jeden z textilních výrobců tak, že složil latinská slova \"crinis\" (vlasy) a \"linum\" (len). Alternativní původ slova je vykládán jako kombinace francouzských slov \"crin\" (koňské žíně) a \"lin\" (opět len).\n\nKrinolína nebyla prvním příslušenstvím určeným k vytvarování sukně nositelky do požadovaného tvaru; spodnička se v různých podobách nosila od pozdního 15. století až do počátku 17. století a košová sukně v 18. století. Tyto velmi formální a propracované styly se však nosily výhradně u královského dvora a ve vyšších vrstvách společnosti. Po Velké francouzské revoluci Francie zavrhla komplikované styly oblíbené u královské rodiny, dvora a šlechty. Pařížská móda měla velký vliv a přejímala ji většina západoevropských zemí.\n\nPod vlivem novoklasicismu se v ženské módě prosadila empírová silueta, jednoduchý styl založený na oděvech starověkého Řecka a starořímské tógy. Sukně byly rovné a úzké, nosila se jen malá nebo žádná spodnička. Tato silueta se ale dlouho neudržela. Sukně se začaly znovu rozšiřovat a dostávaly tvar kužele. Kolem roku 1810 se opět začaly používat výztuže a v roce 1820 se sukně ještě rozšířily. Jejich šířku často ještě umocňovala vycpávka v zadní části sukně. Ta ale vždy nedostačovala a nosily se na ní ještě další spodničky.\n\nPrvní krinolíny byly velmi silně naškrobené spodničky nebo byly přímo ušity z krinolínové textilie. Často měly ještě volány pro dosažení požadované šířky. Látka šatů byla sice těžká, ale sama o sobě nedržela tvar, což mohlo efekt spodničky snižovat. Pro ještě větší objem a tuhost se kolem lemu přidávaly kruhy šňůr nebo mašlí. Kolem roku 1830 začaly ženy nosit spodničky s obručemi nebo kosticemi kolem spodního okraje. První sukni s obručemi si nechal v USA v roce 1846 patentovat David Hough, Jr. pod číslem 4.584. V roce 1858 byla IRJ Mannem rovněž v USA patentována první klecová spodnička pod č. 20.681.\nV roce 1858 velmi usnadnil vývoj klecové krinolíny Američan W. S. Thomson tím, že přidal očko umožňující spojit ocelové výztuže krinolíny se stuhou uvázanou v pase. Vynález byl patentován ve Spojených státech (patent US21581), Francii (patent FR41193) a Spojeném království (patent GB1204/1859). Tento vynález umožnil rozvoj módní siluety od kužele do kupolovitého tvaru. Nebyl to příliš originální nápad; Thompson se pravděpodobně inspiroval neuzavřenými klecemi nebo rámovými konstrukcemi spodniček a zadních vycpávek sukní.\n\nKlecová krinolína byla přijata s nadšením: mnohočetné spodničky, zvláště ty škrobené a vyztužené, byly těžké, objemné a celkově velmi nepohodlné. Klecová krinolína byla lehká; stačila jedna nebo dvě spodničky nošené přes sebe, aby pruhy ocelové výztuže nebyly na svrchní sukni vidět a spodničky se nemotaly mezi nohy. Na rozdíl od dřívějších spodniček a košových sukní nosily krinolínu ženy všech společenských vrstev. Spolu se širším oběhem časopisů a novin se šířily i módní novinky a podněcovaly poptávku, kterou uspokojovala masová výroba.\n\nKrinolína byla terčem mnoha vtipů a satiry, zejména v časopise \"Punch\". Viktoriánští reformátoři ji odmítali; upozorňovali na klecový tvar sukní a prohlašovali jej za efektivní věznění žen. Vzhledem k tomu, že krinolína mohla mít šířku až 180 cm, lze si snadno představit potíže s procházením dveřmi, vystupováním z kočárů a obecně s pohybem v tak velkém příslušenství. Ačkoliv musela být krinolína dostatečně vyztužená, přece jen byla částečně ohebná. Pružinová ocel umožňovala vyrábět výztuže lisováním ve formách.\n\nDalším problémem byla potenciální nevhodnost krinolíny. Její lehkost byla požehnáním i prokletím, protože závan větru nebo kopnutí mohl krinolínu rozhoupat a odhalit nohy své nositelky. Ještě horší bylo případné zakopnutí, které zvedlo nahoru celou sukni. Třetím problémem byl tlak, ale těsný vyztužený korzet jej lépe rozložil. Mohlo být obtížné se posadit: pokud nositelka krinolíny důkladně nerozprostřela své sukně, celá konstrukce se jí zdvihla přímo do obličeje. Tato událost, která obvykle pobavila přítomné, byla často zobrazována v dobových komediích.\n\nNejvětším problémem krinolíny byla její nebezpečnost v některých situacích. Kvůli její velikosti neměla nositelka často přehled, kde přesně se nacházejí spodní okraje. Bylo to nepohodlné a nepříjemné a služebné v krinolínách jimi často shodily vázu nebo pohár, zatímco u pracovnic v továrnách hrozilo zachycení krinolíny strojem, jehož následkem mohlo být vtažení do pohyblivých částí, její rozdrcení a smrt nositelky. Krinolíny také velmi snadno hořely: částečně kvůli cirkulaci vzduchu pod nimi a částečně kvůli tomu, že módní látky – bavlna a hedvábí – byly vysoce hořlavé.\n\nNicméně v jednom případě krinolína dokonce zachránila život. Sarah Ann Henley v roce 1885 skočila z Cliftonova mostu v Bristolu kvůli hádce s milencem, ale pád z výšky přes 70 m přežila díky svým sukním, které se roztáhly jako padák a její pád zpomalily.\n\nKrinolína dosáhla svých největších rozměrů kolem roku 1860. Módní silueta ale nezůstává dlouho stejná, takže se tyto sukně začaly stahovat z výsluní. Kolem roku 1864 se tvar krinolíny začal měnit. Od kupolovitého tvaru se přední a boční část sukně začala zmenšovat a zůstávala objemná pouze vzadu. Spodnička tohoto typu se nazývala turnýra, česky též honzík. Klecová konstrukce byla stále ještě posazená v pase a vzadu se směrem dolů rozšiřovala. Turnýra byla rychle nahrazena vycpávkou, která plně stačila k vyzdvihnutí zadní části sukně a vlečky.\n\nKrinolíny se dnes stále nosí. Obvykle jsou součástí formálních oděvů, například večerních nebo svatebních šatů. Objem sukní již není tak velký jako ve viktoriánské době, proto jsou moderní krinolíny tvořeny jen několika vrstvami tuhé látky s rozšiřujícími volány. Případné výztuže v krinolínách se dnes vyrábějí z plastu nebo nylonu, jsou proto levné, lehké a pružné.\n\nS příchodem trendu opulentních svateb a grandiózních svatebních šatů zažily krinolíny svůj návrat. Jejich první samostatnou kolekci inspirovanou krinolínami navrhla Vivienne Westwoodová. Kolekce nazvaná \"Mini Crini\" ukázala kratší krinolínové sukně s pružnými plastovými výztužemi.\n\n\n"}
{"id": "560289", "url": "https://cs.wikipedia.org/wiki?curid=560289", "title": "Malcolm Sheperd Knowles", "text": "Malcolm Sheperd Knowles\n\nMalcolm Sheperd Knowles (24. března 1913 – 27. listopadu 1997) byl americký teoretik vzdělávání dospělých a andragogiky.\n\nKnowles sedmnáct let pracoval v terénu a většina jeho práce byla zaměřena na propagaci samotného vzdělávání.\n\nV roce 1929 nastoupil na Harvard, kde jeho návštěva skautingu vyvolala u lidí na škole zájem, a ti ho dovedli k zapojení se do univerzitní organizace věnující se sociální práci. Zdejší kontakty jej zavedly do organizace dobrovolně pracující s migranty v Bostonu, kde věnoval poradenství.\n\nPo dosažení bakalářského stupně vzdělání pracoval jako prodavač punčoch, než se k němu dostala zpráva o agentuře, která zavedla program poskytování pracovních příležitostí pro mladé lidi, kde získal místo vedoucího přes školení – tímto byl poprvé zahrnut do vzdělávání dospělých. Po pěti letech Knowles zjišťuje, že našel své povolání.\n\nV roce 1940 se stal ředitelem vzdělávání dospělých v organizaci YMCA v Bostonu. Otevřel seminář o astronomii pro vzdělávání dospělých, ale začátek byl poněkud rozpačitý, neboť nikomu příliš nevyhovovala forma přednášek a zájem posluchačů postupně klesal, až byl Knowles donucen program zrušit. Knowles se však nevzdal, kontaktoval asociaci amatérských astronomů a s jedním z nich začal pracovat na novém programu. První ze série „nových“ přednášek se uskutečnila přímo na střeše budovy YMCA, účastníci byli požádáni, aby se zadívali na oblohu a řekli učiteli, co je na obloze zaujalo nejvíce. Učitel si dělal poznámky o tom, co skupinu zaujalo a potom je použil ve vyučování, snažil se při tom vyvarovat didaktismu, aby se posluchačům neodcizil. Tato hodina udělala na posluchače obrovský dojem a Knowles tak objevil model efektivního učitele. V této době Knowles stavěl andragogiku jako přesný protipól pedagogiky – toto období lze nazvat jako první v jeho andragogickém myšlení.\n\nV roce 1950 píše Knowles diplomovou práci s názvem „Neformální vzdělávání dospělých“, kde popisuje třináct principů vycházejících z jeho zkušeností, ze kterých následně vytvořil metody, programy a správu vzdělávání dospělých.\n\nV roce 1951 Knowles opouští organizaci YMCA a stává se výkonným ředitelem národní Asociace vzdělávání dospělých v Chicagu, na tuto funkci rezignoval v roce 1959. Zde se začíná Knowlesův pohled na vztah andragogiky a pedagogiky měnit a Knowles přechází do druhého stádia svého myšlení, kde andragogiku považuje za pokračovatelku pedagogiky, tedy po pedagogickém vzdělávání musí u jedince nutně navázat další stupeň vzdělávání a tím je andragogické.\n\nV roce 1959 přijímá nabídku Bostonské univerzity a stává se profesorem vzdělávání dospělých Z této funkce odchází po čtrnácti letech, kdy je kritizován rektorem univerzity pro své adragogické metody za to, že program je vystavěn spíše pro studenty, aby se učili jeden od druhého než od profesorů a že tento demokratický proces je ceněný více než intelektuální disciplína.\n\nV roce 1974 se stává členem fakulty vzdělávání na univerzitě v severní Karolíně.\n\nVe svém myšlení byl ovlivněn Johnem Deweyem, Carlem Rogersem a Savičevičem. Andragogika je pro něj uměním a vědou o pomoci dospělým učit se.\n\nInstruktor ve vzdělávání dospělých by se podle něj měl zajímat o zájmy žáků, než se snažit u nich zájem vzbudit a měl by se více snažit o pravý zájem účastníků spíše než o to, co si oni sami (učitelé) myslí, že účastníky zajímá. Učitel je zde v roli facilitátora či usnadňovatele.\n\nKnowles rozlišuje mezi dospělým a zralým dospělým, kde cílem výchovy a vzdělávání dospělých je právě úspěšný proces přetváření dospělého jedince ve zralého dospělého.\n\nKlíčovým termínem v Knowlesově pojetí andragogiky je termín self-directed learning neboli sebeřízené vzdělávání (tento koncept dále rozpracovávají např. Houle či Tough), se kterým jsou spojené následující schopnosti:\n\n- schopnost rozpoznat vlastní vzdělávací potřeby ve světě kompetencí potřebných k naplnění životních rolí\n- schopnost vnímat sebe sama objektivně\n- schopnost identifikovat lidské, materiální a praktické zdroje využitelné ve vzdělávacím procesu\n- schopnost naplánovat si strategii, jež umožní co nejefektivnější využití daných zdrojů\n- schopnost dedukce a indukce\n- schopnost vyhledávat a získávat informace potřebné ke studiu\n- schopnost klást si náročné a zároveň realizovatelné cíle\nNásledující tabulka popisuje, jak chápe Knowles vztah pedagogiky a andragogiky v prvním období svého andragogického uvažování.\n\nMezi Knowlesovy kitiky patří např. Kidd, Knoll, Brookfield a další. Kritizovali jej např. za to, že jeho koncept self-directed learning podává, tak jako by se jednalo o empiricky ověřitelný indikátor dospělosti a že tento koncept obsahuje základní prvky dětského vzdělávání.\n\nBrookfield jej kritizoval za jeho důraz na praktickou aplikaci obsahu vzdělávání dospělých , které může směřovat k technologickému výkladu učení, což je podle něj zavádějící, jelikož lidé se učí spíše věci, které jsou užitečné, než ty které jsou zajímavé, což silně ovlivňuje množství učební látky. Brookfield také kritizuje Knowlesův názor, že v pedagogice nemá role zkušenosti význam a v andragogice hraje důležitou roli, oponuje tím, že děti mají sice méně zkušeností, ale neznamená to, že o nich můžeme tvrdit, že nejsou důležité.\n\nKanadský teoretik vzdělávání dospělých Kidd napadá Knowlese za nekritickou ochotu praktikovat andragogiku v jakémkoliv prostředí.\n"}
{"id": "560291", "url": "https://cs.wikipedia.org/wiki?curid=560291", "title": "Zdeněk Rajnošek", "text": "Zdeněk Rajnošek\n\nZdeněk Rajnošek (* 1985 Znojmo) je bývalý český juniorský reprezentant v orientačním běhu. Mezi jeho největší úspěch patří čtyřicáté místo v middlu z juniorského mistrovství světa 2004 v Polsku.\n\n"}
{"id": "560297", "url": "https://cs.wikipedia.org/wiki?curid=560297", "title": "Daniel Hájek", "text": "Daniel Hájek\n\nDaniel Hájek (* 18. ledna 1989 Brno) je český reprezentant v orientačním běhu. Mezi jeho největší úspěch patří sedmé místo ze štafet na juniorském mistrovství světa 2009 v italském San Martinu. V současnosti běhá za český klub SK Žabovřesky Brno.\n\n"}
{"id": "560311", "url": "https://cs.wikipedia.org/wiki?curid=560311", "title": "Thommanon", "text": "Thommanon\n\nThommanon je malý hinduistický chrám zasvěcený Šivovi a Višnu, ležící na okraji města Anghor Thom v Kambodži. Thommanon patří k nejlépe zachovaným chrámům v této oblasti z přelomu 11. a 12. století, v roce 1960 prošel rozsáhlou rekonstrukcí, v roce 1992 byl zapsán do Světového dědictví UNESCO.\n\nThommanon je postaven ve stylu chrámu Angkor Vat, přičemž doba jeho vzniku není zcela jasná. Většinou bývá řazen do období vlády Súrjavarmana II. (1113-1150), někteří odborníci na řezbářství kladou vznik tohoto chrámu již do období vlády jeho předchůdce Džajavarmana VI. (1080-1113), protože některé sochy Dévata vykazují starší znaky.\n"}
{"id": "560313", "url": "https://cs.wikipedia.org/wiki?curid=560313", "title": "David Allan Coe", "text": "David Allan Coe\n\nDavid Allan Coe (* 6. září 1939 v Akron, Ohio, USA) je americký country zpěvák, skladatel a představitel tzv. \"psanecké country\".\n\nBěhem své kariéry složil více než 280 písní – ať už je zpíval sám, nebo např. Tanya Tuckerová (napsal jí hit \"Would You Lay With Me\") nebo Johnny Paycheck (stal se autorem jeho hitu \"Take This Job And Shove It\") atd. Jako zpěvák se do \"Top 10\" countryového singlového prodeje dostal pouze třikrát, a to s písní \"You Never Even Called Me By My Name\" v roce 1975, \"The Ride\" v roce 1983 a \"Mona Lisa Lost Her Smile\" v roce 1984. Vydal přes 40 studiových alb, z toho se svým posledním (z roku 2006) se dostal na 38. místo žebříčku nejprodávanějších alb USA. Jeho píseň \"Tennessee Whiskey\" nazpívala v coververzi Petra Černocká. Coe má dvě děti, v roce 2010 se podruhé oženil.\n\n"}
{"id": "560314", "url": "https://cs.wikipedia.org/wiki?curid=560314", "title": "Ajznbonský tovaryš", "text": "Ajznbonský tovaryš\n\nAjznbonští tovaryši, trhani nebo barabové bylo lidové označení pro dělníky, kteří ve velkém počtu pracovali na stavbách nových železničních tratí v 19. století. Trhani se jim říkalo kvůli obvykle rozedranému oblečení, které svědčilo o chudobě, nestálém bydlišti a často i blízkém vztahu k alkoholu.\n\nFenomén trhanů se objevuje už při stavbách první koněspřežné železnice z Českých Budějovic do Lince, kde v roce 1827 pracovalo 6000 dělníků z celých Čech. Na stavbě první lokomotivní železnice, Severní dráze Ferdinandově, o pár let později se množství dělníků počítalo již na desítky tisíc. Takové soustředění pracovních sil do té doby nemělo obdoby, protože na dřívějších velkých stavbách silnic nebo rybníků pracovaly maximálně stovky lidí.\n\nLidé pracující na stavbách železnic ve 30. a 40. letech 19. století měli obvykle málo zkušeností a dělníci, jejich předáci, stejně jako inženýři a vedoucí staveb se teprve za pochodu učili novým dovednostem. Nové odborné práce, jako bylo lámání kamenů a ražení tunelů, však ještě lidé z Čech neuměli, protože se tu dříve takové náročné stavby vůbec nevyskytovaly. Proto sem přicházeli specialisté ze zahraničí, především Italové. Těm se říkalo \"barabové\". Podobně i čeští dělníci odcházeli při nedostatku práce doma do jiných zemí Rakouska-Uherska nebo dokonce do zahraničí, a sem zas přicházeli další dělníci odjinud. Postupně se tak vytvořila charakteristická směsice národů.\n\nLidé nebyli dobře placeni, byli vykořeněni z domova a často se přesunovali ze stavby na stavbu i s celými rodinami. Nebylo divu, že řada z nich podlehla alkoholu, kterým se snažili zahnat myšlenky na špatnou životní perspektivu. Snem většiny dělníků byla práce u železniční společnosti, protože ty si své zaměstnance pro některé pozice – obvykle strážníky trati – často vybíraly právě mezi stavebními dělníky. Takový člověk pak získal ubytování ve strážním domku a jistotu zaměstnání nebo dokonce penze.\n\nBěhem stavby občas docházelo k různým šarvátkám mezi dělníky a předáky staveb nebo dokonce stavbyvedoucími. Takové nepokoje zažila již zmíněná koněspřežná dráha, kdy se rozhořčení dělníci obrátili dokonce i proti samotnému staviteli Gerstnerovi. Na stavbě Severní státní dráhy z Olomouce do Prahy dokonce došlo i na střelbu ze zbraní. Důvodem nespokojenosti dělníků bývalo údajné časté špatné měření vykonané práce a tedy i krácení mzdy, nebo okrádání v kantýnách, kde se dělníci stravovali.\n\nVe 40. letech, kdy se výstavby podstatné části železniční sítě chopil přímo stát, byli při vyšetřování nepokojů a stávek viníci obvykle vyhledáváni mezi samotnými účastníky nepokojů, jejichž důvody bývaly bagatelizovány. Při stavbě železnice z Brna do České Třebové bylo zaměstnáno velké množství Italů, kteří zde díky svým zkušenostem s prací s tunely a skálami pracovali i jako předáci. Místní čeští a němečtí dělníci si stěžovali na údajné zvýhodňování Italů, kteří zde dostávali podstatně lepší mzdy.\n\nPozději však už bylo vyšetřování nepokojů ze strany úřadů spravedlivější a nezřídka byly příčiny stávek označeny za legitimní a stavební firmy i železniční společnosti byly nuceny zlepšit svůj vztah k najímaným dělníkům. V pozdějších letech se i podstatně zvyšovaly mzdy.\nPo desetitisícových armádách dělníků nejrůznějších národností nám zůstaly vybudované stovky kilometrů tratí. Nutno zmínit, že stavby probíhaly v často až neuvěřitelně rychlém tempu, kdy byly ročně dávány do provozu celé stovky kilometrů tratí. Připomeňme, že prakticky veškeré zemní práce bývaly prováděny ručně. Metody ražení tunelů se postupně rozvíjely, stejně jako způsoby lámání skal a jejich odstřelů. Tyto práce byly často velmi nebezpečné a na většině náročných staveb s nutností odstřelů docházelo k poměrně častým vážným úrazům.\n\nZa den práce dostal pomocný dělník ve 40. letech kolem 20 krejcarů, kvalifikovaní lamači skal pracující i s výbušninami pak až 50 krejcarů. Porce polévky se v té době prodávala za 2 krejcary a bochník chleba za 12 krejcarů. Pro ubytování sloužily improvizované chatrče z prken nebo větví a drnů trávy, nebo se přespávalo přímo pod širým nebem.\nNa přelomu 60. a 70. let se mzdy pohybovaly v rozmezí přibližně 80 krejcarů až 1 zlatý denně, což už byla mzda poměrně vysoká.\n\nJan Neruda: Trhani \n"}
{"id": "560372", "url": "https://cs.wikipedia.org/wiki?curid=560372", "title": "Glishades", "text": "Glishades\n\nGlishades (\"uvězněn v bahně\") byl rod býložravého hadrosauroidního dinosaura, žijícího v období pozdní svrchní křídy (asi před 74,5 miliony let) na území dnešních USA (Montana) v souvrství Two Medicine. Je založen na fosilním materiálu pod katalogovým označením AMNH 27414 z Amerického Přírodovědeckého muzea v New Yorku. Ten sestává ze dvou částečně dochovaných premaxilárních kostí. Kladistická analýza Prieto-Márqueze určila, že \"Glishades\" je nehadrosauridním hadrosauroidem, možná sesterský taxon druhu \"Bactrosaurus johnstoni\". Typovým druhem je \"Glishades ericksoni\", popsaný roku 2010. Tento ornitopod dosahoval délky kolem 5,5 metru.\n\n"}
{"id": "560382", "url": "https://cs.wikipedia.org/wiki?curid=560382", "title": "Paprsek (tkalcovství)", "text": "Paprsek (tkalcovství)\n\nPaprsek ( , ) je hřeben upevněný na bidle tkacího stroje, kterým prochází osnovní niti (3). Jak naznačuje snímek vpravo, při každé obrátce tkacího stroje se do trojúhelníkové mezery (prošlupu) mezi paprskem (2) a koncem hotové tkaniny (5) zanáší útková nit (4), kterou paprsek přiráží ke tkanině.\n\nPaprsek sestává z kovového 100–280 mm vysokého rámu s šířkou odpovídající pracovní šířce stroje. V rámu jsou zachyceny ocelové dráty – \"třtiny\" – s tloušťkou 0,15–1,5 mm. Počtem třtin na 10 cm se udává \"číslo paprsku\" (u běžných tkacích strojů mezi 15 a 300) (viz dolní snímek).\n\nPaprsek vykonává spolu s bidlem kývavý pohyb, při kterém se vzdaluje od konce tkaniny (aby se mohl vytvořit prošlup) a po průchodu útku se vrací (příraz útku ke tkanině). Pohyb bidla se přenáší od hlavního hřídele stroje přes vačkový nebo kloubový mechanizmus, u nejrychlejších tkacích strojů se pohyb opakuje více než 25× za sekundu. Paprsek patří k nejchoulostivějším částem stroje, i při precizním zhotovení vzniká v okolí paprsku při tkaní většina přetrhů příze. \n\nProvedení, upevnění a hustota třtin se přizpůsobuje druhu tkacího stroje a zpracovávaného materiálu. Třtiny jsou zpravidla z nerezavějící válcované oceli, známé jsou například \"tunelové\" nebo \"dvojité\" paprsky (pro panamovou vazbu tkanin), k upevnění třtin se používá vedle cínu např. pryskyřice nebo vazba vulkanizací. \n\nNitě navinuté na osnovním válu tkacího stroje (na běžných strojích 5000–10 000 vedle sebe) se spotřebují zhruba po 100 hodinách práce.\nPokud zůstává vzor tkaniny po zatkání celé osnovy beze změny, navazují se niti nové osnovy na konce dobíhajícího celku zpravidla s pomocí \"navazovacího stroje\".\n\nPři změně vzoru nebo vazby tkaniny se musí nová osnova navádět do listů brda a do paprsku. Listy brda a paprsek se odejmou z tkacího stroje a předkládají \"naváděcímu stroji\". Jednotlivé osnovní nitě se ukládají (manuálně) do naváděcích jehel, které je protahují nitěnkami brda a mezi třtinami („zuby“) paprsku, vedení jehel je řízeno \"programovou kartou\". Stroj může navádět až 140 nití za minutu. Při tkaní s žakárovým ústrojím se musí osnova navádět ručně (asi 30× pomaleji) přímo na tkacím stroji. \n\nNázev paprsek se odvozuje z podobnosti řady třtin s paprsky v jejich původním významu. \nPaprsky pro ruční tkalcovské stavy nejdříve zhotovovali \"paprskáři\" z rákosí. V Čechách byly první dílny na kovové paprsky známé od začátku 19. století. Výroba v Lomnici nad Popelkou byla pak údajně největší svého druhu v Rakousku-Uhersku. Dlouhá léta se vyrábí různé druhy paprsků ve firmě Naveta v Machníně poblíž Liberce. Je to jediná firma v ČR, která se tímto sortimentem zabývá.\n\n"}
{"id": "560391", "url": "https://cs.wikipedia.org/wiki?curid=560391", "title": "Suosa", "text": "Suosa\n\nSuosa je řeka na severovýchodě Litvy, na jižním okraji okresu Kupiškis, levý přítok řeky Lėvuo, do které se vlévá u vsi Stirniškiai, 93,8 km od jejího ústí do řeky Mūša. Je dlouhá 13,9 km. Vytéká z jezera Suosa.\n\nVytéká z jezera Suosa, 11,5 km na jih od Kupiškisu, na hranici s okresem Anykščiai. Horní tok teče převážně směrem západním, střední tok převážně směrem severoseverozápadním, dolní tok převážně směrem západoseverozápadním. Protéká rybníkem, jehož hráz je 1,2 km od soutoku s Lėvuo.\n\n\n"}
{"id": "560415", "url": "https://cs.wikipedia.org/wiki?curid=560415", "title": "Modrý obr", "text": "Modrý obr\n\nModrý obr je hvězda spektrálního typu O nebo B a třídy svítivosti III (patří mezi obry). Její název souvisí s jejím vzhledem, protože jako hvězda těchto spektrálních typů je její povrchová barva bílomodrá až modrá. V normálním Herzsprungově-Russelově diagramu se oblast modrých obrů nachází v levém horním rohu.\n\nModrý obr je hvězda, jejíž hmotnost je řádově desítky hmotností Slunce (až do 150 hmotností Slunce), která vyčerpala zásoby vodíku ve svém jádře a opustila tak hlavní posloupnost. Povrchová teplota těchto hvězd je 20 000 K až 50 000 K a svítivost 10 000 krát větší než je svítivost Slunce. Protože jsou tyto hvězdy tak hmotné a jejich teplota tak vysoká, vydrží jim palivo pouze několik milionů let. Poté explodují jako supernova, ty menší z nich však přejdou do vzácného stavu kyslíkovo-neonového bílého trpaslíka.\n\nMezi modré obry patří např. hvězda Rigel ze souhvězdí Orionu. Její povrchová teplota je 20 000 – 50 000 K a její hmotnost je asi 20 hmotností Slunce.\n"}
{"id": "560417", "url": "https://cs.wikipedia.org/wiki?curid=560417", "title": "Textová a obrazová dokumentace sbírek", "text": "Textová a obrazová dokumentace sbírek\n\nExistence textové a obrazové dokumentace ke sbírkovým předmětům je nejen důležitá pro jejich vypovídací schopnost o přírodě či společnosti, ale je doslova k nezaplacení při pátrání po odcizeném předmětu nebo při jeho restaurování, zhotovování replik apod. V případě odcizení sbírkového předmětu je také důležité uvést, zda je vzhledem k hodnotě předmětu žádoucí vyhlásit celostátní nebo mezinárodní pátrání, a následně si ověřit, zda se tak skutečně stalo. Jinak se totiž může ukázat, že pátrání nepřekročí hranice okresu či kraje. Textová a zejména obrazová dokumentace k předmětu je samozřejmě pro pátrání rozhodující. Uplatňují se dnes už i metody značení předmětů pomocí mikroteček, záznamů DNA atp. pro případ budoucí identifikace. Textová a obrazová dokumentace slouží také jako důkaz vlastnictví sbírkového předmětu. \n\n"}
{"id": "560421", "url": "https://cs.wikipedia.org/wiki?curid=560421", "title": "Lenka Andrýsová", "text": "Lenka Andrýsová\n\nLenka Andrýsová (* 28. června 1984 Hluzov) je bývalá česká politička, v letech 2010–2013 poslankyně za Olomoucký kraj a místopředsedkyně Zahraničního výboru zvolená do Parlamentu ČR za politickou stranu Věci veřejné. V dubnu 2012 ohlásila konec svého členství ve straně Věci Veřejné a asociaci s politickou platformou Karolíny Peake.\n\nV letech 1997–2003 navštěvovala Gymnázium Hranice. Mezi lety 2003–2008 studovala na Vysoké škole ekonomické v Praze zprvu bakalářský obor mezinárodního obchodu a posléze magisterský obor mezinárodní politika a diplomacie. Poté pokračovala doktorským studiem politologie na stejné škole. Během vysokoškolského studia přispívala do Českého rozhlasu a spolupracovala s ním. Absolvovala zahraniční stáže a studijní pobyty v USA, Velké Británii, Německu nebo na české ambasádě ve Varšavě.\n\nPochází z politicky aktivní rodiny, otec a sestřenice jsou starostové, další členové rodiny zastávají pozice v obecních zastupitelstvech. V roce 2007 byla asistentkou senátora Martina Mejstříka. Od roku 2009 do jara 2011 byla místopředsedkyní strany Věci veřejné. Ve sněmovně se zabývá implementací Protikorupční strategie a zahraniční politikou.\n\nV roce 2009 za VV kandidovala do Evropského parlamentu. Při kampani před parlamentními volbami 2009 Andrýsová zaujala billboardem „Kluky pusťte k vodě, volte naše holky“, na němž se s dalšími třemi členkami VV (Kateřina Klasnová, Kristýna Kočí a Karolína Peake) objevila v plavkách. O půl roku později, při kampani před parlamentními volbami 2010, byla mezi šesticí členek VV, které nafotily kalendář, ve kterém byly zachyceny obnažené.\n\n"}
{"id": "560422", "url": "https://cs.wikipedia.org/wiki?curid=560422", "title": "Kopidlanští z Kopidlna", "text": "Kopidlanští z Kopidlna\n\nKopidlanští z Kopidla je starý český vladycký rod. Své jméno odvozovali od Kopidlna na Jičínsku. \n\nPrvní známí předci, Zdeněk ze Střevace a jeho syn Jan, žili v I. polovině 14. století. Další Zdeněk zakoupil Kopidlno a jeho čtyři synové založili vlastní větve rodu, patřili k nim majitelé Kopidlna a Loučně i tzv. Stráníkové z Kopidlna, kteří drželi menší statky v okolí Studence a Městce Králové.\n\nJan z Kopidlna se pohádal při výročním trhu v Praze roku 1506 se zemanem Janem Cukrem z Tamfeldu, kterého nakonec zabil, přestože během trhů musel být zachován klid a mír. Pražší konšelé vraha ihned zatkli a rychle odsoudili k trestu smrti. Jeho bratr Jiří jej chtěl pomstít, shromáždil své příznivce, kteří se ozbrojili a přepadávali kupce, zapalovali domy a dvory měšťanů, olupovali trhovce, řezali jim nosy či usekávali ruce. Jiří nebyl díky své obratnosti nikdy chycen. Podle dobových zvyklostí nesměli měšťané odsoudit šlechtice k smrti, proto se nakonec museli s Kopidlanskými smířit a poskytnout jim zadostiučinění za smrt jejich příslušníka.\n\nKopidlanští vymřeli v I. polovině 17. století, Stráníkové koncem 18. století.\n\nV modrém štítě měli černobílou hlavu kozla.\n\nSpojili se s většinou místními vladyckými či měšťanskými rody.\n\n"}
{"id": "560428", "url": "https://cs.wikipedia.org/wiki?curid=560428", "title": "Kořenští z Terešova", "text": "Kořenští z Terešova\n\nKořenští z Terešova (též Korzenští z Terešova) jsou stará česká vladycká rodina, která později povýšila do hraběcího stavu. Pocházejí z Terešova na Plzeňsku.\n\nPetr z Terešova roku 1411 získal od klášter a v Plasích, Kaceřov a Olešnou, později k rodovému majetku připojili i Radyni.\n\nRozdělili se na dvě větve, první držela Neznašov, podle kterého si zvolila název, měli v držení i Radomilice, Sedlec a Lažany. Druhá linie držela Vlhlavy, Sedlo a Komařice. Jméno odvodili od prvního statku.\n\nMezi českou šlechtu se prosadili až v 17. století. Jozue Kořenský z Terešova se stal zemským soudcem, v mládí bojoval proti Turkům, poté působil jako pardubický hejtman, purkrabí hradeckého kraje či vrchní regent císařských panství. Koupil tu Liderice, Meziříč a Hlinice. Zemřel roku 1653. Jeho syn Václav František působil jako hejtman bechyňského kraje a císařský rada. Roku 1676 povýšil do panského stavu. Jeho syn Jan získal v roce 1705 titul hraběcí.\n\nRudolf Josef († po 1739) byl skutečný císařský komorník, rada nad apelacemi a především před korunovací Karla VI. na českého krále v roce 1723 získal dědičný dvorský úřad korouhevníka stavu panského Českého království. Pracoval v české dvorské kanceláři, v polovině 30. let 18. století tam byl jmenován vicekancléřem. Oženil se s Josefou Marií z Fünfkirchenu.\n\nČást rodiny žila na Moravě, kde příslušníci rodu zastávali různé pozice. Rudolf Josef vykonával funkci prezidenta nejvyššího soudu, Rudolf pracoval jako kanovník.\n\nV 18. století rod vymřel.\n\nVe zlatém štítě stojí černý kohout s červeným hřebínkem na pravé noze, levou končetinu má zdviženou. Po povýšení se ve znaku objevil korunní říšský orel.\n\nSpojili se s Hrobčičtí z Hrobčic, Sekerky, pány z Lisova, z Vlčovic či z Hřebene.\n\n"}
{"id": "560432", "url": "https://cs.wikipedia.org/wiki?curid=560432", "title": "Akmena (přítok Suosy)", "text": "Akmena (přítok Suosy)\n\nAkmena je řeka na severovýchodě Litvy, v okrese Kupiškis, pravý přítok řeky Suosa, do které se vlévá u vsi Radžiūnai, 2,8 km od jejího ústí do řeky Lėvuo. Je dlouhá 6,9 km. Pramení na severním okraji obce Rudiliai, 10 km jihojihozápad od okresního města Kupiškisu.\n\nPramení na severním okraji obce Rudiliai, teče zpočátku směrem severním, protéká vsí Akmeniai, u obce Karaliūnai se stáčí doleva až skoro do protisměru - teče na jihojihozápad. Za cestou Karaliūnai - Akmeniai se stáčí mírně k západu a u vsi Radžiūnai se vlévá do rybníka na řece Suosa, 2,8 km od jejího ústí do řeky Lėvuo.\n\nŘeka nemá významné přítoky\n\n\nO jazykových souvislostech sledujte část rozcestníku Původ názvu.\n"}
{"id": "560437", "url": "https://cs.wikipedia.org/wiki?curid=560437", "title": "Krabicové z Veitmile", "text": "Krabicové z Veitmile\n\nKrabicové z Veitmile (též \"z Weitmile\", \"Vajtmile\", německy \"Weitmühl\") [vajtmile] jsou stará česká vladycká rodina (původem z Durynska), která později povýšila do panského stavu. Přídomek odvozovali od tvrze Veitmile u Starých Smrkovic nedaleko Nového Bydžova.\n\nPrvním doloženým předkem rodu byl Pešek, který je zmíněn v roce 1316 jako držitel vsi Střekova u Ústí nad Labem a který roku 1319 vystavěl stejnojmenný hrad. Ve 14. století se rod rozvětvil. Beneš Krabice z Veitmile († 1375) působil v letech 1359–1375 jako kanovník pražské kapituly, od roku 1355 řídil jako třetí v historii stavbu svatovítské katedrály v Praze, z podnětu Karla IV. začal psát čtyřdílnou kroniku. Do čtvrté knihy na císařovo přání zařadil i jeho autobiografii a zkrácený životopis Arnošta z Pardubic. Portrét s erbem Beneše Krabici jako významné osobnosti z císařova okolí umístil Petr Parléř do triforia svatovítské katedrály. Beneš zplodil tři syny: Beneše, Jana a Petra.\n\nZdislav a Beneš se usídlili na Moravě, drželi zde Žerotice (do roku 1502), Želetavu a Litovany. Později se od nich odtrhla další linie, která se vyskytovala v Alsasku. \n\nKarlštejnský purkrabí Beneš z Veitmile získal roku 1471 prostřednictvím sňatku s Bonuší, dcerou Jana Calty z Kamenné Hory, Chomutov a Most. Od císaře Fridricha III. dosáhl povýšení do panského stavu, což mu roku 1475 potvrdil i král Vladislav II. Českými stavy byl přijat roku 1479. Stal se nejvyšším mincmistrem. Zemřel roku 1496. Podle rejstříku z roku 1529 patřili Veitmilové na samém počátku habsburské vlády mezi nejbohatší panské rody v Čechách. Úřad mincmistra zastával i Benešův syn Šebestián, který v letech 1542–1544 velel vojsku Ferdinanda I. a pomáhal mu tak zlomit odboj českých stavů. Oženil se s Annou Glacovou ze Starého dvoru, s níž vyženil panství Červený Hrádek. Měli spolu dva syny Jana a Kříže a dcery Magdalenu, Annu a Bonuši.\n\nStarší syn Jan z Veitmile na Mostě a Chomutově se před rokem 1555 oženil s Kateřinou Trmickou, dcerou Mikuláše Staršího Trmického.\nMladší syn Kříž († 1550 v saském univerzitním městě Freiberg) se oženil s Veronikou Šlikovou. Měli tři děti: Beneše, Uršulu a Jana Lorence (Vavřince). Jan Lorenc z Veitmile na Postoloprtech († 1584) se oženil s Alžbětou Žerotínovou, dcerou Karla ze Žerotína na Žehušicích († 1560) a Veroniky Trčkové z Lípy. Z tohoto manželství vzešli tři synové a jedna dcera. Nejmladší syn Šebestián Lorenc (Vavřinec) zemřel v roce 1600 v Padově a jím vymřela panská (původně moravská) větev Veitmilů. \n\nZ rytířské větve pocházel Hynek Ladislav, držitel Batelova a důstojník ve službách Habsburků. Za třicetileté války se vyznamenal a v letech 1628 a 1631 dosáhl polepšení erbu a potvrzení rytířského stavu.\n\nPočátkem 18. století Jindřichem Krabicem z Veitmile rod vymřel.\n\n\n\nV České Lípě byl v roce 1389 purkmistr Hynek z Weitmile (zemřel v období 1402–1406). Kuník z Weitmile byl jeho bratr, v letech 1380–1421 byl plebánem již neexistujícího českolipského kostela svatého Petra a Pavla (shořel 1822) a v roce 1394 byl kaplanem majitele města Hynka Berky.\n\nV červeném štítě leží mlýnský kámen, tzv. žernov, který souvisí s přídomkem z Veitmile, neboli „ze vzdáleného mlýna.“ ( – německy daleko, – německy mlýn). Jedná se tedy o mluvící erb. Jejich erb je možno nalézt ve věži zámku Blatná, na okně Vlašského dvora v Kutné Hoře, na skříni v Manské síni na Karlštejně a na nároží zámku v Chomutově (s letopočtem 1520), erb je také vyobrazen na Klaudiánově mapě, nejstarší tištěné mapě Čech z roku 1518.\n\nSpojili se s Žerotíny, Šternberky, Šliky či Martinici.\n\n\n\n"}
{"id": "560438", "url": "https://cs.wikipedia.org/wiki?curid=560438", "title": "Krajířové z Krajku", "text": "Krajířové z Krajku\n\nKrajířové z Krajku ( \"Kraiger von Kraigk\", někdy též \"Krajíř von Krajek\", další varianty \"Kragirz von Krajk\", \"Kragirz von Kragk\", \"Chreich\", \"Kreig\", \"Kreigh\", \"Criwih\", \"Krywgg\") jsou starý rod, který pochází z Kraňska. Na české území přišli koncem 14. století a zdomácněli zde.\n\nRod původem z Kraňska (historická oblast dnešního Slovinska), kde stály jejich rodové hrady Krajk (\"Kreig\", uváděno též \"Kraig\", \"Krayk\") na hoře Kraiger (u Sankt Veit an der Glan v dnešních Korutanech). Jejich předkové tam sídlili už v polovině 12. století (nejstarší zmínka z roku 1091 – \"Dieterus de Krywgg\"). Příslušníci rodu obdrželi ve 14. století Grafenstein v Korutanech a drželi další statky v Kraňsku (např. Bled). Konrád Krajíř přišel do Čech jako dvořan krále Václava IV. a 1381 získal hrad Landštejn a Novou Bystřici. Albrecht později přikoupil Bílkov a Dačice. Další příslušníci rodu sloužili jako zemští hejtmané v Čechách a Korutanech. Koncem 15. století se rozdělili do dvou větví – bystřické a boleslavské. Obě linie vymřely koncem 16. století.\n\nVolfgang († 1554) z bystřické linie působil v důležitých pozicích za vlády Ferdinanda I., nejprve se stal hejtmanem bechyňského kraje, v letech 1537–1542 vykonával úřad nejvyššího kancléře, poté dvanáct let až do své smrti zastával pozici nejvyššího purkrabího.\n\nBoleslavská větev stála při české reformaci, podporovala jednotu bratrskou. Johanka zdědila Mladou Boleslav, Brandýs nad Labem, Hrubý Rohozec a Michalovice, což bylo celé jmění větve. Z Mladé Boleslavi se stalo jedno z center jednoty bratrské. Syn jejího bratra Konráda veřejně přestoupil k jednotě a podporoval ji, za to po potlačení stavovského odboje roku 1547 přišel o část majetku.\n\nPosledním mužským členem rodu byl zřejmě Jáchym Krajíř z Krajku, jenž zemřel na počátku 17. století.\n\nŠtít je pokosem dělený na červenou a bílou polovinu.\n\nSpojili se se Žerotíny, Tovačovskými z Cimburka, Šelmberky, Švihovskými z Rýzmberka či Beřkovskými z Boskovic ad.\n\n\n"}
{"id": "560440", "url": "https://cs.wikipedia.org/wiki?curid=560440", "title": "Páni z Kunovic", "text": "Páni z Kunovic\n\nPáni z Kunovic ( \"von Kunowitz\") jsou moravský vladycký rod, který později povýšil do panského stavu. Pocházeli z Kunovic nedaleko Uherského Hradiště.\n\nV 15. století drželi jeden statek, časem však své jmění rozmnožili. Koncem 15. století žil Jan z Kunovic, syn sestry správce olomouckého biskupství a ten mu pomohl svým vlivem i finančně. Předal mu některé své statky, později už sám získal Uherský Brod, Ostrov, novojičínské panství. Vykonával post nejvyššího komorníka na Moravě. Roku 1490 jej císař povýšil na říšského pána. Měl čtyři syny, kteří si rozdělili Hluk, Uherský Brod, Uherský Ostroh a Kunovice. Později majetek různě měnili a prodávali. Dva z nich působil jako podkomoří, Dětřich se zasloužil přestavbu Uherského Ostrohu na renesanční zámek.\n\nArkleb z Kunovic vyženil díky sňatku s Alžbětou ze Šternberka roku 1587 Konopiště, o šestnáct let později jej však prodal.\n\nPo Bílé hoře musel Jan Bernard († 1627) emigrovat, jeho syn Jan Dětřich (1624–1700) se však stal tajným radou a stál v čele vlády v Kasselu. Roku 1686 jej císař Leopold I. povýšil do stavu říšských hrabat. Jeho smrtí dne 16. listopadu 1700 rod po meči vymřel. Díky jeho dceři ale mezi jeho přímé potomky patří např. následník britského trůnu, Karel, kníže z Walesu (princ Charles).\n\nNa červeném podkladu byl modrý pruh a v něm dva zlatí jeleni. Při povýšení do stavu říšských hrabat (1686) byl rodový erb polepšen přidáním dvou zlatých korunek do červeného pole.\n\nSpojili se s Bruntálskými z Vrbna, Šliky, Šternberky, Žerotíny či Žampachy z Potštejna.\n\n"}
{"id": "560442", "url": "https://cs.wikipedia.org/wiki?curid=560442", "title": "Landštejnové", "text": "Landštejnové\n\nLandštejnové případně páni z Landštejna a Třeboně byli starý český panský rod, který patřil mezi pět hlavních rozrodů Vítkovců. Původně sídlili v Třeboni. Na konci 13. století však získali pevný hrad Landštejn a změnili si podle něj i svůj přídomek.\n\nPředek všech Vítkovců, Vítek z Prčice měl pět synů, čtvrtý z nich, Vítek IV. z Klokot, zplodil tři syny (Vítek ze Skalice, Pelhřim z Třeboně a Ojíř ze Svin) a čtyři dcery (Lidmila z Hrádku, Kateřina z Pohledu, Gertruda ze Žinkov, Jutta z Kováně), kteří rod rozvětvili. V 2. polovině 13. století získal Pelhřimův syn Sezema Landštejn. Na konci 13. a počátku 14. století se proslavili neohrožení válečníci Ojíř ze Svin a jeho syn Vítek z Landštejna. Vítek a jeho syn Vilém z Landštejna vykonávali funkci nejvyššího komorníka. Vítek přispěl k vyhnání Jindřicha Korutanského v roce 1309 při obléhání Prahy míšeňským vojskem. Jeho syn Vilém se stal hejtmanem na Moravě, v letech 1351–1356 zastával funkci pražského purkrabího, patřil mezi oddané spolupracovníky Karla IV. Mikuláš Svitáček (1454–1484) působil jako nejvyšší písař a královský maršálek.\n\nPříslušníci rodu vybudovali v jižních Čechách mnoho pevných hradu a drželi zde mnoho panství například Trhové Sviny, Bystřici, Lomnici, Lipnici, Veselí, Žaleč, statky na Rakovnicku. Jedna z linií se usadila na Moravě, kde drželi statky na Kroměřížsku a vystavěli hrad Nový Světlov.\n\nVilém se stal hejtmanem Nového Města pražského a jím roku 1612 rod vymřel.\n\nV červeném poli se nachází stříbrná pětilistá růže.\nSpojili se s pány z Dubé, Donína, z Kopidlna, Valdštejny, Týřovskými či Mladoty ze Solopisk.\n\nZa větrných nocí by měl na Landštejně strašit za trest pro svou krutost duch Viléma z Landštejna.\n\n\n"}
{"id": "560445", "url": "https://cs.wikipedia.org/wiki?curid=560445", "title": "Keeps Gettin' Better - A Decade of Hits", "text": "Keeps Gettin' Better - A Decade of Hits\n\nKeeps Gettin' Better: A Decade of Hits je album od americké zpěvačky Christiny Aguilery. Toto výběrové album obsahuje největší hity ze všech tří alb vydaných do data vydání této kompilace: \"Christina Aguilera\" (1999), \"Mi Reflejo\" (2000), \"Stripped\" (2002) and \"Back to Basics\" (2006). Na albu byly vydány i dvě nové písně a dvě starší, ale předělané. Album bylo vydáno 7. listopadu, 2008 v Evropě a 11. listopadu, 2008 ve Spojených státech amerických. Album má také deluxe verzi, která mimo CD obsahuje i DVD s 10 videoklipy a jiný obal se žlutým okrajem.\n\n"}
{"id": "560449", "url": "https://cs.wikipedia.org/wiki?curid=560449", "title": "Matt Hunwick", "text": "Matt Hunwick\n\nMatthew Hunwick je americký profesionální hokejový obránce momentálně hrající za tým Buffalo Sabres v lize NHL.\n\nHunwick navštěvoval University of Michigan, v jejíž týmu Wolverines sloužil v sezoně 2005-06 jako alternativní kapitán a o rok později jako kapitán.\n\n10. listopadu 2007 hrál svůj první zápas v NHL, v dresu Boston Bruins, doma proti Buffalo Sabres. 17. listopadu 2008 vstřelil první gól své kariéry, do sítě Toronto Maple Leafs a i díky jeho trefě Bruins vyhráli zápas v Air Canada Centre 3:2.\n\n10. ledna 2009 se dostal do první bitky v kariéře, když Justina Williamse z Carolina Hurricanes porazil po jediném úderu.\n\n18. dubna 2009 na meetingu před zápasem proti Montreal Canadiens si stěžoval na břišní bolesti. Týmový lékař Bruins, Dr. Peter Asnis zjistil, že Hunwick potřebuje operaci kvůli roztržené slezině. Do týmu se ve zbytku sezony už nevrátil.\n\n29. listopadu 2010 byl vyměněn do týmu Colorado Avalanche za Colbyho Cohena.\n\n"}
{"id": "560462", "url": "https://cs.wikipedia.org/wiki?curid=560462", "title": "Oikofobie", "text": "Oikofobie\n\nOikofobie nebo ekofobie je termín používaný v psychiatrii a v politice. Rudolf Kohoutek ji definoval jako averzi až nenávist vůči vlastnímu domovu, vlasti, národní kultuře a vlastní společnosti.. \n\nV psychiatrii oikofobie označuje fobii z domova nebo domácího příslušenství. Slovo je odvozeno do řeckého slova \"oikos\" s významem „domácnost“, „dům“ nebo „rodina“ a \"phobia\" s významem „strach neodpovídající skutečné hrozbě“.\n\nV roce 1808 použil básník a esejista Robert Southey k popisu touhy (zejména Angličanů) opustit domov a cestovat. Ve stejném významu slovo poté používali i další spisovatelé 19. století. \n\nVe své knize z roku 2004 použil toto slovo britský konzervativní filozof Roger Scruton s významem „odmítnutí dědictví a domova“. Píše, že jde o „fázi, kterou normálně prochází duše adolescenta“, ale že jde také o vlastnost některých, typicky levicových, politických podnětů a ideologií zejména na amerických univerzitách pod záštitou politické korektnosti. Oikofobie pak vede k paradoxnímu postoji, že jakákoli opozice proti náboženské a kulturní tradici Západu musí být podporována, i když je výrazně parochiální, netolerantní, patriarchální a etnocentrická.\nOikofobie je podle Scrutona protipólem \"oikofilie\", lásky k domovu.\nScrutonovo pojetí následně proniklo do české politické publicistiky.\n"}
{"id": "560483", "url": "https://cs.wikipedia.org/wiki?curid=560483", "title": "Mikuláš z Banče", "text": "Mikuláš z Banče\n\nMikuláš z Banče ( \"Mikołaj z Bancze\", \"Nikolaus von Banz\" nebo \"Nicolaus von Banz\", † 1. září 1344) byl slezský církevní hodnostář a v letech 1319–1326 administrátor vratislavské diecéze.\nMikuláš z Banče pocházel ze staré patricijské vratislavské rodiny. Poprvé je v pramenech zmiňován roku 1305 jako člen vratislavské katedrální kapituly. Patřil do okruhu biskupa Jindřicha z Vrbna (1302–1319); jeho příbuzný Pavel z Banče (†1323) byl od roku 1307 prvním stálým pomocným biskupem ve Vratislavi. Sám Mikuláš vykonával v letech 1308 až 1315 funkci arcijáhna lehnického.\n\nPo smrti biskupa Jindřicha z Vrbna došlo ke sporům v katedrální kapitule a jedna část zvolila novým biskupem Víta z Habdanku, zatímco druhá Lutolda z Kroměříže. Žádný ze zvolených biskupů nebyl potvrzen papežem a spor o obsazení vratislavského biskupského stolce se táhl šest let. Po tu dobu byli pro materiální správu diecéze určení dva tzv. administrátoři \"in temporalibus\", z nichž však faktickou správu vykonával jen jeden, totiž právě Mikuláš z Banče.\n\nV této funkci nabyl značného vlivu. Roku 1325 se stal blízkým rádcem posledního piastovského vratislavského knížete, Jindřicha VI. Dobrého. Přispěl k urovnání sporů knížete s patriciátem města Vratislavi a v souladu s politikou předchozích vratislavských biskupů podporoval Jindřichovu orientaci na českého krále, nyní Jana Lucemburského, a zásadně přispěl k uzavření dědické smlouvy mezi oběma panovníky, podle níž mělo Vratislavsko po Jindřichově smrti připadnout českému králi. Pochopitelně se tato snaha i Mikulášova role v ní setkaly s odporem Jindřichova bratra, lehnicko-břežského knížete Boleslava III. Marnotratného, který dal na přelomu let 1326 a 1327 biskupa zajmout ve vratislavském kostele sv. Jiljí a věznil jej krátkou dobu na hradě Jelči u Volova, než Mikuláše z Banče osvobodili jeho přátelé. Bezprostředně poté, v dubnu 1327, byla zmíněná dědická smlouva skutečně podepsána.\n\nMezitím byli oba protibiskupové donuceni k rezignaci a roku 1326 se novým vratislavským biskupem stal Nanker z Oxy. Mikuláš z Banče se získal kantorskou prelaturu ve vratislavské kolegiátní kapitule sv. Kříže. Nadále se však zásadně podílel na faktické správě biskupství, neboť nový biskup, přeložený do Vratislavi z Krakova, postrádal detailní znalost diecéze a poměrů v ní. Prolucemburské zaměření Mikuláše z Banče bylo v příkrém rozporu s propolskou politikou biskupa Nankera, přesto si bývalý administrátor zachoval vliv. Papežský legát Galhard de Carceribus si například stěžoval, že se celý svět Mikuláše bojí více než biskupa a že tedy Nankerova opatření proti němu, včetně klateb, jsou neúčinná.\n\nI při svých církevních funkcích se Mikuláš z Banče věnoval správě svého nemalého osobního majetku, který se zvláště rozrostl v době, kdy spravoval diecézi. Do jeho smrti mu patřila například polovina hradu Kaltenštejna na Jesenicku, kterou odkázal biskupství.\n\nNaposledy se Mikuláš z Banče zmiňuje po smrti biskupa Nankera (1341), kdy jej nový biskup Přeclav z Pohořelé využil jako prostředníka při urovnávání sporů mezi vratislavským biskupstvím a králem Janem Lucemburským, které zdědil po svém předchůdci. Přesné datum Mikulášovy smrti není známo, ale listina biskupa Přeclava z roku 1345 jej zmiňuje jako „nedávno zemřelého“.\n"}
{"id": "560486", "url": "https://cs.wikipedia.org/wiki?curid=560486", "title": "People Need Love", "text": "People Need Love\n\nPeople Need Love je první singl nahraný a vydaný v roce 1972 švédskou popovou skupinou ABBA, v té době vystupující pod křestními jmény jako \"Björn & Benny, Agnetha & Anni-Frid\". Píseň byla také zařazena na jejich první studiové album \"Ring Ring\", které vyšlo o rok později.\n\nHudbu i text k písni \"People Need Love\" napsala autorská dvojice Benny Andersson a Björn Ulvaeus. Nahrávka je postavena na střídání hlavních vokálů všech čtyřech členů ABBY.\n\nStejně jako debutové album ani tento singl ještě nepřinesl kvartetu větší celosvětový ohlas. Balada pojednává o tom, jak by se lidé měli vůči sobě chovat, aby společně vytvořili přijatelnější svět a lépe se jim v něm žilo.\n\nŠvédská folková skupina \"Nashville Train\" vytvořila cover verzi skladby v roce 1977, která se stala součástí jejich alba \"ABBA Our Way\", vydaného u labelu Polar Music ve Švédsku.\n"}
{"id": "560504", "url": "https://cs.wikipedia.org/wiki?curid=560504", "title": "Legacy at Millennium Park", "text": "Legacy at Millennium Park\n\nLegacy at Millennium Park je mrakodrap v Chicagu ve státě Illinois. Stojí v ulici South Wabash Avenue. Má 72 pater a výšku 250 m. Budova má ocelový skelet, zdi jsou z betonu a fasáda ze skleněných tabulí. Výstavba probíhala v letech 2007–2010.\n\n\n"}
{"id": "560505", "url": "https://cs.wikipedia.org/wiki?curid=560505", "title": "Mistrovství světa v házené žen 1957", "text": "Mistrovství světa v házené žen 1957\n\n1. mistrovství světa v házené o sedmi hráčkách proběhlo ve dnech 13. – 20. července v Bělehradě a Virovitici v Jugoslávii.\n\nTurnaje se zúčastnilo devět týmů rozdělených do tří tříčlenných skupin, z nichž první dva postoupily do semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo. Týmy, které v základních skupinách skončily na třetím místě hrály o 6. – 9. místo. Mistrem světa se stalo družstvo Československa.\n\n Československo – Maďarsko 7:1 (3:1)\n\n Jugoslávie – SRN 9:6 (4:4)\n\n Dánsko – Rakousko 10:6 (3:3)\n\n1. Československo\n\nTrenér: Karel Hošťalek a Ladislav Gross.\n2. Maďarsko\n\n3. Jugoslávie\n\n"}
{"id": "560506", "url": "https://cs.wikipedia.org/wiki?curid=560506", "title": "Rhopalium", "text": "Rhopalium\n\nRhopalium (též ropalium) je smyslový orgán některých žahavců, který se vyskytuje na zvonu medúz. U čtyřhranek, které jsou v tomto ohledu poměrně intenzívně zkoumány, jsou rhopalia (které jsou na jednom jedinci čtyři) tvořena shlukem šesti oček, z nichž čtyři jsou jednoduchá a dvě mají velmi kvalitní čočku.\n\nAč dokáže tento orgán vytvořit i určitý obraz na sítnici a čočka má gradient refrakčního lomu, vnímání obrazu zřejmě výrazně ztěžuje jednoduchost nervové soustavy žahavců. Proto jsou samotná rhopalia dokonce schopna vysílat nervové impulsy např. pro stah zvonu. Mimo to dále rhopalium často obsahuje i statocystu, tzn. rovnovážný orgán, se zrnky bazanitu.\n\nRhopalia vznikají z původně myoepiteliárních buněk polypa během přeměny v dospělou medúzu. Rozměry rhopalií u čtyřhranky trojité (\"Tripedalia cystophora\") nepřesahují jeden milimetr.\n"}
{"id": "560507", "url": "https://cs.wikipedia.org/wiki?curid=560507", "title": "Brooklyn Decker", "text": "Brooklyn Decker\n\nBrooklyn Decker (* 12. dubna 1987, Kettering, Ohio, Spojené státy americké) je americká modelka, která se objevila na titulní straně amerického fotografického sportovního magazínu Sports Illustrated, konkrétně jeho plavkového vydání (Swimsuit Issue) pro rok 2010. Téhož roku předváděla kolekci plavek od Victoria's Secret. Mimo to si zahrála v hostující roli v seriálech \"Ošklivka Betty\" a \"Royal Pains\". První filmová role přišla s filmem \"Zkus mě rozesmát \"a později si zahrála ve filmech \"Bitevní loď a\" \"Jak porodit a nezbláznit se.\"\n\nJejím manželem je americký tenista Andy Roddick.\n\nNarodila se v Ketteringu v Ohiu, je dcerou Tessy (rozené Moore), zdravotní sestry a Stephena Deckera, prodejce kardiostimulátorů. Má o tři roky mladšího bratra Jordana. S rodinou se přestěhovala do Middletownu v Ohiu a poté do Charlotte v Severní Karolíně. Byla objevena jako teenager při nakupování v obchodním centru. S kariérou modelky začala jako tvář Mauri Simone (šaty na maturitní ples). V roce 2003 vyhrála modelingovou soutěž Modelka roku 2003. V lednu 2011 v rozhovoru pro magazín Self přiznala, že trpěla poruchou příjmu potravy.\n\nObjevila se v magazínech jako \"Teen Vogue\", \"Cosmopolitan\", \"FHM\" a \"Glamour\", pracovala s \"The Gap\", \"Intimissimi\" a \"Victoria's Secret\". Objevila se ve videoklipu Jimmyho Buffetta a skupiny 3 Doors Down.\n\nV roce 2005 se přestěhovala do New York City a zúčastnila se konkurzu pro Sports Illustrated a jejich plavkovou edici, ve které se poprvé objevila v roce 2006. Poté se znovu objevila v edici pro rok 2007 a moderovala televizní speciál ze zákulisí. Po třetí se objevila v roce 2008. V roce 2010 se stala tváří edice roku 2010, která se fotila na Maledivách. V roce 2007 si objevila v internetové show nazvané \"She Says, Z Say\", po boku Paula Zimmermana, kde společně diskutovali o NFL.\n\nObjevila se v seriálu \"Chuck \"a v \"Milionový lékař. \"V roce 2010 byla jmenována magazínem Esquire nejvíce sexy ženou. Za roli ve filmu \"Zkus mě rozesmát \"získala cenu Teen Choice Award v kategorii Objev roku. V roce 2012 byla obsazena do hlavní role filmu \"Bitevní loď\". Také se stala součástí hvězdně obsazeného filmu \"Jak porodit a nezbláznit se\".\n\nV roce 2007 začala chodit s americkým tenistou Andy Roddickem, v březnu roku 2008 se dvojice zasnoubila. Pár měl svatbu 17. dubna 2009.\n\n"}
{"id": "560513", "url": "https://cs.wikipedia.org/wiki?curid=560513", "title": "Kfar Jedidja", "text": "Kfar Jedidja\n\nKfar Jedidja ( כְּפַר יְדִידְיָה, doslova „\"Jedidjova vesnice\"“, v oficiálním přepisu do angličtiny Kefar Yedidya, přepisováno též Kfar Yedidia) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 27 metrů v hustě osídlené a zemědělsky intenzivně využívané pobřežní nížině respektive Šaronské planině. Západně od vesnice prochází vádí Nachal Avichajil.\n\nObec se nachází 4 kilometry od břehu Středozemního moře, cca 32 kilometrů severovýchodně od centra Tel Avivu, cca 52 kilometrů jihojihozápadně od centra Haify a 10 kilometrů jižně od města Chadera. Kfar Jedidja obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Ma'abarot, Mišmar ha-Šaron, Kfar Chajim, Hadar Am a Bejt Jicchak-Ša'ar Chefer vytváří souvislý severojižní pás zemědělských sídel táhnoucí se až k okraji města Netanja.\n\nKfar Jedidja je na dopravní síť napojen pomocí dálnice číslo 4.\n\nKfar Jedidja byl založen v roce 1935. Mošav je pojmenován podle starověkého židovského učence Filóna Alexandrijského, který měl přezdívku Jedidja. Měli tak být připomenuti Židé z egyptské Alexandrie, kteří se ve 30. letech 20. století podíleli na založení fondu na pomoc německým Židům. Územní plán nové osady zpracoval roku 1933 pro Židovskou agenturu architekt Richard Kaufmann. Mělo jít o agrární osadu s 50 rodinnými statky.\n\nJejími zakladateli byla skupina Židů původem z Německa. Zakladatelská skupina se zformovala na jaře v roce 1934. Většinou ji tvořili středostavovští Židé, mnozí s akademickými tituly. Ti pak procházeli výcvikem v Netanji. 8. srpna 1934 byl položen základní kámen k nové osadě a 8. dubna 1935 byla vesnice slavnostně otevřena. Nastěhovalo se sem prvních sedm osadníků. Brzy nato pokračovala výstavba dalších farem a přicházeli sem i Židé z Nizozemska. Další výrazné rozšíření prodělal mošav v letech 1936-1938, kdy tu vyrostlo 40 nových farem. Další osadnická skupina sestávající z 22 židovských rodin z Německa sem přišla roku 1945.\n\nPřed rokem 1949 měl mošav rozlohu katastrálního území 1 075 dunamů (1,075 kilometru čtverečního). Správní území obce dnes dosahuje 2 650 dunamů (2,65 kilometrů čtverečních). Ve vesnici stojí 61 farmářských usedlostí, další desítky rodin zde pobývají bez vazby na zemědělské podnikání. Místní ekonomika je zčásti založena na zemědělství, přičemž výrazně se rozvíjí pěstování květin. V mošavu je k dispozici obchod, společenské centrum, knihovna a synagoga, kterou společně využívají i obyvatelé sousedních vesnic Hadar Am a Kfar Chajim.\n\nPodle údajů z roku 2014 tvořili naprostou většinu obyvatel v Kfar Jedidja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 738 lidí. Během roku 2014 populace klesla o 1,9 %.\n\n\n"}
{"id": "560516", "url": "https://cs.wikipedia.org/wiki?curid=560516", "title": "1962 ve filmu", "text": "1962 ve filmu\n\n\n\n\n\n"}
{"id": "560518", "url": "https://cs.wikipedia.org/wiki?curid=560518", "title": "Hannah", "text": "Hannah\n\nHannah (někdy též Hanna) je ženské rodné jméno hebrejského původu (חנה, čti \"Chana\"), jehož význam je \"milostná\", \"milostiplná\" popřípadě \"něžná\", \"líbezná\", \"nádherná\". Ve Starém zákoně byla Hanna matkou proroka Samuela. Jiným přepisem jména je Hana.\n\n\"Etymologicky příbuzné jméno:\" Anna, Aneta, Anita, Annika, Johana.\n\n\n\n"}
{"id": "560520", "url": "https://cs.wikipedia.org/wiki?curid=560520", "title": "Jiří Dadák", "text": "Jiří Dadák\n\nJiří Dadák (7. března 1926, Valašské Meziříčí – 6. března 2014, Zlín) je bývalý československý atlet, jehož specializací byl hod kladivem.\n\nV roce 1950 vybojoval na mistrovství Evropy v Bruselu bronzovou medaili. O dva roky později reprezentoval na letních olympijských hrách v Helsinkách, kde skončil s výkonem 56,81 m těsně pod stupni vítězů, na čtvrtém místě . V roce 1954 obsadil na mistrovství Evropy ve švýcarském Bernu ve finále deváté místo (55,66 m). \n\nJiří Dadák byl syn známého podnikatele Arnošta Dadáka a mladší bratr Arnošta Dadáka (mladšího).\n"}
{"id": "560523", "url": "https://cs.wikipedia.org/wiki?curid=560523", "title": "81P/Wild-2", "text": "81P/Wild-2\n\n81P/Wild-2 nebo také Wild 2 je krátkoperiodická kometa, kterou 6. ledna 1978 objevil švýcarský astronom Paul Wild.\n\nPůvodně se oběžná dráha této komety nacházela mezi oběžnými drahami Jupitera a Uranu, její dráha však byla změněna přiblížením se k Jupiteru 10. září 1974. Krátkoperiodickou kometou se tedy stala poměrně nedávno a proto mohl její povrch obsahovat prach, z něhož lze zjistit složení sluneční pramlhoviny. V lednu 2004 v rámci programu Stardust byl proto proveden sběr prachových částic uvolněných z jádra komety.\n\n\nSonda vyslaná 7. února 1999 ke kometě Wild 2 pořídila první snímky komety 13. listopadu 2003 ze vzdálenosti 25 mil. km. 2. ledna 2004 proletěla sonda s vysunutým aerogelovým sběračem prachu komou komety. Zároveň sonda pořídila 72 snímků jádra komety, z nichž byly určeny jeho rozměry.\n\nJádro je poměrně kompaktní a na jeho velmi zbrázděném povrchu se vyskytují kopečky vysoké až 100 m a krátery o hloubce přes 150 m. Sonda také proletěla třemi plynoprachovými výtrysky.\n\nNávratové pouzdro s prachovými vzorky z jádra komety přistálo na Zemi 15. ledna 2006 ve vojenském výcvikovém prostoru Utah Test and Training Range poblíže Salt Lake City ve státě Utah. Po fotodokumentaci a očištění bylo pouzdro dopraveno do provizorní laboratoře zřízené na základně armádního letectva Michael Army Air Field k prvotní inspekci. Poté byly získané vzorky převezeny do laboratoří v Johnsonově vesmírném středisku v Houstonu k dalšímu zkoumání.\n\n"}
{"id": "560524", "url": "https://cs.wikipedia.org/wiki?curid=560524", "title": "Věnceslava Lužická", "text": "Věnceslava Lužická\n\nVěnceslava Lužická, vlastním jménem Anna Srbová, rozená Kubátová (6. prosince 1832, Hořice – 4. května 1920, Praha), byla česká vlastenecká spisovatelka a publicistka, autorka řady próz určených především pro dívky s cílem vychovávat vzdělávat je a mravně povznášet. \n\nNarodila se 6. prosince 1832 v Hořicích čp. 38 Václavu a Anně Kubátovým v rodině zámožného obchodníka a radního. Často uváděný rok jejího narození 1835 (např. v Ottově slovníku naučném a také na pamětní desce na rodném domě) je nesprávný. Dle dochované korespondence si však sama v roce svých padesátin nepřála žádné oslavy a zveřejnění správného roku, aby se nestala „terčem vtipů zlých nepřátel“, jak dále píše: „…že jsem se mladší učinila, což věru mou vinou není!“\n\nVdala se za nájemce statku v Hořicích a po jeho smrti roku 1867 se s třemi dětmi (dcera Mathilda nar.1854, syn Vladimír nar. 1856 a dcera Marie nar. 1858) přestěhovala do Prahy na Nové Město. \n\nByla členkou celé řady vlasteneckých ženských spolků i Amerického klubu dám Vojty Náprstka. Přispívala svými črtami, povídkami a nekrology do časopisů \"Květy\", \"Ženské listy\" (od 1873), \"Česká včela\", \"Světozor\"; redigovala \"Ženský svět\", \"Tetín\" a jiné časopisy pro ženy. \n\nVedle literární činnosti se rovněž zabývala reformou výuky ženských ručních prací. V rámci katolického pohledu na rodinný život se zásadním způsobem zasloužila o ženské emancipační hnutí u nás. Poukazovala na rovnoprávnost žen a na jejich schopnost vysokoškolského studia školství či medicíny. \n\nČasto je považována za předchůdkyni tzv. červené knihovny. Autorka se však nesoustřeďovala jen na peripetie zamilovaného příběhu, ale podrobně líčila prostředí, popisovala zevnějšek a duševní stav postav a do děl vkládala i své úvahy. Její práce jsou tak spíše typem výchovně zábavné četby.\n\nZemřela v Praze 4. května 1920 a je pohřbena na Vyšehradském hřbitově v hrobce 15H společně se svým synem Vladimírem Srbem (1856–1916), právníkem a politikem, který v letech 1900–1906 byl starostou Prahy. Její dcera Marie Larra-Srbová (1858–1932) byla sólistkou Národního divadla v Praze.\n\n\n"}
{"id": "560526", "url": "https://cs.wikipedia.org/wiki?curid=560526", "title": "Moses Ndiema Masai", "text": "Moses Ndiema Masai\n\nMoses Ndiema Masai (* 1. června 1986, Kapsogom) je keňský atlet, běžec, který se věnuje středním, převážně však dlouhým tratím.\n\nPrvní úspěchy zaznamenal v roce 2005 na juniorském mistrovství Afriky v tuniském Radès, kde získal dvě zlaté medaile (5000 m, 10 000 m) . Na světovém atletickém finále 2007 ve Stuttgartu skončil v běhu na 5000 metrů na třetím místě. Jeho hlavní disciplinou je běh na 10 000 metrů. V roce 2008 doběhl na letních olympijských hrách v Pekingu ve finále na čtvrtém místě v čase 27:04,11. Ve stejném čase doběhl také další Keňan Micah Kogo, kterému však cílová fotografie přidělila bronzovou medaili . O rok později získal na mistrovství světa v Berlíně na stejné trati bronzovou medaili. Trať zaběhl v čase 26:57,39. Druhý Zersenay Tadese z Eritrey byl o sedm sekund rychlejší a vítězem se stal Etiopan Kenenisa Bekele v čase 26:46,31. \n\nJeho mladší sestra Linet se rovněž věnuje atletice.\n\n"}
{"id": "560530", "url": "https://cs.wikipedia.org/wiki?curid=560530", "title": "Ragininkų sala", "text": "Ragininkų sala\n\nRagininkų sala (Ostrov Ragininků) jinak také nazývaný Meilės sala (Ostrov lásky)\nje říční ostrov v rameni delty Němenu Rusnė, těsně za soutokem s řekou Leitė.\n\nJeho délka je 1500 m, šířka - 500 m. Za hlavní rameno Rusnė se považuje tok z levé - jihozápadní strany, kde je Rusnė lépe splavná a tudy protéká více vody; toto rameno tvoří státní hranici mezi Litvou a Kaliningradskou oblastí. Pravá - severovýchodní část Rusnė se zde někdy nazývá \"Nemuno senvagė\" (Staré koryto Němenu) nebo prostě Starý Němen nebo Stará Rusnė. Do tohoto pravého ramene se v místě naproti středu ostrova vlévá pravostranný přítok Voryčia. Ostrov je vzdálen 1 km na jihovýchod od města Rusnė. V sousedství ostrova, proti proudu, v ústí řeky Leitė je ještě jeden podstatně menší ostrov o rozloze asi necelý 1 hektar.\n\nOstrov Ragininkų sala je bažinatý, hustě zarostlý vrbami, olšemi, ostružinami, rybízovým křovím. Ostrov je velmi oblíbený rybáři; je to velmi příhodné místo pro lov candátů, štik, línů, červenopeřic, karasů a jiných druhů ryb. Na jihozápadní straně ostrova je prostorný, vysoko položený a otevřený plácek, vhodný pro utáboření. \n\nOstrov Ragininkų sala je botanicko-zoologickou Rezervací.\n\nV době hromadění plovoucích ker je tento ostrov jedno z nejčastějších míst, kde dochází k ucpání řeky krami a tím příčinou povodní.\n"}
{"id": "560535", "url": "https://cs.wikipedia.org/wiki?curid=560535", "title": "Inverzní teplota", "text": "Inverzní teplota\n\nPojem inverzní teplota může označovat více věcí.\n\n"}
{"id": "560537", "url": "https://cs.wikipedia.org/wiki?curid=560537", "title": "Bejt Jicchak-Ša'ar Chefer", "text": "Bejt Jicchak-Ša'ar Chefer\n\nBejt Jicchak-Ša'ar Chefer ( בֵּית יִצְחָק-שַׁעַר חֵפֶר, doslova „\"Jicchakův dům-Brána Cheferu\"“, v oficiálním přepisu do angličtiny Bet Yizhaq-Sha'ar Hefer, přepisováno též Beit Yitzhak-Sha'ar Hefer) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině respektive Šaronské planině. Západně od vesnice prochází vádí Nachal Avichajil.\n\nObec se nachází 4 kilometry od břehu Středozemního moře, cca 30 kilometrů severovýchodně od centra Tel Avivu, cca 53 kilometrů jihojihozápadně od centra Haify a 11 kilometrů jižně od města Chadera. Bejt Jicchak-Ša'ar Chefer obývají Židé, přičemž osídlení v tomto regionu je etnicky převážně židovské. Spolu se sousedními vesnicemi Ma'abarot, Mišmar ha-Šaron, Kfar Chajim, Hadar Am a Kfar Jedidja vytváří souvislý severojižní pás zemědělských sídel táhnoucí se až k okraji města Netanja.\n\nBejt Jicchak-Ša'ar Chefer je na dopravní síť napojen pomocí lokální silnice číslo 5700. Ta pak vede k jihu, kde ústí do dálnice číslo 57. Východně od obce pak probíhá i severojižní tah dálnice číslo 4.\n\nBejt Jicchak-Ša'ar Chefer byl založen v roce 1940. Sestává ze čtyř původně samostatných vesnic, které tu vyrostly v letech 1939-1941 a které se sloučily do jedné obce. Jako první to byla osada Bejt Jicchak. Jejími zakladateli byla skupina Židů původem z Německa. Ti se sem dostali na základě dohody uzavřené mezi Židovskou agenturou a německou vládou, která podporovala vystěhovávání Židů. Skupina prvních dvaceti osadníků sem přišla poprvé 14. června 1939. Většinou ji tvořili středostavovští Židé. 23. března 1940 zde došlo k trvalému usídlení a započala výstavba domů a věže na vodu, která tvoří dominantu obce.\n\nDalší původně samostatnou vesnicí byl Gan Chefer (גן חפר). Za jejím vznikem stojí organizace Agudat Bnej Binjamin (אגודת בני בנימין), která vznikla roku 1921 a rozvíjela soukromé židovské osidlování zemědělského charakteru. Navazovala přitom na kolonizační aktivity Edmonda Jamese de Rothschilda. Po vypuknutí druhé světové války se organizace rozhodla pro zřízení nové židovské osady v tomto regionu. Gan Chefer byl osídlen 15. ledna 1940 skupinou 15 rodin. Šlo o starousedlé Židy z Palestiny s farmářskou zkušeností.\n\nŠa'ar Chefer založili Židé z Československa. Po Mnichovské dohodě vzrostl mezi Židy v Československu zájem o vystěhování do tehdejší mandátní Palestiny. Na výzvu osidlovací společnosti Rassco přidružené Židovské agentuře k založení zemědělské osady v Palestině zareagovalo 37 středostavovských rodin. Mezitím ale bylo vyhlédnuté místo obsazeno osadníky v nedalekém Bejt Jicchak. Emigranti z Československa se tak usadili o něco dál, na okraji vesnice Gan Chefer. Kromě zemědělství se zde rozvinul i průmysl. Jeden z osadníků založil koncem roku 1940 na pomezí mezi oběma vesnicemi textilní podnik. Do Ša'ar Chefer se trvalí obyvatelé nastěhovali 14. ledna 1941. Čtvrtou osadou, jež zde vznikla, byla Nira (נירה), rovněž šlo o zemědělskou vesnici.\n\nČtyři podobné zemědělské osady ležící těsně při sobě postupně fúzovaly. O jejich sloučení se uvažovalo již roku 1941, ale představitelé Ša'ar Chefer to odmítli. Vzájemně ale spolupracovaly. V listopadu 1943 byla mezi obcemi Ša'ar Chefer a Bejt Jicchak uzavřena dohoda o hospodářské spolupráci. Mezitím se sloučily vesnice Gan Chefer a Ša'ar Chefer do jedné. Roku 1951 se pak sloučila i Nira s Ša'ar Chefer. Zbyly tak dvě samostatné obce.\n\nPřed rokem 1949 měl Bejt Jicchak rozlohu katastrálního území 947 dunamů (0,947 kilometru čtverečního), Ša'ar Chefer 670 dunamů (0,67 kilometru čtverečního) a Nira 280 dunamů (0,28 kilometru čtverečního).\n\nPočátkem 50. let 20. století, s přílivem židovských imigrantů z Evropy i ze zemí jako Irák a Írán, bylo rozhodnuto zbudovat novou obytnou část. Západně od obou vesnic proto vznikl soubor 70 zemědělských usedlostí. Touto novou výstavbou se dále stíraly hranice mezi původními samostatnými vesnicemi. Administrativně ale Bejt Jicchak fungoval jako nezávislá obec se statutem místní rady (malé město), zatímco Ša'ar Chefer byl členskou obcí Oblastní rady Emek Chefer. To se změnilo až roku 1963, kdy vláda místní radu Bejt Jicchak zrušila. Dalších devět let se pak debatovalo o podmínkách sloučení a teprve pak došlo k vytvoření jediné obce v nynějších hranicích.\n\nMezitím v roce 1954 jihovýchodně od Bejt Jicchak vyrostla nová čtvrť Ganot Hadar (גנות הדר) zřízená jako rezidenční okrsek pro židovské středostavovské imigranty z USA. Když ale pak Bejt Jicchak přišel o status místní rady a vstoupil do Oblastní rady Emek Chefer, čtvrť Ganot Hadar se osamostatnila a vstoupila jako nezávislá vesnice do Oblastní rady Lev ha-Šaron.\n\nPočátkem 21. století obec prochází stavební expanzí o 150 bytových jednotek. Současně s ní se postupně mění její zemědělský charakter a zvyšuje se podíl ryze rezidenčního bydlení.\n\nPodle údajů z roku 2014 tvořili naprostou většinu obyvatel v Bejt Jicchak-Ša'ar Chefer Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 2116 lidí. Během roku 2014 populace stoupla o 2,3 %.\n\n\n"}
{"id": "560547", "url": "https://cs.wikipedia.org/wiki?curid=560547", "title": "Kauza bytů OKD", "text": "Kauza bytů OKD\n\nKauza bytů OKD je spor probíhající od roku 2008. Týká se privatizace společnosti OKD. Kauza Byty OKD je největší finanční kauzou současnosti, státu i nájemníkům v ní hrozí majetková újma ve výši 35-50 mld. Kč. Klíčovou roli v kauze hraje Zdeněk Bakala a jeho podnikatelské skupiny.\n\nKauza se týká přibližně 44 000 bytů OKD v lokalitě Ostravska, ve kterých žije okolo 100 000 nájemníků. Jde o největší bytový fond ve střední Evropě. Byty byly v roce 1990 vloženy do tehdy ještě státní společnosti OKD. \n\nPrivatizace byla dokončena v roce 2004, kdy stát prodal 46% akcií OKD za 4,1 miliardy korun společnosti Karbon Invest, tehdy vlastněné Petrem Votavou a Viktorem Koláčkem. Několik dní poté bylo 76 % akcií společnosti Karbon Invest zakoupeno skupinou RPG, která patřila Zdeňkovi Bakalovi. Byty OKD byly přitom hluboko podceněny (40 000 Kč za byt). Společnost Karbon Invest a Zdeněk Bakala v souvislosti s podmínkami prodeje veřejně slíbili, že tyto byty převedou za obdobných podmínek na jejich nájemce. Na základě těchto slibů a oficiálních prohlášení nájemníci investovali do oprav těchto bytů.\n\nVlastník však i nadále odmítá plnit své závazky a nájemníci se cítí být podvedeni. V letech 2008 a 2009 podává Sdružení nájemníků BYTYOKD.CZ na Ministerstvo financí České republiky opakovaně stížnost pro porušení a neplnění privatizační smlouvy z roku 2004 mezi státem a OKD a.s. ze strany kupujícího. Smlouva byla uzavřena mezi státem (Fond národního majetku) a společností OKD a.s. v roce 2004. Za stát ji podepisoval tehdejší ministr financí Bohuslav Sobotka. K roku 2010 vlastní byty realitní společnost RPG Zdeňka Bakaly a jejich hodnota se odhadovala na 35-55 miliard Kč.\n\nPočátkem roku 2015 se novým vlastníkem bytů stala mezinárodní investiční společnost Round Hill Capital. Pár týdnů nato je přenechala své dceřiné společnosti z Lucemburska Fondy Bydlení 2 Sarl. Podle kritiků měly být dle smlouvy byty OKD nabídnuty nájemcům za zvýhodněnou cenu. Vzhledem k tomu, že jim přednostní nabídka učiněna nebyla, došlo prý k porušení smlouvy uzavřené roku 2004.\n\nBakalu vyšetřuje česká policie a švýcarské finanční zpravodajství. V srpnu 2007 měly OKD odeslat své mateřské nizozemské společnosti NWR NV, za níž Bakala stál, celkem 7,6 miliardy Kč. Speciální policejní tým, který se případem zabývá, Bakalu podezřívá ze spáchání několika trestných činů: porušení povinnosti při správě cizího majetku, zneužití informací a postavení v obchodním styku a způsobení úpadku.\n\nRoku 2017 byla vytvořena poslanecká vyšetřovací komise k privatizaci OKD, která po dvou letech vyšetřování podala trestní oznámení na čtrnáct lidí. Lukáš Černohorský z Pirátské strany potvrdil, že trestní oznámení míří například na podnikatele Zdeňka Bakalu a Viktora Koláčka, advokáta Radka Pokorného, na bývalé ministry Bohuslava Sobotku, Milana Urbana, Vladimíra Dlouhého a Jiřího Skalického, dále na lidi spjaté s Fondem národního majetku Pavla Šandu, Romana Češku a Jaroslava Jurečku, na státního zástupce Martina Suchého a na další členy společností NWR a OKD.\n\nMinistr financí Miroslav Kalousek byl v souvislosti se stížnostmi Sdružení nájemníků BYTYOKD.CZ na půdě PSP ČR několikrát kvůli liknavému postupu ministerstva v této věci interpelován a v jedné z odpovědí na písemnou interpelaci dne 19. března 2009 říká doslova: „Myslím si, že jste si všimli, že za poslední dva roky Ministerstvo financí výrazným způsobem změnilo svoji strategii vůči arbitrážím, vůči soudním sporům a vůči všem, kteří se domnívali, že je možné si účelovým soudním sporem vyhrábnout ze státního rozpočtu poměrně dost peněz. Myslím si, že poslední dobou jsme mimořádně úspěšní. Právě proto, že se chováme velmi tvrdě, bereme si nejlepší právníky a rveme se o peníze, jako by byly naše vlastní. Nicméně já nemám právo chodit dopředu do sporů, o kterých mně všechny mé právní autority říkají, že jsou prohrané, a vkládat do nich peníze daňových poplatníků jenom proto, že vy jste přesvědčen, že je to jinak a že smlouva bude porušena. Já vám tedy nabídnu, pane místopředsedo Zaorálku, jiný postup. Zavažte se veřejně, že budete ze svých prostředků hradit náklady na soudní spor, podepište mi bianko směnku, kterou uložím v trezoru Ministerstva financí, budeme kontrolovat spolu průběh soudního sporu i výběr právníků, a pokud prohrajeme, tak to bylo na vaše náklady. Pak se toho nebojím, pak do toho jdu! Pokud vyhrajeme, tak vám peníze vrátím ze svého. To je všechno, co pro to mohu udělat. Peníze daňových poplatníků do toho dávat nebudu!“ \n\nSdružení nájemníků BYTYOKD.CZ uvádí ve své tiskové zprávě ze dne 22. října 2009: „Advokátní kancelář Allen & Overy, která vypracovala pro stát Smlouvu o prodeji akcií OKD a dodnes poskytuje státu a ministerstvu financí odborné posudky ve věci plnění této Smlouvy, současně pracovala i pro druhou stranu.“ Sdružení BYTYOKD.CZ tuto skutečnost v téže tiskové zprávě hodnotí jako závažný střet zájmů.\n\nVe čtvrtek 5. listopadu 2009 při projednávání bodu „Zpráva vlády o řešení problematiky tzv. bytového fondu OKD se záměrem\nochrany oprávněných práv nájemníků a zachováním závazků předkupního práva za podmínek uvedených ve smlouvě o prodeji z roku 2004“ Lubomír Zaorálek přímo obviňuje Miroslava Kalouska z nečestného jednání když mimo jiné prohlašuje tyto věty: „Vy říkáte argumenty, kterými z toho tady děláte absurdní politický spor, zatímco tady dochází k tomu, že se velká společnost snaží dostat k 35miliardovému majetku, a my bychom měli dělat něco pro to, ať nejsme všichni úplně vyřazeni ze hry, protože se to děje za naší tiché asistence. Ano, u pana Kalouska tomu rozumím, tam jsem na celé řadě vazeb ukázal, že je tam zřejmě zájem pomoci. To by nás mělo zajímat. Jak je možné, že někdo, kdo má odpovědnost za stát, do určité doby byl ministrem, který měl chránit občany, v té době chránil pana Bakalu!“\n\n\n"}
{"id": "560550", "url": "https://cs.wikipedia.org/wiki?curid=560550", "title": "RIM-116 Rolling Airframe Missile", "text": "RIM-116 Rolling Airframe Missile\n\nRIM-116 Rolling Airframe Missile je německo-americký lehký systém blízké obrany, používaný v současnosti více než 165 plavidly námořnictev USA, Turecka, Německa, Řecka, Egypta, Japonska, Jižní Koreje, Spojených arabských emirátů a Mexika. Systém byl vyvinut speciálně k obraně proti protilodním střelám, ovšem jeho novější verze mohou být použity i proti letadlům, vrtulníkům a hladinovým cílům. Název střely je odvozen od toho, že je při letu stabilizována svou rotací. Do roku 2015 bylo vyrobeno cca 200 vypouštěcích zařízení a 3000 střel RAM ve verzích Block 0, 1A a 2.\n\nVývoj systému RAM probíhal od poloviny 70. let 20. století. Dohoda mezi USA a Německem o společném vývoji střely byla podepsána v roce 1976. Pro snížení nákladů byly použity prvky již existujících raket. Pro navedení v konečné fázi letu je střela RAM opatřena infračervenou naváděcí soustavou převzatou z přenosného protiletadlového raketového kompletu FIM-92 Stinger, zatímco hnací motor a bojová hlavice jsou převzaty z rakety AIM-9 Sidewinder. \n\nPrvní zkušební odpal střely proběhl v roce 1978 a v roce následujícím získala společnost General Dynamics kontrakt na vývoj střely (dnes je jejím výrobcem Raytheon). K sériové výrobě byla střela připravena teprve v roce 1987. Německé námořnictvo zavedlo střelu ve verzi Block O v roce 1988, zatímco americké námořnictvo tak učinilo teprve v roce 1993. V roce 1993 přitom byl objednán vývoj vylepšené verze Block 1. Tato verze byla operačně testována v roce 1999 a zavedena v roce následujícím.\n\nPrvní varianta Block 0 (RIM-116A) je v počáteční fázi letu řízena pasivní radiofrekvenční hlavicí, která se navádí na vyhledávací radar nebo radiovýškoměr útočící protilodní střely a teprve později může být na cíl navedena infračerveným senzorem. Novější verze Block 1 (RIM-116B) umožňuje použít rakety i proti letadlům, vrtulníkům, hladinovým cílům či pasivně naváděným raketám. V takovém případě je raketa po celou dobu letu řízena infračerveným čidlem. Vylepšená varianta Block 2 úspěšně prošla první fází vývojových zkoušek v červnu 2013, přičemž od roku 2012 probíhala omezená výroba této verze. První kusy RAM Block 2 americké námořnictvo převzalo v srpnu 2014. V roce 2015 dosáhla verze Block 2 počátečních operačních schopností (IOC – Initial Operational Capability).\n\nZákladní provedení v podobě odpalovacího zařízení Mk-49 nese 21 střel RAM. Průměr střely je 127 mm. Systém může vést střelbu na několik cílů současně. Odpalovací rampa je přitom odvozena od systému Phalanx CIWS, což zjednodušuje instalaci systému na starších lodích. Systém je ovšem závislý na elektronických systémech lodi. V současnosti probíhá též vývoj verze SeaRAM, která má stejnou odpalovací rampu, nese však jen 11 střel RAM, ale je naopak díky vlastním senzorům schopen pracovat nezávisle na jiných systémech lodi.\n\n"}
{"id": "560551", "url": "https://cs.wikipedia.org/wiki?curid=560551", "title": "Jurij Šargin", "text": "Jurij Šargin\n\nJurij Georgijevič Šargin ( , *20. března 1960 Engels, RSFSR, SSSR) byl původně vojenský inženýr sloužící ve skupině představitelů kosmických sil armády Ruské federace ve společnosti RKK Eněrgija. Od května 1996 se stal ruským kosmonautem, prvním z kosmických sil. Roku 2004 absolvoval desetidenní kosmický let na Mezinárodní vesmírnou stanici (ISS). Roku 2008 byl jmenován zástupcem velitele Střediska zkoušek a řízení kosmických prostředků, proto ztratil status kosmonauta.\n\nJurij Šargin je ruské národnosti, narodil se v dělnické rodině žijící v Engelsu v centrální části Ruska. Po ukončení střední školy studoval na Vojensko-inženýrském institutu A. F. Možajského (dnes Vojensko-kosmická akademie A. F. Možajského, ), absolvovoval jej roku 1982 ve specializaci kosmické stroje. Po studiu sloužil v útvarech Hlavní správy kosmických prostředků (GUKOS) ministerstva obrany (od 1992 Vojenských kosmických sil, VKS). Do roku 1987 na kosmodromu Bajkonur, poté ve skupině vojenských představitelů v NPO Eněrgija, přičemž od roku 1994 byl vedoucím skupiny.\n\nV polovině 90. let se přihlásil k výběru, prošel nezbytnými lékařskými prohlídkami a 2. února 1996 byl státní meziresortní komisí doporučen ke kosmonautickému výcviku. V květnu téhož roku byl jmenován kandidátem na kosmonauta () Vojenských kosmických sil. Absolvoval dvouletou všeobecnou kosmickou přípravu a 20. března 1998 mu byla přiznána kvalifikace „zkušební kosmonaut“. \n\nV únoru 1998 byl zařazen do záložní posádky 26. expedice na Mir, ale už v květnu byl z posádky vyřazen pro nemoc. Dne 2. září 1998 byl převeden z Kosmických sil (tehdy začleněných do Raketových vojsk strategického určení) k letectvu a začleněn do oddílu CPK. Dne 28. prosince 2001 jej ministr obrany vrátil zpět ke Kosmickým silám, zůstal v oddílu CPK ve Hvězdném městečku.\n\nV srpnu 2004 byl zařazen do posádky lodi Sojuz TMA-5 ve funkci palubního inženýra 2 jako jediný člen 7. návštěvní expedice na Mezinárodní vesmírnou stanici (ISS).\n\nSojuz TMA-5 s posádkou Saližan Šaripov, Leroy Chiao (členové Expedice 10 na ISS) a Šargin odstartoval z Bajkonuru 14. října 2004. Členové nové základní posádky převzali stanici od stávajícího osazenstva – Expedice 9, které s Šarginem 24. října odletělo v Sojuzu TMA-4 zpět na Zem.\n\nV srpnu 2008 byl jmenován zástupcem velitele Střediska zkoušek a řízení kosmických prostředků pro vědeckovýzkumnou práci a proto se v říjnu 2008 vzdal statusu kosmonauta.\n\nŠargin je rozvedený, má syna a dceru.\n\n"}
{"id": "560552", "url": "https://cs.wikipedia.org/wiki?curid=560552", "title": "Ekran", "text": "Ekran\n\nEkran byl systém satelitní televize vyvinutý a provozovaný v Sovětském svazu.\nJeho cílem bylo distribuovat televizní signál ze studia v Moskvě do odlehlých oblastí, zejména Sibiře, za pomoci geostacionární družice.\n\nPrvní družice byla zprovozněna roku 1976 na pozici 99° východní délky a její životnost byla stanovena na jeden rok. Umožňovala přenos jednoho televizního a dvou rozhlasových signálů. Do roku 2001 bylo vyneseno přibližně 30 družic, pozdější družice byly pojmenovány Ekran-M, měly delší životnost a mohly přenášet více TV programů. \n\nPřenos signálu z pozemního střediska k družici probíhal na kmitočtu 6000 MHz, přenos z družice k pozemním přijímačům pak v pásmu UHF na kmitočtu 714 MHz, šířka pásma přenášeného signálu byla 24 Mhz (702 až 726 MHz). Používala se frekvenční modulace a kruhová pravotočivá polarizace. Vysílač na družici měl výkon 200 W.\n\nK příjmu signálu se používala Yagi anténa. Signál z družice bylo možné přijímat individuálně (většinou pomocí čtyř vzájemně soufázově propojených antén), ale v hustěji obydlených oblastech byly zbudovány převaděče, které přijatý signál šířily jako běžné pozemní čí kabelové TV vysílání.\n\nDružice pokrývala signálem přibližně 40% území SSSR. Primární oblast pokrytí sahala až za města Vorkuta, Novosibirsk, Čita a nejvýchodněji až k 150° východní délky. Sekundární oblast sahala za Moskvu na západě a za Sachalin na východě.\n\n"}
{"id": "560553", "url": "https://cs.wikipedia.org/wiki?curid=560553", "title": "Avichajil", "text": "Avichajil\n\nAvichajil ( אֲבִיחַיִל, v oficiálním přepisu do angličtiny Avihayil) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 35 metrů v hustě osídlené a zemědělsky intenzivně využívané pobřežní nížině respektive Šaronské planině. Východně od vesnice prochází vádí Nachal Avichajil.\n\nObec se nachází 2 kilometry od břehu Středozemního moře, cca 32 kilometrů severovýchodně od centra Tel Avivu, cca 52 kilometrů jihozápadně od centra Haify a 10 kilometrů jihozápadně od města Chadera. Avichajil obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří jeden souvislý urbanistický celek.\n\nAvichajil je na dopravní síť napojen pomocí místních komunikací v rámci aglomerace Netanje. Na východním okraji obec míjí dálnice číslo 2.\n\nAvichajil byl založen v roce 1932. Pojmenován je podle postavy z Bible \"Abíchajila\", který byl otcem královny Ester, viz Kniha Ester 2,15 Přijetí tohoto jména pro novou osadu doporučil hebrejský básník Chajim Nachman Bialik. Mošav byl založen jako součást širšího programu Hitjašvut ha-Elef (התיישבות האלף), který měl za cíl urychlit zřizování menších zemědělských osad, které by pomohly utvořit územně kompaktní bloky židovského osídlení v tehdejší mandátní Palestině.\n\nZakladateli mošavu Avichajil byla skupina bývalých židovských vojáků Židovské legie. Mezi prvními osadníky byl i Dov Josef, pozdější ministr izraelských vlád. Ve vesnici bylo zřízeno muzeum, které připomíná veterány Židovské legie.\nPřed rokem 1949 měl Avichajil rozlohu katastrálního území 1 882 dunamů (1,882 kilometru čtverečního). Správní území obce dosahuje nyní cca 4 000 dunamů (4 kilometry čtvereční).\n\nV obci je k dispozici knihovna a plavecký bazén. Probíhá zde výrazná stavební expanze.\n\nPodle údajů z roku 2014 tvořili naprostou většinu obyvatel v Avichajil Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1402 lidí. Během roku 2014 počet obyvatel stoupl o 1,5 %.\n\n\n"}
{"id": "560561", "url": "https://cs.wikipedia.org/wiki?curid=560561", "title": "Giv'at Šapira", "text": "Giv'at Šapira\n\nGiv'at Šapira ( גִּבְעַת שַׁפִּירָא, doslova „\"Šapirův vrch\"“, v oficiálním přepisu do angličtiny Giv'at Shappira, přepisováno též Giv'at Shapira) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 34 metrů v hustě osídlené a zemědělsky intenzivně využívané pobřežní nížině respektive Šaronské planině. Východně od vesnice prochází vádí Nachal Avichajil.\n\nObec se nachází 2 kilometry od břehu Středozemního moře, cca 33 kilometrů severovýchodně od centra Tel Avivu, cca 51 kilometrů jihozápadně od centra Haify a 9 kilometrů jihozápadně od města Chadera. Giv'at Šapira obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří jeden souvislý urbanistický celek.\n\nGiv'at Šapira je na dopravní síť napojen pomocí místních komunikací v rámci aglomerace Netanje. Na jižním okraji obec míjí dálnice číslo 2.\n\nGiv'at Šapira byl založen v roce 1958. Vesnice je pojmenována podle ruskožidovského sionisty Cvi Hermana Shapiry, který jako jeden z prvních navrhl zřídit Židovský národní fond pro výkupy pozemku pro židovské osidlování Palestiny.\n\nSprávní území obce dosahuje 900 dunamů (0,9 kilometru čtverečního). Místní ekonomika je založena na zemědělství.\n\nPodle údajů z roku 2014 tvořili naprostou většinu obyvatel v Giv'at Šapira Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 443 lidí. Během roku 2014 populace stoupla o 16,0 %.\n\n\n"}
{"id": "560566", "url": "https://cs.wikipedia.org/wiki?curid=560566", "title": "Société française de photographie", "text": "Société française de photographie\n\nSociété française de photographie (SFP) nebo Francouzská fotografická společnost je francouzské fotografické sdružení a jedna z nejstarších fotografických společností na světě. Založili ji na počest Nicéphora Niépceho dne 15. listopadu 1854 v Paříži Olympe Aguado, Hippolyte Bayard, Alexandre Edmond Becquerel, Eugène Durieu, Edmond Fierlants, Jean-Baptiste Louis Gros, Gustave Le Gray, Henri Victor Regnault a další. Dnes SFP funguje jako fotograficko-historický archiv a výzkumné centrum pro historii a rozvoj fotografie.\n\nSpolečnost navázala na Société héliographique z roku 1851. Kromě jiného se stará o obrazovou a písemnou pozůstalost spolku Klub 30 × 40.\n\nV roce 1855 se stal členem spolku Auguste Belloc, roku 1858 Camille Silvy, roku 1870 Antoine Samuel Adam-Salomon. V roce 1875 se do spolku přidal Pierre Petit.\n\nOd roku 1879 byl členem skupiny Albert Londe.\n\nV letech 1879 až 1894 byl členem španělský fotograf Pau Audouard.\n\nV roce 1893 se stal členem společnosti botanik a fotograf Paul Bergon (1863-1912), který zároveň prezentoval stereoskopický fotoaparát vhodný zejména pro detailní botanickou fotografii.\n\nAntonin-Louis Neurdein se stal členem společnosti v roce 1884, Carlos Relvas v roce 1869.\n\n\n\n"}
{"id": "560567", "url": "https://cs.wikipedia.org/wiki?curid=560567", "title": "Gejza", "text": "Gejza\n\nGejza (asi 940 – 997; maď. \"Géza\") byl uherský velkokníže od začátku 70. let, 10. století až do své smrti v roce 997. Byl synem uherského velkoknížete Takšoně a jeho chazarské, pečeněžské nebo volžsko-bulharské manželky. Jeho ženou byla Sarolt z Transylvanie, dcera transylvánského knížete Gyuly II. Po nástupu na trůn uzavřel mír se Svatou říší římskou. Za jeho vlády došlo v Uhersku ke konsolidaci vlády. Tato konsolidace probíhala, podle zdrojů z 10. století, velice krutě a nemilosrdně. Byl prvním uherským panovníkem, který podporoval zájmy křesťanských misionářů ze západu. I přesto, že došlo k jeho pokřtění (při křtu přijal jméno Štěpán), pokračoval Gejza i po pokřtění v pohanských rituálech. Po jeho smrti se stal uherským knížetem jeho syn Štěpán, který se v roce 1000 stal prvním uherským králem.\n\nGejza byl nejstarším synem Takšoně, jenž byl uherským velkoknížetem od roku 955. Podle kroniky Gesta Hungarorum byla Gejzova matka \"ze země Kumánů\". Tento odkaz na Kumány naznačuje, že matka Gejzy pocházela z Chazarské říše, z kmene pečeněhů či z Volžského Bulharska. V listu byzantského císaře Konstantina VII. Porfyrogennetose, který okolo roku 950 zmiňuje potomky velkoknížete Arpáda, není zmíněno jméno Gejza. Přesto se historik Gyula Kristó domníval, že se Gejza narodil okolo roku 940 a císař jej nezmínil z důvodu, že Gejza byl ještě dítě. Původní uherská forma jména byla pravděpodobně \"Gyeücsa\" nebo \"Gyeusa.\" To bylo snad odvozeno od slova \"Yabghu,\" což byla asi forma nějakého turkického titulu. Gejzův otec Takšoň zorganizoval sňatek Gejzy a Sarolt, dcery Gyuly, významného uherského náčelníka vládnoucího v Transylvánii nezávisle na uherském velkoknížeti. Tento panovník byl v roce 952 pokřtěn v Konstantinopoli. Sarolt snad byla i před sňatkem křesťanka, podle Bruna z Querfurtu se však i nadále pohybovala v pohanských bludech.\nGejza se stal velkoknížetem po smrti svého otce okolo roku 972. Kroniky ho zmiňují jako nemilosrdného a krutého vládce. V jedné z verzí legendy o svatém Štěpánovi je dokonce napsáno, že Gejzovi ruce byly \"pošpiněny krví\". Podle historika Pála Engela nechal Gejza vyvraždit některé příbuzné. Tuto domněnku podporuje fakt, že kolem roku 972 nejsou kromě Gejzy zmíněni v pramenech jiní Arpádovci. Pouze Koppány, vládnoucí jižní části v Zadunají je v té době doložen prameny. \n\nV roce 972 se sňatkem spojily dvě říše sousedící s Uherskem, Svatá říše římská a Byzanc. Zatímco s Byzancí trvalo napětí již deset let, se Svatou říší byly vztahy relativně dobré. Bylo tedy logické, že se Gejza rozhodl uzavřít mír se Svatou říší římskou. Brzy poté začali do Uher přicházet mniši ze Svaté říše. První mnich poslaný Otou I. Velikým, se jménem Bruno přišel do Uher okolo roku 972. O rok později byly na sněmu v Quedlinburgu přítomni vyslanci z Uherska.\n\nKřest Uhrů je zmíněn i v kronice Dětmara z Merseburku, která se zmiňuje o tom, že christianizace Uhrů započala za Gejzy, který se stal prvním křesťanským vládcem Uherska. Při křtu přijal jméno Štěpán. I přesto, že došlo k jeho křtu, pokračoval Gejza nadále v pohanských rituálech, tento fakt tedy dokazuje, že se nikdy nestal pravým křesťanem. Podle historika Gyuly Kristó došlo za Gejzovy vlády k založení veszprémské diecéze. Tato domněnka však nebyla historiky definitivně přijata. Podle listiny, která byla sepsána za vlády jeho syna Štěpána, byl Gejza zakladatelem benediktinského kláštera Pannonhalmě.\n\nV 70. a 80. letech vypukaly ve Svaté říši, především v oblasti Bavorska, konflikty. Proti císaři Otovi II. se totiž postavil jeho příbuzný, bavorský vévoda Jindřich. Gejzovi se podařilo těchto konfliktů využít, a v roce 983 zaútočil na Bavorsko. Při tomto útoku se podařilo Gejzovi získat pevnost Melk. O 8 let později, tedy v roce 991 zahájilo bavorské vojsko protiútok. Bavorům se podařilo zatlačit Gejzu až za Vídeňský les. V roce 996 byl v mírové smlouvě s Jindřichem IV. Bavorským donucen vzdát se území východně od řeky Litavy. Aby byl upevněn mír mezi Jindřichem a Gejzou, konala se svatba mezi Gejzovým synem Štěpánem a Jindřichovou sestrou Giselou. Ještě před tímto sňatkem se Gejza postaral o nástupnictví jeho syna Štěpána. Svolal totiž významné uherské velmože, které přinutil složit přísahu, že po jeho smrti přijmou syna Štěpána na trůn.\n\nBěhem jeho vlády nepodnikl Gejza, s výjimku konfliktu v Bavorsku, žádné válečné tažení proti jiným panovníkům. Obezřetně zachovával mír a splétal spojenectví s ostatními knížaty. Díky tomu se mohl soustředit na konsolidaci své vlády.\n\nManželkou Gejzy byla Sarolt z Transylvánie, během života mu porodila nejméně tři, nejvíce však pět dětí. Prvním dítětem byl Štěpán, který se stal po Gejzově smrti velkoknížetem a později králem. Na základě polsko-uherské kroniky, se historik Szabolcs de Vajay domníval, že matkou dvou dcer byla Adelaida Polská, druhá Gejzova manželka. Tato domněnka však nebyla historiky přijata. Adelaida je zmíněna pouze v polsko-uherské kronice, jako sestra Měška I.. Historici však pochybují nejen o tom, že byla matkou některých Gejzových dcer, ale i o její existenci. Podle polsko-uherské kroniky donutila Adelaida Polská Gejzu k přijmutí křesťanství.\n"}
{"id": "560569", "url": "https://cs.wikipedia.org/wiki?curid=560569", "title": "Bat Chen", "text": "Bat Chen\n\nBat Chen ( בת חן, doslova „\"Dcera půvabu\"“, v oficiálním přepisu do angličtiny Bat Hen) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce cca 35 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází necelé 2 kilometry od břehu Středozemního moře, cca 33 kilometrů severovýchodně od centra Tel Avivu, cca 51 kilometrů jihozápadně od centra Haify a 9 kilometrů jihozápadně od města Chadera. Bat Chen obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří jeden souvislý urbanistický celek.\n\nObec Bat Chen je na dopravní síť napojena pomocí dálnice číslo 2, která obec míjí na jižním okraji. K severu vede z vesnice lokální silnice číslo 5710.\n\nOsada Bat Chen byla založena v roce 1967. Pojmenována je podle místního druhu květiny. Už roku 1959 se v této lokalitě usadilo pět prvních rodin, které si zde zbudovaly malé domy na písečných dunách poblíž moře, bez přívodu elektřiny a občanské vybavenosti. Roku 1966 získal sousední mošav Bitan Aharon povolení postavit zde domy pro případné zájemce. Zájem ale nebyl velký a bylo nutné oslovit i obyvatele z dalších vesnic tak, aby bylo možné shromáždit minimální skupinu 16 rodin potřebnou pro zahájení výstavby. Nakonec se podařilo přesvědčit 21 rodin, které se sem nastěhovaly okolo svátků Chanuka roku 1967.\n\nPostupně se zdejší osídlení rozrůstalo a dělilo se na tři samostatné čtvrti: Bat Chen Alef, Bat Chen Bet a Bat Chen Gimel. Stále ale šlo jen o skupiny domů bez vlastního administrativního statutu a samosprávy. Až v lednu 2007 byl Bat Chen uznán ministerstvem vnitra za samostatnou obec, která se začlenila do Oblastní rady Emek Chefer.\n\nPodle údajů z roku 2014 tvořili naprostou většinu obyvatel v Bat Chen Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 415 lidí. Během roku 2014 populace klesla o 2,4 %.\n\n\n"}
{"id": "560612", "url": "https://cs.wikipedia.org/wiki?curid=560612", "title": "Bitan Aharon", "text": "Bitan Aharon\n\nBitan Aharon ( בִּיתַן אַהֲרֹן, doslova „\"Aharonův pavilón\"“, v oficiálním přepisu do angličtiny Bitan Aharon) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 23 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází 1 kilometr od břehu Středozemního moře, cca 33 kilometrů severovýchodně od centra Tel Avivu, cca 50 kilometrů jihozápadně od centra Haify a 9 kilometrů jihozápadně od města Chadera. Bitan Aharon obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří téměř jeden souvislý urbanistický celek.\n\nBitan Aharon je na dopravní síť napojen pomocí lokální silnice číslo 5710. Na jižním okraji obec míjí dálnice číslo 2.\n\nBitan Aharon byl založen v roce 1936. Je pojmenován podle Aharona Freemana – sionistického aktivisty z Kanady. Zakladateli obce byla nevelká skupina stoupenců hnutí me-ha-Ir le-kfar (מהעיר לכפר) – „\"Z města na vesnici\"“. Později, v zimě 1936, posílil několik prvních osadníků příchod další skupiny Židů z Polska.\n\nPřed rokem 1949 měl Bitan Aharon rozlohu katastrálního území 671 dunamů (0,671 kilometru čtverečního). Správní území obce dnes dosahuje 800 dunamů (0,8 kilometru čtverečního). Místní ekonomika je založena na zemědělství (chov kuřat, pěstování citrusů a květin).\n\nPodle údajů z roku 2014 tvořili naprostou většinu obyvatel v Bitan Aharon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s populací, která se po roce 2005 prudce zmenšila. Je to ovšem způsobeno zejména administrativní změnou, při které byla od této zemědělské vesnice oddělena rezidenční zástavba na jižním okraji a prohlášena za samostatnou obec Bat Chen. K 31. prosinci 2014 v Bitan Aharon žilo 371 lidí. Během roku 2014 populace klesla o 2,1 %. Věková skladba populace není příznivá. Roku 2013 zde byl nejnižší podíl obyvatelstva ve věku do 17 let ze všech sídel vesnického charakteru v Izraeli (jen 7,6 % z celkové populace obce).\n\n\n"}
{"id": "560617", "url": "https://cs.wikipedia.org/wiki?curid=560617", "title": "Chavacelet ha-Šaron", "text": "Chavacelet ha-Šaron\n\nChavacelet ha-Šaron ( חֲבַצֶּלֶת הַשָּׁרוֹן, doslova „\"Lilie Šaronu\"“, v oficiálním přepisu do angličtiny Havazzelet HaSharon, přepisováno též Havatzelet HaSharon) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 23 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází necelý 1 kilometr od břehu Středozemního moře, cca 33 kilometrů severovýchodně od centra Tel Avivu, cca 51 kilometrů jihozápadně od centra Haify a 10 kilometrů jihozápadně od města Chadera. Chavacelet ha-Šaron obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří téměř jeden souvislý urbanistický celek.\n\nChavacelet ha-Šaron je na dopravní síť napojen pomocí lokální silnice číslo 5710. Na východním okraji obec míjí dálnice číslo 2.\n\nChavacelet ha-Šaron byl založen v roce 1935 coby jedna z deseti nových židovských osad zřízených v tehdejší mandátní Palestině onoho roku. Jméno je odvozeno od biblického citátu z Písně písní 2,1 - \"\"Jsem kvítek šáronský, lilie v dolinách\"\" Název mošavu zároveň odkazuje na jméno Lily Freemanové - manželky Aharona Freemana - sionistického aktivisty z Kanady, po němž je zase pojmenován sousední mošav Bitan Aharon. Zakladateli obce byla skupina Židů z Polska.\n\nPřed rokem 1949 měl Chavacelet ha-Šaron rozlohu katastrálního území 1067 dunamů (1,067 kilometru čtverečního). Správní území obce dnes dosahuje 1100 dunamů (1,1 kilometru čtverečního). Místní ekonomika je založena na zemědělství (chov kuřat, pěstování citrusů a bavlny).\n\nPodle údajů z roku 2014 tvořili naprostou většinu obyvatel v Chavacelet ha-Šaron Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 543 lidí. Během roku 2014 populace klesla o 0,2 %.\n\n\n"}
{"id": "560621", "url": "https://cs.wikipedia.org/wiki?curid=560621", "title": "Cukej Jam", "text": "Cukej Jam\n\nCukej Jam ( חֲבַצֶּלֶת הַשָּׁרוֹן, doslova „\"Mořské útesy\"“, v oficiálním přepisu do angličtiny Zuqi Yam, přepisováno též Tzukei Yam) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 28 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází na břehu Středozemního moře, cca 33 kilometrů severovýchodně od centra Tel Avivu, cca 51 kilometrů jihozápadně od centra Haify a 10 kilometrů jihozápadně od města Chadera. Cukej Jam obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří téměř jeden souvislý urbanistický celek. Stavebně je zároveň propojena se sousedním mošavem Chavacelet ha-Šaron.\n\nCukej Jam je na dopravní síť napojen pomocí lokální silnice číslo 5710. Na východ odtud prochází dálnice číslo 2.\n\nCukej Jam byl založen v roce 1956. Vesnici postavila firma Rassco. Ještě k roku 1995 se oficiální název obce uvádí jako Šošanat ha-Amakim (Rassco), pro odlišení od sousední vesnice Šošanat ha-Amakim (Amidar) (dnes Šošanat ha-Amakim), kterou zase v 50. letech 20. století zbudovala společnost Amidar.\n\nJde o rezidenční komunitu, bez zemědělského prvku v místní ekonomice. Většina obyvatel jsou zaměstnanci, kteří za prací dojíždějí mimo obec. Při vesnici se nachází pláž.\n\nPodle údajů z roku 2014 tvořili naprostou většinu obyvatel v Cukej Jam Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 281 lidí. Během roku 2014 populace stoupla o 17,6 %.\n\n\n"}
{"id": "560624", "url": "https://cs.wikipedia.org/wiki?curid=560624", "title": "Neuburské", "text": "Neuburské\n\nNeuburské (zkratka Ng) je moštová odrůda révy vinné (\"Vitis vinifera\") rakouského původu, která pravděpodobně vznikla nahodilým křížením odrůd \"Veltlínské červené\" a \"Sylvánské zelené\". V německy mluvících zemích je známa jako \"Neuburger\". Hroznů \"Neuburského\" se používá k výrobě bílého vína.\n\nRéva vinná (\"Vitis vinifera\") odrůda \"Neuburské\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je velmi bujný s vodorovnými letorosty. Včelka je zelená, jemně ochlupená, mírně nahnědlá, vrcholek letorostu je otevřený, průměrně hustě až hustě bíle vlnatě ochmýřený, světle zelený, průměrně pigmentovaný antokyaniny, s vínově červeným nádechem a s červenofialovými okraji. Internodia a nodia jsou žlutavě zelená, někdy s červenohnědými pruhy, pupeny jsou slabě pigmentované antokyaniny. mladé lístky jsou zelené s bronzovými skvrnami, slabě pigmentované antokyaniny, takřka lysé až slabě pavučinovitě ochmýřené, na žilkách obrvené. Jednoleté réví má velkou dřeň, je eliptického průřezu, tmavě hnědé, po celé délce čárkované a tečkované. Zimní pupeny jsou velké, tupé.\n\nList je středně velký až velký, široce nálevkovitý, okrouhlý až pětiúhelníkový, tří- nebo pětilaločnatý s mělkými až středně hlubokými horními bočními výkroji. Vrchní strana čepele listu je světle zelená, zvlněná, slabě puchýřnatá, spodní strana je chloupkatá, řapík listu je středně dlouhý až dlouhý, delší, než medián listu, načervenalý a slabě obrvený, žilnatina v oblasti napojení řapíku je velmi slabě pigmentovaná antokyaniny, řapíkový výkroj je lyrovitý, otevřený, u báze oblý až zaostřený.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké (15 mm, 1,6 g), okrouhlé bobule nestejnoměrné velikosti, které jsou silně ojíněné, žlutozelené, jemně tečkované, často je vlivem nahloučení deformované a zploštělé, jejich slupka je pevná, středně silná, průměrně ojíněná. Dužnina bobulí je slizká, řídká až rozplývavá, šťavnatá, velmi příjemné, plné, neutrální až jemně muškátové chuti, a proto hrozny lákají k přímé konzumaci. Stopečky bobulí jsou krátké, obtížně oddělitelné. Semeno je elipsoidní, středně velké, zobáček je zašpičatělý. Hrozen je malý až středně velký (110 mm, 154 g), krátce válcovitě-kuželovitý, velmi hustý, na bázi s křidélkem, s velmi krátkou, málo až průměrně lignifikovanou stopkou.\n\n\"Neuburské\" je středně pozdní moštová odrůda vinné révy (\"Vitis vinifera\"). Odrůda pochází z Rakouska, kde se pěstuje pod názvem \"Neuburger\". O jeho vzniku praví legenda, že réví této odrůdy bylo v šedesátých letech 19. století vyplaveno Dunajem na břeh u Oberarnsdorfu v oblasti Wachau. Réví nalezli místní rybáři a vinaři Christoph Ferstl a Franz Marchendl a vysadili jej v obci Arnsdorf do svých vinic. V roce 1872 vyrobili z první sklizně překvapivě dobré víno. Na památku byl Neuburskému postaven v Arnsdorfu pomník a do něho zazděno velké množství lahví Neuburského. Dříve se uvádělo, že se jedná o křížence odrůd \"Rulandské bílé\" a \"Sylvánské zelené\". Podle současných poznatků genové analýzy se jedná o nahodilého křížence odrůd \"Veltlínské červené\" a \"Sylvánské zelené\" (ze stejných rodičů pochází i odrůda \"Veltlínské červené rané\").\n\n\"Veltlínské červené\" je stará odrůda neznámého původu, která se dříve hojně pěstovala v Rakousku a na Moravě. Stala se jedním z rodičů celé řady dalších odrůd, vzniklých samovolným křížením. Tak vznikly odrůdy \"Veltlínské červenobílé\", \"Veltlínské červené rané\", \"Rotgipfler\" i \"Zierfandler\".\n\nOdrůda je tradičně pěstována v Rakousku, ve vinařských oblastech Wien, Burgenland, Wachau, Kamptal a Kremstal, roku 2009 byla vysazena na 652 hektarech a tvořila 1,9 % plochy vinic. Dále je pěstována v Rumunsku, Moldavsku, Maďarsku či na Ukrajině, na celém světě na ploše, o málo převyšující 1.000 hektarů.\n\nV ČR se odrůda pěstuje na Moravě, pěstována zde začala být po roce 1915. Nejprve do značné míry vytlačila \"Sylvánské zelené\", aby později sama ustupovala úspěšnějším odrůdám jako \"Veltlínské zelené\" a \"Müller Thurgau\". Krom módních trendů je ústup této odrůdy ovlivněn obtížnějším pěstováním, zvláště náchylností ke sprchávání květenství.\n\nRoku 1990 byla odrůda v ČR vysazena na 795 hektarech, podíl na celkové ploše vinohradů činil 2,7 %, roku 2010 činil 2 % (před 65 lety to bylo 4 %). Průměrné stáří vinic v roce 2010 činilo 27 let. Nejvíce je pěstována ve Velkopavlovické podoblasti, ale i zde pozvolna z vinic mizí. Na Slovensku byla odrůda roku 2007 pěstována na 21 ha, tedy na 0,14 % plochy registrovaných vinic. Do Státní odrůdové knihy České republiky byla odrůda zapsána v roce 1941, od téhož roku je registrována i na Slovensku. Udržovateli odrůdy v ČR jsou Ing. Miloš Michlovský, CSc., Šlechtitelská stanice vinařská Polešovice a ŠSV Velké Pavlovice.\n\nKřížením odrůd \"Neuburské\" a \"Ryzlink rýnský\" byla v ČR vyšlechtěna nová odrůda \"Aurelius\", která byla do státní odrůdové knihy zapsána roku 1983.\n\nPůvod názvu odrůdy není jistý, předpokládá se, že inspirujícím prvkem byla zřícenina hradu Hinterhaus, nacházející se v obci Spitz an der Donau, ležící na břehu Dunaje, naproti obci Arnsdorf. Té se lidově říkalo pouze Burg. Odrůda byla nejprve nazývána \"Burgrebe\". Název odrůdy nemá žádnou souvislost s městem Neuburg an der Donau v Bavorsku.\n\nCo se týče výslovnosti názvu \"Neuburské\", u nás se vžila spíše výslovnost [naiburk, naiburské] místo korektnějšího [noiburk, noiburské].\n\nDalší, lokálně používaná synonyma odrůdy jsou : \"Нейрбургер\" (Rusko), \"Brubler, Brugler, Féher Neuburger, F. Neuburgi ujvari, Neiburger\" (Rusko), \"Neuburg, Neuburger Alb, N. Blanc, Neuburgi, Neue Rebe, Neugurger bijeli, Nojburger\" (Bulharsko), \"Novogradski, Ujvari\".\n\nRůst je velmi bujný, réví proto hůře vyzrává. Vzhledem k tomu, že dřevo je při bujném růstu řídké a špatně vyzrává, snadno zmrzne. Jarní mrazy neovlivňují vážně sklizeň. Odrůda trpí vadnutím třapiny a je náchylná ke sprchávávání, hlavně na hlubokých půdách a při vyšším dusíkatém hnojení. Nesnáší hnojení dusíkem, na nevhodně hnojených stanovištích sprchává. Vhodné jsou podnože SO-4, pro sušší a horší půdy Cr 2, nevhodná je K 5 BB. Jsou vhodné tvary s dlouhým řezem, se zatížením 10 oček na 1 m2. Používá se i srdcový řez (tvar) nebo řez na dva tažně. Při středním vedení je třeba vysadit keře na větší vzdálenosti v řadě i mezi řadami. Výnos je (6) 10-15 t/ha, je snižován mrazem a sprcháváním, průměrná cukernatost 17-20 °NM a obsah kyselin 9-12 g/1.\n\nDoba rašení oček i květu je středně pozdní (odrůda raší v poslední dekádě dubna, kvete ve 2. dekádě června), zaměkání nastává v polovině srpna. Sklizňová zralost začíná ve druhé polovině září až začátkem října.\n\nOdrůda je citlivější na plíseň révovou (\"Plasmopara viticola\"), ale odolnější proti padlí révovému (\"Uncinula necator\"). Za vlhkého počasí v době dozrávání jsou hrozny napadány plísní šedou (\"Botrytis cinerea\"). Objevuje se i svinutka, v době květu je odrůda vyhledávána obaleči. V poslední době se u odrůdy projevuje zatím neobjasněná deformace růstu a zkracování internodií u letorostů v některých letech.\n\nVyžaduje chráněné polohy (odkvetání). Daří se jí ve svahovitých, slunných polohách s dobrou expozicí, nevyhovují ji větrné polohy. Má malé nároky na půdu, rodí dobře na velmi chudých, suchých i silně vápenatých půdách. Velmi úrodné půdy s vyšším obsahem dusíku jsou nevhodné. Lepší půdy střední, písčité, méně výživné. Dobře snáší i půdy rekultivované a zterasované pozemky.\n\n\"Neuburské\" se nejčastěji zpracovává v kategoriích jakostní víno, kabinet a pozdní sběr. V nejlepších letech lze z hroznů odrůdy získat víno v jakosti výběr z hroznů. Snahou bývá zvýraznění aromatického charakteru vína a přitom zachování chuťové plnosti. Vhodná je technologie odkalení moštů a kvašení s ušlechtilými kmeny kvasinek za teploty 20-22 °C, dobrá je přísně reduktivní technologie, která zachová svěží charakter vína a obsah kyselin. Kvalita mladého vína bývá průměrná. Vyšší a zajímavější kvality je dosahováno ležením vína na lahvi. Víno se ležením zaplňuje a přibývá buketních látek červeného ovoce, zvyšuje se viskozita vína a vzrůstá sametový dojem v ústech. Dochuť vína je harmonická, neutrální a dlouhá. Z průměrného mladého vína se stává často přitažlivé, lahvově zralé víno neutrálního typu.\n\nOdrůdová vína jsou obvykle světle zelenožluté, u vyšších přívlastků zlatožluté barvy, Vůně je jemná muškátová až kopřivově broskvová, při zrání v láhvi malinová. V chuti jsou vína harmonická, extraktivní, středně plná až plná, hebká, viskózní, s nižším obsahem kyselin, mají květinově-ovocitý charakter s nenapodobitelně pikantní, mírně nahořklou skořicovou chutí. Ve vůni a chuti můžeme dále hledat ořechy, maliny, smetanu. Víno je vhodné ke střednědobé archivaci. Lahvově zralá vína tvoří výrazné druhotné buketní látky, hodí se k delšímu posezení.\n\"Neuburské\" výborně doprovází jídla s hustými omáčkami, pečenou drůbež nebo drůbeží paštiky, klobásy a guláš. Hodí se i k vařeným masům, přírodní úpravě hovězího, k vydatnějším, ale neutrálním jídlům. Dále může doplňovat bílé sýry či zeleninové polévky.\n\n\n"}
{"id": "560628", "url": "https://cs.wikipedia.org/wiki?curid=560628", "title": "Šošanat ha-Amakim", "text": "Šošanat ha-Amakim\n\nŠošanat ha-Amakim ( שׁוֹשַׁנַּת הָעֲמָקִים, doslova „\"Růže údolí\"“, v oficiálním přepisu do angličtiny Shoshannat HaAmaqim, přepisováno též Shoshanat HaAmakim) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 17 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází na břehu Středozemního moře, cca 31 kilometrů severovýchodně od centra Tel Avivu, cca 52 kilometrů jihozápadně od centra Haify a 11 kilometrů jihozápadně od města Chadera. Šošanat ha-Amakim obývají Židé, přičemž osídlení v tomto regionu je etnicky převážně židovské. Vesnice leží na severním okraji města Netanja, s nímž tvoří jeden souvislý urbanistický celek.\n\nŠošanat ha-Amakim je na dopravní síť napojen pomocí místních komunikací v rámci aglomerace Netanje.\n\nŠošanat ha-Amakim byl založen v roce 1951. Jméno je odvozeno od biblického\ncitátu z Písně písní 2,1 - \"\"Jsem kvítek šáronský, lilie v dolinách\"\" \n\nZa založením vesnice stála stavební společnost Amidar. Ještě k roku 1995 se dokonce v oficiálním názvu obce uvádělo Šošanat ha-Amakim (Amidar), pro odlišení od sousední vesnice Šošanat ha-Amakim (Rassco) (dnes Cukej Jam), kterou zase v 50. letech 20. století zbudovala společnost Rassco.\n\nJde o rezidenční komunitu, bez zemědělského prvku v místní ekonomice. Většina obyvatel jsou zaměstnanci, kteří za prací dojíždějí mimo obec. Při vesnici se nachází pláž.\n\nPodle údajů z roku 2014 tvořili naprostou většinu obyvatel v Šošanat ha-Amakim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 521 lidí. Během roku 2014 populace klesla o 3,3 %.\n\n\n"}
{"id": "560630", "url": "https://cs.wikipedia.org/wiki?curid=560630", "title": "Stanislav Tůma", "text": "Stanislav Tůma\n\nStanislav Tůma (11. července 1950, Cheb – 14. září 2005, Praha) byl český fotograf.\n\nOd roku 1969 začal fotografovat profesionálně. V 70. letech 20. století dokumentoval českou hudební scénu, divadlo a architekturu. V roce 1981 na deset let odešel do Švédska, později do Amsterdamu. Vystavoval v evropských muzeích a galeriích (Canon Photo Gallery v Amsterodamu 1981, Kunstindustrimuseum v Kodani 1983, Ny Carlsberg Glyptotek v Kodani 1984, Henie-Onstad Kunstsentret v Oslu 1984) a publikoval v evropských fotografických časopisech. Jeho práce jsou zastoupeny ve významných fotografických sbírkách. V roce 1982 získal „Kulturní cenu“ Státní kulturní rady Švédska ve Stockholmu. V Holandsku vyšla jeho první fotografická kniha „Women“ s básněmi Jaroslava Seiferta.\n\nMalá Strana a Hradčany se staly hlavním tématem jeho volné tvorby. Ve stejné době vznikly další soubory: \"Zátiší, Akty a Portréty\". Vedle autorských výstav Stanislav Tůma organizoval skupinové výstavy fotografů a výtvarníků v Čechách i v zahraničí.\n\nNa jaře 1990 se vrátil natrvalo do Prahy, kde vydal svou další knihu s názvem „Suburbium Pragense“, oceněnou titulem „Nejkrásnější fotografická publikace roku 1997“. Jeho kniha „Prager Motive“ získala ocenění „Nejlepší fotografická publikace s textem“ za rok 2004.\n\nJeho vzorem byl Josef Sudek, Jindřich Štyrský, Jiří Sever a v posledních letech života Jan Svoboda.\n\nJeho první velká souhrnná výstava v České republice se konala ve výstavní síni Mánes na začátku roku 1994. V roce 2000 v rámci projektu „Praha evropské město kultury“ vystavoval na Staroměstské radnici v Křížové chodbě a Rytířském sále, v roce 2006 „Pražské fragmenty“ v Muzeu hlavního města Prahy. Vystavoval ve Stockholmu, Berlíně, Budapešti, Moskvě, Varšavě, Sofii nebo v Kuala Lumpuru.\n\nJeho snímky byly vystaveny také na festivalu Prague Photo 2010.\n\n\nDílo Stanislava Tůmy je zastoupeno v následujících sbírkách:\n\n\n"}
{"id": "560631", "url": "https://cs.wikipedia.org/wiki?curid=560631", "title": "He Is Your Brother", "text": "He Is Your Brother\n\nHe Is Your Brother je píseň nahrána v roce 1972 švédskou hudební skupinou ABBA. Ve formě singlu byla vydána pouze ve Skandinávii a později na novozélandském trhu prostřednictvím místního vydavatelství Family Label. Katalogové číslo singlu je FAY 1054. Skladbu obsahuje debutové album \"Ring Ring\", které vyšlo roku 1973 ve Skandinávii a několika dalších evropských státech, nikoli však ve Spojeném království. Ve švédské hitparádě \"Tio i topp\" dosáhl singl na 1. místo.\n\nHudbu i texty k písním \"He Is Your Brother\" a \"Santa Rosa\" napsala autorská dvojice Benny Andersson a Björn Ulvaeus. Všichni čtyři členové skupiny ABBA se v písni \"He Is Your Brother\" střídají na hlavních vokálech.\n\nPíseň se stala jednou z prvních oblíbených mezi členy skupiny a byla jedinou z éry před vydáním singlu \"Waterloo\", kterou ABBA hrála na koncertním turné po Evropě a Austrálii v roce 1977. Je uvedena ve filmu \"\", jenž turné mapuje. ABBA ji také zahrála na benefičním koncertu \"Music for UNICEF\" v lednu 1979, kde si ji s nimi spontánně zazpívala řada jiných umělců.\n\nCover verze skladby vznikla roku 1999 v rámci pocty Abbě na albu \"First Flight\" popové kapely \"Arrival\".\n\nB strana obsahuje píseň \"Santa Rosa\", která se původně jmenovala \"Grandpa's Banjo\" a prvně byla nahrána v roce 1972 se záměrem vydat ji ve formě singlu na japonském trhu.\n"}
{"id": "560639", "url": "https://cs.wikipedia.org/wiki?curid=560639", "title": "Mistrovství světa v házené žen 1962", "text": "Mistrovství světa v házené žen 1962\n\n2. mistrovství světa v házené proběhlo ve dnech 7. – 15. července v Rumunsku.\n\nTurnaje se zúčastnilo devět týmů rozdělených do tří tříčlenných skupin, z nichž první dva postoupily do semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo. Týmy, které v základních skupinách skončily na třetím místě hrály o 6. - 9. místo. Mistrem světa se stalo družstvo Rumunska.\n\n SSSR - SRN 11:8 (7:6)\n\n7. července 1962 - Ploešti\n\n8. července 1962 - Ploešti\n\n9. července 1962 - Ploešti\n\n Maďarsko - Japonsko 17:8 (11:5)\n\n7. července 1962 - Brašov\n\n8. července 1962 - Brašov\n\n9. července 1962 - Brašov\n\n Rumunsko - Polsko 9:4 (4:3)\n\n7. července 1962 - Bukurešť\n\n8. července 1962 - Bukurešť\n\n9. července 1962 - Bukurešť\n\n Rumunsko - Maďarsko 9:7 (4:4)\n\n11. července 1962 - Bukurešť\n\n12. července 1962 - Bukurešť\n\n13. července 1962 - Bukurešť\n\n Jugoslávie - SSSR 10:5 (3:2)\n\n11. července 1962 - Brašov\n\n12. července 1962 - Brašov\n\n13. července 1962 - Brašov\n Rumunsko - Dánsko 8:5 (5:2)\n\n15. července 1962 - Bukurešť\n\n Československo - Jugoslávie 6:5 (5:2)\n\n15. července 1962 - Bukurešť\n\n Maďarsko - SSSR 12:10pp (7:5, 10:10)\n\n15. července 1962 - Bukurešť\n\n Polsko - Japonsko 16:10 (7:5)\n\n11. července 1962 - Ploešti\n\n12. července 1962 - Ploešti\n\n13. července 1962 - Ploešti\n1. Rumunsko\n\nTrenéři: Constantin Popescu, Nicolea Nedeff.\n\n2. Dánsko\n3. Československo\n\n SRN - NDR 10:6, 2:4\n\n\n"}
{"id": "560643", "url": "https://cs.wikipedia.org/wiki?curid=560643", "title": "Konzervatoř Teplice", "text": "Konzervatoř Teplice\n\nKonzervatoř Teplice je samostatným druhem školy v Teplicích v Ústeckém kraji, která připravuje své žáky ve studijních oborech hudba a zpěv. V oboru hudba se zde vyučuje hře na klavír, varhany, dechové nástroje (příčná flétna, hoboj, klarinet, saxofon, fagot, lesní roh, trubka, pozoun a tuba) smyčcové nástroje (housle, viola, violoncello a kontrabas), kytaru, akordeon, bicí nástroje a zobcovou flétnu. Dále je možno studovat dirigování a hudební skladbu. Obor zpěv je zaměřen na operní a populární zpěv.\n\nNa teplické konzervatoři lze dle zákona č. 561/2004 Sb. (školský zákon) studovat:\nU kombinované formy je vyučování rozvrženo na konzultace skupinově vyučovaných předmětů (každý pátek v týdnu) a individuální vyučování, které probíhá v ostatních dnech v týdnu po domluvě s vyučujícími.\n\n"}
{"id": "560644", "url": "https://cs.wikipedia.org/wiki?curid=560644", "title": "Diskografie Falca", "text": "Diskografie Falca\n\nDiskografie Falca, rakouského zpěváka, obsahuje jeho vydané nahrávky, filmografii a příslušnou literaturu.\n\nNejvýznamnějším obdobím jeho kariéry byla 80. a 90. léta 20. století. Stal se prvním německy zpívajícím umělcem, který dosáhl na první místo v US-Billboard-Charts. Za jeho života bylo prodáno přibližně 60 milionů nosičů.\n\nVlastní jméno zpěváka bylo Johann Hölzel.\nNásledující kompilace jsou také řazeny k nahrávkám \"Best of\".\n\n\n\n\n\n\nV 80. letech se objevil na filmovém plátně jako herec ve snímcích \"Formel Eins – Der Film\" a \"Geld oder Leber\", kde si po boku Mika Krügera zahrál sám sebe. Kromě toho v roce 1981 ztvárnil postavu zpěváka v jednom díle rakouské krimisérie \"Kottan ermittelt\".\n\nJeho život byl zfilmován v roce 2008 režisérem Thomasem Rothem. Český název filmu zní \"Falco\", v originále pak \"Falco – Verdammt, wir leben noch!\". Do kin byl uveden 7. února 2008. Hlavní roli \"Falca\" ztvárnil rakouský herec a zpěvák skupiny Mondscheiner Manuel Rubey.\n\n\n\n"}
{"id": "560646", "url": "https://cs.wikipedia.org/wiki?curid=560646", "title": "Pichação", "text": "Pichação\n\nPichação se často chybných jako pixação, je unikátní forma graffiti, která vznikla v 60. letech v brazilském městě Sao Pãulo. Dnešní podoba se utvářela v 80. letech. Samotní \"pichadores\" nazývají tento styl \"chudým bratrancem graffiti\". Název je odvozen ze slova \"piche\" (portugalsky asfalt), tér ze střech byl pro pichadores základním materiálem na výrobu barvy. I dnes se namísto nákladných sprejů často používá latexová barva.\n\nStyl \"pichação\" se vyznačuje výrazně vertikálním, kaligrafickým písmem, ne nepodobným vikinským runám. Jedním z původních inspiračních zdrojů byly loga metalových kapel. Writeři pochází většinou z vyloučených sociálních vrstev a touto ilegální formou protestu se snaží poukázat na svoji existenci. Tvůrci zároveň i vzájemně soutěží, jakousi formou \"urbánního horolozectví\", v umisťování svých tagů na co možná nejnedostupnější místa.\n\nV roce 2002 bylo v Sao Paulu částečně legalizováno graffiti, avšak ne \"pichação\".\n\nK odkazu \"pichação\" se hlásí například streetartisté \"Os Gemeos\".\n"}
{"id": "560647", "url": "https://cs.wikipedia.org/wiki?curid=560647", "title": "Agentura pro závažný organizovaný zločin", "text": "Agentura pro závažný organizovaný zločin\n\nAgentura pro závažný organizovaný zločin ( , zkráceně \"SOCA\") byl britský státní úřad, jehož úkolem je prosazování práva ve Spojeném království a to zejména v oblasti potírání organizovaného zločinu. Oficiálně vznikl 1. dubna 2006 sloučením National Crime Squad, National Criminal Intelligence Service, National Hi-Tech Crime Unit, částí HM Revenue and Customs a částí Immigration and Nationality Directorate. Agentura zanikla 7. října 2013.\n\nSoca měla přibližně 4200 zaměstnanců a hlavní sídlo bylo v Londýně. Z mezinárodního hlediska byla agentura reprezentací Spojeného království v Interpolu, Europolu a Schengenském informačním systému.\n"}
{"id": "560650", "url": "https://cs.wikipedia.org/wiki?curid=560650", "title": "Dánská královská knihovna", "text": "Dánská královská knihovna\n\nDánská královská knihovna ( ) je dánská národní knihovna se sídlem v Kodani, největší z knihoven severských států. Ve sbírkách knihovny se nachází veškeré tisky dánské provenience od 17. století do současnosti.\n\nKnihovna vznikla za vlády Frederika III. v 50. letech 17. století. Vlastní budovu získala v roce 1673, v této budově dnes sídlí Říšský archiv (\"Rigsarkivet\"). V roce 1763 byla knihovna pod vedením knihovníka Daniela Gotthilfa Moldenhawera zpřístupněna veřejnosti. Další budova, kam se knihovna přestěhovala a která je dodnes využívána vznikla v roce 1906 pod vedením architekta Hanse J. Holma na kodaňském ostrůvku Slotsholmen. Budova imituje severoitalskou středověkou a raněrenesanční architekturu, bere si inspiraci také z kaple Karla Velikého v Cáchách. K této budově v letech 1966–1968 a 1979–1980 byly přistavovány dílčí rozšíření.\n\nV roce 1989 došlo ke sloučení knihovny Kodaňské univerzity s Královskou knihovnou. V roce 1999 byla přistavěna nová moderní budova na Slotsholmenu od studia schmidt hammer lassen architects jejímž typickým znakem jsou ostré hrany a černá fasáda. Tato budova je nazvána Černý diamant (\"Den sorte diamant\"). V budově jsou jak knihovní depozitáře, tak koncertní sál.\n\nV současnosti vedle hlavní budovy na Slotsholmu existují dvě oddělené speciálně zaměřené pobočky knihovny. Jedna zaměřená na právo a sociální vědy na Fiolstræde (budova otevřena v roce 1861 jako univerzitní knihovna) a druhá zaměřená na duchovní vědy na ostrově Amager.\n\nMezi významnou položku knihovny patří rukopisy. V současnosti jich knihovna uchovává okolo 35 000 a vedle toho přes milion dopisů (ve správě Oddělení manuskriptů a vzácných tisků). Svoje sbírky knihovna získala z nákupů a hlavně dary soukromých osob a šlechtických knihoven. K tomu došlo na počátku, kdy král odkázal do začátku soukromou knihovnu, v roce 1785 odkázal svoji knihovnu hrabě Otto Thott, v roce 1796 P. F. Suhm. V 19. století do knihovny přibyla sbírka Petera Uldalla a Abrahama Kalla. V roce 1927 byla včleněna knihovna ze zámku Ledreborgu a v roce 1938 rukopisy z univerzitní knihovny. V knihovně se dále nachází sbírka Arnamagnæan islandského vzdělance Árni Magnússona, rukopisy a dopisy Hanse Christiana Andersena, archiv Sørena Kierkegaarda.\n\nV knihovně se také nachází bohemika, která se do knihovny dostala jako dar Švédska z válečné kořisti dovezené z Čech po třicetileté válce.\n\nOddělení obsahuje 17 900 000 tisků a fotografií.\n\n"}
{"id": "560653", "url": "https://cs.wikipedia.org/wiki?curid=560653", "title": "Shamrock Rovers FC", "text": "Shamrock Rovers FC\n\nShamrock Rovers FC je klub irské první ligy, sídlící ve městě Dublin. Shamrock Rovers patří k předním klubům Irska. Hřištěm klubu je stadion s názvem Stadion Tallaght s kapacitou 5 700 diváků.\n"}
{"id": "560658", "url": "https://cs.wikipedia.org/wiki?curid=560658", "title": "Leitner", "text": "Leitner\n\nLeitner (Leitnerová), též Leithner, může být příjmení následujících osob:\n\n\n\n"}
{"id": "560688", "url": "https://cs.wikipedia.org/wiki?curid=560688", "title": "Pertoltice pod Ralskem", "text": "Pertoltice pod Ralskem\n\nObec Pertoltice pod Ralskem (něm. \"Barzdorf am Rollberge\") leží v okrese Česká Lípa. Žije zde  obyvatel. Katastrální území obce má rozlohu 792 ha.\n\nVesnice ležící 1 km severně od Mimoně. Podle tvaru svého osídlení, podél cesty a Panenského potoka, i podle svého historického jména, se jedná o osadu kolonizační patrně založenou ve druhé polovině 13. století. První zmínka je z roku 1359. V listině z roku 1387 je uveden název \"Pertoldi villa\", jde o podobu jména lokátora osady, který sem přivedl osadníky – Berthold.\n\nHistoriky byl vysloven předpoklad, že vsi Pertoltice, Postřelná, Grunov, Brniště a Lilant (Noviny pod Ralskem) patřily k nejstaršímu příslušenství hradu Vartenberk již v době, kdy jeho držitelem byl Jan z Vartenberka (+1316). Při prodeji panství Bartoloměji Hyršpergárovi z Königsheimu v roce 1504 byl proveden jeho podrobný popis a díky němu existuje první zpráva o obci Pertoltice pod Ralskem. Zápis byl přenesen v roce 1543 do obnovených zemských desek.\n\nV novodobé historii jsou Pertoltice pod Ralskem samostatné, a to od výsledku komunálních voleb ze dne 24. listopadu 1990, kdy bylo prvně zvoleno zastupitelstvo. Předtím byly Pertoltice pod Ralskem součástí Mimoně na základě rozhodnutí rady ONV ze dne 15. dubna 1960 s platností od 12. června 1960. Po druhé světové válce byl Pertolticích pod Ralskem MNV. Z historie je ještě jedna zajímavá zmínka k názvu obce, neboť ve vyhlášce z 3. 11. 1911 č. 79/1911 z.z. byl publikován výnos ministerstva vnitra z 22. 11. 1911 č. 35, jímž se povoluje změna německého názvu Pertoltice (\"Barzdorf\") na \"Barzdof am Rollberge\". Český název byl zachován.\n\n\nVe vzdálenosti 3 km jižně leží střed města Mimoň, nicméně rozptýlené osídlení obou obcí při Panenském potoce se dotýká. Zhruba 12 km západně je město Česká Lípa.\n\nObcí po východní straně prochází železniční trať z Liberce do České Lípy a je zde i železniční zastávka. Přes obec vede silnice z Brniště (na severu) do Mimoně (na jih) a souběžně po okraji obce vede silnice II/270 z Mimoně do Stráže pod Ralskem.\n\nOd Vranovských skal a obce Srní Potok do Pertoltic přes most Ploučnici vede žlutě značená turistická trasa. Ploučnice, Panenský potok a okolí Strážného vrchu je vedeno jako Evropsky významná lokalita Horní Ploučnice.\n\nVe vsi funguje vodácký spolek, rybářský spolek, Myslivecký spolek Svornost Pertoltice a fotbalový klub - FK Pertoltice z.s. Jeho tým mužů skončil v sezóně 2011/2012 na posledním místě tabulky III. třídy okresní soutěže. Dění v obci a historickému bádání se věnuje web www.pertolticepodralskem.cz .\n"}
{"id": "560703", "url": "https://cs.wikipedia.org/wiki?curid=560703", "title": "Rudolf Kende", "text": "Rudolf Kende\n\nRudolf Kende, \"narozen jako\" Rudolf Kohn, pseudonym Bedřich Konša (14. února 1910 České Budějovice – 24. srpna 1958 České Budějovice) byl hudební skladatel židovského původu žijící a tvořící v první polovině 20. století.\n\nRudolf Kende se narodil 14. února 1910 Josefu a Heleně Kohnovým, kteří si v roce 1920 změnili příjmení na Kende. Oba jeho rodiče roku 1944 zahynuli ve vyhlazovacím táboře Osvětim. Jejich syn měl více štěstí a věznění v Terezíně překvapivě přežil i přes svůj tělesný hendikep, který mu znemožňoval vládnout rukama i nohama. Z těchto důvodů měl k pomoci hospodyni. Jeho postižení mu znemožňovalo zapisovat noty; z partitur psaných různými neumělými rukopisy je zřejmé, že je zapisovali jeho žáci, později v Terezíně snad jeho přátelé či známí. I přes svůj handicap však v táboře dále vyučoval.\n\nO tom, jak se mu v táboře podařilo přežít, existují jen dohady - lidé s tělesným postižením totiž byli většinou ihned posíláni do vyhlazovacích táborů. Nepochybně mu museli pomáhat známí i spoluvězni.\n\nSkladatel zemřel 24. srpna 1958 a je pochován na židovském hřbitově v Českých Budějovicích.\n\nDo současnosti se dochovalo pouze minimum jeho prací. Po válce navíc komponoval také pod pseudonymem Bedřich Konša, což činí pátrání po jeho díle ještě složitějším. Své pozdější práce opatřoval zkratkami R.K. i B.K.\n\n\nZa svého života byl odhodlán zpřístupnit svá díla veřejnosti, ale nepodařilo se mu najít nakladatele. Ví se také, že Karel Reiner (1910-1979) mu zprostředkoval kontakt s rozhlasem. Hudební pozůstalost R. Kendeho je uložena v Jihočeském muzeu (některé ze skladeb pod poválečným pseudonymem Bedřich Konša). Zbytek jeho skladeb se nachází neznámo kde, proto ani není možné celkový počet jeho děl odhadovat.\n\nČlánek vychází z německé publikace Anke Zimmermann: \"Rudolf Kende (1910 - 1958) - ein unbekannter Komponist?\", březen 2010, musica reanimata č. 71, ISSN 0943-5093.\n\n\n"}
{"id": "560710", "url": "https://cs.wikipedia.org/wiki?curid=560710", "title": "Čáhbahár", "text": "Čáhbahár\n\nČáhbahár (persky \"چاه بهار\") je město v Íránu, v provincii Sístán a Balúčistán, na pobřeží Ománského zálivu. Žije zde obyvatel. Čáhbahár je nejbližším přístupovým bodem Íránu do Indického oceánu, význam čáhbahárského přístavu proto roste. Většinu obyvatel města tvoří Balúčové.\n"}
{"id": "560713", "url": "https://cs.wikipedia.org/wiki?curid=560713", "title": "Bandar Abbás", "text": "Bandar Abbás\n\nBandar Abbás (persky \"بندرعباس\") nebo Bandar-e Abbás (persky \"بندر عباس;\") je hlavní město íránské provincie Hormozgán a stejnojmenného okresu. Město se nachází na pobřeží Perského zálivu na strategickém místě Hormuzského průlivu. Patří mezi nejdůležitější íránské mezinárodní přístavy. Je zde také hlavní základna Íránského námořnictva. V roce 2006 měl Bandar Abbás 367 508 obyvatel.\n\nPrvní zmínky o městu pocházejí z dob vlády Dareia I., kdy jeho velitel Silacus, vyrážel z Bandar Abbásu do Indie a Rudého moře. Během Alexandrova dobývání Perské říše se město nazývalo Hormirzad.\n"}
{"id": "560716", "url": "https://cs.wikipedia.org/wiki?curid=560716", "title": "Bejt Cherut", "text": "Bejt Cherut\n\nBejt Cherut ( בֵּית חֵרוּת, doslova „\"Dům svobody\"“, v oficiálním přepisu do angličtiny Bet Herut, přepisováno též Beit Herut) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 18 metrů v hustě osídlené a zemědělsky intenzivně využívané pobřežní nížině respektive Šaronské planině. Severním směrem nedaleko od vesnice protéká vodní tok Nachal Alexander.\n\nObec se nachází 1 kilometr od břehu Středozemního moře, cca 34 kilometrů severoseverovýchodně od centra Tel Avivu, cca 49 kilometrů jihojihozápadně od centra Haify a 8 kilometrů jihozápadně od města Chadera. Bejt Cherut obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Kfar Vitkin, Chofit a Bejt Janaj jeden souvislý urbanistický celek.\n\nBejt Cherut je na dopravní síť napojen pomocí lokální silnice číslo 5710 a dalších místních komunikací v rámci zdejší aglomerace zemědělských vesnic. Na západním okraji obec míjí dálnice číslo 2.\n\nBejt Cherut byl založen v roce 1933. Zakladateli obce byla skupina Židů u USA , stoupenců hnutí Cherut. Tato skupina se zformovala roku 1932 a téhož roku zakoupila pozemky v tomto regionu. Vesnice se postupně zaměřovala výlučně na zemědělství a spolupracovala se sousední osadou Kfar Vitkin.\n\nPůvodně se vesnice nazývala Cherut Amerika Bet (חרות אמריקה ב). Současný název byl zaveden od roku 1958. Vesnice sestává ze 75 původních zemědělských usedlostí a desítek dalších domů, které vyrostly dodatečně.\n\nPodle údajů z roku 2014 tvořili naprostou většinu obyvatel v Bejt Cherut Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 877 lidí. Během roku 2014 populace stoupla o 2,8 %.\n\n\n"}
{"id": "560729", "url": "https://cs.wikipedia.org/wiki?curid=560729", "title": "Kfar Vitkin", "text": "Kfar Vitkin\n\nKfar Vitkin ( כְּפַר וִיתְקִין, doslova „\"Vitkinova vesnice\"“, v oficiálním přepisu do angličtiny Kefar Vitkin) je vesnice typu mošav v Izraeli, v Centrálním distriktu, v Oblastní radě Emek Chefer.\n\nKfar Vitkin byl založen v roce 1933. Mošav je pojmenován po sionistickém aktivistovi Josefu Vitkinovi. Už 1. února 1930 se v tomto regionu usadila první skupina 20 osadníků. Jako své obydlí používali starý kamenný dům na pahorku jižně od současné vesnice (tento dům nazývaný בית-הראשונים, Bejt ha-Rišonim je dnes turistickou pamětihodností). První osadníci zde prováděli meliorační práce a zahájili zemědělské obdělávání této dosud močálovité oblasti. V letech 1931-1932 sem dorazily další rodiny a zahájily výstavbu domů. V roce 1933 se pak obyvatelé začali stěhovat do trvalých obydlí v nynější lokalitě.\n\nDne 20. června 1948 přistála u mošavu, během příměří uprostřed izraelské války za nezávislost, nákladní loď \"Altalena\", která přivážela Irgunu z Francie velké množství zbraní, munice a dobrovolníků. Jelikož se však Irgun odmítl podřídit autoritě vlády a předat zbraně a munici armádě, nařídil premiér Ben Gurion armádě zabránit vyložení nákladu. Při tom došlo u Kfar Vitkinu k přestřelce mezi irgunisty a vojáky, při které padlo osm osob. Loď však zvládla odplout a zamířila na jih k Tel Avivu, kde byla druhý den potopena při další přestřelce.\n\nPřed rokem 1949 měl Kfar Vitkin rozlohu katastrálního území 3777 dunamů (3,777 kilometru čtverečního).\n\nV obci se nachází 150 rodinných farem, další rodiny zde pobývají jako rezidenti, bez vazby na zemědělský způsob obživy. Zemědělství ale zůstává dominantním rysem místní ekonomiky.\n\nLeží v nadmořské výšce 16 metrů v hustě osídlené a zemědělsky intenzivně využívané pobřežní nížině respektive Šaronské planině. Severním směrem nedaleko od vesnice protéká vodní tok Nachal Alexander.\n\nObec se nachází 1 kilometr od břehu Středozemního moře, cca 34 kilometrů severoseverovýchodně od centra Tel Avivu, cca 49 kilometrů jihojihozápadně od centra Haify a 8 kilometrů jihozápadně od města Chadera. Kfar Vitkin obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Bejt Cherut, Chofit a Bejt Janaj jeden souvislý urbanistický celek.\n\nKfar Vitkin je na dopravní síť napojen pomocí lokální silnice číslo 5710, lokální silnice číslo 5720 a dalších místních komunikací v rámci zdejší aglomerace zemědělských vesnic. Na západním okraji obec míjí dálnice číslo 2.\n\nPodle údajů z roku 2014 tvořili naprostou většinu obyvatel v Kfar Vitkin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 2041 lidí. Během roku 2014 populace stoupla o 0,9 %.\n\n"}
{"id": "560737", "url": "https://cs.wikipedia.org/wiki?curid=560737", "title": "Bejt Janaj", "text": "Bejt Janaj\n\nBejt Janaj ( בֵּית יַנַּאי, doslova „\"Janajův dům\"“, v oficiálním přepisu do angličtiny Bet Yannay, přepisováno též Beit Yanai) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 16 metrů v hustě osídlené a zemědělsky intenzivně využívané pobřežní nížině respektive Šaronské planině. Severním směrem nedaleko od vesnice ústí do Středozemního moře vodní tok Nachal Alexander.\n\nObec se nachází na břehu Středozemního moře, cca 34 kilometrů severoseverovýchodně od centra Tel Avivu, cca 49 kilometrů jihojihozápadně od centra Haify a 8 kilometrů jihozápadně od města Chadera. Bejt Janaj obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Bejt Cherut, Chofit a Kfar Vitkin jeden souvislý urbanistický celek. Na jejím jižním okraji leží vzdělávací komplex Ne'urim, mající status samostatné obce.\n\nBejt Janaj je na dopravní síť napojen pomocí místních komunikací v rámci zdejší aglomerace zemědělských vesnic. Na východním okraji obec míjí dálnice číslo 2.\n\nBejt Janaj byl založen v roce 1933. Mošav je pojmenován po starověkém židovském vládci Alexandrovi Jannaiovi. Zakladateli vesnice byla skupina Židů z Polska a Litvy, později dorazili i židovští přistěhovalci z jižní Afriky.\n\nPřed rokem 1949 měl Bejt Janaj rozlohu katastrálního území 2300 dunamů (2,3 kilometru čtverečního). Správní území vesnice v současnosti dosahuje cca 1130 dunamů (1,13 kilometru čtverečního). Místní ekonomika je založena na zemědělství. Významný je turistický ruch (pláž u Středozemního moře).\n\nPodle údajů z roku 2014 tvořili naprostou většinu obyvatel v Bejt Janaj Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 433 lidí. Během roku 2014 populace stoupla o 1,6 %.\n\n\n"}
{"id": "560753", "url": "https://cs.wikipedia.org/wiki?curid=560753", "title": "Třída Whidbey Island", "text": "Třída Whidbey Island\n\nTřída Whidbey Island je třída výsadkových dokových lodí amerického námořnictva. V letech 1981–1992 bylo postaveno celkem osm jednotek této třídy – \"Whidbey Island\", \"Germantown\", \"Fort McHenry\", \"Gunston Hall\", \"Comstock\", \"Tortuga\", \"Rushmore\" a \"Ashland\". Navrženy jsou speciálně pro provoz čtyř výsadkových vznášedel Landing Craft Air Cushion (LCAC), která mohou k pobřeží přepravit 60 tun nákladu rychlostí až 40 uzlů. Žádná jiná americká výsadková loď jich nenese více. Na třídu \"Whidbey Island\" ve stavbě úzce navázala mírně modifikovaná třída \"Harpers Ferry\".\n\nJednotky LSD 41 až 43 postavila loděnice Lockheed Shipbuilding v Seattlu ve státě Washington. Jednotky LSD 44 až LSD 48 postavila loděnice Avondale Shipyards v New Orleans.\n\nJednotky třídy \"Whidbey Island\":\n\nPosádka lodí čítá 413 mužů (z toho 22 důstojníků). Kromě toho lodě na palubě nesou také jednotku až 504 vojáků americké námořní pěchoty a dok o rozměrech 134x15,2 metru, do kterého se vejdou například čtyři výsadková vznášedla LCAC, tři výsadkové čluny LCU či 15 výsadkových člunů LCM 6. Jinou variantou je nesení 64 obrněných výsadkových vozidel Amphibious Assault Vehicle (AAV). Letová paluba je určena především pro operace dvojice těžkých transportních vrtulníků CH-53. V případě potřeby ale může hostit i podpůrné letouny Harrier II. Nenesou však hangár pro jejich uskladnění.\n\nPůvodní výzbroj tvořily dva systémy blízké obrany Phalanx CIWS, dva 20mm kanóny a osm 12,7mm kulometů. V současnosti obrannou výzbroj tvoří dva systémy Phalanx, dva systémy RIM-116 RAM, dva 25mm kanóny a šest 12,7mm kulometů.\n\nPohonný systém tvoří čtyři dieselové motory SEMT-Pielstick 16PC2.5 V400 o celkovém výkonu 27,5 MW. Lodní šrouby jsou dva. Nejvyšší rychlost je 22 uzlů.\n\nKolem 5:00 místního času 10. dubna 2010 byla USS \"Ashland\" (LSD-48) v Adenském zálivu napadena piráty v lehkém člunu. \"Ashland\" palbu opětovala svým 25mm kanónem a následně zajala šest pirátů. Dne 29. listopadu 2010 byl jeden ze zajatých pirátů – osmatřicetiletý Somálec Jama Idle Ibrahim – v USA odsouzen ke třiceti letům vězení.\n"}
{"id": "560760", "url": "https://cs.wikipedia.org/wiki?curid=560760", "title": "IS/STAG", "text": "IS/STAG\n\nIS/STAG je informační systém určený pro administraci studijní agendy vysoké školy nebo vyšší odborné školy. Pokrývá funkce od přijímacího řízení až po vydání diplomu. Umožňuje evidovat studenty prezenční i kombinované formy studia, studenty celoživotního vzdělávání i účastníky univerzity třetího věku. Systém vznikl a je vyvíjen Centrem informatizace a výpočetní techniky – Střediskem informačních systémů na Západočeské univerzitě v Plzni.\n\nPoprvé se IS/STAG použil v roce 1993 na Západočeské univerzitě v Plzni. V současnosti je zde nasazena v rutinním provozu již třetí vývojová verze tohoto systému. V roce 2010 systém používalo 16 škol v České republice, z toho 11 bylo veřejnoprávních vysokých škol či univerzit, 4 byly soukromé vysoké školy a 1 byla vyšší škola odborná, s počtem 300 až 20 000 studentů.\n\nAplikace je realizována nad databází Oracle. Je tvořena základním jádrem a řadou doplňujících modulů a dalších aplikací. Zároveň pracujících uživatelů může být několik stovek. Systém si škola může provozovat na svých serverech nebo lze využít možnost outsourcingu jak databáze, tak portálového serveru. Systém je možné do značné míry parametrizovat (různé chování pro různé typy škol, místy až na úroveň kateder).\nKlientské prostředí je realizováno prostřednictvím nativního klienta pro operační systém Windows a webovým přístupem integrovaným v portálu. Lze použít libovolný portál podporující standard JSR168, např. IBM WebSphere, Oracle AS. Rovněž opensourcové portály: JBoss portlet container, JetSpeed, Liferay, atd. Nativní klient pokrývá funkce studijní referentky, správce fakulty, správce katedry a rozvrhářů. Na portálu jsou dostupné především funkce pro studenty a učitele. Portálové rozhraní je vícejazyčné, dosud implementované jazykové verze jsou česká a anglická.\n\nNa externím rozhraní lze IS/STAG napojit na další informační systémy, obsahuje výstupy např. pro národní registry: SIMS, ÚIV, VZP, OSSZ, Scio, eVŠKP, THESES, ÚIR-ADR apod. Je rovněž integrován s dalšími informačními systémy, např. s ekonomickými systémy SAP, MAGION, iFIS, knihovním systémem Aleph a dalšími. Prostřednictvím modulu pro webové služby lze IS/STAG propojit s dalšími informačními systémy.\n\nZákladní část systému zahrnuje následující bloky:\nEvidence těchto objektů pro různé typy a formy studia. Je možné vést více verzí studijních plánů, jejich segmentů a bloků předmětů. Lze vést i kombinace studijních oborů (zejména pro pedagogická studia). Systém umí studijní plány přehledně vizualizovat.\n\nKompletní evidence studenta. Osobní údaje, zápis na studijní program, roční zápisy na studijní plány, přerušení, krátkodobé výjezdy, matriční data. Možnost hromadného zápisu studentů do studia, hromadných zápisů na předměty či rozvrhové akce, atd.\n\nLze vypsat přijímací obory a pro ně definovat sledované předměty z předchozího studia a testy. Pomocí zadávaných vzorců a parametrů umí nastavit různá pravidla pro přijetí a vyhodnotit, který z uchazečů je splnil. Uchazeč může zasílat papírovou přihlášku nebo ji podat prostřednictvím webové aplikace elektronické přihlášky. Generování zvacích dopisů a rozhodnutí včetně dopisních štítků.\n\nPro jednotlivé předměty lze vytvářet rozvrhové akce, které mohou být přiřazeny k určitému časoprostoru (místnost, čas) nebo mohou být aposteriorní (bez určení místnosti). U rozvrhové akce je možné nastavit pro jaké studenty je určena (fakulta, typ či forma studia, studijní program, místo studia, atd.). Systém umožňuje vytvářet předzápisové kroužky a k nim přiřazovat rozvrhové akce. V rámci rozšíření lze využít grafické prostředí pro tvorbu rozvrhu. Je možné přenášet data do a z jiných systémů pro tvorbu rozvrhu.\n\nZápis studenta na další akademický rok včetně kontroly plnění podmínek studia. Student si může vybrat kroužek a tím se mu zapíší všechny rozvrhové akce kroužku nebo si může předměty vybírat sám. Systém studentovi nabízí předměty jeho studijního plánu včetně kontrol jeho plnění. Student si může vybrat i předměty mimo svůj studijní plán.\n\nJe možné vypisovat zkouškové termíny, na které se pak studenti hlásí prostřednictvím aplikace ve webovém rozhraní. Hodnocení studentů předmětu lze ukládat v závislosti na termínu, rozvrhové akci či přímo. Všechny tyto operace může provádět dle nastavení učitel i sekretariát katedry.\n\nEvidence a vypisování témat semestrálních prací, jejich výběr studenty, odevzdávání prací elektronicky, hodnocení prací učiteli, přenos prací do Odevzdej.cz a zjišťování plagiátorství.\n\nPodpora krátkodobých výjezdů a příjezdů studentů. Zobrazování údajů o studijních plánech a předmětech v rámci ECTS, podpora procesu mobilit a tisk potřebných mezinárodních dokumentů.\n\nHodnocení kvality studia studenty formou vypisování a vyplňování online dotazníků. Následně sběr, statistické zpracování dat z dotazníků a proces zveřejnění a komentování výsledků. \n\nMožnost příprav předpisů plateb různých druhů (stipendia, poplatky za studium, poplatky za přijímací řízení, atd.) tedy závazky i pohledávky a přiřazování studentů na ně – ručně nebo pomocí uživatelsky definovatelného vzorce, případně plně automaticky (u přijímacího řízení po zadání přihlášky). Systém poskytuje informace pro výplaty bankou či pokladnou. Systém dovede načíst data o realizovaných úhradách z ekonomického informačního systému a provést automatické spárování.\n\nEvidence absolventů, kvalifikačních prací, závěrečných zkoušek, tisk příslušných dokumentů (zadání vysokoškolské kvalifikační práce, zápis o závěrečné zkoušce, diplom, diploma supplement, certifikát, osvědčení atd.).\n\nV současné době je IS Stag využíván na těchto vysokých školách:\n\nV současné době jsou na českém a slovenském trhu k dispozici také následující alternativy:\n\n"}
{"id": "560761", "url": "https://cs.wikipedia.org/wiki?curid=560761", "title": "Chofit", "text": "Chofit\n\nChofit ( חוֹפִית, od hebrejského slova Chof - „\"Břeh\"“, v oficiálním přepisu do angličtiny Hofit) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 16 metrů v hustě osídlené a zemědělsky intenzivně využívané pobřežní nížině respektive Šaronské planině. Na severním okraji vesnice ústí do Středozemního moře vodní tok Nachal Alexander.\n\nObec se nachází 1 kilometr od břehu Středozemního moře, cca 34 kilometrů severoseverovýchodně od centra Tel Avivu, cca 49 kilometrů jihojihozápadně od centra Haify a 8 kilometrů jihozápadně od města Chadera. Chofit obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Bejt Cherut, Bejt Janaj a Kfar Vitkin jeden souvislý urbanistický celek.\n\nChofit je na dopravní síť napojen pomocí místních komunikací v rámci zdejší aglomerace zemědělských vesnic. Na západním okraji obec míjí dálnice číslo 2.\n\nChofit byl založen v roce 1955. Vyrostl na písečných dunách poblíž mořského pobřeží. Právě hebrejské slovo \"chof\" (břeh) je základem názvu vesnice. Odkazuje zároveň i na jméno ptáka jespáka obecného (hebrejsky \"chofit\"), který tu žije. Podle jiných zdrojů byla vesnice založena již roku 1953. Mělo jít o novou osadu určenou pro nezemědělské obyvatele z okolních agrárních vesnic. První obyvatelé se sem nastěhovali roku 1954. Zpočátku čítala vesnice jen cca 30 rodin a byla závislá na službách a infrastruktuře v okolních etablovaných obcích. Výraznější stavební expanze nastala po roce 1967 s výstavbou nové obytné čtvrti.\n\nSprávní území obce dosahuje cca 350 dunamů (0,35 kilometru čtverečního). Většina obyvatel pracuje v sektoru služeb, mnozí dojíždějí za prací mimo obec. Přistěhovaly se sem i mnohé rodiny z okolních zemědělských vesnic. Společně se sousedním mošavem Kfar Vitkin obec provozuje plavecký bazén a sportovní areál. V Kfar Vitkin je i základní škola.\n\nPodle údajů z roku 2014 tvořili naprostou většinu obyvatel v Chofit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 747 lidí. Během roku 2014 populace klesla o 3,6 %.\n\n\n"}
{"id": "560773", "url": "https://cs.wikipedia.org/wiki?curid=560773", "title": "Ge'ulej Tejman", "text": "Ge'ulej Tejman\n\nGe'ulej Tejman ( גְּאֻלֵי תֵּימָן, doslova „\"Vysvobození z Jemenu\"“, v oficiálním přepisu do angličtiny Ge'ule Teman, přepisováno též Ge'ulei Teiman) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 8 metrů v hustě osídlené a zemědělsky intenzivně využívané pobřežní nížině respektive Šaronské planině. Západním směrem nedaleko od vesnice protéká vodní tok Nachal Alexander.\n\nObec se nachází 4 kilometry od břehu Středozemního moře, cca 35 kilometrů severoseverovýchodně od centra Tel Avivu, cca 48 kilometrů jihojihozápadně od centra Haify a 7 kilometrů jižně od města Chadera. Ge'ulej Tejman obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Eljašiv, Bejt Chazon, Kfar ha-Ro'e, Chibat Cijon, Cherev le-Et, Ejn ha-Choreš, Giv'at Chajim Ichud, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nGe'ulej Tejman je na dopravní síť napojen pomocí místních komunikací v rámci zdejší aglomerace zemědělských vesnic. Na východním okraji obec míjí dálnice číslo 4.\n\nGe'ulej Tejman byl založen v roce 1947. Zakladateli vesnice byli židovští osadníci z obce Kfar Ja'bec, která byla jimi opuštěna během války za nezávislost v roce 1948. Roku 1949 pak do vesnice dorazila i skupina nových židovských přistěhovalců z Jemenu.\n\nMístní ekonomika je založena na zemědělství, většina obyvatel ale za prací dojíždí mimo obec.\n\nPodle údajů z roku 2014 tvořili naprostou většinu obyvatel v Ge'ulej Tejman Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 364 lidí. Během roku 2014 populace klesla o 1,1 %.\n\n\n"}
{"id": "560792", "url": "https://cs.wikipedia.org/wiki?curid=560792", "title": "Eljašiv", "text": "Eljašiv\n\nEljašiv ( אֶלְיָשִׁיב, v oficiálním přepisu do angličtiny Elyashiv) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 21 metrů v hustě osídlené a zemědělsky intenzivně využívané pobřežní nížině respektive Šaronské planině. Západním směrem nedaleko od vesnice protéká vodní tok Nachal Alexander.\n\nObec se nachází 5 kilometrů od břehu Středozemního moře, cca 34 kilometrů severoseverovýchodně od centra Tel Avivu, cca 49 kilometrů jihojihozápadně od centra Haify a 8 kilometrů jižně od města Chadera. Eljašiv obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Kfar ha-Ro'e, Chibat Cijon, Cherev le-Et, Ejn ha-Choreš, Giv'at Chajim Ichud, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nEljašiv je na dopravní síť napojen pomocí místních komunikací v rámci zdejší aglomerace zemědělských vesnic. Na západním okraji obec míjí dálnice číslo 4.\n\nEljašiv byl založen v roce 1933. Zakladateli vesnice byla skupina 20 židovských přistěhovalců z Jemenu. Ti se zde usadili 13. listopadu 1933. Šlo o první osadu, kterou si jemenitští Židé v tehdejší mandátní Palestině zřídili sami. 26. října 1933 oznámil Židovský národní fond, že uzavřel s jejich zástupci dohodu o předání 900 dunamů (0,9 kilometru čtverečního) do jejich správy. Zpočátku zde osadníci pobývali v provizorních podmínkách, přespávali pod otevřeným nebem.\n\nPřed rokem 1949 měl Eljašiv rozlohu katastrálního území 979 dunamů (0,979 kilometru čtverečního).\n\nPodle údajů z roku 2014 tvořili naprostou většinu obyvatel v Eljašiv Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 723 lidí. Během roku 2014 populace stoupla o 4,9 %.\n\n\n"}
{"id": "560798", "url": "https://cs.wikipedia.org/wiki?curid=560798", "title": "Fanjeaux", "text": "Fanjeaux\n\nFanjeaux ( ) je obec ve Francii v regionu Languedoc-Roussillon v departementu Aude.\n\nV 2. století se na místě dnešního Fanjeaux nacházelo oppidum. V blízkosti se nacházel pramen zasvěcený bohu Jovovi, který dal obci její latinský název \"Fanum Jovis\" (místo zasvěcené Jovovi). Roku 1193 se zde usadil katarský biskup Guilhabert de Castres.\nMezi lety 1206 a 1215 zde přebýval svatý Dominik, zakladatel řádu bratří kazatelů. Roku 1315 bylo město vypleněno Eduardem z Woodstocku. Později však bylo město obnoveno.\n\nV obci se nachází dominikánský klášter z 14. století a kostel Nanebevzetí Panny Marie z 13. století.\n\n\"Počet obyvatel\"\n"}
{"id": "560800", "url": "https://cs.wikipedia.org/wiki?curid=560800", "title": "Bitexco Financial Tower", "text": "Bitexco Financial Tower\n\nBitexco Financial Tower je mrakodrap v Ho Či Minově Městu ve Vietnamu. Výška je 265,5 metrů a má 68 pater. Stavba byla dokončena v roce 2010 a budova slouží jako kanceláře, obchodní centrum a restaurace. V 49 patře je vyhlídková terasa. Vlastníkem je vietnamská společnost. Celkové náklady na výstavbu byly 220 000 000 amerických dolarů.\n\nDo roku 2011 šlo o nejvyšší budovu ve městě.\n"}
{"id": "560809", "url": "https://cs.wikipedia.org/wiki?curid=560809", "title": "František Ptáčník", "text": "František Ptáčník\n\nFrantišek Ptáčník (* 27. února 1962) je bývalý československý a později český atlet, sprinter.\n\nV roce 1985 doběhl na halovém ME v Pireu ve finále běhu na 60 metrů na šestém místě . Největší úspěch zaznamenal v roce 1987 na halovém ME ve francouzském Liévinu, kde získal společně s Italem Antonio Ullem bronzovou medaili na šedesátce (6,61 s). Již v rozběhu zaběhl trať v čase 6,58 s. Tento čas je dodnes českým halovým rekordem.\n\nJeho dcera Jiřina Svobodová se věnuje skoku o tyči.\n"}
{"id": "560811", "url": "https://cs.wikipedia.org/wiki?curid=560811", "title": "Jiří Valík", "text": "Jiří Valík\n\nJiří Valík (* 26. července 1966, Zábřeh) je bývalý československý a později český atlet, sprinter.\n\nNejvětší úspěch zaznamenal v roce 1990 na halovém ME ve skotském Glasgow, kde získal v běhu na 60 metrů bronzovou medaili. Na halovém MS 1991 v Seville skončil na šedesátce a v závodě na 200 metrů v semifinále.\n\nSpolečně s Františkem Ptáčníkem drží časem 5,73 s český halový rekord v běhu na 50 metrů.\n\n"}
{"id": "560819", "url": "https://cs.wikipedia.org/wiki?curid=560819", "title": "Kamenice (přítok Nežárky)", "text": "Kamenice (přítok Nežárky)\n\nKamenice ( ) je malá řeka v okresech Pelhřimov a Jindřichův Hradec, jedna ze zdrojnic Nežárky. Délka jejího toku činí 27,8 km. Plocha povodí měří 163,8 km².\n\nPramení v lesích severozápadně od Těmic v nadmořské výšce cca 670 m. Protéká výše zmíněnou obcí, dále pak Kamenicí nad Lipou, kde zprava přibírá svůj největší přítok, který se nazývá Včelnička. Odtud teče Kamenice jižním směrem, protéká Žďárem, Novou Včelnicí a nakonec Jarošovem nad Nežárkou, kde se v nadmořské výšce 471 m stéká s říčkou Žirovnicí, spolu s níž vytváří řeku Nežárku.\n\n\nPrůměrný průtok Kamenice u ústí činí 1,17 m³/s.\n\nNa jejím toku se nachází několik vodních nádrží, např. \"Pecovský rybník\" severně od Kamenice nad Lipou.\n\n"}
{"id": "560825", "url": "https://cs.wikipedia.org/wiki?curid=560825", "title": "Obléhání Macindawu", "text": "Obléhání Macindawu\n\nObléhání Macindawu (v anglickém originále \"The Siege of Macindaw\") je sedmá kniha fantasy série Hraničářův učeň od Johna Flanagana vydaná v Austrálii v roce 2007.\n\nV sedmém dílu Hraničářova učně najde Will ztroskotané Skandijce u řeky Oosel. Will hledá bojovníky, protože vzbouřenec Keren vězní na hradě Alyss, Willovu kamarádku z opatrovny. Zároveň Will najde v hostinci U prasklého džbánu Haltem a Crowleym poslaného Horáce. Spolu dále vymýšlí plán, jak dobýt hrad Macindaw a vysvobodit Alyss. Alyss začne vysílat zprávy pomocí kurýrského písma, čímž jim sdělí, že na hradě Keren očekává skotijského generála – MacHadishe. Jakmile se MacHadish vrací z Macindawu zpět, zajme jej Will s Horácem a Skandijci, kteří mezitím došli na Léčitelovu paseku, jak ji Will pojmenoval. MacHadishe spolu s léčitelem Malcolmem vyslechnou a zjistí, že hlavní jednotka dorazí už za tři týdny. Alyss mezitím zjistí, že Skotiové neplánují jen obyčejný nájezd, ale invazi! A tak se Will s Horácem musí rozhodovat rychle. Jednoho dne zaútočí na hrad Macindaw. Zabijí bezcitného Johna Buttla, hlavně ale zemře Keren. Pomalu přichází čas, aby Will se svou fenkou Stín, jak ji pojmenoval Trobar, a kamarády odjeli domů. Will nechá fenu Trobarovi, který ji potřebuje přece jen víc než Will. Potom se Will rozloučí s kamarády a jede podat hlášení Crowleymu a Haltovi na opuštěné shromaždiště. Nadále Will odjede do svého léna, kde dostane dopis od Allys se vzkazem, že jej miluje.\n"}
{"id": "560844", "url": "https://cs.wikipedia.org/wiki?curid=560844", "title": "Respekt", "text": "Respekt\n\nRespekt je důležitou součástí mravnosti. Ve vědomí společnosti respekt vyžaduje spravedlivost, rovnost práv, pozornost vůči zájmům a přesvědčením, svobodu. Potlačení těchto kvalit porušuje respekt. Ale smysl, způsob chápání těchto kvalit se v různých dobách lišil.\n\nPodle Immanuela Kanta respekt určuje normu lidských vztahů ve větší míře, než sympatie; jenom na základě respektu lze dosáhnout vzájemného dorozumění.\n\nPojem „respekt\" byl také hodně analyzován vědci Emmanuelem Lévinasem nebo Martinem Buberem.\n\nV běžné řeči „budit respekt“ – vzbuzovat úctu, vybízet k opatrnému jednání a zacházení. Opakem je bezohlednost nebo pohrdání.\n\nRespekt je důležitý druh lidského postoje k jiným osobám, názorům i kulturám. Zahrnuje jisté dobrovolné sebeomezení a toleranci, ale ne proto, že by byl vůči nim lhostejný, nýbrž proto, že si jich váží a uznává jejich cenu, i když s jejich názory nebo postoji nemusí souhlasit. Na druhé straně neznamená obavu, a už vůbec ne strach. V této podobě je podmínkou občanského soužití, zejména v moderních kulturně smíšených společnostech. Proto patří v řadě zemí mezi cíle školní výchovy.\n\nPostoj podobný respektu hledá dnes lidská společnost také vůči přírodě, v níž už nevidí jen zásobárnu surovin a místo k odkládání odpadů, nýbrž chápe, že její život na přírodě závisí a musí tedy respektovat její možnosti a zákonitosti. Také vědecké poznávání přírody už dnes neslouží jen k jejímu ovládání, ale také k odhalování těchto zákonitostí, k prevenci ekologických katastrof a k ideálu udržitelného rozvoje.\n\n"}
{"id": "560848", "url": "https://cs.wikipedia.org/wiki?curid=560848", "title": "Respekt (rozcestník)", "text": "Respekt (rozcestník)\n\nRespekt (z lat. \"respectus\" od \"respicere\", ohlížet se na něco) může znamenat:\n\n"}
{"id": "560863", "url": "https://cs.wikipedia.org/wiki?curid=560863", "title": "Česko Slovensko má talent", "text": "Česko Slovensko má talent\n\nČesko Slovensko má talent (často zkracováno jako ČSMT) je česko-slovenská talentová show, která se začala vysílat 29. srpna 2010 na české stanici Prima a slovenské stanici JOJ. Vysílání pořadu v ČR se od roku 2016 přesunulo na stanici JOJ Family a v roce 2018 se vrátilo zpět na TV Prima. Jedná se o show, ve které soutěží zpěváci, tanečníci, kouzelníci, komici a další umělci různých věkových kategorií o peněžní a další možnou výhru. V prvních dvou řadách výherce získal kromě peněz také možnost angažmá v Las Vegas. Ve třetí řadě pak cestu kolem světa a ve čtvrté možnost vystoupit před Simonem Cowellem. O výherci stejně jako v jiných talentových soutěžích rozhodují diváci.\n\nPůvodní porotu tvořili Jaro Slávik, zpěvačka Lucie Bílá a moderátor Jan Kraus, kterého v následujících dvou řadách vystřídal český herec Martin Dejdar. Ve čtvrté řadě Dejdara nahradil Leoš Mareš. V páté řadě ho nahradil Jakub Prachař, který předchozí čtyři řady moderoval. Také bylo oznámeno, že se připojí k porotě čtvrtý člen, jímž se později stala Diana Mórová. Původními moderátory byli Martin Rausch a Jakub Prachař, od páté řady je nahradili Marcel Forgáč a Milan Zimnýkoval. V sedmé řadě nahradila Lucii Bílou Marta Jandová a moderátory se stali Lujza Garajová Schrameková a David Gránský.\n\nTV JOJ vlastní práva na vysílání \"ČSMT\" do roku 2018. Pátý ročník měla vysílat pouze TV JOJ, později se však Prima opět rozhodla vrátit a pátý ročník odvysílat, produkce však zajišťovala pouze JOJ. V únoru 2016 začala stanice JOJ poutat na termíny castingových kol šesté řady. Šestou řadu TV Prima odvysílala jen v repríze, a to až na jaře 2017.\n\nPrvní castingy se konají v různých městech po obou státech, kde přihlášení účastníci vystupují před porotou tvořenou různými lidmi z produkce. Poté postupují na castingy před oficiální porotou show, kde mají časově zkrácené vystoupení, které mnohdy není dodrženo. Tyto castingy se natáčely v Mahenově divadle v Brně, v případě páté řady v Incheba Aréně v Bratislavě, později se vysílají v televizi. Porotci mají k dispozici červený bzučák, který mohou zmáčknout pokud se jim vystoupení nelíbí. Stisknutím bzučáku se rozsvítí červený křížek se jménem porotce, což pro soutěžícího znamená, že mu porotce dává ne. Pakliže porotci během vystoupení stisknou červený bzučák všichni, vystoupení soutěžícího automaticky končí. Pro postup musí získat min. 3 (v 1. až 4. řadě min. 2) ano. Od páté řady byl zaveden tzv. zlatý bzučák, který soutěžící pošle rovnou do finále.\n\nVe velkém třesku, který v show figuroval od první až po třetí řadu, měli porotci za úkol vybrat soutěžící, kteří postoupí do semifinále. Porota v případě, že nevěděla mezi kým se rozhodnout, oslovila soutěžící, aby vystoupili ještě jednou. V první řadě postoupilo do semifinále celkem 56+3 soutěžících (3 soutěžící dostali od produkce druhou šanci), v druhé řadě 27 soutěžících, ve třetí pak 18 soutěžících. Ve třetí řadě byl použit tzv. Rozstřel, kdy o posledním možném místě do semifinále rozhodovali diváci. Rozstřel se vysílal živě po skončení Velkého třesku. Ve čtvrté řadě již Velký třesk nebyl, nahradila ho Cesta do semifinále. V páté řadě se opět vrátil.\n\nVe čtvrté řadě vystřídala Velký třesk Cesta do semifinále, kdy porotci vybrali šest soutěžících z daného divadelního kola (celkem se jich ve čtvrté řadě vysílalo 9), ze kterých diváci pomocí SMS hlasování vyberou jednoho, který postoupí do semifinále. Celkem tedy pomocí diváckého hlasování postoupilo ve čtvrté řadě 9 soutěžících, dalších devět vybrala porota. Cesta do semifinále se vysílala živě po skončení divadelních kol. Do semifinálových kol se pak dostalo 18 soutěžících.\n\nV této části show se soutěžící dostávali do semifinále, které bylo vysíláno živě. Jejich počet se liší v každé řadě. V první řadě bylo celkem 7 semifinálových kol, kde mělo původně soutěžit 56 soutěžících, tedy každé semifinále po 8 soutěžících, v posledních třech však produkce dala 3 dalším soutěžícím druhou šanci, ty pak tedy byly složeny z 9 soutěžících. V druhé řadě proběhly tři semifinále s 27 soutěžícími po 9. Ve třetí a čtvrté řadě pak dvě semifinále po 9 soutěžících. Výherce semifinálových kol určují diváci pomocí SMS hlasování.\n\nPoslední částí je finále, kam postupují výherci semifinálových kol, které vybrali diváci a soutěžící vybraní porotou. Celkem se do finále v první řadě dostalo 14, ve druhé řadě 10, ve třetí 9 a ve čtvrté řadě 8 soutěžících. Výherci vybírají diváci opět pomocí SMS hlasování.\n\nPůvodními moderátory byla dvojice Martin „Pyco“ Rausch a Jakub Prachař, kteří provázeli show až do čtvrté řady. Před podmínkou, že jeden moderátor bude z Česka a jeden ze Slovenska, se uvažovalo o dvojici Jakub Prachař a Vojtěch Dyk. Prima také nabízela post moderátora Leoši Marešovi, kterému nabídla 20 milionů korun, nabídku však nepřijal. Dále byli v hledáčku i Libor Bouček, Vojtěch Kotek či Tereza Pergnerová. Při přípravách páté řady se Martin Rausch rozhodl přijmout nabídku na moderování čtvrté řady \"SuperStar\", kterou vysílají konkurenční televize Markíza a Nova. Prima a TV JOJ tedy hledali partnera pro Jakuba Prachaře, později se však rozhodli, že pátou řadu bude moderovat známá dvojice ze Slovenska Junior a Marcel — Milan Zimnýkoval a Marcel Forgáč. Původně média spekulovaly, že se moderátorem stane Leoš Mareš, jelikož začal úzce spolupracovat s Primou. Duo Zimnýkoval a Forgáč se vrátí i v šesté řadě. V sedmé řadě se opět vystřídaly moderátorské posty. Poprvé se moderátory stali David Gránský a Lujza Garajová Schrameková, kteří se vrátili i v osmé řadě. \n\nPůvodními porotci byli Jaro Slávik, Lucie Bílá a Jan Kraus. V druhé řadě se Jan Kraus nedohodl na podmínkách spolupráce s televizemi, a tak byl vystřídám českým hercem Martinem Dejdarem. Porota zůstala ve stejným složení i pro příští ročník. Ve čtvrté řadě Prima vyměnila Martina Dejdara za českého moderátora Leoše Mareše. V páté řadě se opět vrátili Jaro Slávik a Lucie Bílá. Nově se k nim přidal bývalý moderátor soutěže Jakub Prachař a bylo oznámeno, že se k porotě připojí také čtvrtý člen. Dne 29. dubna 2015 byla jako čtvrtý člen poroty odhalena slovenská herečka Diana Mórová. Na začátku dubna 2016 potvrdila Bílá svůj návrat do křesla porotce. V červnu 2016 byl potvrzen návrat kompletní čtveřice porotců z páté řady. Televize Prima i JOJ potvrdily, že hostujícím porotcem v 8. sérii Česko Slovensko má talent bude herečka Jiřina Bohdalová, která v několika dílech vystřídá na porotcovské stoličce Dianu Mórovou.\n\nPrvní řada odstartovala 29. srpna 2010 a skončila 28. listopadu 2010. Původně zamýšlela \"ČSMT\" odvysílat TV Markíza, která již dříve uvedla \"Slovensko má talent\", společně s TV Nova, ale včas neuplatnila opci. Televize proto uvedly vlastní talentovou show \"Talentmania\". Prvními porotci byli Jaro Slávik, Lucie Bílá a Jan Kraus. Show moderovali Jakub Prachař a Martin Rausch. Odměnou pro vítěze byla částka 100 tisíc eur a angažmá v Las Vegas. Vítězem první řady se stalo české akrobatické duo Dae Men.\n\nDruhá řada \"Česko Slovensko má talent\" byla oznámena 16. března 2011 a zahájena 4. září 2011. Finále proběhlo 27. listopadu 2011. Do poroty se vrátili Jaro Slavík i Lucie Bílá. Český moderátor Jan Kraus byl v porotě nahrazen českým herce Martinem Dejdarem. Moderátoři zůstali stejní. Vítěz získal opět 100 tisíc euro a možnost vystoupení v Las Vegas. Vítězem se stal kyrgyzstánský tanečník Atai Omurzakov. Televize JOJ k \"ČSMT\" vysílala také speciál \"Česko Slovenko má talent PLUS\" na JOJ Plus.\n\nTřetí řada zahájila 9. září 2012 a skončila 25. listopadu 2012. Porota a moderátoři se od předešlé řady nezměnili. Vítěz získal 100 tisíc euro a nově cestu kolem světa. Ve třetí řadě byla dívčí rocková skupina The Apples před semifinálovým kolem diskvalifikována, jelikož nesouhlasila s podmínkami soutěže, a tak ji v druhém semifinále nahradil tanečník Patrik Gluchowski. Vítězem se stal slovenský operní zpěvák Jozef Pavlusík.\n\nČtvrtá řada měla premiéru 15. září 2013 a své vysílání ukončila finálem 8. prosince 2013. Z prvu se zdálo, že čtvrtý ročník bude pouze v rukou TV JOJ, později se však televize dohodly a opět se show vysílala na obou stanicích. Do poroty se opět vrátili Jaro Slávik a Lucie Bílá. Nově se k ním přidal také Leoš Mareš, který nahradil Martina Dejdara. Moderátoři zůstali i v této řadě stejní. Vítěz získal 50 tisíc euro, automobil, zájezdy v hodnotě 350 000 Kč a možnost vystoupit před Simonem Cowellem. \"Česko Slovensko má talent\" 2013 vyhrál opět slovenský operní zpěvák Miroslav Sýkora.\n\nDne 4. března 2015 spustila TV JOJ možnost přihlásit se do páté řady \"Česko Slovensko má talent\". Přihlášky původně JOJ poskytla již v roce 2014 se záměrem show odvysílat ve stejný rok, po neshodách s Primou však pátý ročník přeložila na další rok. Do poroty se vrátili Jaro Slavík i Lucie Bílá, doplnili je bývalý moderátor show Jakub Prachař a Diana Mórová. V páté řadě došlo také ke změně moderátorů, těmi byli nově Milan Zimnýkoval a Marcel Forgáč. Novinkou v soutěži byl také tzv. zlatý bzučák, kterým může porotce poslat soutěžícího rovnou do finále. Vítěz získal 100 tisíc euro. Vítězkou páté řady se stala Gyöngyi Bodišová.\n\nPátou řadu měla původně vysílat pouze TV JOJ a Prima měla pomoct s castingy na území Česka, na tiskové konferenci však Prima oznámila, že \"ČSMT\" uvede taktéž. V páté řadě se show Česko Slovensko má talent poprvé vysílala dvakrát týdně a to – ve čtvrtek a sobotu (Prima) a ve středu a sobotu (JOJ). První díl byl odvysílán na Slovensku v úterý 1. září (další díly byly vysílány dle plánu – středa a sobota) a v Česku ve čtvrtek 3. září.\n\nNa konci roku 2015 projevila stanice JOJ zájem o odvysílání šesté řady a společně s tím spustila možnost registrace účastníků. Na začátku roku 2016 pak spustila první termíny castingových kol. V dubnu 2016 potvrdila svůj návrat Lucie Bílá. Na přelomu května a června bylo oznámeno, že se v show objeví stejné složení porotců a moderátorů jako v předchozím ročníku. Šestá řada odstartuje pouze na slovenské televizi JOJ a to 4. září 2016. Prima tuto řadu do svého programu nezařadí. Dne 25. srpna 2016 oznámila stanice JOJ spuštění nového kanálu pro Česko JOJ Family, kde také odvysílá šestou řadu ČSMT. Prima odvysílala reprízu show až na jaře 2017.\n\nModerátory v 7. řady byli David Gránský a Lujza Schrameková. Složení poroty bylo následující: Jakub Prachař, Jaro Slávik, Diana Mórová a Marta Jandová. Vítězkou se stala Nikoleta Šurinová.\n\nOsmá řada byla oznámena ve Velkém finále sedmé řady moderátorem Davidem Gránským. 1. ledna 2019 vydala stanice Prima článek, ve kterém láká zájemce o účast na další řadě.\n\nČesko Slovensko má talent PLUS je slovenský pořad vysílaný k show \"Česko Slovensko má Talent\" jako bonus. Pořad byl vysílán na JOJ Plus v neděli večer po odvysílání dílu \"ČSMT\" na hlavním kanále JOJ. Pořad se ve vysílání objevil pouze jako bonus k druhé řadě, pak již vysílán nebyl. Prováděli jim Monika Zázrivcová a Laco Kováč.\n\nNáplní pořadu bylo diváky provést zákulisím show, jak se připravují porotci, moderátoři či soutěžící a případně ukázat talenty, které se ve vysílání neobjevili. Předlohou mu byl britský pořad \"Britain's Got More Talent.\"\n\n\"Česko Slovensko má talent\" získalo nominaci na program roku ve slovenské anketě OTO v roce 2010, 2011, 2012 i 2013. Pouze jednou se ji nominaci podařilo proměnit na výhru a to v roce 2010, kdy porazila i konkurenční nominovanou show \"Talentmánia\".\n\n"}
{"id": "560868", "url": "https://cs.wikipedia.org/wiki?curid=560868", "title": "Inna Rottová", "text": "Inna Rottová\n\nInna Rottová (bývalá Mirovská, rozená Želeněcová) (22. srpna 1935, Leningrad – 27. června 2018, Praha) byla česká spisovatelka, členka obce spisovatelů, klubu autorů literatury faktu a AIEP.\n\nMezi její nejznámější knihy patří soubor povídek Šest hodin ve vlaku (1984, 1990 a 2006), román Přivandrovalci (1990) a A na hlavu se snášejí dějiny. Známé jsou také detektivní příběhy s hlavní postavou tchyně majitele detektivní kanceláře Janou Brodskou, jako například poslední kniha Vidiny popletené tlumočnice (2010).\n\nNarodila se v Leningradě do židovské rodiny. Otec pocházel z Čech a matka z Polska. Prožila blokádu Leningradu. Po maturitě vystudovala vysokou školu textilní, obor konstruktérka textilních strojů (1959) a získala titul ing.. Po krátké známosti se v roce 1960 provdala za českého studenta Jaromíra Mirovského a odstěhovala se s ním do Československa. Nejprve pracovala ve Výzkumného ústavu pro sdělovací techniku. Na Karlově univerzitě složila státnice z češtiny. Do roku 1970 pracovala jako učitelka v učňovském školství. Od roku 1971 pracovala \"na volné noze\" jako tlumočnice a překladatelka. Její první povídka vyšla v časopise Ahoj na sobotu v roce 1974.\nV roce 1998 se rozvedla a provdala za Vladimíra Jana Rotta (22.7.1922 – 31.10.2000), syna Vladimíra Jiřího Rotta a Rozálie Rottové. Napsala stovky povídek a vyšly jí desítky knih.\n\n"}
{"id": "560869", "url": "https://cs.wikipedia.org/wiki?curid=560869", "title": "Seznam šlechtických paláců v Praze", "text": "Seznam šlechtických paláců v Praze\n\nToto je seznam vybraných šlechtických paláců v Praze.\n\n\n\n\n\n\n\n\n\n"}
{"id": "560876", "url": "https://cs.wikipedia.org/wiki?curid=560876", "title": "Radar absorbent material", "text": "Radar absorbent material\n\nRadarově-absorpční materiály (zkratka RAM, anglicky \"Radar-absorbent material\") jsou speciální materiály, schopné pohltit radarové záření, přeměnit ho (podobně jako mikrovlnná trouba) na tepelnou energii. Tím snižují odrazivost letounu, nebo jakéhokoliv jiného objektu, jehož povrch je tímto druhem materiálu pokryt, používají se proto jako součást technologie Stealth.\n\nJako materiál pro pohlcování elektromagnetických vln se např. mohou používat materiály podobné, jako pro magnetická záznamová média. \nPoužívají se také absorpční disperze feromagnetických a ferrimagnetických mikročástic, jako např. karbonylové železo, FeO, FeO, CrO, kovové a keramické ferity, které jsou rozptýleny v nosiči, jako např. chloroprenový kaučuk, či nějaké nízkoodrazivé polymerové (např. polyuretanové) pěny. Velikost a hmotnost mikročástic musí odpovídat rezonanční frekvenci pro konkrétní frekvenci vlnění rušeného radaru. Tím dochází k mechanickému kmitání mikročástic v pružném materiálu, který je postupně zbavuje kinetické energie, ve kterou předtím použité mikročástice proměnily elektromagnetickou energii radarového záření.\n"}
{"id": "560882", "url": "https://cs.wikipedia.org/wiki?curid=560882", "title": "Palacký", "text": "Palacký\n\nExistuje více nositelů příjmení Palacký:\n\n\n"}
{"id": "560888", "url": "https://cs.wikipedia.org/wiki?curid=560888", "title": "Lažanští z Bukové", "text": "Lažanští z Bukové\n\nLažanští z Bukové jsou starý český vladycký rod, který později povýšil do panského a hraběcího stavu. Predikát odvozovali od vsí Buková a Lažany.\n\nPůvodně vladycká rodina pocházela podle erbu ze stejného rozrodu jako Chotkové z Chotkova. Jako nejstarší předek se uvádí Hinko (Hynek, též Hugo) z Bukové v roce 1354, souvislou genealogii lze sledovat od konce 15. století Jako první ověřený předek rodu se objevuje Oldřich z Bukové, když koncem roku 1483 získal Lažany. Poté nakoupili ještě několik statků.\n\nTeprve až syn Šebestiána staršího, Ferdinand Rudolf Lažanský z Bukové, pozvedl rod do popředí. Za stavovského povstání musel emigrovat, neboť jej prohlásili za zrádce země. Později se vrátil v pozici důstojníka císařské armády. V listopadu 1620 bojoval na Bílé Hoře. Povýšil na podplukovníka a mohl se podílet na zabavování, čehož využil a často nečistým způsobem nahromadil značný majetek. Roku 1631 povýšil do stavu říšských pánů a v roce 1639 se stal říšským hrabětem.\n\nJeho synové si otcův majetek rozdělili, Rudolf Jiří dostal Záběhlice, František Adam Mladějovice a Osek a Karel Maxmilián Manětín, který ostatní statky skoupil zpět a zdědil další. V roce 1695 zemřel ve funkci dvorského rady.\n\nProkop Lažanský († 1804) držel Chyši, Lubenec, sloužil až v Haliči, působil jako nejvyšší kancléř a předseda nejvyššího soudu. Jeho syn Prokop byl moravskoslezským gubernátorem a zemským hejtmanem, podobně jako vnuk Leopold byl moravským místodržitelem. Další Lažanští také zastávali důležité posty a zasedali v poslaneckých lavicích. Prokopův syn Prokop II. předsedal v pozici velmistra řadu let zednářské lóži U devíti hvězd.\n\nVladimír Ferdinand se stal v roce 1895 předsedou Národopisné výstavy českoslovanské v Praze.\n\nJedna větev vymřela za první republiky, druhá byla v roce 1945 odsunuta a vystěhovala se do Harare v Rhodesii (dnešní Zimbabwe), dosud z ní žije hraběnka Angelika Cawdor Lažanská ve Skotsku na zámku Cawdor, třetí linie dosud žije v Německu a Rakousku.\n\nKarel Maxmilián Lažanský byl donátorem páté kaple Svaté cesty z Prahy do Staré Boleslavi, založené roku 1674. Jeho první žena Marie Maxmiliána ze Šternberka (1641–1665) byla jednou z mecenášek schránky na palladium ve staroboleslavském poutním kostele Nanebevzetí Panny Marie. Je vyobrazena na stejnojmenném portrétu od Karla Škréty.\n\nLažanští z Bukové užívali stejný erb jako Korbelové z Bukové, totiž část kola, jíž se odedávna říkalo korbel. Toto erbovní znamení se na pečetích objevuje od samého počátku 15. století, patřilo však více rodům, jejichž společný původ je nejasný, např. Chotkům, Žehušickým z Nestajova, Rousům aj. Lažanští měli svůj štít vždy červený, korbel stříbrný, klenotem byla tři pštrosí péra, stříbrné mezi dvěma červenými. Ve stejné podobě zůstal znak i po povýšení do panského stavu roku 1633.\n\nSpojili se s Černíny z Chudenic, Vratislavy z Mitrovic, Nebílovskými, Schwarzenberky či Klebelsbergy.\n\n\n"}
{"id": "560892", "url": "https://cs.wikipedia.org/wiki?curid=560892", "title": "Giovanni Henrico Albicastro", "text": "Giovanni Henrico Albicastro\n\nGiovanni Henrico Albicastro, vlastním jménem Johan Hendrik van Weissenburg, (1660 – 1730) byl nizozemský barokní hudební skladatel německého původu.\n\nJméno Giovanni Henrico Albicastro je poitalštěné, původně německé, jméno hudebníka a skladatele Johanna Heinricha von Weissenburg (bílý hrad). Je obecně přijímáno, že Albicastro pocházel z Bieswangenu, obce ležící v centrálním Bavorsku nedaleko Pappenheimu. Příjmení se patrně vztahuje k obci Weissenburg, která se nachází v sousedství Bieswangenu. K Albicastrovi se hlásí rovněž Švýcaři, neboť v \"Hudebním slovníku\" Johanna Walthera z roku 1732 je uvedeno, že Albicastro přišel ze Švýcarska. Tento údaj však není žádným věrohodným způsobem doložen.\n\nO Albicastrově hudebním vzdělání toho není mnoho známo. Z jistých náznaků lze soudit, že byl žákem Sebastiana Scherera (1631 – 1712), varhaníka a kapelníka v Ulmu. Obecně je však pokládán víceméně za autodidakta.\n\nV roce 1686 přijel Albicastro do Leidenu v Nizozemské republice, kde je na místní universitě zapsán jako \"Musicus Academiae\". Zřejmě byl zaměstnán jako hudebník a měl na starosti hudební složku oficiálních ceremonií. Tuto funkci nezastával však dlouho. V roce 1690 je už na tomto místě uváděn François Koopman.\n\nNěkolik let strávil Albicastro zřejmě ve Španělském Nizozemí, neboť zde roku 1696 vyšla jeho sbírka triových sonát \"Il giardino armonico sacro-profano\". Později se o ní zmiňuje jako o opusu č. 3. Předcházející díla však nalezena dosud nebyla.\n\nV roce 1708 došlo v Albicastrově kariéře k zásadnímu zlomu. Byl jmenován kapitánem v kavalérii v nizozemské armádě. Ačkoliv o jeho dosavadní vojenské kariéře není nic známo, je doloženo, že Johan Hendrik van Weissenburg bojoval v posledních letech Války o španělské dědictví a v armádě zůstal i po jejím skončení Utrechtským mírem (1713).\n\nJeho jméno je ještě zmíněno v ročence důstojníků nizozemské armády v roce 1730. Po tomto roce již nejsou o Albicastrovi žádné zprávy a má se za to, že někdy krátce po tomto datu zemřel.\n\nAlbicastrovo dílo je mimořádné kvality a významně ovlivnilo vývoj nizozemské hudby. Tvoří spojovací článek mezi jeho předchůdcem Hacquartem a pozdějšími skladateli raného baroka, jako jsou Willem de Fesch, Pieter Hellendaal a Unico Wilhelm van Wassenaer. Naprostá většina Albicastrova díla byla z pochopitelných důvodů vydána před jeho vstupem do armády, mezi roky 1701 – 1706.\n\n\n\n"}
{"id": "560893", "url": "https://cs.wikipedia.org/wiki?curid=560893", "title": "Púdža", "text": "Púdža\n\nPúdža (dévanágarí पूजा, transliterováno jako \"pūjā\", díky čemuž se lze setkat i s přepisem púdžá) je každodenní obřad uctívání, který bývá praktikován v hinduismu. Vykonavatel takového obřadu se nazývá púdžárí. Pojem púdža se vyskytuje i v buddhismu, kde označuje širokou škálu různorodých obřadů spojených s recitací manter, různých textů, přinášením obětin atp.\n\nVětšina domácností, kde je převažujícím náboženstvím některá z forem hinduismu, vlastní malý domácí oltář s fotografiemi či múrti různých božstev. Denní púdžu většinou provádí hlava rodiny. Základem takové púdži přitom je přinášení velmi různorodých, většinou menších obětí jako je ovoce, vykuřovadla (klasicky vonné tyčinky) nebo listy květin, k uctění božstev, zemřelých předků či případně hostů rodiny.\n\nChrámové púdži jsou oproti domácím púdžám propracovanější a většinou jsou vykonávány několikrát za den. Jejich vykonavatelem je náboženský profesionál, bráhmana. Vzhledem k tomu, že hinduistické chrámy bývají zasvěceny různým božstvům, jsou i chrámové púdži přizpůsobovány „potřebám“ konkrétních bohů. Díky rozmanitosti hinduistických tradic se chrámové púdži v rámci jedné tradice mohou velmi lišit s narůstající geografickou vzdáleností.\n\nPudžou se v buddhistické kultuře v klášterech zahajuje den. Mnichové se sejdou, společně zpívají mantry a meditují. Součástí obřadu je i společná snídaně, která je podávána i přihlížejícím. Koná se pak několikrát denně, jejího vedení se ujímají nejdůležitější duchovní, například Dalajláma. \n\n\n"}
{"id": "560902", "url": "https://cs.wikipedia.org/wiki?curid=560902", "title": "Borrelióza ptáků", "text": "Borrelióza ptáků\n\nBorrelióza je členovci přenosné akutní septikemické onemocnění ptáků vyvolávaná spirochetou \"Borrelia anserina\", které může u drůbeže v endemicky postižených oblastech způsobovat velké ekonomické ztráty. Zdravotní význam \"B. anserina\" není znám; je ale antigenně úzce příbuzná s \"B. burgdorferi\", původcem lymské borreliózy. Ptáci mohou být experimentálně infikováni a vylučovat tuto spirochetu, nelze je proto vyloučit jako možný zdroj infekce \"B. burgdorferi\" pro člověka.\n\nPtačí borrelióza byla poprvé popsána na Kavkaze v roce 1891 Sacharovem jako vážné septikemické onemocnění husí. V roce 1903 byla nemoc zjištěna u drůbeže v Brazílii a byla prokázána primární úloha členovců v jejím přenosu. Postupně byla borrelióza identifikována v mnoha zemích světa, zejména v tropických a subtropických oblastech. Také v Evropě byly zaznamenány ojedinělé případy, včetně naší republiky. Borrelióza se vyskytuje zejména v oblastech s častým výskytem klíšťáků z rodu \"Argas\".\n\nSpirochety jsou jednobuněčné, jemné spirální gramnegativní bakterie, dosahující délky až 500 µm. Množí se příčným dělením a běžnými barvícími technikami se nebarví; výjimkou je stříbření. Spirochety jsou zařazovány do rodů \"Spirochaeta\", \"Treponema\", \"Borrelia\", \"Brachyspira\" a \"Leptospira\". U ptáků jsou původci borreliózy a střevních onemocnění.\n\nPůvodcem onemocnění je \"Borrelia anserina\" (syn. \"Spirochaeta anserina\", \"S. gallinarum\", \"S. anatis\" a \"Treponema anserinum\"), aktivně se pohybující spirální bakterie s 5-8 závity, měřící kolem 6-30 x 0,3 µm. Prochází filtry o velikosti pórů 450 nm. Borrelie mají 15-22 osových fibril. V nativním preparátech z krve nebo tkání se mohou pozorovat v zástinu nebo po obarvení Giemsou.\n\nBorrelie rostou za mikroaerofilních podmínek při teplotě 30-37 °C. Produkují kyselinu z glukózy. Kultivace na umělých kultivačních půdách je obtížná. K pomnožení se používají slepičí nebo krůtí embrya infikovaná do žloutkového vaku. Borrelie se nacházejí v krvi a tkáních embrya.\n\nVe vnějším prostředí mimo tělo hostitele \"B. anserina\" nepřežívá. Klíšťáci slouží jako rezervoárový hostitel. V kadáverech spirochety přežívají při teplotě 0 °C až 31 dní. V krevním séru při teplotě 4 °C se mohou skladovat nejdéle 3-4 týdny. Dlouhodobě se mohou udržovat při teplotě –70 °C, zejména s přídavkem 10-15 % glycerolu nebo DMSO k infekční krvi.\n\n\"B. anserina\" je patogenní pouze pro ptáky, zejména drůbež. Savci jsou k infekci neteční, s výjimkou králíků a myší, kteří mohou být přechodně infikováni. Virulentní kmeny borrelií jsou schopné penetrovat přes neporušenou kůži.\n\nPřirozené infekce se vyskytují u kura domácího, krůt, bažantů, kachen, husí a kanárů. Z volně žijících ptáků byla borrelióza pozorována u tetřevů, koroptví, vran, strak, domácích vrabců a špačků. U žaků (\"Psittacus erithacus\") způsobuje rychlý úhyn. Holubi a perličky jsou k infekci relativně odolní, i když u městských holubů v Itálii bylo zjištěno 3,26 % sérologicky pozitivních jedinců (Fabbi et al., 1995). Drůbež je k infekci náchylná v každém věku, ale nejvnímavější jsou mláďata do 3. týdne věku.\n\nBorrelióza může být prakticky přenášena všemi možnými způsoby, kdy vnímaví jedinci přijdou do kontaktu s krví, exkrety nebo tkáněmi od infikovaných živých nebo čerstvě uhynulých ptáků, např. při kanibalismu nebo prostřednictvím kontaminovaného krmiva či vody.\n\nZávažnými přenašeči infekce jsou členovci parazitující na ptácích, včetně komárů, čmelíků a klíšťat. Dominantní postavení ale zaujímají klíšťáci z rodu \"Argas\" a z nich zejména \"A. persicus\", klíšťák zhoubný. Ptáci jsou infikováni slinami produkovanými klíšťákem při kousnutí nebo pozřením infikovaného klíšťáka, nymfy, larvy či vajíčka.\n\n\"B. anserina\" se objevuje v periferní krvi infikovaných ptáků během 4-9 dní po infekci, kde také přetrvává přibližně stejnou dobu. V patogenezi nemoci se pravděpodobně uplatňuje endotoxin. K úhynům dochází v důsledku embolie, vyvolané shluky borrelií. U rekonvalescentních zvířat nevzniká nosičství, vytváří se typově specifická imunita.\n\nInkubační doba závisí na způsobu infikování, počtu spirochet v inokulu a virulenci kmene \"B. anserina\". Při přirozené infekci klíšťákem trvá 3-12 dní, po parenterální (injekční) inokulaci může být kratší než 24 hodin.\n\nPtáci infikovaní virulentními kmeny \"B. anserina\" jsou ospalí, shlukují se a jejich kůže je anemická nebo cyanotická. Mají načepýřené peří, nazelenalý průjem a nemají zájem o krmivo, spíše o pitnou vodu. Charakteristickým nálezem u borreliózy je náhlý a vysoký vzestup tělesné teploty, počínající krátce po infekci, a rychlá ztráta tělesné hmotnosti. Výkaly jsou tekuté s nadbytkem žluči a urátů. Ptáci rychle slábnou, stávají se otupělými a objevuje se ochrnutí končetin i křídel. Tělesná teplota před úhynem je subnormální, objevuje se tmavočervené zabarvení hřebene. Rekonvalescentní ptáci jsou často vyhublí, s přetrvávajícím ochrnutím končetin anebo křídel. Infekce kmeny o nízké virulenci může probíhat subklinicky.\n\nMorbidita a mortalita jsou silně variabilní, kolísají od 1-2 % do 100 % podle vnímavosti hostitele. Průběh onemocnění je v akutních případech krátký a může končit úhynem za 3-5 dní po výskytu klinických příznaků. Chronické případy mohou trvat až 2 týdny.\n\nDominujícím nálezem u borreliózy ptáků je značně zvětšená a skvrnitá slezina, s výjimkou bažantů, u kterých bývá nezměněna nebo naopak atrofovaná. Játra jsou zvětšená, s hemoragiemi a nekrotickými ložisky. Ledviny jsou zduřelé, močovody naplněné uráty. Ve střevech se zjišťuje mukoidní hemoragická enteritida.\n\nPřekonáním nemoci nebo po imunizaci vzniká dlouhodobá aktivní imunita, která je typově specifická, takže i rekonvalescenti mohou být opětovně infikováni jinými sérotypy \"B. anserina\". Imunní nosnice přenášejí na potomstvo protilátky, které je chrání před nákazou asi 5-6 týdnů. Pasivní imunizací hyperimunním sérem lze zajistit až 3 týdny trvající ochranu.\n\nPředběžnou diagnózu borreliózy lze stanovit při nálezu charakteristických příznaků a změn, zejména najde-li se u postižených ptáků nebo v jejich chovném prostředí větší množství klíšťáků.\n\nVětšinou je ale nutné pro potvrzení diagnózy prokázat přítomnost \"B. anserina\" nebo jejích antigenů. V průběhu klinického onemocnění lze detekovat spirochéty v barvených krevních nátěrech nebo v otiskových preparátech z tkání, nebo vyšetřením nativních preparátů v zástinu, fázovým kontrastem či imunofluorescencí. Pro průkaz spirochét ve tkáňových řezech je vhodná technika impregnace stříbrem.\n\nDiferenciální diagnostika. Borelióza může připomínat jiné akutní septikemické nemoci drůbeže, jako jsou např. salmonelózy, cholera a koliseptikémie. Z akutních virových infekcí je pak nutné vyloučit velogenní viscerotropní formu Newcastleské nemoci, fatální formu influenzy a akutní Markovu nemoc.\n\nZ počátku používané arzenové přípravky jsou nyní nahrazenyantibiotiky. \"B. anserina\" je citlivá na většinu antibiotik včetně penicilinu,chloramfenikolu, kanamycinu, streptomycinu, tylosinu atetracyklinů.\n\nPreventivní opatření jsou zaměřena na dodržování zoohygienických zásad chovu a zejména na ničení členovců (insekticidní přípravky). Eradikace klíšťáků z prostředí je velmi obtížná, bez potravy a jako nosiči mohou přežívat po roky. V oblastech s endemickým výskytem borreliózy se používají autogenní nebo polyvalentní vakcíny inaktivované formalinem nebo fenolem.\n\n"}
{"id": "560903", "url": "https://cs.wikipedia.org/wiki?curid=560903", "title": "Bejt Chazon", "text": "Bejt Chazon\n\nBejt Chazon (: אֶלְיָשִׁיב, doslova „\"Dům vize\"“, v přepisu do angličtiny: Bet Hazon nebo Beit Hazon) je vesnice typu společná osada (\"jišuv kehilati\") v Izraeli, v Centrálním distriktu, v Oblastní radě Emek Chefer. Leží v nadmořské výšce cca 35 metrů v hustě osídlené a zemědělsky intenzivně využívané pobřežní nížině respektive Šaronské planině. Západním směrem nedaleko od vesnice protéká vodní tok Nachal Alexander.\n\nObec se nachází 5 kilometrů od břehu Středozemního moře, cca 34 kilometrů severoseverovýchodně od centra Tel Avivu, cca 49 kilometrů jihojihozápadně od centra Haify a 8 kilometrů jižně od města Chadera. Bejt Chazon obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Eljašiv, Kfar ha-Ro'e, Chibat Cijon, Cherev le-Et, Ejn ha-Choreš, Giv'at Chajim Ichud, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nBejt Chazon je na dopravní síť napojen pomocí místních komunikací v rámci zdejší aglomerace zemědělských vesnic. Na západním okraji obec míjí dálnice číslo 4.\n\nBejt Chazon byl založen v roce 1953. Pojmenován je podle rabína Avrohoma Ješaji Karelitze zvaného též Chazon Iš (חזון איש). Obyvateli jsou převážně Židé původem z USA, Jihoafrické republiky a Velké Británie. Další se sem přistěhovali z kibuců Lavi a Ejn ha-Naciv. Většina obyvatel pracuje v sektoru služeb nebo jako zaměstnanci.\n\nBejt Chazon obývají Židé. Osada nemá statut samostatné obce (byť má vlastní zastoupení v Oblastní radě Emk Chefer), ale jen části sousední obce Kfar ha-Ro'e. Přesné údaje o populačním vývoji proto nejsou k dispozici. Profil osady na portálu oblastní rady zde uvádí 45 bydlících rodin.\n\n\n"}
{"id": "560909", "url": "https://cs.wikipedia.org/wiki?curid=560909", "title": "Johnny Boychuk", "text": "Johnny Boychuk\n\nJohnny Boychuk (* 19. ledna 1984 Edmonton) je kanadský profesionální hokejový obránce momentálně hrající za New York Islanders v kanadsko-americké NHL.\n\nBoychuk byl draftován na 61. místě týmem Colorado Avalanche v roce 2002. Před draftem hrál juniorskou WHL za tým Calgary Hitmen. Svůj první profesionální zápas odehrál v nižší lize AHL za Hershey Bears v sezoně 2004-05.\n\nDalší čtyři roky strávil s organizací Avalanche a hrál především za jejich hlavní farmářské týmy v AHL. 5. ledna 2008 si odbyl debut v NHL za Avalanche proti New York Islanders. Zápas ale odehrál nikoli jako obránce, ale na křídle.\n\n24. června 2008 byl vyměněn do Boston Bruins za Matta Hendrickse. Na začátku sezony 2008-09 ho tak Bruins poslali na svou farmu v AHL, do týmu Providence Bruins, kde hned v prvním týdnu získal ocenění pro nejlepšího hráče týdne v AHL. Na začátku prosince 2008 ho Bruins povolali do prvního týmu, kde svůj debut odehrál proti Tampa Bay Lightning. Poté byl ale poslán zpět do Providence, kde dohrál skvělou sezonu, ve které byl vyhlášen nejlepším obráncem ligy, a získal tak Eddie Shore Award, a jmenován do Prvního výběru hvězd AHL.\n\n1. července 2009 podepsal s Bruins novou smlouvu. 5. prosince pak vstřelil svůj první gól v NHL, když prostřelil brankáře Toronto Maple Leafs, Vesu Toskalu. Ještě v prosinci stihl nádherně srazit torontského Matta Stajana a fanoušci mu začali pro svou tvrdou hru i tvrdou střelu říkat „Boom-Boom Boychuk“.\n\n\n"}
{"id": "560911", "url": "https://cs.wikipedia.org/wiki?curid=560911", "title": "Provincie Cádiz", "text": "Provincie Cádiz\n\nProvincie Cádiz je jednou z osmi provincií Andalusie, autonomního společenství na jihu Španělska; zahrnuje vůbec nejjižnější pevninská území Španělska. Leží při pobřeží Atlantského oceánu (na západě, Gibraltarské úžiny na jihu a při pobřeží Středozemního moře na jihovýchodě. Na severozápadě se nachází ústí řeky Guadalquivir. Sousedí s provinciemi Huelva, Sevilla a Málaga a s britským zámořským územím Gibraltar. Žije zde přes 1 200 000 obyvatel.\n\nProvincie je od změny v roce 2003 rozdělena na 6 comarek:\n\nJako v řadě jiných případů ve v Andalusii i jinde ve Španělsku (\"Almería, Ciudad Real, Palencia aj\".) je znak provincie Cádiz tvořen znaky významných měst. Od roku 2003 již neodpovídá rozdělení provincie na comarky. Tvoří jej 12 polí ve čtyřech řadách po třech. Namísto štítonošů jsou zde stejně jako u státního znaku Herkulovy sloupy (zde nekorunované).\n\nPopis znaku: Štít o 12 polích ve čtyřech řadách v následujícím pořadí: 1) zlatý hrad v červeném s červenými okny nad stříbrnými a modrými vlnami, provázený dvěma zlatými palmovými ratolestmi (Algeciras); 2) zlatý most o třech obloucích v modrém, uprostřed pobořený, nad stříbrnými a modrými vlnami, na něm dva stříbrné sloupy, spojené stuhou, z níž visí zlatý klíč a nese také nápis „\"1820 Unión y Fuerza 1810“\", a v hlavě je zlatý trojhran s paprsky stejného kovu, v němž je vepsáno lidské oko (San Fernando); 3) v červeném poli stříbrná stavba černě zděná se dvěma oblouky v přízemí a se třemi v patře, střed je zvýšený, vše nad stříbrnými a modrými vlnami (Arcos de la Frontera); 4) v červeném je zlatá věž s věžičkami, černě spárovaná, provázená dvěma zelenými olivovými větvemi se sb. nití a zl. bordura s nápisem „\"De mí sale la paz“\" (Olivera); 5) ve stříbře přirozený Herkules, oděný lví kůží mezi dvěma jinými lvy, kteří se vzpínají, s černým kyjem a se zlatým lemem pole s opisem „\"Hércules Fundador Gadium Dominatorque“\" (Cádiz); 6) ve stříbře červený hrad, z nějž visí zlatý řetěz s klíčem z téhož kovu do červené paty pole (San Roque – \"převzatý znak Gibraltaru\"); 7) ve zlatě Sv. Jakub apoštol, jedoucí do boje na vzpínajícím se koni na pažitu, vše svých barev (Medina-Sidonia); 8) stříbrné a modré vlnité pruhy, lem kouskovaný kastilsko-leonský (Jerez de la Frontera); 9) v modrém zlatý hrad nad modrými a sb. vlnami, převýšeno obrazem Panny Marie \"de los Milagros\" ve sb. hávu se zl. korunou ve zl. paprscích (Puerto de Santa María); 10) v modrém zlatá věž s čv. okny na kopci svých barev nad m. a sb. vlnami, střežená dvěma zlatými vzpínajícími se lvy (Chiclana); 11) ve stříbře přirozený okřídlený býk na zl. evangeliu, jež pluje po vlnách (m. a sb.). Z býka roste věž svých barev a nad ní je zlatá hvězda (Sanlúcar de Barrameda); a 12) polceno, a) ve stříbře červený lev se zl. korunou; b) ve zlatě čtyři čv. kůly a kolem je modrý lem s osmi zlatými štítky s modrými břevny (Grazalema). Klenot: uzavřená královská koruna, štítonoši – Herkulovy sloupy s nápisem „Plus Ultra“.\n\nZnak byl přijat provinční deputací na plenárním zasedání 2. ledna 1886, pozměněn byl 1927.\n\nProvincie patří ve Španělsku mezi hustěji osídlené, rozložení obyvatelstva je však nerovnoměrné: polovina obyvatel (přes 600 000) žije v metropolitní oblasti kolem měst Cádiz a Jerez de la Frontera, zatímco venkovský střed a východ provincie jsou osídlené řídce. V Cádizu, který se pro své umístění na výběžku nemůže dále rozrůstat, v současnosti ubývá obyvatel, zatímco město Jerez se během 20. století stalo největším městem provincie.\n\n"}
{"id": "560914", "url": "https://cs.wikipedia.org/wiki?curid=560914", "title": "Dálnice v Lotyšsku", "text": "Dálnice v Lotyšsku\n\nLotyšsko má velice malou dálniční síť, tedy úseků dálnic které odpovídají evropským klasifikacím pro dálnici, tedy se tu nacházejí jednoúrovňové křižovatky nebo se jedná jen o dvouproudové silnice. Mnoho z těchto silnic jsou buď ve výstavbě nebo jen plánované přebudovat na dálnici. Maximální povolená rychlost na dálnicích v Lotyšsku je pro osobní automobily 110 km/h. V Lotyšsku funguje mýtné pouze pro vozidla nad 3,5 tuny. \nDálnice jsou v Lotyšsku označovány písmenem A (\"autoceļš\" – lotyšsky dálnice) \n\nHighways in Latvia\n"}
{"id": "560919", "url": "https://cs.wikipedia.org/wiki?curid=560919", "title": "Lov velryb na Faerských ostrovech", "text": "Lov velryb na Faerských ostrovech\n\nLov velryb na Faerských ostrovech je provozován od časů prvních norských osad na Faerských ostrovech. Je regulován Faerskými autoritami, ale kvůli neshodám ohledně malých kytovců není lov pod dohledem Mezinárodní velrybářské komise. Okolo 950 kulohlavců černých (\"Globicephala melas\") je zabito každý rok, a to zejména v létě. Lovy, nazývané ve faerštině \"grindadráp\", jsou organizovány na úrovni místních komunit a jsou nekomerční; účastnit se jich může kdokoliv. Lovci nejprve obklopí kulohlavce širokým půlkruhem lodí a poté je pomalu zaženou do zátoky nebo ke dnu fjordu.\n\nVětšina Faeřanů se domnívá, že lov je podstatnou součástí jejich kultury a historie, bojovníci za práva zvířat ho ovšem kritizují jako zbytečný a krutý. Lovci na oplátku tvrdí, že většina novinářů nezná lovecké metody dostatečně a že nerozumí ekonomickému významu lovu.\n\nKoncem prosince roku 2008 nedoporučily hlavní lékařské autority Faerských ostrovů maso kulohlavců kvůli vysoké hladině toxinů ve velrybách ke konzumaci.\n\nVelrybářství je známé už dlouho. Ví se, že existovalo v minulosti na Islandu, Hebridách, Shetlandách a Orknejích.\n\nPodle archeologických nálezů z dob raných norských osad na Faerských ostrovech, datovaných přibližně do roku 800 n. l., konkrétně zbytků kulohlavčích kostí nalezených ve zbytcích domácností ve vesnici Norðragøta, měli kulohlavci zásadní význam pro každodenní život Faeřanů. Maso a podkožní tuk kulohlavců tvořily důležitou část potravy ostrovanů. Zejména tuk byl vysoce ceněn nejen jako potravina, ale také pro možnost výroby oleje, který se používal na topení a pro další účely. Části kůže kulohlavců se používaly také na výrobu lan a rybářských vlasců, žaludky zase sloužily jako splávky.\n\nLov byl právně regulován již od středověku, což potvrzují zmínky v raných norských právních dokumentech. Nejstarším dokumentem, který odkazuje specificky k Faerským ostrovům, je takzvaný Sheep Letter z roku 1298, který se zabývá ztracenými a na břeh vyvrženými velrybami.\n\nZáznamy o lovu velryb nadháněním se datují až do roku 1548.\n\nLov kulohlavců má dobře propracovaný komunikační systém, na který odkazuje už reverend Lucas Debes, což znamená, že tento systém byl vyvinut už v sedmnáctém století. Při spatření hejna kulohlavců byli vysláni poslové, aby uvědomili ostrovní obyvatelstvo, zatímco v ten samý okamžik byly zapáleny signalizační ohně, které předaly zprávu na další ostrov, kde se cyklus opakoval (Faerské ostrovy mají 17 obydlených ostrovů).\n\nVěří se, že tento systém je nejstarším elementem lovu velryb, neboť při lovu je potřeba velké množství lidí a lodí, aby obklíčili a usmrtili hejno. Dnes se ovšem místo ohňů a poslů využívají mobilní telefony a další moderní komunikační prostředky.\n\nMísto musí být vhodné pro vyhnání velryb na břeh. Zabíjet velryby na nevhodných místech je protizákonné. Mořské dno se musí postupně svažovat od pobřeží do hlubší vody, takže je vysoká pravděpodobnost, že se podaří vyhnat velryby na břeh, nebo je alespoň zahnat tak blízko ke břehu, aby z něj mohly být zajištěny a usmrceny. Když je lokalizováno hejno, lodě ho obklíčí v půlkruhu a pomalu ho ženou směrem k vybranému místu, což bývá obvykle zátoka nebo fjord. Na Faerských ostrovech existuje 17 městeček a vesnic, poblíž kterých jsou k lovu kulohlavců tyto příznivé podmínky. Lovit velryby mimo tato zákonem schválená místa je nezákonné. Tato místa jsou: Bøur, Fámjin, Fuglafjørður, Syðrugøta, Húsavík, Hvalba, Hvalvík, Hvannasund, Klaksvík, Miðvágur, Norðskáli, Sandavágur, Sandur, Tórshavn (v Sandagerði), Tvøroyri, Vágur a Vestmanna. Tato města a vesnice také nejčastěji figurují v historických záznamech o lovu velryb na Faerských ostrovech, které jsou vedeny od roku 1854.\n\nZačátkem dvacátého století začala debata o legislativní regulaci velrybářství na Faerských ostrovech. Čtvrtého června 1907 poslal dánský guvernátor (faersky amtmaður) první návrh této regulace kanceláři ministerstva financí v Kodani. V následujících letech se debata o regulaci rozvíjela, ale až v roce 1932 spatřila světlo světa první Regulace lovu kulohlavců na Faerských ostrovech. Od té doby byla tato Regulace doplněna každým myslitelným detailem, týkajícím se lovu kulohlavců. Tato regulace pevně začlenila velrybářství, dříve založené na zvykovém právu, do občanského právního řádu, institucionalizovala staré zvyky a přidala nový řád tam, kde byly staré zvyky nedostačující či nevhodné.\n\nNejpozději v roce 1832 - existují důvody, proč věřit, že tomu tak bylo již dříve - byly Faerské ostrovy rozděleny na několik velrybářských okrsků, jejichž účelem je zajistit distribuci masa a tuku ulovených velryb. Úlovek je distribuován tak, aby každý člen daného okrsku dostal stejný podíl kořisti bez ohledu na to, zda se lovu účastnil, či nikoli.\n\nPřed uzákoněním samosprávy Faerských ostrovů roku 1948 měl nejvyšší zodpovědnost za dozor nad lovem kulohlavců dánský guvernátor. Dnes je dozor věcí Faerské vlády. Vláda je povinna zajistit dodržování Regulace lovu kulohlavců a i jinak odpovídá za přípravy. V praxi to znamená, že místní zákonodárný pověřenec je vrchní autoritou při lovu a distribuci kořisti.\n\nVybavení pro lov je právně omezeno na háky, lana a hodnotící tyče pro měření. Takto vybavená loď je kulohlavčí lodí. Kulohlavčí loď není ani tradiční malá faerská veslice, ani vozidlo užívané pro příbřežní navigaci. Kulohlavčí loď nezahrnuje moderní lodě z faerské flotily. Kulohlavčí loď je jen dočasným označením pro malou loď, která je zrovna používána při lovu, přestože jinak může být používána pro rybaření nebo volný čas.\n\nPo splnění všech zmíněných podmínek mohou velrybáři začít lov. Lov se koná pouze tehdy, když se zaměřené hejno kulohlavců nachází poblíž pobřeží a když je počasí a moře příznivé. Regulace specifikuje, jak se velryby vyvrhují na břeh. Lov sám začíná obklíčením hejna půlkruhem lodí. Na signál velrybářského předáka jsou do vody vhazovány kameny na lanech, což žene velryby požadovaným směrem - k pláži, na kterou se samy vyvrhnou. Útočit na velryby v oceánu není dovoleno. Lov je vždy pod dozorem lokálních autorit.\n\nKulohlavci, kteří se sami nevyvrhli na pláž, bývali často bodáni do podkožního tuku tyčemi s ostrými háky na konci zvanými (faersky sóknarongul), a poté vytlačeni na břeh. Po obviněních ze krutosti ke zvířatům začali velrybáři užívat tupé háky (faersky blásturongul), kterými vytahovali velryby na pláž za dýchací otvor na hřbetě. Dnes se ostré háky používají už jen pro vytahování mrtvých velryb na břeh. Tupé háky se dočkaly obecného přijetí po svém vynalezení roku 1993, protože jsou nejen efektivnější, ale také humánnější v porovnání s ostatními typy háků. Přesto protivelrybářské organizace, jako je např. Greenpeace nebo Whale and Dolphin Conservation Society (WDCS, česky organizace na ochranu velryb a delfínů), tvrdí, že částečná blokace dýchacího otvoru a podráždění dýchacích cest zvířatům působí nesnesitelnou bolest a paniku.\n\nV roce 1985 postavily Faerské ostrovy mimo zákon používání kopí a harpun při lovu, neboť tyto nástroje jsou ke zvířatům zbytečně kruté.\n\nPo vyvržení na břeh jsou velryby zabity přetnutím hřbetu v oblasti míchy speciálním velrybářským nožem, grindaknívur. Vzhledem k okolnostem během lovu na kulohlavce je velrybářský nůž považován za nejbezpečnější a nejefektivnější usmrcovací nástroj. Vzhledem k ručnímu usmrcování nemůže být smrt \"rychlá\", délka umírání se pohybuje od několika sekund do několika minut, v průměru je to 30 sekund.\n\nJe možné lovit také jiné druhy kytovců\n\nPodle Faerské legislativy je povoleno lovit také jiné malé kytovce kromě kulohlavců, a to sice: delfín skákavý (Tursiops truncatus); plískavice bělonosá (Lagenorhynchus albirostris); plískavice běloboká (Lagenorhynchus acutus); a sviňucha obecná(Phocaena phocaena).\n\nLov těchto druhů delfínů a plískavic (s výjimkou lovu sviňuch) probíhá stejně jako lov kulohlavců. Sviňuchy jsou zabíjeny brokovnicemi a jejich počty se musí hlásit šerifovi daného okrsku. Podle statistik se ročně zabije 0 až 10 sviňuch.\n\nKomerční lov větších velryb (plejtvák myšok, plejtvák štítkovitý) se na Faerských ostrovech neprovozuje od roku 1984.\n\nPři přetnutí míchy kulohlavce dochází zároveň k přetnutí hlavních cév. Proto se okolní moře barví do krvavé červeně. Tento živý obraz bývá využíván protivelrybářskými organizacemi v kampaních proti lovu, protože takovéto obrázky mohou přihlížející šokovat.\n\nVzhledem k tomu, že kopí, harpuny i střelné zbraně jsou zakázány, velrybáři musí být na pobřeží a zabít osobně každou jednotlivou velrybu. Ólavur Sjúrðaberg, předseda Faerské kulohlavčí asociace k tomu podotýká: \"Jsem si jist, že nikdo, kdo si sám zabíjí zvířata kvůli jídlu, nemůže zůstat nepohnut tím, co dělá. Chcete to udělat tak rychle a s tak malým utrpením pro zvíře, jak je to jen možné.\"\n\nVětšina tradičního faerského jídla se skládá z masa, protože povrch Faerských ostrovů je velmi nerovný a kamenitý, takže obilí a zeleninu je velmi těžké vypěstovat. Udává se, že pouhá 2% z 1,393 km² rozlohy ostrovů jsou tvořena ornou půdou a žádná půda není vyhrazena pro trvalé obdělávání. V zimních měsících mohli dříve ostrované jíst pouze sušené nebo nasolené potraviny, zejména maso - kulohlavčí, mořských ptáků a ryb. Kulohlavci byli tedy po dlouhá staletí důležitým zdrojem živin pro izolovanou populaci lidí na souostroví v severním atlantiku.\n\nKulohlavčí maso a tuk není k dostání v supermarketech - je skladován, připravován a jezen ve faerských domácnostech. Není ani exportován, přestože hlavním vývozním artiklem faerských ostrovů jsou ryby. Ročně se uloví 956 kulohlavců (1990–1999), což znamená zhruba 500 tun masa a tuku. To tvoří cca 30% produkce masa na Faerských ostrovech.\n\nVelrybí maso a tuk je faerskou specialitou. Dlouho znamenalo maso a tuk z jediné velryby jídlo na dlouhou dobu, z něhož dostal každý podíl. Tento zvyk se udržuje dodnes. Maso a tuk se připravuje např. jako Tvøst og spik. Čerstvé maso se vaří nebo upravuje na steak. Kulohlavčí steak se faersky nazývá \"grindabúffur\". Maso, tuk a brambory ve šlupce se vloží do hrnce, osolí a hodinu vaří. Tenké plátky tuku jsou také oblíbenou přílohou k sušeným rybám.\n\nTradičně se konzervuje nasolováním nebo sušením větrem venku, což se stále praktikuje, zejména na vesnicích. Dnes se maso a tuk často uchovává v mrazničkách.\n\nTuristé mohou ochutnat tradiční faerská jídla na nejrůznějších kulturních akcích, které se konají zejména v létě. Před konzumací kulohlavčího či jiného kytovčího masa by měli turisté vzít v úvahu varování faerských lékařských autorit, viz níže.\n\nLov delfínů skákavých je integrální součástí kultury faerské společnosti. Faerští muži často říkají, že grindadráp jim umožňuje cítit se Faeřany. Ženy se grindadrápu aktivně neúčastní, pouze přihlížejí. Tato tradiční dělba práce se nezměnila po staletí.\n\nVe faerské literatuře a umění je grindadráp důležitým motivem, např. Sámal Joensen-Mikines vytvořil obrazy, z nichž některé jsou mezinárodně uznávané. Jsou součástí trvalé výstavy ve Faerském muzeu umění v hlavním městě Tórshavnu. Dánský guvernátor Faerských ostrovů Christian Pløyen napsal slavnou píseň o lovu kulohlavců. Tato faerská balada, ve faerštině kvæði, je psána dánsky a jmenuje se \"Nová píseň o lovu kulohlavců na Faerských ostrovech\". Byla napsána během guvernátorova funkčního období (1830–1847) a vydána v roce 1835 v Kodani.\n\nRefrén zní v dánštině takto:\n\" Raske drenge, grind at dræbe det er vor lyst \"\n\nV češtině:\n\" Silní mladí chlapci, zabíjet dřinu je naší radostí \"\n\nTyto staré verše jsou dnešními Faeřany zpívány vzácně.. Většině okolního světa (včetně Dánska) se zdají být zpátečnickým klišé.\n\nZáznamy o lovech existují útržkovitě od roku 1584, nepřerušeně od roku 1709, což z nich dělá nejdéle udržované záznamy o lovu divokých zvířat.\n\nÚlovek je dělen na díly, ve faerštině nazývané \"skinn,\" což je stará měrná jednotky užívaná v zemědělství. Jeden skinn se rovná 38 kg velrybího masa plus 34 kg velrybího tuku; celkem tedy 72 kg.\n\nFaerská statistická kancelář uveřejnila data pro rok 2009, z nichž vyplývá, že bylo zabito 310 kulohlavců, 174 plískavic bělonosých, 2 plískavice běloboké a 1 delfín skákavý.\n\n\nMezi nejrůznějšími organizacemi zuří debata o velikosti kulohlavčí populace v severovýchodním Atlantiku a o významu lovu kulohlavců na Faerských ostrovech jako hrozby pro tuto populaci. Čísla uznávaná vědeckým výborem Mezinárodní velrybářské organizace udávají 778,000 zvířat. Tato data byla získána v roce 1992. Ti, kteří velrybářství podporují, nesouhlasí, jako například North Atlantic Marine Mammal Commission - Severoatlantická komise mořských savců, která ve své zprávě z let 1997 a 1999 úvadí, že tento odhad je kontroverzní.. Ti, kteří stojí v opozici proti lovu, jako například Whale and Dolphin Conservation Society - Společnost na ochranu velryb a delfínů zase říkají, že tato čísla jsou nadhodnocená a kytovců je v severním Atlantiku méně. Pokud počty kulohlavců uznávané vědeckým výborem Mezinárodní velrybářské organizace přijmeme, pak je průměrný počet ročně zabitých zvířat z let 1990-1999 956 zvířat, tedy 0,1%, což výbor považuje za trvale udržitelné.\n\nV Červeném seznamu ohrožených druhů je kulohlavec zanesen v kategorii \"chybí údaje\", podle analýzy z roku 2008. Podle analýzy z roku 1996 byl kulohlavec zařazen do kategorie \"málo dotčený\". IUCN tvrdí, že pokud se v severním Atlantiku opravdu vyskytuje populace 778 tisíc kulohlavců, z čehož 100 tisíc se jich nachází okolo Faerských ostrovů, roční úlovek asi 850 jedinců je zřejmě trvale udržitelný.\n\nPodle Americké kytovčí společnosti, což je skupina na ochranu velryb, nejsou kulohlavci ohrožení. Společnost prohlašuje, že na světě se vyskytuje zhruba milion kulohlavců černých, \"Globicephala melas\", a 20 tisíc kulohlavců Sieboldových, \"Globicephala macrorhynchus\".\n\nVětšina Faeřanů trvá na tom, že lovit kulohlavce je jejich právo, protože tak činí už po staletí. Faerští velrybáři brání svoje jednání před nevládními ekologickými organizacemi, jako je například Greenpeace, těmito argumenty:\n\nSlyšet kritické hlasy je na Faerských ostrovech poměrně vzácné, ale v posledních několika letech přece jen častější. Oponenti \"grindadrápu\" často hrají na city a argumentují na úrovni emocí, například narážejí na \"krvavou kořist na břehu fjordu\". Faerská odpověď na tuto narážku zní, že problémem není \"krvavá kořist na břehu fjordu\", ale odcizení velké části populace lidí od přirozeného procesu a základních důsledků produkce živočišné potravy.\nObhájci lovu dále tvrdí, že kulohlavci žijí celý život na svobodě ve svém přirozeném prostředí v Atlantiku a nakonec zemřou během několika minut. Hospodářská zvířata jako krávy, prasata a kuřata jsou naproti tomu často držena v naprosto nevyhovujících podmínkách a jejich život je plný utrpení, a přesto lze jejich maso najít v každém supermarketu.\n\nSkupiny obhajující práva zvířat naproti tomu říkají, že lov je krutý a vzhledem k hojnému dostatku jídla na dnešních Faerských ostrovech také naprosto zbytečný. Další argumenty poskytlo Faerské ministerstvo zdravotnictví, které vydalo varování před nadměrnou konzumací kulohlavčího masa, protože může obsahovat příliš mnoho rtuti, polychlorovaných bifenylů a dalších jedů.\n\nPřestože v posledních letech byla značně vylepšena technika, která se k lovu používá (mobilní telefony, motorové čluny, tupé háky...), počet ulovených velryb (obecně i na jeden lov) je v porovnání s minulými staletími menší.\n\nV roce 1989 uveřejnila Společnost na ochranu delfínů a velryb - Whale and Dolphin Conservation Society animovaný film, komentovaný Anthony Hopkinsem, aby zvýšila veřejné povědomí o lovu kulohlavců. Film obsahuje detailní realistické popisy, a tak vzbudil kontroverze, ale jeho přístupnost nebyla omezena, protože byl animovaný.\n\n\n"}
{"id": "560924", "url": "https://cs.wikipedia.org/wiki?curid=560924", "title": "Laïkós Orthódoxos Synagermós", "text": "Laïkós Orthódoxos Synagermós\n\nLaïkós Orthódoxos Synagermós (LA.O.S.) (česky: Lidové pravoslavné hnutí) je řecká politická strana, která bývá označována za krajně pravicovou. Strana byla založena 14. září 2000.\n\nHlavní body Lidového pravoslavného hnutí jsou následující:\n\n"}
{"id": "560925", "url": "https://cs.wikipedia.org/wiki?curid=560925", "title": "Velká Sýrie", "text": "Velká Sýrie\n\nVelká Sýrie je název pro iredentistický termín označující území a také krátkodobě trvající stát v roce 1920 přibližně na území dnešní Sýrie, Libanonu, turecké provincie Hatay, Izraele, Palestinské autonomie a Jordánska (bývalá osmanská území). Tento krátce trvající stát pod vládou Fajsala z dynastie Hášimovců (později král Iráku) byl podporován velkou částí místní populace, ale ztroskotal na neochotě Britů, kteří nedodrželi slib pomoci Arabům a přenechali Sýrii Francouzům, kteří ji obsadili a udělali z ní svůj mandát. Území Velké Sýrie bylo poté rozděleno na francouzský „Velký Libanon“ a Sýrii a na britský mandát Palestina. Britové na odškodněnou umožnili Fajsalovi stát se iráckým králem místo jeho bratra Abdalláha, který od nich dostal vládu nad Jordánskem.\n\nSyrská národně sociální strana, (SSNP) která vznikla v Bejrútu už v roce 1932, požaduje vytvoření \"Velké Sýrie\" zahrnující dnešní Sýrii, Libanon, jižní provincii Turecka Hatay, Izrael, Palestinská území, Sinajský poloostrov, Kypr, Jordánsko, Irák a Kuvajt.\n\n\n"}
{"id": "560932", "url": "https://cs.wikipedia.org/wiki?curid=560932", "title": "Mistrovství Evropy v orientačním běhu 2008", "text": "Mistrovství Evropy v orientačním běhu 2008\n\n7. mistrovství Evropy v orientačním běhu proběhlo v Lotyšsku s centrem ve městě Ventspils, jež je město na pobřeží Baltského moře. Mistrovství se konalo v termínu 25. května až 1. června 2008. Hlavním pořadatelem byla Lotyšská federace orientačního běhu (Latvian Orienteering Federation).\n\nNominovaní byli:\n\nŽeny: Dana Brožková 1981 (SC Jičín), Radka Brožková 1984 (SC Jičín), Martina Dočkalová 1983 (Lokomotiva Pardubice), Eva Juřeníková 1978 (Domnarvets GoIF), Iveta Duchová 1986 (Lokomotiva Pardubice), Monika Topinková 1980 (OK 99 Hradec Králové), Zdenka Stará 1979 (Tesla Brno).\n\nMuži: Tomáš Dlabaja 1983 (Žabovřesky Brno), Štěpán Kodeda 1988 (SC Jičín), Jan Mrázek 1981 (Sparta Praha), Jan Procházka 1984 (Praga Praha), Michal Smola 1981 (SKOB Zlín), Osvald Kozák 1982 (Tesla Brno), Vladimír Lučan 1977 (Lokomotiva Pardubice).\n\nOficiální výsledky: ženy a muži\n\nOficiální výsledky: ženy a muži\n\nOficiální výsledky: ženy a muži\n\nOficiální výsledky: ženy a muži\n\n"}
{"id": "560934", "url": "https://cs.wikipedia.org/wiki?curid=560934", "title": "Adelheid (rozcestník)", "text": "Adelheid (rozcestník)\n\nAdelheid je modernější forma staroněmeckého jména Adalheidis, což znamena \"šlechetná\".\nToto jméno nosilo v historii více významných osob:\n\n\n\n"}
{"id": "560935", "url": "https://cs.wikipedia.org/wiki?curid=560935", "title": "Jindřich Lorenz", "text": "Jindřich Lorenz\n\nJindřich Lorenz (20. srpna 1854 Třebíč – 1935 Třebíč) byl třebíčský knižní nakladatel a knihkupec.\n\nJindřich Lorenz vystudoval reálku v Jihlavě, poté se vyučil knihkupcem v dílně Jana Františka Kubeše v nynějším Havlíčkově Brodě, později získával praxi i v Brně, Praze či Vídni.\n\nVe Vídni v roce 1877 založil (spolu s kolegou) knihkupectví a antikvariát, později se vrátil do Třebíče a v roce 1880 založil spolu s J. F. Kubešem společnost. V roce 1883 převzal celou společnost obchodu s knihami a další rok již vede dílnu pod svým jménem. Během let 1884 a 1935 vydal kolem 200 titulů. Vydával regionální literaturu (díla Viléma Nikodéma), kapesní slovníky (různé jazyky), beletrii, \"Lorenzův adresář knihkupců, nakladatelů a příbuzných odborů v Republice československé, jakož i čsl. závodů v cizině\" a často i kolibří či diamantová zmenšená vydání knih.\n\n"}
{"id": "560938", "url": "https://cs.wikipedia.org/wiki?curid=560938", "title": "Aqua (Chicago)", "text": "Aqua (Chicago)\n\nAqua je název mrakodrapu stojícího v Chicagu ve státě Illinois. Výstavba probíhala v letech 2007–2009. Má 87 podlaží z toho 5 podzemních a na výšku měří 250 m. Budovu navrhla architektka Jeanne Gang. Budova ma design vlnící se vody, který získala pomocí různě tvarovaných stropních desek. Na přesahujících částech se nachází balkóny přesahující až o 3,7 m. V budově se nachází byty, hotel a z malé části také kancelářské a obchodní prostory.\n\n\n"}
{"id": "560941", "url": "https://cs.wikipedia.org/wiki?curid=560941", "title": "COM (hardwarové rozhraní)", "text": "COM (hardwarové rozhraní)\n\nCOM je původní název pro rozhraní stále používaného sériového portu na IBM PC kompatibilním počítači. Tento název se nevztahuje pouze k fyzickému rozhraní, ke kterému se připojují vnější zařízení pomocí kabelu, ale také k virtuálním portům, které jsou softwarově vytvořeny například pro Bluetooth nebo pro USB na sériový port redukci.\n\nVětšina počítačů v období 80. a 90. letech 20. století měla k dispozici jeden nebo dva COM porty, které měly komunikační rozhraní definováno takto:\n\n\nNyní je ale většina systémů dodávána pouze s jedním nebo žádným COM portem.\n\nRozhraní COM portů zprostředkovává integrovaný obvod typu 16550 UART. Tento obvod má sedm vnitřních 8bitových hardwarových registrů, které shromažďují informace a konfigurační data o tom, která data mají být odeslána a která přijata, baud rychlost, nastavení přerušení a další. U portu COM1 je možné přistupovat k registrům zápisem nebo čtením od I/O adresy 0x3F8 do 0x3FF. \n\nPokud například procesor chce poslat data z COM1, zašle je I/O portu 0x3F8 a tento port se propojí s UART IC registrem, který shromáždí data, která mají být odeslána.\n\nBracket seriový port je přidavná lišta (třeba záslepka) s ext. konektory pro I/O RS232 v provedení 9.pin a 25.pin cannon. Používá se zpravidla pro starší zakladni desky XT formátu, řadiče nebo jako doplněk nových ATX desek, kde může být jeden port pevný a druhý přídavný přes bracket. U starších XT desek byla různá zapojení na bracket, stávalo se tedy, že COM port byl nefunkční ale detekován. Správné zapojení bracketu a základní desky lze ověřit za pomocí propísknutí multimetru, kdy cannon9 pin č.5 GND je vodivě propojen s kostrou PC. Dále je možné prověřit funkčnost portů programem CHECKIT a příslušnou testovací redukcí pro RS232.\n\n"}
{"id": "560949", "url": "https://cs.wikipedia.org/wiki?curid=560949", "title": "Q1", "text": "Q1\n\nQ1 \"(Queensland Number One)\" je nejvyšší mrakodrap Austrálie a celé jižní polokoule. Stojí ve městě Gold Coast. Nejvyšší bod budovy (anténa) leží 323 m nad zemí, střecha pak 275 m. Mrakodrap má 78 pater a v nejvyšších dvou se nachází vyhlídková plošina, zbytek je využíván pro čistě rezidenční účely; mrakodrap je tak jednou z nejvyšších obytných budov na světě. Výstavba probíhala v letech 2002 až 2005.\n\n\n"}
{"id": "560956", "url": "https://cs.wikipedia.org/wiki?curid=560956", "title": "Ozbrojené síly Ománu", "text": "Ozbrojené síly Ománu\n\nOzbrojené síly Sultána Ománu (: ', zkr. ') jsou Ománská královská armáda (: '), Ománské královské námořnictvo (: '), Ománské královské vzdušné síly (: \"\") a ostatní obranné síly Sultanátu Omán. Od svého formálního založení na počátku roku 1950 již dvakrát, s pomocí Velké Británie, zdolaly vzpoury, které ohrožovaly celistvost a sociální strukturu země, a přispěla k nedávnému zformování koalice na ochranu států Perského zálivu.\n\nHistorie ománského vojska sahá do 7. století n.l.. V té době disponoval kmen Azd dostatečnou silou, aby pomohl společníkovi proroka Mohameda Abú Bakrovi. Říká se, že předtím byl kmen Azd, vedený Malekem bin Fahamem, schopen porazit vojska Persie, která v té době Omán kontrolovala.\n\nBěhem vlády dynastie Jarubidů, v roce 1650, porazila ománská vojska Portugalce a vyhnala je ze svého území. Téže dynastie se zasadila o vystavění mnoha opevnění, chránících zemi od severní části Musandamu k jihu Dhofaru. To z Ománu činilo velmoc v oblasti Perského zálivu.\n\nV období vlády pozdější dynastie al-Busaidiů, především za vlády Saída bin Sultána, byl Omán značně velkou říší s velmi mocnou armádou, která dělala z Ománu jednu z mocností Indického oceánu. Po smrti sultána Saída vypukly vnitrostátní konflikty a vše vedlo k proměně mocné říše na poměrně chudou zemi.\n\n"}
{"id": "560957", "url": "https://cs.wikipedia.org/wiki?curid=560957", "title": "One Atlantic Center", "text": "One Atlantic Center\n\nOne Atlantic Center známý také jako IBM Tower je mrakodrap v centru Atlanty. Má 50 pater a výšku 250 m. Po jeho dokončení v roce 1987 se stal nejvyšší budovou ve městě až do roku 1992 kdy byl postaven Bank of America Plaza. Dnes je až na 3. místě.\n\n\n"}
{"id": "560966", "url": "https://cs.wikipedia.org/wiki?curid=560966", "title": "Říšský archiv (Dánsko)", "text": "Říšský archiv (Dánsko)\n\nŘíšský archiv () je dánský národní archiv, ústřední pracoviště se značnými pravomocemi nad státním archivnictvím celého Dánska, spadá pod působnost ministerstva kultury. Říšský archiv shromažďuje materiály z centrálních státních institucí – ministerstev a národních institucí. Archiv vznikl v roce 1889 ze dvou spojených národních archivů (1296–1883) a (1861–1884). Sídlo archivu se nachází v Kodani na ostrově Slotsholmen v budově dříve využívané Dánskou královskou knihovnou.\n\nAž do roku 2014 existovaly čtyři samostané tzv. zemské archivy (\"Landsarkiverne\"), ty byly reformou začleněny jako pobočky do Říšského archivu.\n\n\n"}
{"id": "560967", "url": "https://cs.wikipedia.org/wiki?curid=560967", "title": "Liánovec", "text": "Liánovec\n\nLiánovec (\"Gnetum\") je rod z monotypické čeledi liánovcovitých (\"Gnetaceae\") náležející do řádu liánovcotvarých.\n\nRoste převážně v tropických oblastech – na severovýchodě Jižní Ameriky a jihu Střední Ameriky, v tropických oblastech Afriky od Nigérie přes Kamerun, Středoafrickou republiku, Gabun, Kongo, Demokratickou republiku Kongo až do Angoly, v Asii hlavně v Thajsku, Indii, Číně, Indočíně, na Filipínách, v Indonésii a přilehlých oblastech, na Papue-Nové Guineji a na ostrovech Melanésie. Rostou ve volné přírodě a některé druhy se pěstují na plantážích i přímo ve vesnicích.\n\nSoučasná větev liánovcotvarých, zvaná také obalosemenné rostliny, se objevila v pozdním oligocénu až středním miocénu, přičemž největší rozvoj, hlavně asijských druhů, nastal na přelomu miocénu a pliocénu. Liánovec patří do reliktního řádu, který dobře odolal rozsáhlým klimatickým změnám, které za tento dlouhý čas zemský povrch zasáhly.\n\nU liánovce byl poprvé u vyšších rostlin zaznamenán horizontální přenos genetické informace, jehož mechanizmus je neznámý. Přenos nastal asi před 2 až 5 miliony let mezi petúnií a liánovcem.\n\nLiánovec je velice variabilní rod, tvoří ho jak převážně liány, tak i v menší míře keře nebo stromy. Listy jsou ploché, vstřícné, celokrajné a kožovité, eliptické, síťnatě žilkované, bez palistů, většinou s odkapávacími cípy. Jsou to rostliny nahosemenné, které nemají květy. Jsou dvojdomé, jedna rostlina má samičí rozmnožovací orgány uspořádané nad sebou do \"klasů\" a jiná rostlina má samčí orgány, které často mívají tvar jehněd.\n\nMenší samčí květy mají srostlé tyčinky s prašnými pouzdry obsahujícími pyl. Samičí vajíčko je umístěno za drobnou šupinkou připomínající listen a není zcela nechráněno, není nahé, jak napovídá název nahosemenné rostliny. Je ukryto pod dvěma zvláštními obaly, z kterých plyne i pojmenování obalosemenné rostliny. Vnitřní obal (integument) je prodloužen a na jeho vrcholu se usazuje zralým vajíčkem vylučovaná polinační kapka. Ta má za úkol zachytit větrem roznášená pylová zrna a usnadnit jejich proniknutí klovým otvorem do vajíčka a oplodnit ho. V pylové láčce se generativní buňka rozdělí a vzniknou dvě spermatické buňky, menší zanikne a větší zajistí oplození vajíčka za vzniku zygoty, která se přemění v zárodek. Je zde náznak dvojího oplodnění, čímž se tato skupina přibližuje ke krytosemenným rostlinám. Z vnějšího obalu vznikne po dozrání oplozeného vajíčka dužnatý obal vlastního semene, plod připomínající peckovici. Klíčí dvěma děložními lístky.\n\nHlavním přínosem liánovce je jeho výživná hodnota. Jednak se používá jeho semen k výrobě mouky, např. \"Gnetum gnemon\" (strom v Asii), a jednak listů, např. \"Gnetum africanum\" a \"Gnetum buchholzianum\" (liány v Africe). Jisté druhy liánovce také využívají k léčbě místní bylinkáři.\n\nLiánovec, zejména jeho nejchutnější a nejproduktivnější odrůdy, je pokusně pěstován i na plantážích, neboť pro svou nenáročnost na agrotechniku a pro svou vysokou nutriční hodnotou může být vhodným doplňkem stravy v oblastech Třetího světa trpících nedostatkem potravin.\n\nSbírání a určování taxonomie jednotlivých druhů liánovců rostoucích jako liány ve vysokých tropických porostech je velice obtížné. Hlavní části nutné ke správnému zařazení, květy a plody, se nacházejí až vysoko v hustě zapojených korunách stromů.\n\nPřevážná část z 30 až 40 známých druhů liánovce roste v Asii a Oceánii, dva druhy sobě velice podobné v Africe a 8 druhů v Americe. Nejrozšířenějším druhem je liánovec jedlý.\n\n"}
{"id": "560970", "url": "https://cs.wikipedia.org/wiki?curid=560970", "title": "Dezorient Express", "text": "Dezorient Express\n\nDezorient Express je druhé album skupiny Prago Union z roku 2010. Prago Union získali za toto album cenu Anděl 2010 v kategorii Hip Hop & RnB.\n\n"}
{"id": "560972", "url": "https://cs.wikipedia.org/wiki?curid=560972", "title": "Jan Brueghel starší", "text": "Jan Brueghel starší\n\nJan Brueghel starší (1568 Brusel – 13. ledna 1625 Antverpy) byl belgický malíř. Narodil se roku 1568 v Bruselu jako třetí dítě Pietera Brueghela staršího a Mayeken de Coecke. Po vzoru svého otce Pietera Brueghela staršího, který zemřel rok po jeho narození, se Jan Brueghel starší vyučil malířství. Pokračoval tak v rodinné tradici a rozšířil malířský \"klan\" Brueghelů. V roce 1590 odjel na studijní cestu do Neapole. V letech 1592–1594 pobýval v Římě. Na pozvání kardinála Fredrica Borromea odjel 30. května do Milána. Ještě téhož roku v listopadu se vrátil do Nizozemska, do Antverp. V roce 1597 byl v Antverpách přijat, díky dřívějšímu členství jeho otce, do cechu svatého Lukáše.\nJan Brueghel starší maloval obrazy s různými náměty: zpracovával témata historická, alegorická, i mytologická. Maloval květinová zátiší, věnoval se krajinomalbě, mořským scenériím, loveckým scénám, bojovým scénám, vesnickým obrázkům, dokonce námětům z podsvětí a pekla. Byl to významný inovátor, který v první čtvrtině 17. století vytvořil nové typy obrazů, jako jsou obrazy s květinovými girlandami, obrazy ráje a žánrové obrázky z vesniského prostředí. Některé jeho žánrové obrazy byly napodobeninami či přepracováním prací jeho otce, zejména žánrové scény a krajiny s rolníky. Brueghel představoval typ \"pictor doctusu (učitel malířů)\". Byl erudovaný malíř, jehož práce jsou formovány náboženskými motivy, vlivem katolické protireformace a stejně tak byl ovlivněn vědeckou revolucí s jejím zájmem o přesný popis a klasifikací. Byl dvorním malířem španělských místodržících v Nizozemsku Izabelly Kláry Evženie Španělské a arcivévody Albrechta VII. Habsburského, jejího manžela. Umělec byl přezdíván \"Sametový (Velvet)\" Brueghel, \"Květinový (Flower)\" Brueghel, či \"Rajský (Paradise)\" Brueghel. První přezdívku dostal pro jeho umění zvládnout dokonale vykreslení struktury tkanin. Druhá přezdívka je odkazem na jeho specializaci na květinová zátiší a poslední přezdívka odkazuje na jeho vynález žánru \"obrazů ráje\". Jeho bratr byl tradičně přezdíván \"Pekelný (de helse či Hell Brueghel )\", pro údajné autorství řady obrazů s fantaskními zobrazeními ohně a groteskními metaforami. Tyto obrazy jsou nyní připisovány Janu Brueghelovi staršímu.\nJan Brueghel starší se narodil v Bruselu jako syn Pietera Brueghela a Mary (zvané \"Mayken\") Coeck Van Aelst. Jeho matka byla dcerou prominentních francouzských renesančních umělců Pietera van Coeck Aelsta a Mayken Verhulst. Jeho otec zemřel rok po Janově narození v roce 1569, jeho matka o devět let později, v roce 1578. Po smrti obou rodičů se o Jana, jeho bratra Pieter Brueghel mladší a jejich sestru Marii starala jejich ovdoovělá babička Mayken Verhulst. Mayken Verhulst byla také umělkyní. Karel van Mander napsal ve svém Schilder-Boeck publikovaném v roce 1604, že Mayken byla první učitelkou malířství jejích dvou vnuků. Učila je kreslení a malování akvarelových miniatur. Jan a jeho bratr se ovšem mohli také učit u místních bruselských návrhářů tapisérií.\n\nJan s bratrem odešli do Antwerp studovat olejomalbu. Podle Karla van Mandera studovali u Petera Goetkinta, jenž byl důležitým obchodníkem s uměním a vlastnil velkou sbírkou obrazů. Goetkint zemřel 15. července 1583, nedlouho poté, kdy se Jan u něho začal učit. Je možné, že Jan pokračoval v dalším studiu v tomto obchodě, který dále vedla Goetkintova vdova. Bylo běžné, že vlámští malíři té doby cestovali do Itálie, aby dokončili svá studia. Stejně tak i Jan Brueghel. Nejprve jel do Kolína nad Rýnem, kde jeho sestra Marie žila se svou rodinou. Později navštívil Frankenthal, významné kulturní centrum, kde působila řada nizozemských umělců krajinářů. Pokračoval do Neapole, poté pravděpodobně strávil nějaký čas v Benátkách. V Neapoli vytvořil od června 1590 celou řadu kreseb, které ukazují jeho zájem o krajinu a monumentální architekturu. Pracoval pro Dona Francesca Caracciolu, prominentního šlechtice, kněze a zakladatele (Clerics Regular Minor). Jan pro něho vytváří drobné dekorativní práce. Z Neapole odešel Jan do Říma, kde žil v letech 1592 až 1594. Spřátelil se zde s Paulem Brilem. Paul Bril byl krajinář z Antverp, který se přestěhoval do Říma na konci 16. století. Spolu se svým bratrem Mathijsem Brilem maloval obrazy krajin pro mnoho římských rezidencí. Brueghel byl inspirován těmito krajinomabami. Během svého pobytu v Římě se Jan Brueghel seznámil s německým malířem Hansem Rottenhammerem, autorem malých kabinetních obrázků na mědi. Rottenhammer maloval náboženské a mytologické kompozice, kombinující německý a italský styl, které byly vysoce ceněny. S oběma umělci Jan Brueghel spolupracoval. Maloval také akvarely historických římských památek. Obzvláště byl fascinován klenutými interiéry Kolosea. V Římě se těšil se ochraně kardinála z rodiny Colonnů Ascanio Colonna. Setkal se zde s kardinálem Federico Borromeo, který hrál důležitou roli v protireformačním hnutí a také byl zaníceným uměleckým sběratelem. Kardinál se stal Brueghelovým celoživotním přítelem a patronem. Brueghel se ubytoval v Borromeo's Palazzo Vercelli. Když se Borromeo stal v červnu 1595 arcibiskupem v Milánu, Brueghel jej následoval a stal se součástí kardinálovy domácnosti. V Milánu zůstal Brueghel rok. V roce 1596 se vrátil do Antverp, kde zůstal aktivní s několika přerušeními po zbytek svého života. Rok po svém návratu byl Jan Brueghel zapsán jako svobodný mistr v antverpském uměleckém sdružení Cech svatého Lukáše jako syn mistra. Umělec se oženil 23. ledna 1599 v katedrále Panny Marie v Antverpách. Nevěstou byla Isabella de Jode, dcera rytce Gerarda de Jode. Jejich syn se narodil 13. září 1601. Kmotrem jejich prvního syna byl Rubens. Tento syn později převzal otcovu dílnu a byl znám jako Jan Brueghel mladší.\n\nBrueghel byl 4. října 1601 registrován v Antverpách jako \"Jan Bruegel, Peetersone, schilder, van Bruessele (Jan Bruegel, syn Peetera, malíř z Bruselu)\". V tomto roce v září byl Brueghel zvolen děkanem Cechu svatého Lukáše, ale protože nebyl občanem města Antverpy, nemohl funkci vykonávat. Teprve poté, co se Brueghel formálně zaregistroval jako občan, mohl funkci děkana sdružení přijmout. Příští rok byl děkanem znovu zvolen.\n\nV roce 1603 se narodila jeho dcera Paschasia Brueghelová, které také byl kmotrem Rubens. V témže roce zemřela jeho manželka Isabella de Jode a zanechala mu dvě malé děti. Je možná příčinná souvislost mezi narozením Paschasie a smrtí Brueghelovy manželky. V létě 1604 navštívil Brueghel Prahu. Praha byla místem dvora císaře svaté říše římské Rudolfa II., který propagoval umělecké inovace. Císařský dvůr přitahoval mnoho umělců, jako byli například Bartholomeus Spranger a Hans von Aachen, kteří vytvořili nový styl, který se stal známý jako manýrismus. Po svém návratu do Antverp v září 1604 Brueghel koupil 20. září 1604 v Lange Nieuwstraat v Antverpách velký dům \"De Meerminne\", a znovu se v dubnu 1605 oženil. Se svou druhou manželkou Catharinou van Mariënburg měl osm dětí, z nichž Ambrosius Brueghel se stal také malířem.\n\nPo jmenování arcivévodů Albrechta a Isabelly v roce 1606 místodržiteli v Nizozemsku pracoval Jan v Bruselu v letech 1606, 1609, 1610 a 1613, za dokončené zakázky dostal zaplaceno 3625 guldenů.\nOd října roku 1610 hrál Rubens roli zprostředkovatele mezi svým přítelem Janem Brueghelem a kardinálem. Do roku 1625 Rubens napsal za Brueghela asi 25 dopisů kardinálu Borromeovi. V dopise Borromeovi, který psal za Brueghela, píše o své osobě jako o \"mém tajemníkovi Rubensovi (mio secretario Rubens)\". V letech 1612 nebo 1613 Peter Paul Rubens maloval portrét Jana Brueghela a jeho rodiny. V roce 1613 doprovázel Brueghel Rubense a Hendricka van Balena staršího na diplomatické misi po Nizozemské republice. Zde se setkali s Hendrichem Goltziusem a dalšími umělci z Haarlemu. Když v roce 1614 v projížděl Antverpy vévoda Johan Ernest van Saksen, udělal si čas na návštěvu Brueghela a Rubense v jejich ateliéru. Brueghel obdržel řadu oficiálních zakázek od magistrátu města Antverp. Čtyři své obrazy nabídl magistrát města Antverpy arcivévodovi a vévodkyni Albrechtovi a Isabelle dne 27. srpna 1615. V roce 1618 byl jedním z 12 významných malířů z Antverp, kteří byli pověřeni magistrátem města Antverpy, aby pro něj vytvořili sérii obrazů. Pro tuto zakázku, která zobrazuje alegorii pěti smyslů, Brueghel zorganizoval spolupráci s dalšími malíři: Rubens, Frans Snyders, Frans Francken mladší, Joe de Momper, Hendrick van Balen starší a Sebastiaen Vrancx. Obrazy byly zničeny požárem v roce 1713.\nDne 9. března 1619 Brueghel koupil třetí dům \"Den Bock (The Billy Goat)\", který se nachází v Antverpském Arenbergstraatu. Když byla 6. srpna 1623 pokřtěna jeho dcera Clara Eugenia, arcivévodkyně Isabella a kardinál Borromeo byli jejími kmotry. Jan Brueghel zemřel 13. ledna 1625 v Antverpách na následky komplikací cholery. Dědictví umělce bylo rozděleno 3. června a 23. června 1627 mezi jeho manželku a děti z obou sňatků. Rubens, Paulus van Halmaele (1586-1643), Hendrick van Balen starší a Cornelis Schut (1597-1655) byli vykonavateli jeho poslední vůle. Rubens byl opatrovatelem přeživších Brueghelových dětí. Brueghel učil nejen svého syna Jana ale i Daniela Segherse. Brueghelova dcera Paschasia si vzala malíře Hieronyma van Kessela mladšího a jejich syn Jan Kessel starší studoval u Jana Brueghela mladšího. Brueghelova dcera Anna se vdala v roce 1637 za Davida Tenierse mladšího.\n\nJan Brueghel starší dosáhl vynikajícího technického mistrovství, které mu umožnilo zobrazit věci, zvířata a krajiny s pozoruhodnou přesností a vysokým stupněm dokonalosti. Měl dokonalou miniaturistickou techniku, která mu umožňovala dosáhnout přesného popisu přírody. Do vlámského umění vnesl nové podněty. Byl inovátor, který přispěl k rozvoji různých žánrů. Jeho nejznámějšími inovacemi jsou nové typy obrazů vlámského umění v 1. čtvrtletí 17. století, jako jsou květinové girlandy a zobrazení rajských krajin. Na rozdíl od současných vlámských barokních umělců, jako byl Rubens, nemaloval velké oltářní obrazy pro místní kostely. O jeho umělecké praxi není mnoho známo. Provozoval velkou dílnu, která mu umožnila vyrábět velké množství prací, které byly následně reprodukovány v jeho dílně. Po Brueghelově smrti v roce 1625 Jan Brueghel mladší převzal otcovo studio a pokračoval v běhu studia stejným způsobem. Dokládají to nejen přežívající obrazy malované ve stylu jeho otce, ale také pokračující spolupráce s takovými umělci jako Rubens a Hendrick van Balen, kteří spolupracovali i s jeho otcem. Produkce ateliéru Jana Brueghela mladšího přispěla k široké distribuci výtvorů Jana Brueghela staršího. Zatímco jeho bratr Pieter se zabýval rozsáhlou tvorbou mnoha obrazů pro trh s uměním v Antverpách, Jan Brueghel pracoval pro vybranou klientelu aristokratických patronů a sběratelů umění, maloval dražší a exkluzivní obrazy. Jeho díla, jako jsou krajinomalby, apelovala na estetické preference aristokratů, kteří milovali shromažďování takových vzácných uměleckých předmětů. Práce, často namalovaná na mědi, byly luxusním předmětem určeným nejen pro prosté potěšení z pohledu ale i k rozjímání.\n\nSpolupráce umělců specializujících se na výrazné žánry byla rozhodujícím znakem umělecké praxe v Antverpách 17. století. Také Jan Brueghel, jako umělec s širokým spektrem dovedností, často spolupracoval s dalšími umělci v různých žánrech. Mezi jeho spolupracovníky patří krajináři Paul Bril a Joos de Momper, malíř architektur Paul Vredeman de Vries, malíři postav Frans Francken mladší, Hendrick de Clerck, Pieter van Avont a Hendrick van Balen. Jeho spolupráce s malířem Hansem Rottenhammerem začala v Římě kolem roku 1595 a skončila v roce 1610. Rottenhammer byl nadaný malíř postav a byl známý svou dovedností v malování aktů. Zpočátku, když oba umělci žili v Benátkách, malovali oba umělci na plátně. Po svém návratu do Antverp Brueghel pokračoval ve spolupráci s Rottenhammerem. Brueghel posílal obrazy na mědi s krajinou Rottenhammerovi do Benátek, ten namaloval postavy a vrátil práci do Antverp. V několika případech byl proces opačný. Brueghel a Rottenhammer spolupracovali nejen na krajinomalbách s postavami. Umělci společně vytvořili jeden z nejranějších obrazů květinových girland s náboženským námětem, vytvořeným pro kardinála Federica Borromeo, který zobrazuje Pannu a dítě obklopené květinovým věncem. Zatímco ve spolupráci s Hansem Rottenhammerem maloval Brueghel krajinu a Rottenhammer postavy, role se obrátili, když pracoval s Joosem de Momperem, neboť Brueghel maloval postavy do krajin namalovaným de Mompem. Příkladem jejich spolupráce je obraz \"Poustevník před jeskyní\", kolem rok 1616. Existuje zhruba 59 známých obrazů vzniklých za spolupráce mezi Brueghelem a de Momperem, čímž se de Momper stal jeho nejčastějším spolupracovníkem. Hendrick van Balen starší byl další pravidelný spolupracovník s Janem Brueghelem. Jejich spolupráce byla zjednodušena skutečností, že od roku 1604 se oba malíři přestěhovali do Lange Nieuwstraat, což usnadnilo přenášení jejich obrazů a měděných desek tam a zpět. Dalším častým spolupracovníkem Jana Brueghela byl Rubens. V období od roku 1598 do roku 1625 oba umělci vytvořili asi 25 společných prací. Jejich první spolupráce byla na obrazu \"Bitva Amazonek (The Battle of the Amazons)\" (kolem 1598-1600). Umělci společně pracovali na vývoji žánru květinových girland s náboženskými tématy jako je \"Madona v květinovém věnci (Madonna in a Floral Wreath),\" (mezi roky 1616-1618). Dále společně vytvořili mytologické scény a alegorickou sérii představující pět smyslů. Spolupráce mezi těmito dvěma přáteli byla pozoruhodná, protože pracovali ve velmi odlišných stylech a specializacích a byli umělci se stejným postavením. Dokázali si zachovat i v těchto společných dílech individualitu svých stylů.\n\nZdá se, že Brueghel byl hnací silou jejich společných prací, zejména během druhé poloviny roku 1610, kdy se jejich pracovní metoda stala efektivnější a týkala se i Rubensova ateliéru. Obvykle to byl Brueghel, který začal malovat a nechal prostor pro Rubense, který pak přidal postavy. Zdá se, že na počátku jejich spolupráce byl na obrazech nechán prostor pro práci druhého. Například na jednom z prvních společných obrazů \"Návrat z války: Mars odzbrojený Venuší\" Rubens překryl většinu pravého dolního rohu šedou barvou, aby mohl své postavy zvětšit. V pozdějších fázích se zdá, že umělci zjednodušili svou spolupráci a dohodli se na kompozici předem, takže tato pozdější díla vykazují jen málo přemaleb. Jako dvorní malíři arcivévodů jejich spolupráce odrážela touhu dvora zdůraznit kontinuitu jejich vlády s bývalými burgundskými a habsburskými panovníky a stejně tak panovníkovu zbožnost. Umělci si uvědomovali vkus dvorských kruhů upředňostňující témata, jako je lov. Byli ovšem natolik kreativní v reakci na preference dvora, že navrhli novou ikonografii a žánry, jako jsou obrazy náboženské či girlandové obrazy, které byly stejně schopné posílit oddanost a nádheru arcivévodského dvora. Tato společná umělecká díla Brueghela a Rubense byla vyhledávána sběrateli po celé Evropě.\nPráce Jana Brueghela odráží různé ideologické proudy, které během jeho života působily v katolickém španělském Nizozemí. Katolický protireformační světový názor hrál v umělcově životě důležitou roli. V tomto pohledu na svět bylo hlavní přesvědčení, že Země a její obyvatelé jsou zjevením Boha. Umělcovo vyjádření a vědecké zkoumání tohoto božského zjevení bylo povzbuzováno a oceňováno. Breughelův přítel a patron, protireformační kardinál Federico Borromeo zvláště zdůrazňoval krásu a rozmanitost zvířecího světa. V jeho díle \"I tre libri delle laudi divine\" , kteráé bylo publikováno posmrtně v roce 1632, napsal Borromeo: \"Když se díváme a pozorně studujeme stavbu a formování zvířat a jejich částí, charakteů, druhů, nedá se ani vyjádřit jak vynikající je božská moudrost, jak nezvratně byla prokázána hodnota jeho velkých skutků?\" Realistické zobrazení přírody Jana Brueghela ve všech jejích podobách, v květinách, krajině, zvířatech apod. byl jasný soulad s názorem, že studium božské tvorby bylo důležitým zdrojem pro poznání Boha.\nV době Jana Brueghela rostl zájem o studium přírody prostřednictvím empirických důkazů, na rozdíl od spoléhání se na tradici. V tomto nově objeveném přístupu hrál důležitou roli intelektuální výzkum, zvýšil se zájem o nová zvířata a exotické rostliny. To změnilo i vzhled prvních vědeckých katalogů a encyklopedií, včetně ilustrovaných přírodovědných katalogů přírodovědců ze 16. století Conrada Gesnera a Ulisse Aldrovandiho. Jejich hlavním přínosem k dějinám přírodopisu bylo vytvoření rozsáhlého systému popisu každého zvířete. Gesner umístil všechny druhy do čtyř obecných kategorií: čtyřnožců (quadruped), ptáků, ryb a hadů. Popsal zvířata v abecedním pořadí a z hlediska nomenklatury, geografického původu, způsobu života a chování. Aldrovandi zvolil jiný přístup a zvířata netřídil abecedně. Opíral se o vizuální podobnost jako klasifikační faktor. Například seskupil koně společně s analogickými zvířaty, jako je osel a mula, a rozdělil druhy do kategorií, jako jsou ptáci vodní a ptáci noční.\n\nBrueghelovy práce odrážejí tento současný encyklopedický zájem o klasifikaci a uspořádání celého přírodního světa. Dokazují to jeho obrazy květin, krajin, alegorické náměty a obrazy galerií. Ve svém obraze rajské krajiny například seskupil většinu druhů podle jejich základních kategorií biologické klasifikace, jinými slovy podle hlavních skupin příbuzných druhů, které se podobají druhým, jako jsou ptáci nebo čtyřnožci. Většinu z nich dále klasifikoval do podoblastí, které se skládají z podobných morfologických a behaviorálních charakteristik. Jeho krajina ráje tak představovala vizuální katalog zvířat a ptáků, který splnil úlohu mikro-encyklopedie. Usiloval o uspořádání a klasifikaci přírody na základě empirického pozorování. Brueghel nezůstal jen u přírody. Odcestoval do Prahy, ke dvoru císaře Svaté říše římské Rudolfa II. Císař vlastnil rozsáhlé sbírky, které byly rozděleny na objekty přírodních, uměle vytvořené objekty a objekty vědecké. Brueghelovy alegorické obrazy čtyř elementů a pěti smyslů odhalují stejnou klasifikační posedlost, přičemž každý prvek nebo smysl zařazuje Brueghel jako přirozený, uměle vytvořený a vědecký. V tomto spojení oblastí umění, vědy a přírody Brueghel demonstruje své zvládnutí různých oborů. Jeho obrazy slouží stejnému účelu jako encyklopedické sbírky tím, že propojují \"mundus sensibilis (svět citu)\" a \"mundus intelligibilis (svět rozumu)\".Brueghelova posedlost klasifikací světa byla zcela v souladu s encyklopedickým vkusem dvora v Bruselu, jak dokládá jejich velká umělecká sbírka převážně vlámských obrazů zvířat, exotických druhů a jejich rozsáhlá knihovna.\n\nJan Brueghel starší byl jedním z prvních umělců v jižním Nizozemsku, kteří začali malovat kytice. Čistě květinové zátiší ukazuje květiny obvykle uspořádané ve váze nebo jiné nádobě, jako hlavní téma obrazu. Nejsou tedy pouze částí podřízenou hlavnímu námětu. Příkladem je \" Zátiší květin v kameninové váze\". Jan Brueghel je považován za významného přispěvatele k vznikajícímu žánru obrazů květin v umění severního Nizozemska. Pro svůj přínos k tomuto žánru dostal přezdívku \"Flower Brueghel\". Zatímco tradiční interpretace těchto obrazů říkala, že to jsou symboly nebo alegorie se skrytými významy, je nyní běžnější interpretovat je jako pouhé zobrazení přírodního světa. Brueghelův přístup k těmto obrazům byl formován jeho touhou ukázat své dovednosti v poskytnutí realistického, téměř vědeckého vykreslování přírody.\n\nNa počátku 17. století v Brueghelových zátiších dominují květinová uspořádání, která jsou umístěna proti neutrálnímu tmavému pozadí nebo jsou umístěny do prostého kamenného výklenku. Malé detaily jako hmyz, motýli, hlemýždi mohou být příležitostně přidány, ale jsou podřízeny hlavnímu subjektu. Přestože Brueghel vyhledával velmi vzácné květiny, do svých kytic vkládal hlavně prosté květiny, jako tulipány, kosatce a růže, které tvořily základ kytice. To mohlo být dáno jeho přáním či kompoziční úvahou. Jeho kytice byly typicky složeny z květů kvetoucích v různých ročních obdobích, takže nemohly být malovány podle modelu. Brueghel měl ve zvyku cestovat, mohl tedy malovat i květiny, které nebyly v Antverpách k dispozici, aby je mohl do svých kytic vložit. Maloval květiny s téměř vědeckou přesností. Uspořádal každou kytici tak, že se jednotlivé květiny téměř nepřekrývaly, takže jsou zobrazeny z nejlepšího pohledu a mnoho z nich je zobrazeno z různých úhlů. Květy jsou uspořádány podle velikosti, menší v dolní části kytice, větší, jako jsou tulipány, chrpy, pivoňky a rudé růže v centru a velké květiny, jako jsou bílé lilie a modré kosatce, na vrcholu kytice. Toto uspořádání je vidět na obraze \"Květiny v keramické váze\" (kolem 1620). Váza, ve které jsou květiny uspořádány, je vyzdobena reliéfními motivy. Dva ovály - oddělené fantastickou postavou - ukazují nalevo Amphitrite, bohyni moře z řecké mytologie, a Ceres, římskou bohyni plodnosti, napravo. Tyto dvě bohyně byly typicky používány v alegorických reprezentacích čtyř elementů symbolizujících vodu a zemi. Dva ovály na té části vázy, která není vidět, zobrazují boha Vulkána, který byl spojován s ohněm a Apolla, který byl spojován se vzduchem. Brueghel často opakoval stejné motivy ve svých obrazech květů. Přesto dokázal dát každému dílu pozoruhodnou svěžest a vitalitu.\nJan Brueghel starší hrál klíčovou roli v rozvoji žánru girlandových obrazů. Pro girlandové obrazy je typický květinový věnec kolem devocionálie nebo portrétu. Spolu s Hendrichem van Balenem namaloval mezi roky 1607-1608 první známý girlandový obraz pro italského kardinála Federica Borromea, vášnivého sběratele umění a katolického reformátora. Borromeo požádal o obraz, který by reagoval na ničení obrazů Panny Marie v předchozím století a spojil tak kardinálovy zájmy o katolickou reformu a o umění. Brueghel, specialista na zátiší, namaloval květinový věnec, zatímco van Balen, malíř specializovaný na postavy, byl zodpovědný za obraz Panny Marie.\n\nŽánr girlandových obrazů se inspiroval kultem úcty a oddanosti k Marii, matce Ježíše Krista. Tento kult byl obzvláště silný na habsburském dvoře, na dvoře v jižním Nizozemsku a v Antverpách obecně. Tento žánr byl zpočátku spojen s obrazy protireformačního hnutí. Girlandové obrazy obvykle vznikaly na základě spolupráce malíře zátiší a malíře postav. Brueghelovými spolupracovníky na girlandových obrazech byli Rubens, Frans Francken mladší a Pieter van Avont. Příkladem společného girlandového malířství Janem Brugelem starším a Rubensem je \"Madonna v květinovém věnci (Madonna in Floral Wreath)\".\nPříkladem spolupráce na girlandových obrazech je dílo, které vytvořil s Hendrickem van Balenem: \"Girlanda z ovoce obklopující bohyni, která přijímá dary z personifikace čtyř sezón (Garland of Fruit surrounding a Depiction of a Goddess Receiving Gifts from Personifications of the Four Seasons).\" Existují dvě verze obrazu, jedna v Haagu, druhá v kolekci muzea Prado. Obě verze jsou považovány za originály, ale malé rozdíly mezi nimi naznačují, že obraz v kolekci Belfius je původní verze. O medailonu v centru se tradičně předpokládá, že zobrazuje Cybele, starověkou frygickou bohyni země a přírody, což bylo popsáno v roce 1774 při katalogizaci sbírky prince oranžského William V. v Haagu. Nedávno se objevila nová personifikace postavy v oválu, byla identifikována jako římská bohyně Ceres, bohyně zemědělství, obilí, plodnosti a mateřství. Důvodem je, že bohyně v medailonu nemá žádný z atributů tradičně spojených s Cybele. Kolem medailonu je namalován věnec květin, zeleniny a ovoce - pocta bohyni a dík za bohatství a plodnost. Van Balen namaloval medailon, zatímco Brueghel maloval obrovský věnec, okolní postavy a početné živočichy.\n\nOtec Jan Brueghela, Pieter Brueghel starší, je považován za významného novátora krajinného umění. Zavedením většího naturalismu do svých alpských horských prostředí se jeho otec zasloužil o rozšíření tradice zobrazování světových krajin. O vzestup žánru se zasloužil Joachim Patinir. Některé obrazy Pietera Brueghela staršího předznamenaly oblibu obrazů lesní krajiny, obrazů s vesnickými scénami a vnesl vlámský pohled na exotické výjevy hor a údolí řek. Jan Breueghel rozvíjel otcův styl, kompozici krajiny, postav cestujících po silnici, která ubíhá do dálky. Zdůraznil perspektivu tak, že mírně zmenšil měřítko postav v popředí, postav středních a vzdálených. Pro zdůraznění dojmu perspektivy, postupně používal různé tóny hnědé, zelené a modré barvy pro ještě větší charakterizaci hloubky prostoru. Jeho kompozice krajiny s důrazem na hloubku prostoru je vyvážena pozorností k postavám rolníků a jejich činnostem v popředí.\n\nStejně jako jeho otec i Jan Brueghel maloval různé vesnické krajiny. Používal okolní krajinu jako scénu pro zástupy prostých, barevně oblečených rolníků, kteří se zabývají různými aktivitami na trhu, na venkovských cestách a během veselých oslav. Krajiny Jana Brueghela se silnými vyprávěčskými prvky a pozorností k detailu měly významný vliv na vlámské a nizozemské krajinářské umělce ve druhé dekádě 17. století. Jeho obrazy řek byly jistě známé malířům pracujícím v Haarlemu, včetně Esaiase van de Velde a Willema Buytewecha, se kterým se Brueghel potkal, když doprovázel Petera Paula Rubense na diplomatické misi do Nizozemska v roce 1613.\n\nJan Brueghel spolu s umělci jako Gillis van Coninxloo byl jedním z prvních umělců, zobrazujících hustě zalesněné krajiny v 17. století. Jan Breughel ve skutečnosti zkoušel malovat lesní krajinu dříve než Coninxloo, který ji namaloval už v roce 1598. Ve svých lesních krajinách Brueghel dokázal zachytil temnou zeleň listů i zářivou houštinu a dokonce tajemství lesa. Ačkoli občas zde jsou zobrazeni lidé a zvěř, tyto lesní scény obsahují hlavně tmavé výklenky, prakticky žádné výhledy na oblohu a nemožnost pro diváka proniknout za husté stromy.\n\nJan Brueghel vytvořil řadu děl s tématem rajské zahrady. Dá se říci, že tento žánr objevil. Jeho obrazy kombinují svěží krajinu s četnými zvířaty exotickými i evropskými, které spolu v krajině harmonicky koexistují. Tyto krajiny jsou inspirovány epizodami z Genesis. Oblíbené motivy z Genesis jsou Adam a Eva v ráji, pád člověka a vstup zvířat do Noemovy archy.\n\nStejně jako jeho květinové obrazy byly i tyto práce inspirovány katolickým světonázorem, který považoval Zemi a její obyvatele za Boží výtvor a cenil si uměleckého ztvárnění při vědeckém zkoumání tohoto božského díla. Jak bylo popsáno výše, Breughelův přítel a patron, protireformační kardinál Federico Borromeo, zvláště chválil zdůraznění krásy a rozmanitost zvířecího světa. Brueghel se snažil tento pohled na svět ukázat i v jeho obrazech rajské krajiny, kde je zobrazena nejen úžasná rozmanitost zvířat, které on skutečně studoval, ale také se v nich Brueghel prezentuje jako člověk na jedné straně náboženský založený a na druhé straně jako člověk obdivující vědecký řád.\n\nZobrazení krajin ráje Brueghel vyvinul během svého pobytu v Benátkách kolem let 1590. Jeho první obraz je známý jako \"Rajská zahrada s pádem člověka\". Odkaz na Genesis v obraze se objevuje v malém nápisu v pozadí \"Genesis creation narrative (Genesis příběh stvoření).\" Hlavní pozornost je věnována samotným zvířatům a krajině. Tato práce byla první rajskou krajinou, ve které Brueghel \"katalogizoval\" zvířata a zobrazoval běžné a domestikované druhy. Brueghelův zájem o katalogizaci zvířat byl povzbuzen jeho návratem ke dvoru císaře Rudolfa II. v Praze, kde císař založil encyklopedickou sbírku rarit a přírodnin. Zdá se, že prvotní zobrazení zvířat v jeho rajských krajinách bylo založeno na práci jiných umělců, později se mohl spoléhat na studie různých druhů zvířat ve zvěřinci v Bruselu. Během své návštěvy Prahy také Brueghel viděl zobrazení zvířat Albrechta Dürera. Namaloval kopii Dürerova akvarelu z roku 1503 \"Madona s množstvím zvířat( Mary among a Multitude of Animals)\"(1503).\n\nDürerovy reprezentace zvířat hrají klíčovou roli v renesanční zoologii, protože jsou nejčistší uměleckou formou studia přírody. Na Brueghela měli také značný vliv studie zvířat vlámských umělců Hanse Bola a Jorise Hoefnagela. Zvláště Hoefnagelovy \"Čtyři prvky\" (1575-1582) byly prvním uměleckým dílem, které kategorizovalo zvířata ve formátu knihy. Hoefnagelův přístup k reprezentaci zvířecího světa kombinoval přírodní historické, klasické, emblematické a biblické odkazy, které katalogizovaly různé druhy do kategorií čtyř prvků kosmu: země, voda, vzduch a oheň. Brueghelova rajská krajina také ztělesňovala encyklopedické postoje své doby zobrazením širokého spektra druhů. Po celou svou uměleckou kariéru Brueghel pokračoval ve vytváření mnoha kreseb a obrazů rajských krajin což mu vyneslo přezdívku \"Paradise Brueghel\".\n\nJan Brueghel starší vytvořil různé soubory alegorických obrazů, zejména na téma \"Pět smyslů (Five senses)\" a \"Čtyři prvky ( Four Elements)\". Tyto obrazy byly často výsledkem spolupráce s jinými malíři, jako je tomu v případě pěti obrazů představujících \"Pět smyslů\", na kterých Brueghel spolupracoval s Rubensem a které jsou nyní v muzeu Prado v Madridu. Spolupracoval také s Hendrickem van Balenem na různých alegorických kompozicích, jako je série \"Čtyři prvky (Four Elements)\" a také \"Alegorie veřejného blahobytu (Allegory of Public Welfare)\". Ve svých alegoriích Jan Breughel ilustroval abstraktní pojmy, jako je jeden ze smyslů nebo jeden ze čtyř elementů, prostřednictvím množství konkrétních objektů, které s ním mohou být spojeny. Svůj koncept představoval pomocí fiktivního nebo metaforického použití slova nebo výrazu. Brueghel se v těchto alegorických kompozicích uchýlil k encyklopedickým obrazům, které také maloval ve svých obrazech rajských krajin. Důkazem je dílo \"Alegorie ohně: Venuše vítězí nad Vulkánem\" , které Brueghel namaloval v různých verzích: jednu ve spolupráci s Hendrickem van Balenem, druhá \"(alegorie ohně) Allegory of Fire\", je připisována pouze Janu Brueghelovi. Brueghelův encyklopedický přístup v této kompozici nabízí takové podrobnosti, že historici vědy spoléhali na kompozici jako na zdroj informací o typech nástrojů používaných v 17. století v metalurgické praxi.\n\nJan byl brzy přezdíván \"Pekelný Brueghel (Hell Brueghel)\", ale 19. století byla tato přezdívka chybně spojována s jeho bratrem Pieterem Brueghelem mladším. Jan Brueghel dostal přezdívku pro jeho scény s démony a peklem. Příkladem je obraz Jana Brueghela \"Pokušení svatého Antonína (Temptation of St. Anthony)\". Jako první toto téma zpracoval Hieronymus Bosch. V této temné scéně plné démonů monstra útočí na malého svatého v rohu v husté lesní krajině. Jan Brueghel věřil, že maluje své pekelné scény pro modernější, elitní publikum znalých a sofistikovaných sběratelů. Věřil, že chce-li apelovat na tuto erudovanou klientelu, dosáhne toho spíše ukázkou pekelných scén, než náměty mytologickými či náboženskými. Zejména to platí pro vergilskou scénu \"Aeneas in Hades\", Aenease doprovází Cumaean Sibyl. Jiné mytologické motivy, které se objevily v jeho pekle, ukazovaly bohyni Juno, navštěvující Orfea v podsvětí. Téma je převzato z Ovidiových Metamorfóz. Příkladem posledně jmenovaného je obraz \"Orfeus v podsvětí\". Brueghelovy pekelné scény ovlivnily také Jacoba van Swanenburga, což byl jeden z Rembrandtových učitelů. Na základě této inspirace později vytvářel své vlastní pekelné scény.\n\nJan Brueghel starší a Frans Francken mladší byli prvními umělci, kteří tvořili v roce 1620 obrazy sbírek umění a kuriozit, obrazy obrazových galerií. Obrazy galerií ukazují velké místnosti, ve kterých jsou v elegantním prostředí vystaveny mnohé obrazy a další drahocenné předměty. Tyto místnosti byly často označovány jako \"Kunstkammern\" (umělecké místnosti) nebo \"Wunderkammern\" (kabinet kuriozit). Nejstarší práce v tomto žánru zobrazovaly umělecké objekty společně s dalšími věcmi, jako jsou vědecké přístroje nebo zvláštní přírodní exempláře. Některé galerijní obrazy zahrnují i portréty majitelů nebo sběratelů uměleckých předmětů nebo umělců při práci. Obrazy jsou plné symbolizmu a alegorií a odrážejí vzrůstající zájem o znalosti, osobní kultivovanost a probíhající intelektuální procesy. Žánr se okamžitě stal populárním a následovali jej další umělci jako Jan Brueghel mladší, Cornelis de Baellieur, Hans Jordaens, David Teniers mladší, Gillis van Tilborch a Hieronymus Janssens.\n\nSlavný příklad galerijního malířství Jana Brueghela je obraz \"Arcivévodové Albert a Isabella navštěvují galerii Pietera Roose\". Obraz pravděpodobně vznikl spoluprací mezi Janem Brugelem starším a Hieronymem Franckenem II. Tato galerijní malba představuje počáteční fázi žánru galerijních obrazů. Během této rané \"encyklopedické\" fáze žánr odrážel kulturu zvídavosti doby, kdy umělecká díla, vědecké nástroje, příroda, kuriozity byly stejnou mírou předmětem studia a obdivu. Výsledkem je, že do obrazu jsou vkomponovány osoby, jenž mají zájem diskutovat o vědě i o umění. Později se žánr soustředil více na galerie obsahující pouze umělecká díla. Kompozice obrazu \"Arcivévoda Albert a Isabella navštěvující sběratelskou kabinetu\" je převážně alegorie ikonoklasmu a vítězství umění nad ignorancí. Jsou to odkazy na ikonoklasmus \"Beeldenstormu\", který v 16. století zasáhl Nizozemsko. (Beeldenstorm v nizozemštině nebo Bildersturm v němčině znamená zhruba \"obrazoborectví\", jde termín používaný pro propuknutí ničení náboženských obrazů, ke kterému došlo v Evropě v 16. století. Tyto prvky jsou zobrazeny jako součást protestantské reformace. Nizozemský termín obvykle odkazuje na vlnu obrazoborectví v létě roku 1566. Podobné scény se odehrávaly i v jiných částech Evropy, zejména ve Švýcarsku a Svaté říši římské v období mezi 1522 a 1566. Zejména v Curychu (v roce 1523), Kodani (1530), Münsteru (1534), Ženevě (1535), a Augsburgu (1537)). Arcivévoda Albrecht VII. Habsburský a Isabella Clara Eugenie, kteří společně vládli Španělskému Nizozemí na počátku 17. století obrazoborectví ukončili. Jan Brueghel namaloval kytici ve velké váze, která je korunována velkou slunečnicí. Tato jihoamerická květina, která je vysoká a stále svůj květ obrací ke slunci, byla poprvé v Evropě ke spatření v polovině 16. století. Slunečnice byla považována za zázrak z Nového světa v botanických pojednání, ale Jan Brueghel byl první, kdo zahrnul květinu do obrazu a ve své kompozici ji použíil jako symbol knížecího patronátu. Tím, že se květ obrací k Albertovi a Isabelle, jako alegorii Slunce, slunečnice symbolizuje způsob, jakým umění mohlo růst a rozkvétat ve světle a teple knížecího patronátu.\nBreughel přispěl k rozvoji žánru \"opičí scén\", také nazývané \"singerie\" (slovo, které ve francouzštině znamená \"komickou grimasu, chování nebo trik\"). Scény s opicemi, které se objevují na obrazech v lidském oblečení a v lidském prostředí, jsou obrazový žánr, objevující se ve vlámské malbě v 16. století a následně se rozvíjející v 17. století. Opice byli považovány za nestoudná a zvrhlá stvoření a za vynikající imitátory lidského chování. Tato vyobrazení opic, které přebíraly různé lidské role, byla hravou metaforou veškerého bláznovství na světě. Jan Brueghel I, \" Monkeys feasting (singerie)\".\n\nVlámský rytec Pieter van der Borcht starší představil \"singerie\" jako samostatné téma kolem roku 1575 v sérii tisků, které byly silně inspirovány Pieterem Bruegelem starším. Tyto tisky byly velmi rozšířeny a téma následně ovlivnilo i další vlámské umělce. Prvním z nich byl antverpský umělec Frans Francken mladší, po němž rychle následovali Jan Brueghel starší, Jan Brueghel mladší mladší, Sebastiaen Vrancx a Jan Jan Kessel starší. Zeť Jana Brueghela staršího David Teniers mladší se stal hlavním propagátorem tohoto žánru a rozvinul jej dále s jeho mladším bratrem Abrahamem Teniersem. Později v 17. století začal Nicolaes van Verendael také malovat tyto \"opičí scény\". Příkladem obrazu Jana Brueghela na toto téma je obraz na mědí \"Opičí hody (Monkeys feasting)\", které patří mezi jeho rané práce. Jan Brueghel pravděpodobně kreslil své opice v zoo arcivévody v Bruselu. Zatímco kompozice ukazuje opice, které se zabývají všemi druhy neřestí, obsahuje obraz nápis \"Ceres and Pan\" nad dveřními zárubněmi, což je dílo Rubensova studia. Nápis upozorňuje na kontrast mezi kultivovaným světem a divokým světem opic pod ním.\n\n"}
{"id": "560976", "url": "https://cs.wikipedia.org/wiki?curid=560976", "title": "Bone Cabin Quarry", "text": "Bone Cabin Quarry\n\nBone Cabin Quarry (\"lom u kostěné chatrče\") je proslulá paleontologická lokalita, ležící asi 25 kilometrů severně od města Laramie ve Wyomingu (USA). Nedaleko leží historické město Como Bluff. V roce 1897 objevil na tomto místě americký paleontolog Walter W. Granger ohromné množství fosilního materiálu velkých dinosaurů, žijících zde v období svrchní jury (asi před 150 miliony let). Nedaleko stojící stavení místního pasáčka ovcí bylo dokonce celé postaveno z těchto dinosauřích kostí (odtud název). V červnu roku 1898 zde začaly pravidelné vykopávky a setkaly se s velkým úspěchem. Každou sezonu až do roku 1905 byly odtud vyváženy desítky tun fosilního materiálu, směřujícího do Amerického přírodovědeckého muzea. Mezi nejznámější rody dinosaurů, popsané z této lokality, patří zejména \"Allosaurus\", \"Apatosaurus\" a \"Stegosaurus\".\n\n"}
{"id": "560978", "url": "https://cs.wikipedia.org/wiki?curid=560978", "title": "Liánovec jedlý", "text": "Liánovec jedlý\n\nLiánovec jedlý (\"Gnetum gnemon\") je stálezelená nahosemenná rostlina z čeledi liánovcovitých.\n\nJe to nejrozšířenější a nejvyužívanější druh liánovce. Mimo Ásám v Indii, oblast svého původu, roste hlavně v Thajsku, Indočíně, Indonésii, na Malajském poloostrově, Filipínách a na ostrovech Papua-Nová Guinea, Fidži, Vanuatu a Šalomounových ostrovech. Vyskytuje se volně v přírodě a je také pěstován v blízkosti lidských obydlí.\n\nLiánovec jedlý je neopadavý strom střední velikosti, dosahuje průměrné výšky 10 až 15 m a mívá průměr kmene okolo 40 cm. Koruna stromu je pyramidální s rozkladitými větvemi, u báze nápadně ztlustlými. Vstřícné listy jsou dost variabilní, bývají 8 až 20 cm dlouhé a 4 až 7 cm široké, eliptické až kosočtverečné, zprvu bronzové, posléze leskle tmavě zelené, řapík mají dlouhý 1 až 1,5 cm. Kůra stromu je šedá se zřetelnými kroužky na kmeni po starých větvích. Stromy mají hluboké kůlovité kořeny, je odolný proti cyklonům. Žije ve vzájemné symbióze s houbou (\"Scleroderma sinnamariense\"), která rostlině poskytuje fosfor a další stopové prvky.\n\nJsou to ve většině dvoudomé stromy nebo keře, jeden je samčí a druhý samičí, existují ale výjimky, kde na jednom se vyskytují rozmnožovací orgány obou typů. Je rostlinou nahosemennou, nemá květy. Jeho rozplozovací orgány jsou umístěny v šišticích (strobilech). Samičí, dlouhé 3 až 5 cm, jsou umístěny na krátkých brachyblastech vyrůstajících z uzlin větví. Z jednoho místa jich vyrůstá 5 až 8, nesou megasporangia s vajíčky za přisedlými listeny uspořádanými do přeslenů. Vajíčka jsou obalena dvojitým obalem, který se zráním oplodněného semene promění v dužnatý obal. Menší samčí šištice vyrůstající jednotlivě z úžlabí listů nesou mikrosporangia, obdobu prašníků s prašnými váčky u krytosemenných rostlin, z kterých pyl za pomoci větru opyluje vajíčka v samičích šišticích.\n\nVejčité plody s tenkou kůží jsou 1 až 3,5 cm dlouhé, nejdříve žluté, později červené s oranžovým nádechem, bývají uspořádány do kompaktních přeslenů, téměř nemají stopku. Plod soudkovitého tvaru se zašpičatělými konci váží okolo 5,5 gramů a má jedno semeno o váze 3,8 gramů. Tento druh za příznivých podmínek plodí třikrát ročně, březen/duben, červen/červenec/ a září/říjen, za rok strom vyprodukuje asi 80 až 100 kg semen. Plodit začíná ve věku 5 až 8 let. Životnost stromů je 100 i více let.\n\nRoste nejlépe v tropickém klimatu s dostatkem srážek, 750 až 5000 mm za rok, přežije však i několikaměsíční období sucha. Nesnáší přemokření, preferuje dobře odvodněné půdy jen mírně kyselé. Snáší dobře i neplodné písčité a jílovité substráty. Dobře roste na plném slunci, je tolerantní i k zastínění. Vyskytuje se až do nadmořské výšky 1700 m. Není vhodný na mořská pobřeží, nepříznivě na něj působí slané mlhy.\n\nTempo jeho růstu je střední, odhaduje se na 0,75 až 1,5 m ze rok, počítá se s průměrným ročním přírůstkem 80 až 100 kg dřevní hmoty. Vyrůstá samovolně na plochách ležící ladem, dobře regeneruje, je možno jej prořezávat a tím udržovat v požadovaných tvarech a rozměrech.\n\nLze ho množit semeny i vybrané variety roubovat na semenáče. Semeno se používá až spadlé a odleželé na zemi, to je embryonální vývoj semene dokončen. Klíčivost si podržuje po dlouhou dobu. Netrpí žádnými závažnými chorobami ani škůdci, pouze mnoho živočichů má zálusk na jeho plody. (např. potkani, veverky).\n\nPrimárními produkty jsou jeho semena i listy sloužící jako lidská potrava. Z celých semen a listů se připravují polévky a omáčky, z mouky semletých semen se vyrábí suchary, sušenky a další kulinářské výrobky. Mladých listů se užívá k přípravě salátů, staré listy slouží jako nádobí při stolování. V jihoasijské a v melanéské oblasti je to významný zdroj obživy domorodého obyvatelstva.\n\nVysazují se také uměle jako větrolamy nebo na plantážích ve společnosti jiných mladých rostlin, kterým poskytují stín, např. rambutan (\"Nephelium lappaceum\"), durian (\"Durio spp.\"), chlebovník (\"Artocapus camansi\"), parkie (\"Parkia spp.\"). Často se osazují na vyznačené hranice pozemků. Jeho dřeva se používá k výrobě papírů, kartonů, pro výrobu rukojetí k ručnímu nářadí, jako trámů při stavbě domů nebo prostě na pálení. Z lýka jsou pletena lana nebo vyráběny v Asií oblíbené lýkové tašky. Vyrábějí se z něho i rybářské vlasce, lýko odolává mořské vodě, nebo struny k drnkacím hudebním nástrojům.\n\nLiánovec jedlý je variabilní rostlina, existuje několik variet, které mají rozdílný vzhled.\n\nVarieta nejčastěji se vyskytující, strom dosahující výšky až 15 m:\n\nVariety keřovitého vzrůstu s výškou do 3 metrů:\n\n"}
{"id": "560980", "url": "https://cs.wikipedia.org/wiki?curid=560980", "title": "Hedvika Saská", "text": "Hedvika Saská\n\nHedvika Saská (také \"Hadwiga\", † po roce 958) byla manželkou vévody Huga Velikého a dcerou východofranského krále Jindřicha I. Ptáčníka z rodu Liudolfovců.\n\nV roce 937 se Hedvika provdala za Huga Velikého. Intenzivně podporovala politiku Robertovců na saském dvoře. Zájmy Karlovců naopak hájila její sestra Gerberga Saská. Po manželově smrti energicky spravovala rodové držby za své nezletilé syny Huga Kapeta, kterému připadlo vévodství francouzské, a Otu, který zdědil vévodství burgundské.\n\n\n"}
{"id": "560982", "url": "https://cs.wikipedia.org/wiki?curid=560982", "title": "Kfar ha-Ro'e", "text": "Kfar ha-Ro'e\n\nKfar ha-Ro'e ( כְּפַר הָרֹאֶ\"ה, doslova ,„\"Vesnice rabína Kooka\"“, v oficiálním přepisu do angličtiny Kefar HaRo'e, přepisováno též Kfar HaRo'e) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 26 metrů v hustě osídlené a zemědělsky intenzivně využívané pobřežní nížině respektive Šaronské planině. Západním směrem nedaleko od vesnice protéká vodní tok Nachal Alexander.\n\nObec se nachází 4 kilometry od břehu Středozemního moře, cca 37 kilometrů severoseverovýchodně od centra Tel Avivu, cca 47 kilometrů jihojihozápadně od centra Haify a 5 kilometrů jižně od města Chadera. Kfar ha-Ro'e obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Chibat Cijon, Cherev le-Et, Ejn ha-Choreš, Giv'at Chajim Ichud, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nKfar ha-Ro'e je na dopravní síť napojen pomocí lokální silnice číslo 581 a místních komunikací v rámci zdejší aglomerace zemědělských vesnic. Na západním okraji obec míjí dálnice číslo 4.\n\nKfar ha-Ro'e byl založen v roce 1934. Pojmenován je podle rabína Abrahama Isaaca Kooka (název vesnice je akronymem jeho celého jména ha-Rav Avraham ha-Cohen Kook). Zakladateli vesnice byla skupina nábožensky orientovaných židovských přistěhovalců z Evropy, napojených na hnutí ha-Po'el ha-Mizrachi.\n\nPřed rokem 1949 měl Kfar ha-Ro'e rozlohu katastrálního území 1412 dunamů (1,412 kilometru čtverečního).\n\nMístní ekonomika je založena na zemědělství (pěstování citrusů, produkce mléka). Další obyvatelé pracují v sektoru služeb nebo ve školství. Administrativní součástí mošavu je i osada Bejt Chazon zřízená v 50. letech 20. století jižně odtud pro židovské přistěhovalce z USA. Ta ale fakticky působí jako samostatná obec.\n\nV obci funguje známá a historicky významná ješiva. Je napojená na hnutí Bnej Akiva. Vznikla v roce 1940 a pak se stala vzorem pro podobně zakládané ješivy a ulpanot (dívčí ješivy) v celém Izraeli. V těchto institucích se kombinovala náboženská výuka s instruktáží o ideálech sionismu a také s vojenskou přípravou (speciální hesder ješivy). Na vzniku ješivy se podílel Moše Cvi Nerija, pozdější izraelský politik a jeden ze zakladatelů hnutí Bnej Akiva.\n\nPodle údajů z roku 2014 tvořili naprostou většinu obyvatel v Kfar ha-Ro'e Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1376 lidí. Během roku 2014 populace stoupla o 9,3 %. V uváděném počtu obyvatel jsou ale započítáni i lidí bydlící v sousední osadě Bejt Chazon, která je administrativně považována za součást Kfar ha-Ro'e.\n\n\n"}
{"id": "560992", "url": "https://cs.wikipedia.org/wiki?curid=560992", "title": "Chibat Cijon", "text": "Chibat Cijon\n\nChibat Cijon ( חִבַּת צִיּוֹן, doslova ,„\"Záliba v Sionu\"“, v oficiálním přepisu do angličtiny Hibbat Ziyyon, přepisováno též Hibat Tzion) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 31 metrů v hustě osídlené a zemědělsky intenzivně využívané pobřežní nížině respektive Šaronské planině. Západním směrem nedaleko od vesnice protéká vodní tok Nachal Alexander.\n\nObec se nachází 4 kilometry od břehu Středozemního moře, cca 37 kilometrů severoseverovýchodně od centra Tel Avivu, cca 47 kilometrů jihojihozápadně od centra Haify a 5 kilometrů jižně od města Chadera. Chibat Cijon obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Kfar ha-Ro'e, Cherev le-Et, Ejn ha-Choreš, Giv'at Chajim Ichud, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nChibat Cijon je na dopravní síť napojen pomocí lokální silnice číslo 581 a místních komunikací v rámci zdejší aglomerace zemědělských vesnic. Na západním okraji obec míjí dálnice číslo 4.\n\nMošav Chibat Cijon byl založen v roce 1933. Zakladateli vesnice byla skupina židovských přistěhovalců z Ruska, k nimž se později přidali další Židé původem ze střední Evropy. Vesnice byl pojmenována podle hnutí Chibat Cijon (známějšího více pod variantou Chovevej Cijon), jehož 50. výročí založení se krátce předtím v tehdejší mandátní Palestině připomínalo.\n\nPřed rokem 1949 měl Chibat Cijon rozlohu katastrálního území 1835 dunamů (1,835 kilometru čtverečního). Správní území vesnice dosahuje v současnosti cca 4500 dunamů (4,5 kilometrů čtverečních). Jde o obec se smíšenou populací sekulárních i nábožensky orientovaných rodin. Místní ekonomika je založena na zemědělství (hlavně pěstování květin a chov drůbeže).\n\nPodle údajů z roku 2014 tvořili naprostou většinu obyvatel v Chibat Cijon Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 631 lidí. Během roku 2014 populace klesla o 1,7 %.\n\n\n"}
{"id": "560995", "url": "https://cs.wikipedia.org/wiki?curid=560995", "title": "Sekera (rozcestník)", "text": "Sekera (rozcestník)\n\nSekera nebo sekyra může být:\n\nViz Sekera (příjmení)\n\n\n\nviz článek Sekera (příjmení)\n\n"}
{"id": "560998", "url": "https://cs.wikipedia.org/wiki?curid=560998", "title": "Kluge", "text": "Kluge\n\nPříjmení Kluge nosí více různých významných osobností:\n\n"}
{"id": "560999", "url": "https://cs.wikipedia.org/wiki?curid=560999", "title": "Liga Severu", "text": "Liga Severu\n\nLiga (italsky: Lega , je politická strana v Itálii založená v roce 1991 jako federace několika regionálních stran ze severní a střední Itálie. Fúze se zúčastnily Lega Lombarda, Lega Veneta, Lega Piemont a další regionální strany.\n\n\nOd roku 2008 se Liga Severu opět s velkým vlivem účastnila na vládě premiéra Itálie Silvia Berlusconiho. Jejím tehdejším nejdůležitějším politikem byl Umberto Bossi, který byl ministrem pro reformy, zatímco Roberto Maroni zastával úřad ministra vnitra. Luca Zaia působil ve vládě jako ministr zemědělství a Roberto Calderoli byl ministrem pro zjednodušení zákonů.\n\nOd roku 2013 je předsedou strany Matteo Salvini.\n\nLiga Severu byla původně členem Evropské svobodné aliance. V letech 1994 a 1997 byla členem Evropské liberální, demokratické a reformní strany.\n\nPo evropských volbách v roce 2004 se Liga Severu připojila ke skupině Nezávislost / Demokracie a později přešla do Unie pro Evropu národů. Strana byla zastoupena také v Alianci liberálů a demokratů pro Evropu v Parlamentním shromáždění Rady Evropy až do roku 2006, kdy se její členové připojili k Evropskému demokratickému klubu.\n\nPo evropských volbách v roce 2009 se Liga Severu připojila k nově vytvořené skupině Evropa svobody a demokracie.\n\nStrana je často označována jako xenofobní a anti-přistěhovalecká.\nPo volbách do Evropského parlamentu v roce 2009 vyvrátil Timothy Kirkhope, vůdce poslanců britské Konzervativní strany v tomto parlamentu, tvrzení, že by se Liga Severu měla připojit k nově vytvořené skupině Evropští konzervativci a reformisté. Podle britského listu The Times mohly být důvodem tohoto odmítnutí zmíněné xenofobní tendence Ligy Severu.\n\nLiga Severu odmítá všechna tato obvinění z xenofobie. Naopak tvrdí, že je na severu Itálie sama obětí diskriminace a rasismu. K uskupení navíc patří vůbec první černošská starostka v Itálii, po volbách v roce 2018 bude Ligu Severu zastupovat v Senátu i první černošský senátor v italských dějinách. Sandy Cane byla zvolena starostou městečka Viggiù u Varese v 2009. V rozhovoru s britským listem The Independent Sandy Cane řekla, že Liga Severu nemá členy s rasistickými nebo xenofobními názory.\n\nPodle průzkumu veřejného mínění provedeného v lednu 2010 podporovalo 45% Seveřanů v Itálii (52% Lombarďanů a Benátčanů) nezávislost Padánie.\n\nPři volbách do italské Poslanecké sněmovny dne 4. března 2018 získala Liga Severu 17,4 % hlasů. To bylo o 13,3 % vice než v předchozích volbách roku 2013, které ovšem pro tuto stranu dopadly velmi nepříznivě. Nový předseda strany Matteo Salvini se o tento výsledek výrazně zasloužil. Pod jeho vedením získala strana své bývalé voliče zpět, především však velké procento voličů z ekonomicky silných severních oblastí Itálie. To ukazují výsledky regionálních voleb v roce 2018 (v Lombardii a regionu Furlansko-Julské Benátsko (\"Friuli-Venezia Giulia\"). Liga Severu má však stále vice příznivců i ve střední Itálii, např. v regionu Lazio.\n\nSouběžně s volbami do Poslanecké sněmovny se konaly volby do Senátu republiky. Výsledky těchto voleb se nijak podstatně nelišily od výsledků voleb do dolní komory parlamentu. Liga Severu v nich získala 17,6 % hlasů.\n\nCelkový počet mandátů v Poslanecké sněmovně byl po celé zobrazené období beze změny 630.\n\nCelkový počet mandátů v Senátu republiky byl po celé zobrazené období beze změny 315.\n\nVýsledky Ligy Severu:\n\nVýsledky Ligy Severu:\n\nVýsledky Ligy Severu:\n\n"}
{"id": "561001", "url": "https://cs.wikipedia.org/wiki?curid=561001", "title": "Estenští", "text": "Estenští\n\nEstenští ( , ) jsou starobylý evropský šlechtický a panovnický rod původem z italského města Ferrara, který v dalších staletích vládl v rozličných státech v Německu, Itálii a jinde. Za zakladatele rodu je uváděn Azzo II. markrabě estenský (996–1097) z rodu Obertenghiů, jehož syny se rod rozdělil na dvě větve:\n\n\n\nAzzo II. měl ještě třetího syna Huga V., který byl hrabětem z Maine.\n\nBrunšvičtí vévodové (Brunšvick-Wolfenbüttel)\n\"linie Brunšvick-Bevern\"\n\n\n\"Dynastie Hannoverská\"\n\nKurfiřti Hannoverští a vévodové Brunšvicka-Lüneburska\n\nKrálové Hannoverští\n\nHannoverské království vzniklo v říjnu roku 1814 rozhodnutím Vídeňského kongresu. Britský král Jiří III. tak po napoleonských válkách získal zpět své hannoverské državy. Kongres rovněž rozhodl o územní výměně s Pruským královstvím, díky níž rozloha Hannoverska podstatně vzrostla.\n\nPo smrti krále Viléma IV. v roce 1837 nastoupila v Británii na trůn jeho dcera Viktorie, jelikož neměl mužského potomka. V Hannoveru ale nastoupil na trůn princ Arnošt August I., strýc královny Viktorie. Stalo se to díky starému německému následnickému řádu, tj. polosalickému zákonu, díky němuž může žena vládnout pouze pokud rod nemá muže schopné vlády.\n\nPři hlasování v Německém spolku 14. června 1866 podpořilo Hannoversko návrh na mobilizaci spolkových vojsk proti Prusku, což o den později vedlo k vyhlášení války ze strany Pruska. Hannoverská armáda ještě zvítězila v bitvě u Langensalzy (27. června 1866), o dva dny později však musela kapitulovat. Král Jiří V. byl zbaven trůnu a Hannoversko bylo připojeno k Prusku jako provincie.\n\n\nKrálové Spojeného království Velké Británie a Irska\n\nSyn hannoverského kurfiřta Jiří Ludvík zdědil na základě Zákona o nástupnictví roku 1714 britský trůn jako Jiří I. Britsští králové vládly do roku 1814 současně jako kurfiřti Hannoverští a vévodové Brunšvicko-Lüneburští, od roku 1814 jako králové Hannoverští. Po smrti krále Viléma IV. v roce 1837 nastoupila v Británii na trůn jeho neteř Viktorie, jelikož neměl mužského potomka. V Hannoveru ale nastoupil na trůn princ Arnošt August I., strýc královny Viktorie.\n\n\n\n\n\n\nPo smrti Ercola III. zdědil vévodský titul jeho zeť Ferdinand Rakouský-d'Este (zemřel roku 1806). Po pádu Napoleona se mohl jeho syn jako František IV. (Francesco) ujmout svého dědictví v Itálii. Krátce poté také zdědil po své matce území Massy a Carrary.\n\nHabsbursko-lotrinští vévodové byli v roce 1831 a 1848 vyhnáni, v obou případech se však poměrně rychle vrátili k moci. Po francouzsko-piemontské válce roku 1859 byl syn Františka IV., vévoda František V. opět donucen uprchnout, tentokrát již definitivně. V prosinci roku 1859 se Modena, Parma a Toskánsko spojily ve Spojené středoitalské provincie, které byly v březnu 1860 anektovány Sardinským královstvím. František V. zemřel v roce 1875 bez následníka a tak připadl titul vévody modenského rakouské větve rodu resp. podle dohody arcivévodovi Františkovi Ferdinandovi d'Este \"ad personam\". Po jeho smrti přešel titul přes císaře Karla I., jeho syna Roberta (který založil novou lotrinskou větev d'Este) a z něho na jeho syna Lorenze.\n\nModenští vévodové z rodu Lotrinků-Este\n\n\n"}
{"id": "561005", "url": "https://cs.wikipedia.org/wiki?curid=561005", "title": "Přežít svůj život", "text": "Přežít svůj život\n\nPřežít svůj život (2010) je film Jana Švankmajera. Je tvořen animací fotografií herců i hranými částmi. Animace fotografií využívá toho, že herci před natáčením namluvili samohlásky a slabiky a ke každé vznikla zvláštní fotografie. Stejně tak prostředí, ve kterém se odehrává děj filmu, je vytvořeno animovanými fotografiemi.\n\nDějem filmu by měl být příběh muže, který žije dva životy – jeden v realitě a druhý ve snu.\n\nScénář Švankmajer napsal ovlivněný svými sny, původně byl ale psán pro hraný film.\n\nO výrobě filmu byl natočen krátký dokument \"Přešít svůj sen\".\n\nFilm měl premiéru na Benátském filmovém festivalu 10. září 2010.\n\n\n"}
{"id": "561007", "url": "https://cs.wikipedia.org/wiki?curid=561007", "title": "Cherev le-Et", "text": "Cherev le-Et\n\nCherev le-Et ( חֶרֶב לְאֵת, doslova ,„\"Meč v pluh\"“, v oficiálním přepisu do angličtiny Herev Le'Et) je vesnice typu mošav v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 35 metrů v hustě osídlené a zemědělsky intenzivně využívané pobřežní nížině respektive Šaronské planině. Západním směrem nedaleko od vesnice protéká vodní tok Nachal Alexander.\n\nObec se nachází 4 kilometry od břehu Středozemního moře, cca 38 kilometrů severoseverovýchodně od centra Tel Avivu, cca 46 kilometrů jihojihozápadně od centra Haify a 5 kilometrů jižně od města Chadera. Cherev le-Et obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Kfar ha-Ro'e, Chibat Cijon, Ejn ha-Choreš, Giv'at Chajim Ichud, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nCherev le-Et je na dopravní síť napojen pomocí místních komunikací v rámci zdejší aglomerace zemědělských vesnic. Na západním okraji obec míjí dálnice číslo 4.\n\nCherev le-Et byl založen v roce 1947. Zakladateli vesnice byla skupina židovských veteránů britské armády a také přistěhovalců z Československa. Jméno mošavu je odvozeno od biblického citátu z Knihy Izajáš 2,4 - \"I překují své meče na radlice\"\n\nPřed rokem 1949 měl Cherev le-Et rozlohu katastrálního území 500 dunamů (0,5 kilometru čtverečního). V současnosti dosahuje správní území vesnice cca 1750 dunamů (1,75 kilometru čtverečního). Místní ekonomika je založena na zemědělství (hlavně pěstování citrusů, květin a chov drůbeže).\n\nPodle údajů z roku 2014 tvořili naprostou většinu obyvatel v Cherev le-Et Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 847 lidí. Během roku 2014 populace stoupla o 1,0 %.\n\n\n"}
{"id": "561009", "url": "https://cs.wikipedia.org/wiki?curid=561009", "title": "Těžba dříví", "text": "Těžba dříví\n\nTěžba dříví je jedna z fází výroby surového dříví a část lesní těžby. Těžbu dříví lze v podstatě charakterizovat jako „sklizeň“, při které nedochází (v podmínkách výnosově vyrovnaného lesního hospodářství) ke zničení lesa. Těžba dříví je většinou (při řádném hospodaření) prostředkem výchovy a obnovy lesa a podřizuje se způsobu a průběhu obnovy následného porostu (např. rychlosti postupu přirozené obnovy, nárokům obnovených dřevin na světlo atp.)\n\nLesní zákon v § 2 dělí těžbu dříví zejména z hlediska dosažení (nebo nedosažení) mýtného věku a také důvodů těžby na:\n\nPojem lesní těžba je širší a zahrnuje vedle těžby dříví také přidruženou vedlejší těžbu, tj. získávání i jiných materiálů z lesa – např. kůru, pryskyřici, lesní plody, semena, čalounickou trávu, klest, kámen, písek nebo rašelinu.\n\nLze rozlišit jednotlivé dílčí operace těžby dříví jako:\nToto jsou klasické operace v dnes většinou již historickém pořadí. S rozvojem použití lesní mechanizace se pořadí operací může výrazně měnit dle podmínek na lokalitě a vlastností mechanizačních prostředků. Například odvětvování neprobíhá po kácení ale až během přibližování při použití odvětvovacího stroje APOS. Dříví se nemusí vůbec odkorňovat nebo se odkorňuje až ve dřevozpracujícím závodě, zkracování může probíhat až na manipulačním skladu pokud lokalita a mechanizace dovolují soustřeďovat celé surové kmeny atp.\n\nPo prvotní fázi těžby následují většinou tyto další fáze výrobního procesu:\n\nPodle stavu v jakém se na odvozní místo (OM) soustřeďuje dříví lze rozlišit 3 (eventuálně 4) těžební metody:\n\nPokácené a odvětvené kmeny se při této metodě přímo u pařezu (P) dělí na jednotlivé kratší sortimenty (příčným přeřezáváním). Je nejšetrnější k lesnímu prostředí a proto se hodí všude tam kde dochází k přibližování a vyklizování lesním porostem (pro výchovné zásahy stejně jako výběrné a podrostní hospodaření). Soustřeďování sortimentu je lehčí takže se používají i lehčí stroje, koně nebo i lidská síla. Kratší délky dříví lze snadněji a s nižším poškozením dostat ven z porostu. Nevýhodou této metody je horší produktivita a také finanční ztráty způsobené špatnou sortimentací (např. nemožnost použít výhod počítačově řízené specializované manipulační linky).\n\n\n\nPokácené stromy jsou u pařezu odvětveny a v celých délkách dopravovány na OM. Tato metoda je efektivnější než metoda sortimentní (velké množství dříví se vyklízí a přibližuje současně) ale také k lesnímu prostředí a dopravním stavbám nejméně šetrná. Při soustřeďování někdy až 30 metrových kmenů může docházet k intenzivnímu poškozování povrchu půdy a pokud jsou celé kmeny vlečeny lesním porostem tak i k rozsáhlému poškození stojících stromů. Je nutné použití výkonných = těžkých strojů – lesních kolových traktorů, výkonných lanovek atp. Sortimentace probíhá zpravidla za výhodnějších podmínek na specializovaných a strojově vybavených pracovištích (manipulačních a expedičních skladech, dřevoskladech, dřevozpracujících závodech).\n\n\nU pařezu probíhá pouze kácení a na OM se dopravuje celý strom. Soustřeďuje se celý strom i s korunou. Negativní účinky (poškozování okolních stromů, lesních cest, půdního povrchu) nejsou tak značné jako při kmenové metodě protože koruna částečně tlumí nárazy a díky větší styčné ploše neryje povrch půdy a cest. Umožňuje zpracovat korunu štěpkováním (ale zároveň dochází k ochuzování lesního prostředí o biomasu větví.\n\n\n"}
{"id": "561012", "url": "https://cs.wikipedia.org/wiki?curid=561012", "title": "Cesta (kniha)", "text": "Cesta (kniha)\n\nKniha s názvem Cesta může být:\n\n"}
{"id": "561015", "url": "https://cs.wikipedia.org/wiki?curid=561015", "title": "Erika Suchovská", "text": "Erika Suchovská\n\nErika Suchovská (* 27. července 1967, Hodonín) je bývalá česká reprezentantka v atletice a držitelka stříbrné medaile v běhu na 200 metrů z Halového mistrovství Evropy v atletice ve Stockholmu v roce 1996.\n\nPrvními sporty, kterým se věnovala, byly stolní tenis a volejbal. Původně neměla v úmyslu dělat atletiku, lákal ji spíše volejbal. K atletice se dostala náhodou, protože ji učitel tělocviku ve škole vybral, aby reprezentovala školu na Poháru Československého rozhlasu. Tam bez předchozího tréninku zaběhla 100 m za 12,4 s. Na základě tohoto dobrého výsledku začala s atletickým tréninkem.\n\nPo třech letech tréninku se Erika Suchovská stala v roce 1989 mistryní tehdejšího Československa v běhu na 100 m i na 200 m. Na trati 100 m dosáhla čas 11,59 s a na dvojnásobné trati 23,84 s. Reprezentaci Československa se napřed ještě vyhýbala, protože se nechtěla zapojit do tehdejšího systému vrcholového sportu. V dalších letech získala řadu titulů mistryně republiky ve sprintech a stala se reprezentantkou.\n\nPrvní výraznější úspěchy v mezinárodním měřítku přišly v roce 1994. Probojovala se do semifinále běhu na 200 m na Mistrovství Evropy v atletice v Helsinkách. Na finálovou účast páté místo nestačilo (do finále postupovaly jen první čtyři závodnice), ale i tak její semifinálový čas 23,34 s znamenal celkové deváté místo. V tomto roce také časem 23,14 s vyhrála závod na 200 m ve finále B (První liga) Evropského poháru v atletice ve španělské Valencii.\n\nJejím největším úspěchem je druhé místo v běhu na 200 metrů na Halovém mistrovství Evropy v atletice ve Stockholmu v roce 1996. Zlatá medaile jí unikla jenom o jednu setinu sekundy. Rozhodla se, že nepojede na olympiádu do Atlanty, kde měla běžet ve štafetě na 4 × 400 m, protože tato trať jí nevyhovovala.\n\nV roce 1997 se probojovala do semifinále běhu na 200 m na Halovém mistrovství světa v atletice v Paříži. Na finálovou účast třetí místo opět nestačilo (do finále postupovaly jen dvě závodnice), ale i tak její čas 23,34 s znamenal celkové deváté místo. V roce 1998 časem 22,96 s vyhrála závod na 200 m ve finále A (Super liga) Evropského poháru v atletice v ruském Petrohradě. Na Mistrovství Evropy v atletice v Budapešti se dostala do finále, kde časem 23,18 s obsadila osmé místo.\n\nNa Halovém mistrovství světa v atletice v Maebaši v roce 1999 se Erika Suchovská probojovala do semifinále běhu na 200 m, kde časem 23,58 s obsadila čtvrté místo.\n\nVětšinu života trénovala a závodila vedle svého běžného zaměstnání. Nejdříve byla vychovatelkou a později učila na lesnickém učilišti v Bzenci. V roce 2001 se stala zaměstnankyní atletického oddílu v Jablonci nad Nisou. Atletickou kariéru se rozhodla ukončit roku 2003. Nyní je učitelkou výtvarné výchovy, občanské výchovy a tělocviku na základní škole v Bzenci.\n\nErika Suchovská má následující osobní rekordy na otevřeném hřišti: 11,34 s na 100 m a 22,96 s na 200 m. Nejlepší výkonnost na těchto tratích měla v letech 1994 až 2000.\n\n\n"}
{"id": "561016", "url": "https://cs.wikipedia.org/wiki?curid=561016", "title": "COinS", "text": "COinS\n\nCOinS (plným názvem ContextObjects in Spans) je způsob vkládání bibliografických odkazů do HTML kódu webových stránek. Vkládání strojově čitelných metadat umožňuje například snadné vyhledání dostupných kopií knihy v místní knihovně apod. Formát COinS je založen na standardu OpenURL.\n\nCOinS využívá formát definovaný ve standardu OpenURL. Tzv. ContextObject (ve formátu zvaném „KEV“) je textový řetězec ve tvaru fragmentu URL. Tento řetězec je v COinS vložen do atributu codice_1 v HTML prvku codice_2, který má atribut codice_3 nastaven na codice_4 (podle označení normy OpenURL – „Z39.88-2004“), ale jinak je bez obsahu, takže se uživateli v běžném HTML prohlížeči COinS záznam vůbec nijak neprojeví, specializované nástroje jej však mohou rozpoznat a využít (např. se může na místě COinS odkazu zobrazit ikonka umožňující další práci s citací).\n\nČást HTML kódu\npopisuje odkaz na časopis s ISSN 1045-4438.\n\n\n"}
{"id": "561019", "url": "https://cs.wikipedia.org/wiki?curid=561019", "title": "Giv'at Chajim Ichud", "text": "Giv'at Chajim Ichud\n\nGiv'at Chajim Ichud ( גבעת חיים איחוד, doslova ,„\"Chajimův vrch\"“, v oficiálním přepisu do angličtiny Giv'at Hayyim Ihud, přepisováno též Giv'at Haim Ihud) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 25 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází 6 kilometrů od břehu Středozemního moře, cca 38 kilometrů severoseverovýchodně od centra Tel Avivu, cca 47 kilometrů jižně od centra Haify a 5 kilometrů jihovýchodně od města Chadera. Giv'at Chajim Ichud obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Kfar ha-Ro'e, Chibat Cijon, Ejn ha-Choreš, Cherev le-Et, Giv'at Chajim Me'uchad a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nGiv'at Chajim Ichud je na dopravní síť napojen pomocí místní silnice číslo 581 a dalších místních komunikací v rámci zdejší aglomerace zemědělských vesnic. Na západě tuto aglomeraci míjí dálnice číslo 4.\n\nGiv'at Chajim Ichud byl založen v roce 1932. Respektive toho roku došlo k založení jeho předchůdce - kibucu Giv'at Chajim. Pojmenovaný byl podle sionistického aktivisty Chajima Arlozorova, který byl v době založení této vesnice zavražděn. Zakladateli byli mladí Židé ze střední a východní Evropy.\n\nV listopadu 1945 byl kibuc Giv'at Chajim terčem britské razie. Šlo o součást širšího britského zátahu proti židovským silám a skladům zbraní, který postihl paralelně několik dalších vesnic a při kterém zemřelo devět Židů.\n\nNynější kibuc vznikl roku 1952 rozdělením vesnice Giv'at Chajim na dvě části Giv'at Chajim Ichud (nově zbudována na sever od stávajícího kibucu) a Giv'at Chajim Me'uchad (původní kibuc) v důsledku ideologických rozporů mezi jeho obyvateli. Šlo o širší trend v tehdejší izraelské veřejnosti (podobně se rozdělil například kibuc Ejn Charod), ovlivněný rozdílným hodnocením politiky SSSR a míry potřebné socializace společnosti. K formální odluce vesnic došlo 23. května 1952. Do Giv'at Chajim Ichud se ze stávajícího kibucu přestěhovali lidé ideologicky orientovaní na středolevicovou politickou stranu Mapaj. Doplnili je i další osadníci, kteří se kvůli politickým neshodám vystěhovali z vesnic Kfar Szold, Jagur a Glil Jam.\n\nPřed rokem 1949 měl tehdy ještě jednotný kibuc Giv'at Chajim rozlohu katastrálního území 1282 dunamů (1,282 kilometru čtverečního). V současnosti dosahuje správní území vesnice cca 4300 dunamů (4,3 kilometru čtverečního). Místní ekonomika je založena na zemědělství (hlavně pěstování citrusů, avokáda, bavlny a chov drůbeže). Funguje tu rovněž průmysl. V obci je muzeum Beit Terezín, které připomíná a dokumentuje ghetto Terezín. Dále tu působí základní škola.\n\nKibuc prošel počátkem 21. století privatizací a zbavil se většiny prvků kolektivismu.\n\nPodle údajů z roku 2014 tvořili naprostou většinu obyvatel v Giv'at Chajim Ichud Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1028 lidí. Během roku 2014 populace stoupla o 4,4 %.\n\n\n"}
{"id": "561025", "url": "https://cs.wikipedia.org/wiki?curid=561025", "title": "An-šun", "text": "An-šun\n\nAn-šun (安顺, v pinyinu \"Ānshùn\") je městská prefektura v Čínské lidové republice v provincii Kuej-čou. V roce 1999 mělo město 217 215 obyvatel a byl zde významný letecký průmysl.\n\nNachází se zde známý vodopád Chuang-kuo-šu.\n"}
{"id": "561029", "url": "https://cs.wikipedia.org/wiki?curid=561029", "title": "Sin-chua", "text": "Sin-chua\n\nSin-chua (, plným názvem ) je státní zpravodajská agentura Čínské lidové republiky. Jedná se o největší tiskovou agenturu v Čínské lidové republice, druhou největší je China News. Sin-chua je pod přímou kontrolou čínské vlády a Komunistické strany Číny. Její ústředí je v budově v pekingském obvodě Si-čcheng.\n\nAgentura má více než 10 000 zaměstnanců a přímo v Číně má 32 poboček (jednu v každé provincii a navíc jednu pro vojenské záležitosti). Dalších 107 poboček má ve světě. Provozuje rozhlas, televizi i webové stránky. Navíc jsou její zprávy přejímány většinou čínských novin, přičemž více než 20 novin a tucet magazínů přímo sama vlastní. Kromě čínštiny vydává také zprávy v angličtině, španělštině, francouzštině, ruštině, portugalštině, arabštině a japonštině.\n\n"}
{"id": "561036", "url": "https://cs.wikipedia.org/wiki?curid=561036", "title": "Modus ponens", "text": "Modus ponens\n\nPravidlo modus ponens, též modus ponendo ponens nebo pravidlo \"vynětí\", je odvozovací pravidlo a základ argumentace a dokazování nejen ve výrokové logice.\n\nPravidlo zní: Z formula_1 odvoď formula_2.\n\nNeboli jestliže platí \"A\" a zároveň platí \"z A vyplývá B\", pak platí i \"B\".\n\nFormálně se zapisuje jako\n\nKde formula_4; \"A\", \"B\"; respektive \"P\" a \"Q\" označuje logické formule.\n\nDůkaz pomocí tabulky dvouhodnotové logiky. Platí-li \"P\" → \"Q\" (modře) a \"P\" (žlutě) pak jediné možné ohodnocení proměnných \"P\" a \"Q\" je první řádek, který ukazuje, že \"Q\" platí (zeleně).\n\n<br>\n1 označuje pravdu, 0 nepravdu.\n\n\n\n"}
{"id": "561042", "url": "https://cs.wikipedia.org/wiki?curid=561042", "title": "Kovový šrot", "text": "Kovový šrot\n\nKovový šrot paří dnes k jedné z velmi diskutovaných komodit na trhu. Jedná se o nepotřebné výrobky a zařízení z domácností a firem, které se dále různými způsoby upravují a zpracovávají. Nepotřebný kovový odpad se třídí dle kvality a rozměru do tříd a druhů, např. druh 27 - plech,\ndruh 16 - těžké železo neupravené,\ndruh 12 - těžké železo upravené do rozměru 1,5 m x 0,5 m, atd.\nMezi kovový odpad patří i barevné kovy jako např.\nměď,\nmosaz,\nhliník,\nzinek,\nolovo,\na také korozivzdorná ocel.\n\n"}
{"id": "561044", "url": "https://cs.wikipedia.org/wiki?curid=561044", "title": "První přikázání (Hvězdná brána)", "text": "První přikázání (Hvězdná brána)\n\nPrvní přikázání je 6. epizoda 1. řady sci-fi seriálu Hvězdná brána.\n\nDva členové týmu SG-9 jsou pronásledováni místními lidmi s oštěpy v maskách. Jeden člen SG-9 je chycen a střelen vojákem se zbraní, a potom upálen.\n\nSG-1 je vyslána na planetu P3X-513, poté co SG-9 otevřela bránu, ale nikdo neprošel. Brzy po jejich příchodu je Daniel Jackson napaden vyčerpaným poručíkem Connorem, přeživším důstojníkem z předchozího pronásledování. Connor jim vysvětlí, že se s Frakesem snažili varovat SGC, ale poručík Frakes byl zabit a upálen.\n\nPoté co se SG-1 utáboří v lese, Connor vysvětluje, že kapitán Jonas Hanson, velitel SG-9, přesvědčil místní primitivní obyvatelstvo, že je bůh; a nyní je nutí k tomu, aby budovali chrám. Všichni, kdo mu oponovali jsou uvázáni u kůlu a v slunečním žáru jsou pomalu spáleni k smrti. Na planetě je totiž vysoká úroveň ultrafialového záření, která je životu nebezpečná.\nPůvodně, si Hanson jednoduše hrál s vírou místních lidí že je bůh; ale po svém zmizení na dva dny, Hanson začal sám věřit, že je bohem. S pomocí kolegy poručíka Bakera, zabil Hanson zbytek týmu. Kapitán Samantha Carterová, která byla dříve zasnoubena s Hansonem, říká Danielovi, že Hanson je muž, který má vždy potřebu ovládat. Během noci, je poručík Connor unesen a uvázán u kůlu na slunci proto, aby zemřel.\n\nRáno se SG-1 vydává na průzkum a dorazí až k lomu, kde místní obyvatelé těží kámen na stavbu chrámu. Plukovník Jack O'Neill se vydává na průzkum okolí. Carterová, i přes protesty Daniela Jacksona, pomáhá mladému chlapci Jamalovi, který byl zbit Bakerem, když padl vyčerpáním při práci v lomu. Tím se však prozradí. Když je přivedena před Hansona uvědomí si, že se stal megalomanem, skálopevně přesvědčeným o tom, že on je v právu a že vyvedl místní obyvatele z jejich jeskyní. Hanson ukáže Carterové goa’uldské zařízení, které je schopno vytvořit štít proti UV záření. Přiznává, že jej není schopen k aktivovat. Carterová se pokusí pistolí přinutit Hansona vzdát se, ale nedokáže na něj vystřelit. Hanson chce, aby Carterová zařízení aktivovala. Vyhrožuje, že pokud to neudělá, tak všechny zabije.\n\nZbytek SG-1 je informován o Hansonově plánu od Jamala. Teal'c zná tuto goa'uldskou technologii a tvrdí, že musí existovat dvě zařízení na vytvoření UV štítu. Teal'c říká, že druhé zařízení musí ležet na druhé straně údolí. Daniel, Teal'c a Jamala prohledávají les a najdou druhé zařízení zapečetěné v podzemní komoře.\n\nO'Neill, v převleku, se pokusí o záchranu Connora, který je přivázán u kůlu uprostřed údolního lomu. Když rozvazuje Connora, je chycen Bakerem a odveden do Hansonovy jeskyně. Hanson hrozí před Carterovou, že O'Neilla zabije a ona aktivuje zařízení. Sloup oranžového světla vytryskne ke stropu jeskyně, ale nic víc se nestane.\n\nHanson se rozhodne popravit O'Neilla a Connora tím, že je pošle zpět na Zemi skrze Hvězdnou bránu, aniž by poslal IDC signál k otevření Iris. Hanson se shromažďuje místní lidi před bránou, která je položena na zem tak, aby se červí díra otevřela svisle. Hanson říká lidem, že posílá démony zpět do pekla. K bráně dorazí i Jackson, který lidi přesvědčuje, že Hanson není bůh, že on nevládne kouzlem, a že jenom používá stroje. Aby se Jacksonova slova potvrdila, vystřelí Jamala Teal'covou tyčovou zbraní na Bakera.\n\nHanson přesvědčuje lidi, že on může udělat oranžovou oblohu a zapne zařízení, ale sloup oranžového světla, nic neudělá. Daniel lidem vysvětluje, že jsou dvě zařízení a on je dokáže používat. Jamala vystřelí tyčovou zbraní do vzduchu. Teal'c uvidí výstřel a aktivuje druhou jednotku. Štít se vytváří na obloze, a lidé z planety pochopili, že Hanson je podvodník, který je chtěl udřít k smrti. Vrhnou se Hansona a hodí jej skrz bránu, aniž by kdokoliv vyslal IDC signál. SG-1 a poručík Connor jsou připraveni opustit P3X-513, Carterová se zamýšlí nad svou neschopností ukončit Hansonovu vládu, když měla šanci. O'Neill ji ujišťuje, že \"zabití člověka není žádným znakem cti\" a porušením přikázání \"Nezabiješ\" by byla k Hansonovi o krok blíž.\n"}
{"id": "561058", "url": "https://cs.wikipedia.org/wiki?curid=561058", "title": "Slévárenství", "text": "Slévárenství\n\nSlévárenství je výrobní odvětví, které se zabývá výrobou kovových odlitků pomocí odlévání, tedy technologií, při které se roztavený kov lije do formy, jejíž dutina má tvar odvozený od tvaru budoucího odlitku. Často se odlévají výrobky velmi složitých tvarů, které se nedají vyrobit jiným způsobem (např. obráběním nebo svařováním). Mezi typické výrobky patří zvony a výrobky z litiny. Továrna, kde se odlévají kovové výrobky, je označována jako slévárna, profese zabývající se slévárenstvím pak slévač. Potřebný kov je produktem hutnictví, vyrobený odlitek bývá, nejde-li např. o výrobu uměleckých předmětů, dále zpracován ve strojírenském závodě.\n\nKov s nejnižší teplotou tání je rtuť (- 39 °C), s nejvyšší wolfram (3430 °C), nejtíže tavitelným prvkem je uhlík s teplotou tání až (3450 °C). Teplota tání je ovlivněna vnějším tlakem i koncentrací přísadových prvků.\nVýroba odlitků je poměrně náročná, a proto jedním z důležitých slévačových úkolů je zvolení nejvhodnějšího výrobního procesu, který by byl ekonomicky optimální pro dané výrobní podmínky.\n\nProces tavení, odlévání i samotná výroba slévárenských jader je spojena s použitím různých chemických látek, které mohou představovat riziko pro zdraví pracovníků a značné znečištění životního prostředí.\n\n\n"}
{"id": "561066", "url": "https://cs.wikipedia.org/wiki?curid=561066", "title": "Giv'at Chajim Me'uchad", "text": "Giv'at Chajim Me'uchad\n\nGiv'at Chajim Me'uchad ( גבעת חיים מאוחד, doslova ,„\"Chajimův vrch\"“, v oficiálním přepisu do angličtiny Giv'at Hayyim Me'uhad, přepisováno též Giv'at Haim Me'uhad) je vesnice typu kibuc v Izraeli, v Centrálním distriktu, v Oblastní radě Emek Chefer.\n\nLeží v nadmořské výšce 21 metrů v hustě osídlené a zemědělsky intenzivně využívané pobřežní nížině respektive Šaronské planině.\n\nObec se nachází 6 kilometrů od břehu Středozemního moře, cca 38 kilometrů severoseverovýchodně od centra Tel Avivu, cca 47 kilometrů jižně od centra Haify a 5 kilometrů jihovýchodně od města Chadera. Giv'at Chajim Me'uchad obývají Židé, přičemž osídlení v tomto regionu je etnicky převážně židovské. Vesnice vytváří společně s okolními obcemi Ge'ulej Tejman, Bejt Chazon, Eljašiv, Kfar ha-Ro'e, Chibat Cijon, Ejn ha-Choreš, Cherev le-Et, Giv'at Chajim Ichud a Chogla téměř souvislou aglomeraci zemědělských osad. Tento urbanistický celek je navíc na severu napojen na město Eljachin.\n\nGiv'at Chajim Me'uchad je na dopravní síť napojen pomocí místní silnice číslo 581 a dalších místních komunikací v rámci zdejší aglomerace zemědělských vesnic. Na západě tuto aglomeraci míjí dálnice číslo 4.\n\nGiv'at Chajim Me'uchad byl založen v roce 1932. Respektive toho roku došlo k založení jeho předchůdce - kibucu Giv'at Chajim. Pojmenovaný byl podle sionistického aktivisty Chajima Arlozorova, který byl v době založení této vesnice zavražděn. Zakladateli byli mladí Židé ze střední a východní Evropy. Šlo o židovské přistěhovalce z Rumunska, Československa, Rakouska, Polska, Německa a Maďarska. Byli napojeni na levicovou organizaci ha-Šomer ha-Ca'ir. Na místě se usadili 14. července 1932. V roce 1942 byl kibuc terčem razie britské armády, která zde pátrala po zbraních. Další podobná razie se tu odehrála v listopadu 1945. Šlo o součást širšího britského zátahu proti židovským silám a skladům zbraní, který postihl paralelně několik dalších vesnic a při kterém zemřelo devět Židů.\n\nNynější kibuc vznikl roku 1952 rozdělením vesnice Giv'at Chajim na dvě části Giv'at Chajim Ichud (nově zbudována na sever od stávajícího kibucu) a Giv'at Chajim Me'uchad (původní kibuc) v důsledku ideologických rozporů mezi jeho obyvateli. Šlo o širší trend v tehdejší izraelské veřejnosti (podobně se rozdělil například kibuc Ejn Charod), ovlivněný rozdílným hodnocením politiky SSSR a míry potřebné socializace společnosti. K formální odluce vesnic došlo 23. května 1952. Do Giv'at Chajim Ichud se ze stávajícího kibucu přestěhovali lidé ideologicky orientovaní na středolevicovou politickou stranu Mapaj, zatímco v Giv'at Chajim Me'uchad zůstali stoupenci výrazněji levicové strany Mapam.\n\nPřed rokem 1949 měl tehdy ještě jednotný kibuc Giv'at Chajim rozlohu katastrálního území 1282 dunamů (1,282 kilometru čtverečního). V současnosti dosahuje správní území vesnice cca 4300 dunamů (4,3 kilometru čtverečního).\n\nMístní ekonomika je založena na zemědělství (hlavně pěstování citrusů, avokáda, bavlny a chov drůbeže). Funguje tu rovněž průmysl. V roce 2002 prošel kibuc privatizací a zbavil se většiny prvků kolektivismu ve svém hospodaření.\n\nPodle údajů z roku 2014 tvořili naprostou většinu obyvatel v Giv'at Chajim Me'uchad Židé - cca 900 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 957 lidí. Během roku 2014 populace klesla o 0,1 %.\n\n\n"}
{"id": "561074", "url": "https://cs.wikipedia.org/wiki?curid=561074", "title": "Giv'at Chajim", "text": "Giv'at Chajim\n\nGiv'at Chajim (: גִּבְעַת חַיִּים, doslova ,„\"Chajimův vrch\"“, v oficiálním přepisu do angličtiny: Giv'at Hayyim, přepisováno též Giv'at Haim) byla vesnice typu kibuc v Izraeli, v Centrálním distriktu, v Oblastní radě Emek Chefer. Ležela v nadmořské výšce cca 25 metrů v hustě osídlené a zemědělsky intenzivně využívané pobřežní nížině respektive Šaronské planině, 6 kilometrů od břehu Středozemního moře, cca 38 kilometrů severoseverovýchodně od centra Tel Avivu, cca 47 kilometrů jižně od centra Haify a 5 kilometrů jihovýchodně od města Chadera.\n\nGiv'at Chajim byl založen v roce 1932. Pojmenovaný byl podle sionistického aktivisty Chajima Arlozorova, který byl v době založení této vesnice zavražděn. Zakladateli byli mladí Židé ze střední a východní Evropy, napojeni na levicovou organizaci ha-Šomer ha-Ca'ir. Na místě se usadili 14. července 1932.\n\nPřed rokem 1949 měl kibuc Giv'at Chajim rozlohu katastrálního území 1282 dunamů (1,282 kilometru čtverečního) a 692 obyvatel.\n\nRoku 1952 došlo v kibucu k rozkolu mezi jeho obyvateli a původní vesnice byla rozdělena na dvě části:\n\nŠlo o širší trend v tehdejší izraelské veřejnosti (podobně se rozdělil například kibuc Ejn Charod), ovlivněný rozdílným hodnocením politiky SSSR a míry potřebné socializace společnosti. K formální odluce vesnic došlo 23. května 1952. Obě se od té doby vyvíjejí samostatně.\n\n"}
{"id": "561102", "url": "https://cs.wikipedia.org/wiki?curid=561102", "title": "Sokoban", "text": "Sokoban\n\nSokoban (倉庫番 Sōkoban, skladník) je logická hra, ve které hráč posouvá bedny v bludišti a snaží se je umístit na vyznačené pozice. Bludiště je 2D mapa znázorňující rozmístění Sokobana, beden, zdí a vyznačených pozic. Není možné posouvat více beden naráz, vždy pouze jednu v daném okamžiku. Dále není možné za sebou bednu táhnout. Hra je většinou implementována jako video hra.\n\n\"Sokoban\" byl vymyšlen v roce 1980 panem Hiroyukim Imabayshim v rámci soutěže Takarazuckých skladů o vymyšlení motivační hry pro zaměstnance. Zveřejněna byla v roce 1982 softwarovou firmou Thinking Rabbit, jejím ředitelem byl právě Imabayashi a která sídlí ve městě Takarazuka v Japonsku.\n\n\nSokoban byl naprogramován pro mnoho počítačových platforem, je možné jej hrát na téměř všech osobních počítačích, existují verze pro systémy ovládané konzolí, pro mobilní telefony, grafické kalkulačky a dokonce pro digitální fotoaparáty Canon PowerShot. \n\nNěkolik logických her může být považováno za varianty Sokobana v tom smyslu, že všechny mají společné to, že používají ovládanou postavičku, která posunuje bedny v bludišti.\n\nAlternativní podloží:\nTento typ varianty má stejná pravidla jako Sokoban, liší se pouze v použitém typu políček. Ve standardní hře je bludiště rozděleno na čtvercová políčka. Alternativami jsou například Hexoban, který využívá šestiúhelníková (hexagonální) políčka, a Trioban, který je založen na rovnostranných trojúhelnících.\n\nAlternativy s rozdílným pojetím hlavní postavičky:\nVe variantách \"Multiban\" a \"Interlock\" hráč ovládá více postaviček. Ve variantě \"Enigma\" je do role Sokobana obsazen černý mramor.\n\nAlternativní cíle:\nNěkteré varianty upravují požadavky pro dokončení kola. Například v \"Block-o-Mania\" jsou bedny s různými barvami a cílem je posunout bedny na cílová políčka tak, aby si barvy odpovídaly. \"Sokomind Plus\" využívá podobnou myšlenku - s bednami a cílovými políčky, která jsou očíslována. Ve variantách \"Interlock\" a \"Sokolor\" jsou bedny opět různě obarveny, ale cílem je dosáhnout toho, aby bedny s podobnými barvami spolu sousedily. Další variantou je \"CyberBox\", kde každé kolo má vyznačené cílové políčko, na které je potřeba se dostat. Beanstalk vyžaduje umístění objektů (lopata, nádrž s vodou, semínko fazole, zalévací konev) v daném pořadí na jedno cílové políčko.\n\nVarianty s dalšími hracími objekty:\n\"Sokonex\", \"Xsok\", \"Cyberbox\" a \"Block-o-Mania\" přidávají další objekty k základní variantě hry. Například jámy, teleporty, pohyblivé bloky a jednocestné průchody. V \"PocoManovi\" jsou bedny nahrazeny poklady, které se při umístění na cílové políčko promění v poklady do dalšího kola.\n\nRozšíření vlastností Sokobana:\nVe variantě \"Pukoban\" může postavička jak posouvat, tak táhnout bednu.\n\n"}
{"id": "561103", "url": "https://cs.wikipedia.org/wiki?curid=561103", "title": "Ču Caj-jü", "text": "Ču Caj-jü\n\nČu Caj-jü (Čínština: znaky 朱載堉, pinyin Zhū​ Zǎiyù; 1536 – 19. květen 1611) byl čínský aristokrat, člen dynastie Ming. Věnoval se hudbě a teorii hudby, jako jeden z prvních autorů roku 1584 publikoval práci popisující rovnoměrně temperované ladění.\n\nČu Caj-jü používal zdvořilostní jméno Po-čchin () a pseudonym Ťü-čchü šan-žen (). Obdržel posmrtné jméno Tuan-ťing ().\n\nČu Caj-jü se narodil roku 1536 v Čchin-jangu v provincii Che-nan ve vysoce postavené rodině náležející k tehdejší vládnoucí dynastii Ming, byl nejstarším synem Ču Chou-wana, knížete z Čeng, a v šestém pokolení potomkem čtvrtého císaře dynastie Chung-siho.\n\nČu Chou-wan byl důsledný konfucián, skromný a umírněný v chování, ale znepřátelil si císaře Ťia-ťinga, když mu roku 1548 zaslal memorandum, ve kterém protestoval proti císařovu zaujetí taoismem. Po dvou letech ho navíc jeden z bratranců obvinil ze zrady, císařská vyšetřující komise sice nalezla jen drobné prohřešky, císař však Ču Chou-wana zbavil titulů a hodností a poslal do domácího vězení ve Feng-jangu, kde byli drženi provinilci z císařského rodu. Rehabilitován byl až roku 1567, po nástupu císaře Lung-čchinga. Ču Caj-jü tak vyrůstal bez otce a oženil se až roku 1570.\n\nRoku 1593 zdědil titul knížete z Čeng, ale rezignoval ve prospěch svého bratrance. Císař uspokojil jeho žádost až roku 1606 a ponechal mu titul „následník knížete“ (, \"š’-c’\").\n\nČu Caj-jü sdílel s otcem zájem o osudy ostatních příslušníků dynastie, opakovaně (a neúspěšně) navrhoval panovníkovi, aby povolil nadaným členům císařského rodu studovat, skládat zkoušky a zastávat úřady. V prvé řadě se však během života soustředil se na vědu, pod vlivem otce, se kterým po jeho propuštění spolupracoval. Je autorem 28 či 29 spisů. Psal zejména o teorii hudby a hudební historii, tanci a taneční hudbě. Věnoval se i kalendáři, matematice (nezbytné pro jeho práci na kalendáři a hudební teorii) a fonologii. Tři z jeho teoretických prací rozvíjejí myšlenku rovnoměrně temperovaného ladění – \"Lü-süe sin-šuo\" publikované roku 1584, \"Lü-lü ťing-i\" napsaná v letech 1595/96, publikovaná po roce 1606) a \"Suan-süe sin-šuo\" vydaná roku 1603. Svými spisy se zařadil mezi nejdůležitější čínské hudební historiky, přičemž rovnoměrně temperované ladění popsal dříve, než se (v letech 1605–1608) analogické práce objevily v Evropě.\n\nČu Caj-jüovo studium kalendáře vyústilo v návrhy na jeho zpřesnění, kvůli odporu Astromického úřadu, jehož učenci drželi svá místa dědičně, byly návrhy Ču Caj-jüa a jeho otce odmítnuty. Dvojice však zahájila diskuzi, která o tři desetiletí později vyústila v reformy pod vedením Sü Kuang-čchiho, již pod vlivem evropské vědy.\n\nZemřel roku 1611, císař mu udělil posmrtné jméno Tuan-ťing (), jeho plný posmrtný titul je „knížecí následník Tuan-ťing z Čeng“ (, \"Čeng Tuan-ťing š’-c’\").\n"}
{"id": "561105", "url": "https://cs.wikipedia.org/wiki?curid=561105", "title": "Letiště Tân Sơn Nhất", "text": "Letiště Tân Sơn Nhất\n\nVietnamské letiště Tân Sơn Nhất (vietnamsky \"Cảng hàng không quốc tế Tân Sơn Nhất\", \"Sân bay quốc tế Tân Sơn Nhất\") se nachází 6 km severně od Ho Či Minova Města u silnice směrem k obci Dong Nam Bo.\n\nJedná se o největší letiště Vietnamu. V roce 2011 odbavilo 16,8 milionu cestujících a obslouží třetinu mezinárodních cestující ve Vietnamu.\n"}
{"id": "561106", "url": "https://cs.wikipedia.org/wiki?curid=561106", "title": "Hodinová věž", "text": "Hodinová věž\n\nHodinová věž je věž, na které jsou umístěné hodiny. Velikostí a ostatními technickými parametry musí hodiny vyhovovat dané věži. Čas se často ukazuje na více cifernících viditelných z různých stran. Věž může být samostatná stavba nebo může být součástí jiné budovy, nejčastěji kostela nebo radnice.\n\n"}
{"id": "561111", "url": "https://cs.wikipedia.org/wiki?curid=561111", "title": "Řešení konfliktů", "text": "Řešení konfliktů\n\nKonflikt vzniká, když dvě a více stran (osoby nebo skupiny osob) tvrdí, že mají právo na omezené zdroje nebo na jistý způsob jednání, které může být protichůdný k právům nebo touhám ostatních, nebo svým jednání přímo porušují práva či zájmy skupin ostatních. Řešení konfliktů je pak oblast psychologické mediace (zprostředkování), která má za cíl vzniklou neshodu vyřešit k co nejvyšší možné spokojenosti všech zúčastněných stran.\n\nPři řešení konfliktních situací se opakuje v různých variantách několik \"nápadů\", které zaznamenali jak etologové (etologie), studující chování zvířat, tak historikové, popisující tisíciletou tradici (tradice) konfliktů mezi lidmi. Nejjednodušší z těchto nápadů je nedělat nic a čekat, že se konflikt vyřeší sám i při nečinnosti těch, kterých se týká. \n\nVyužití následujícího postupu v případě méně významných sporů a neshod může často zmírnit případný konflikt a místo plně rozvinuté hádky otevřít diskusi (diskuse). Nepůsobí vždy, ale přesto je velmi užitečný.\n\n\nMax A. Eggert ve své knize říká, že \"tento postup je trochu jako judo: \"jdete souběžně s druhým člověkem a potom ho obrátíte. Kdybyste hned řekli \"ne\", vzrostlo by napětí a současně s ním i pravděpodobnost konfliktu. Dokonce i kdybyste řekli \"ne, protože...\", mohlo by dojít k hádce. Odpovíte-li po způsobu zápasníků judo, budete vypadat uvážlivě, a pokud přece jen propukne spor, začne spíše fakty než emocemi.\"\"\n\n\"Příklad\n\nVedoucí žádá: \"\"Chci, abyste přišel do práce tuto sobotu ráno.\"\"\n\nZaměstnanec odpovídá:\n\n\n\n\n\n"}
{"id": "561115", "url": "https://cs.wikipedia.org/wiki?curid=561115", "title": "Zlatý míč České republiky", "text": "Zlatý míč České republiky\n\nZlatý míč České republiky je anketa o nejlepšího českého fotbalistu. Vznikla v roce 1997, jejím pořadatelem je Klub sportovních novinářů České republiky a hlasují v ní sportovní žurnalisté celostátních i regionálních médií, kteří se při své práci pravidelně věnují fotbalu.\n\nOd ročníku 1999 se hlasuje ve dvou etapách. Novináři nejprve volí zvlášť nejlepší hráče jara a podzimu a celkové výsledky vznikají součtem bodů. Počínaje pátým ročníkem (2001) je vítěz vyhlašován za fotbalovou sezónu, tedy podzim–jaro vždy v polovině kalendářního roku.\n\nSportovní novináři se společně s trenéry od roku 1965 podíleli na vyhlašování dodnes existující ankety Fotbalista roku. Tu kdysi založil časopis Stadion. V roce 1996 došlo v organizaci vyhlašování vítězů v Teplicích k problémům, na něž novináři později reagovali vyhlášením konkurenční, své ankety Zlatý míč České republiky.\n\nS 12 prvenstvími je nejčastějším vítězem této ankety brankář Petr Čech.\n\nOd roku 1998 je jako protipól nejlepším fotbalovým výkonům udělována Červená karta. Toto antiocenění udělují hlasující za nejvíce odsouzeníhodný čin, který kazí dobré jméno fotbalu. Tuto cenu si hned čtyřikrát z různých důvodů vysloužil Českomoravský fotbalový svaz.\n\n"}
{"id": "561117", "url": "https://cs.wikipedia.org/wiki?curid=561117", "title": "Hlasatel český", "text": "Hlasatel český\n\nHlasatel český byl časopis vydávaný na začátku 19. století českým spisovatelem Janem Nejedlým. Vycházel mezi rokem 1806 a 1808, poté Nejedlý jeho vydávání zastavil a obnovil je až roku 1818, kdy vycházejí tři čísla časopisu, načež je definitivně ukončil na konci roku 1819.\n\nJan Nejedlý chtěl Hlasatelem oslovit široké čtenářské publikum. V Promluvení k Hlasateli roku 1806 o svém časopise píše: „\"Projdi směle i předních pánů skvostné a nádherné domy i nízké obyvatelů chaloupky\"“. Tento program ostatně dokládá i velká různorodost příspěvků. V časopise rozeznáváme několik základních tendencí. Je to na prvním místě snaha o vytváření náročné české literatury. Tuto linii reprezentují především překlady z moderních a antických literatur, ovšem je zastoupena i některými kusy původními. Jiný okruh příspěvků představují populárně naučná pojednání. „\"Vzdělání mysli\"“ má totiž v Hlasateli vedle „\"rozšíření a zvelebení jazyka a literatury české\"“ rovněž své důležité místo. K dalším významným zaměřením časopisu patří pěstování literatury pro mládež, zveřejňování dílek zábavných a oddechových, vydávání básní (navzdory původním představám o příspěvcích pouze prozaických). Největší význam Hlasatele českého spočívá v programových článcích Jana Nejedlého a Josefa Jungmanna, O lásce k vlasti a O jazyku českém.\n\nNejplodnějším spisovatelem Hlasatele českého je Jan Nejedlý. Objem jeho prací tvoří asi jednu třetinu všech ročníků časopisu. Mezi jeho příspěvky patří populárně naučné stati z různých vědních oborů, vlastenecké promluvy, články s tendencí osvícenskou, pojednání o Danieli Adamu z Veleslavína, překlady z klasiků i moderních spisovatelů, cestopisy, idyly, různé druhy povídek, bajky, básně. Vedle Jana Nejedlého sem přispíval od prvního ročníku jeho bratr Vojtěch Nejedlý, Josef Jungmann, František Jan Tomsa a Josef Ziegler, v dalších ročnících Josef Rautenkranc, V.M. Kramerius, B. J. Dlabač, Vincenc Zahradník, Antonín Marek, Samuel Rožnay a další.\n\nV prvním čísle Hlasatele českého (1806) vyšly dva programové články, O lásce k vlasti a O jazyku českém. První článek je příspěvkem Jana Nejedlého, druhý pochází od Josefa Jungmanna (ve 3. čísle jej autor doplnil o druhé, stejnojmenné pojednání). Stanoviska, vyjádřená Jungmannem a Nejedlým v těchto časopiseckých příspěvcích, se stala základním kamenem nového českého národního programu, jenž po dlouhou dobu určoval směr národního hnutí.\n\nDvě Jungmannova „rozmlouvání“ O jazyku českém jsou dnes známější než článek Nejedlého. V prvním rozmlouvání vystupuje Daniel Adam z Veleslavína (zástupce vyspělé české minulosti) a dva současní vzdělanci, Čech a Němec. Jádrem dialogu je spor o užitečnost českého jazyka pro domácí obyvatelstvo. Novověký odrodilý Čech tvrdí, že „\"kto šest v těle a topry kapát na tělo má, ten šesky mlufit hanba\"“. Veleslavín zde naopak reprezentuje obhájce českého jazyka. Poukazuje na vysokou úroveň starší české literatury (zejména humanistického období). Veleslavína, zdrceného poznáním postoje většiny současných Čechů k českému jazyku a dílům českých klasiků, utěšuje Němec, hlásající ideje německého romantického nacionalismu. Ten říká, že „\"živ jest národ ten, jehožto jazyk zcela nepošel\"“. Vyzývá Čechy, aby pečovali o svůj jazyk a literaturu, podobně jako to dělali Němci v minulém století. Ve druhém rozmlouvání stojí proti sobě \"Slavomil\" (obránce nacionálního smýšlení) a \"Protiva\" (kosmopolita). Protiva pokládá vzdělávání českého jazyka za zbytečné, poukazuje na všechny výhody užívání německého jazyka. Jeho argumenty mají své opodstatnění, ovšem souvisí z velké části pouze s kulturní problematikou. Slavomil vedle toho zdůrazňuje význam českého jazyka pro identifikaci českého národa, směřuje tedy především k otázkám státoprávním, politickým. Existenciální důležitost vztahu národ - jazyk dokládá na mnohých příkladech. Obě rozmlouvání jsou nesena společnou tezí. Základním charakterizačním znakem každého národa je jazyk, bez existence vlastního jazyka neexistuje ani národ.\n\nZ obdobného stanoviska vychází i Jan Nejedlý, který své myšlenky formuluje v článku nazvaném O lásce k vlasti. Zatímco Jungmann - po vzoru antického spisovatele Lukiána - zvolil pro své pojednání o jazyce formu satirického dialogu, Nejedlý svůj příspěvek koncipoval jako vlasteneckou promluvu v duchu balbínovské apologie. Na Balbína a další obránce českého jazyka ostatně navazuje v některých argumentech. Jeho článek však přináší rovněž myšlenky zcela nové, vznikající a šířící se teprve v době na přelomu století. V úvodu Nejedlý zdůrazňuje význam vlasti, kterou v hierarchii pozemských hodnot klade jednoznačně na nejvyšší místo. Přisuzuje jí podobu jakési mytologické bytosti: Vlast má pro člověka a lidské společenství zásadní význam, důležitost její funkce Nejedlý vysvětluje v četných přirovnáních (vlast jako matka, živitelka, útočiště, apod.). Za vzor dokonalých vlastenců pokládá Nejedlý staré Řeky a Římany, pro něž bylo největší ctností „\"obětování práce i života pro otčinu\"“ a nejhorším trestem „\"vypovědění do ciziny\"“. Současně však poukazuje i na patriotismus příslušníků současných evropských národů.\n\nNárod (zde pojem volně zaměňovaný se slovem „vlast“) definuje Nejedlý na základě dvou hlavních znaků, vlastního jazyka a mravů. V jeho článku tedy čteme: „\"Každý národ mateřským jazykem a mravy svými od každého jiného národu se dělí a podle těch dvou jedině ode všech jiných národů se rozeznává; promění-li tyto dvě podstatné věci, tedy přestane býti tím národem, kterýmž jest a jiným národem učiněn.\"“ Jan Nejedlý dále ostře kritizuje všechny odrodilce, kteří „\"ošemetným a nepřirozeným způsobem jazyku a mravům matky své se odučili.\"“ Ve druhé části promluvy přechází Nejedlý od obecných charakteristik národa (či vlasti) přímo k problematice českého národa, především tedy českého jazyka. Poukazuje na slavnou minulost Čechů a jmenuje významné osobnosti českých dějin, které se zasloužily o rozšiřování českého jazyka. Připomíná zásluhy Karla IV., Jana Žižky, Rudolfa II., české šlechty v 15. a 16. století (a ještě na počátku 17. století, např. při generálním sněmu roku 1615). Zvláštní pozornost věnuje spisovatelům doby humanistické a literátům, kteří navazovali na její tradici, mezi nimiž mají přední místo „\"dva naši Ciceronové\"“, Daniel Adam z Veleslavína a Jan Amos Komenský. V závěru svého článku hodnotí Jan Nejedlý současnou situaci českého jazyka a pohlíží s optimismem do budoucna.\n\nNejedlý i Jungmann čerpali z argumentů starších obran českého jazyka (Balbín, Thám, Hanke, aj.) a zároveň byli ovlivňováni tezemi vznikajícího německého nacionalismu a německým romantismem.\n\nPřekladům z antického písemnictví jsou věnovány oddíly Řecká literatura a Římská literatura. Nejedlý sem zařadil několik starších překladů z 16. století (např. Veleslavínovy překlady z Cicerona a Tita Livia), Převážnou část této rubriky však vyplňují nové překlady. Nejoblíbenějším starověkým autorem je syrský filosof Lukianos. Jeho řecky psané dialogy zde převádějí do češtiny Jan Nejedlý, Josef Jungmann a Josef Ziegler. K dalším překladům z řečtiny patří zejména ukázky z Theokrita (Jan Nejedlý) a Anakreonta (např. Samuel Rožnay). Mezi převody z latiny mají největší zastoupení ukázky z díla Cornelia Nepota. Jejich nejhorlivějším překladatelem byl kněz Josef Miloslav Rautenkranc.\n\nVelkým vkladem do počátků novočeského překladatelství a obecně do rozvoje novodobé české umělecké literatury jsou překlady děl moderních (především západoevropských) autorů. V Hlasateli českém nacházíme překlady převážně německých a anglických autorů, ovšem nechybí zde ani převody z jiných jazyků (francouzština, ruština), vybraných děl jak prozaických, tak básnických. Nejvýznamnějším překladatelem veršovaných děl je Josef Jungmann. Z němčiny převádí proslulou baladu Lenora Gottfrieda Augusta Bürgera, z angličtiny reflexívně lyrickou báseň Thomase Graye \"Elegie na Hrobkách veských\" a dvě ukázky z díla svého oblíbeného básníka Alexandra Popa (\"Psaní Eloyzy Abelardovi\" a \"Lazebnice\").\n\nNáročný úkol na sebe vzal František Mysliveček, který se pokusil přeložit z němčiny - do prozaické podoby - 2. a 4.zpěv z monumentálního náboženského eposu Mesiáš autora Friedricha Gottlieba Klopstocka. Mezi prozaickými překlady zaujímají čelní místo práce Jana Nejedlého. Nejedlý překládá „\"pastýřské zpěvy\"“ Alexandra Popa, z němčiny převádí idylu Ewalda von Kleist Irin (pod názvem Ladislav) a Gessnerovu idylu \"Menalkas\" a \"Ešines\", z francouzštiny novelu \"Kamiré\", příběh amerikánský Jeana Pierra de Florian. K dalším překladatelům próz moderních spisovatelů patří například J. Rautenkranc, J. Jungmann, I. Schiessler.\n\nPublikace českých překladů v Hlasateli českém byla v mnoha směrech přínosným činem. Překlady z vyspělých jazyků umožňovaly přispěvatelům vyzkoušet bohatost a rozmanitost češtiny (a na složitých místech prověřovaly jejich tvůrčí schopnosti), což přispívalo ke zdokonalování česky psané produkce. Nezanedbatelnou úlohu sehrály též v oblasti literární recepce. Český čtenář totiž nadále nezůstával v zajetí pokleslých či zlidovělých literárních struktur, které přinášely prózy pro lid a knížky lidového čtení, ale mohl přistoupit k literatuře hodnotnější (po stránce jazykové i tematické). Tím si postupně zvykal na četbu náročnějších literárních děl. Navíc byly překlady, jako průkopnická díla, odrazovým můstkem pro literární činnost dalších generací českých spisovatelů.\n\nOd 2. čísla 1. ročníku začíná Nejedlý v Hlasateli publikovat rozsáhlý cyklus teoretických prací, nazvaný Umění přirozených věcí aneb Fyzika. Mezi 1. a 4. ročníkem stihl zveřejnit osm pokračování (o 11 kapitolách). Cyklus není původním dílem Nejedlého, pochází od neznámého autora. Jan Nejedlý jej přeložil, některé části pravděpodobně upravil podle svého. Jednotlivé kapitoly pojednávají o různých předmětech zkoumání vědních disciplín fyziky. Po úvodní kapitole a kapitolách, zabývajících se obecnými vlastnostmi těles, následují pojednání o vlastnostech vody, vzduchu, ohně, elektřiny, apod. Kapitoly mají podobnou osnovu. Po vypsání vlastností daného jevu následují vždy některé z těchto podkapitol: \"Obrácení k pověře\", \"Příběh\", \"Poznamenání\". V nich autor dokládá své vysvětlení na nějakém praktickém příkladu. Zejména pomocí „\"obrácení k pověře\"“ může čtenáři dobře objasnit fungování některého z fyzikálních zákonů. Vysvětlí-li totiž tímto zákonem některou z tradičních pověr nebo zdánlivě nadpřirozený úkaz, je účinek na čtenáře větší a pochopení snadnější. Cílem jednotlivých statí v cyklu Umění přirozených věcí aneb Fyzika je poučení čtenáře o fyzikálních jevech a o vlastnostech věcí, v duchu osvícenském pak odvrat čtenáře od škodlivých pověr a jeho orientaci na vlastní kritický úsudek.\n\nDruhým souborem populárně naučných článků od Jana Nejedlého je cyklus Z historie přirozených věcí. Na rozdíl od Umění přirozených věcí není tento soubor kompaktním celkem, ale spíše řadou vybraných pojednání z oblasti zoologie. Autor v nich popisuje různá cizokrajná zvířata, jejich vlastnosti a zvláštní schopnosti. V prvním čísle 1.ročníku Hlasatele například Nejedlý seznamuje čtenáře s chováním opic, ve 2. čísle píše o nejdelším hadu na světě, ve 3. čísle o slonech atd. Osvícenská stanoviska nacházíme v nejčistší podobě v těch pojednáních, kde Nejedlý bojuje proti pověrám a proti utkvělým představám. Čtenáře, zvyklého na nejrůznější tajemné příběhy z kramářských písní a knížek lidového čtení, často přiláká k četbě dlouhým a přitažlivým názvem, jenž napodobuje názvy těchto děl, a předloží mu zdánlivě nevysvětlitelnou záhadu v podobě krátkého příběhu. Po skončení daného vyprávění čtenáři vysvětluje, že vše záhadné, ač sebevíc nejasné a nepochopitelné, lze objasnit pomocí pravidelně fungujících přírodních zákonů. Tento druh publicistické práce rozhodně nebyl a není bez významu. Soudobého čtenáře odvracel od pověry a nás naopak upozorňuje na to, jaké představy o přírodě byly tehdy - v 18.století - běžné. Nejedlého články tak mají svůj specifický folkloristický význam.\n\nHlasatel český vycházel mezi rokem 1806 a 1808, poté Nejedlý jeho vydávání zastavil a obnovil je až roku 1818, kdy vycházejí tři čísla časopisu, načež je definitivně ukončil na konci roku 1819 (tehdy vychází jedno číslo pro doplnění předchozího ročníku). Důvodů pro nucené zastavení bylo hned několik. V předmluvě ke čtvrtému ročníku Hlasatele (nazvané \"Vlastenecká rozmluva\") čteme tato slova Jana Nejedlého: „\"Válka strašlivá v roce 1809 mezi rakouským dvorem a Francouzi vzniklá, změna v penězích roku 1811 zběhlá i opět léta 1813 a 1814 válka obnovená a po všecken ten čas nesmírná drahota a potřeba nátlaku velkého k vytištění spisů dostateční jsou důvodové, kteří vydavatele vymluvena činí.\"“ Tolik vysvětlení vydavatele. Tyto předložené důvody je ovšem nutno doplnit o několik dalších. V letech 1803-1809 pracoval Nejedlý jako advokátní koncipient v různých advokátních kancelářích, aby rozšířil své příjmy z profesorského platu, a mohl si zajistit lepší živobytí (vzhledem k obrovským výdajům, které šly z velké části i do vlasteneckých aktivit, zejména do vydávání knih). Roku 1809 uvítal možnost otevřít si samostatnou kancelář a získat vlastní klientelu. Od tohoto roku Nejedlý - vedle své činnosti pedagogické - pracuje jako advokát s relativně vysokými příjmy. Mimo advokátní praxi byl Jan Nejedlý (od roku 1810) zaneprázdněn i jinou činností. Dvorní zákonodárná komise jej požádala, aby revidoval český překlad nového občanského zákoníku. K tomu je ještě nutné připočíst Nejedlého jaterní nemoc, která si vyžadovala dlouhého léčení. Její příznaky se začínají objevovat přibližně kolem roku 1812.\n\n"}
{"id": "561119", "url": "https://cs.wikipedia.org/wiki?curid=561119", "title": "Věra Zasuličová", "text": "Věra Zasuličová\n\nVěra Ivanovna Zasuličová (; , Michajlovka, Ruské impérium – 8. května 1919, Petrohrad, Rusko) byla ruská marxistická spisovatelka a revolucionářka.\n\nVěra Zasuličová se narodila v rodině zchudlého šlechtice. Když jí byly tři roky, její otec zemřel a matka Věru poslala k rodině Mikuličů, která byla se Zasuličovými spřízněná. Po dostudování střední školy odešla roku 1866 do Petrohradu, kde pracovala jako úřednice. Brzy se seznámila s marxismem a učila negramotné tovární dělníky. Kontakty s revolucionářem Sergejem Něčajevem vedly v roce 1869 k jejímu zatčení.\n\nPoté, co byla Zasuličová roku 1873 propuštěna, usadila se v Kyjevě, kde se spojila s Michailem Bakuninem. Jak její doživotní přítel a spolupracovník Leo Deutsch napsal: \"\"Věra Ivanovna byla díky svému intelektuálnímu vývoji víc pokročilá než další členové z kruhu. Všichni jsme byli šokováni jejím chováním, mimořádnou upřímností a neovlivněním jejích vztahů s jinými.\"\"\n\nV roce 1877 byl politický vězeň Alexej Bogoljubov zbičován za malý prohřešek. Za tento trest byl zodpovědný Petrohradský guvernér Fjodor Trepov.\n\nSkupina šesti revolucionářů, mezi nimi i Zasuličová, se dohodli na odstranění nejen Trepova, ale i státního zástupce Vladislava Želechovského. Dne 24. ledna 1878 odešla Zasuličová k domu Trepova. Její kolegyně Marija Kolenkina si vzala na starost Želechovského.\n\nAtentát na Želechovského sice selhal, zato se však Zasuličové podařilo vážně zranit Trepova. Poté se nechala zatknout.\nZasuličová měla velmi dobrého právníka, který proces neustále oddaloval. Po několika procesech raději uprchla do Švýcarska.\n\nVe Švýcarsku se v roce 1883 Zasuličová setkala s Georgijem Plechanovem a Pavlem Axelrodem. Roku 1898 vstoupila do Ruské sociálně demokratické dělnické strany a stala se redaktorkou v časopisu \"Jiskra\".\n\nKdyž se roku 1903 strana rozdělila na Leninovy bolševiky a menševiky Julia Martova, přidala se Zasuličová k menševikům. Do Ruska se vrátila po revoluci roku 1905. Podporovala ruský válečný program během první světové války a protestovala proti říjnové revoluci. Zemřela roku 1919.\n"}
{"id": "561122", "url": "https://cs.wikipedia.org/wiki?curid=561122", "title": "Mundus Novus", "text": "Mundus Novus\n\nMundus Novus (doslovně česky „Nový svět“) byl leták, který v letech 1501 až 1502 napsal jako dopis známý italský cestovatel Amerigo Vespucci při své druhé objevitelské výpravě, když se plavil do Brazílie, a později byl dopis upraven do formy letáku. Leták pojednává právě o Brazílii. Poprvé byl vydán latinsky v roce 1503. Ačkoliv to byl „jen“ leták, jedná se o jedno z nejvýznamnějších děl Ameriga Vespucciho, protože ho proslavilo.\n\nLeták se vztahoval k plavbě, které se pod portugalskou vlajkou Vespucci zúčastnil, patrně jako lodivod, od 10. května 1501 do 15. října 1502, byla to jeho druhá cesta k brazilskému pobřeží.\n\nPod názvem „Mundus Novus“ se objevil v roce 1503 v různých městech, jako je Florencie či Paříž. Již na letáku byl za jeho autora označen Amerigo Vespucci (konkrétně v jeho latinské podobě, to jest Albericus Vesputius).\n\nTenkrát ještě neexistovaly noviny, tiskaři vydávali nejrůznější zajímavé novinky ve formě letáků, které se pak hojně prodávaly na tržištích jako ostatní zboží. V době mořeplaveckých výprav a objevování neustále nových a nových oblastí, byli lidé lačni i těchto zpráv. V letáku Mundus Novus se k široké veřejnosti poprvé dostalo čtení o místě, na které nějaká výprava dospěla. Bylo to velice barvité líčení z brazilského pobřeží o nádherné krajině plné rozmanitých zvířat, barevného ptactva, neobyčejně bohatém rostlinstvu, množství plodů, o příjemném klimatu, o domorodcích a jejich zvycích. Zároveň se lidé dozvěděli, že se nejedná o Indii, ale o zcela nový díl světa. To bylo pro všechny úžasně překvapivé. Kryštof Kolumbus stále tvrdil, že dorazil do Indie, čímž pro Evropany nečekaně „zmenšil“ Zemi, kdežto Mundus Novus její rozměr opět „zvětšil“, to bylo pro Evropany vzrušující. \n\nNejzásadněji však zapůsobila slova, která popisovanou krásu uzavírala: \"„pozemský ráj, pokud vůbec někde je, nemůže být daleko odtud“.\" Podněcovala v lidech naději, že by mohla být pravdivá teze – Bůh po Adamově hříchu ráj nezničil, ale odsunul ho na opačnou stranu země. Tomu tenkrát mnozí lidé věřili. Představa téhle možnosti vzbuzovala ohromení a radost a zasáhla většinu lidí.\n\nMundus Novus se brzy rozšířil v mnoha překladech rozšířil po Evropě. Byl základem velkého věhlasu Ameriga Vespucciho a od té doby byl Amerigo nadlouho považován za největšího učence a mořeplavce. V podstatě tento leták a několik později vydaných spisů zapříčinil, že v roce 1507 padl a následně uspěl návrh tehdy 27letého geografa Martina Waldseemüllera pojmenovat čtvrtý kontinent Amerikou(?). \n\nV průběhu dějin, kdy došlo (až po smrti Vespucciho i Kolumba) k 400 let trvajícímu historickému sporu „Vespucci versus Kolumbus“, zastánci jedné i druhé strany propátrali dostupné prameny a v „nekonečných“ diskuzích a hádkách dospěli k závěrům, které nejvíce odpovídají pravdě. Po každé své plavbě o ní Vespucci poslal do Florencie podrobný dopis Lorenzu Pietrovi di Medici (synu Lorenza il Magnifica), svému bývalému šéfovi z doby, kdy byl po léta kupcem, zaměstnancem jeho bankovního domu ve Florencii a později v Seville. V té době měly všechny velké obchodní domy západní Evropy, včetně Medicejských, ale i benátské flotily své dopisovatele v Lisabonu a v Seville, kteří posílali zprávy o všech výpravách, byly to cenná obchodní tajemství. Vše napovídá tomu, že se Vespucciho dopis dostal do ruky šikovnému tiskaři, ten ho upravil, nechal přeložit do latiny, na svém lisu vytiskl a rozšířil. Vespucci sám leták nevydal, ale text z dopisu vychází.\n\n"}
{"id": "561123", "url": "https://cs.wikipedia.org/wiki?curid=561123", "title": "Třída Harpers Ferry", "text": "Třída Harpers Ferry\n\nTřída Harpers Ferry je třída výsadkových dokových lodí amerického námořnictva. V letech 1995–1998 do služby vstoupily čtyři jednotky této třídy – \"Harpers Ferry\", \"Carter Hall\", \"Oak Hill\" a \"Pearl Harbor\". Tato třída je modifikovanou verzí předchozí třídy \"Whidbey Island\", se zvýšenou kapacitou nákladu, ale zmenšeným dokem, do kterého se vejdou pouze dvě výsadková vznášedla Landing Craft Air Cushion (LCAC) oproti čtyřem u třídy \"Whidbey Island\". Vznášedla LCAC mohou k pobřeží přepravit 60 tun nákladu rychlostí až 40 uzlů.\n\nVšechny čtyři lodi této třídy postavila loděnice Avondale v New Orleans ve státě Louisiana.\n\nJednotky třídy \"Harpers Ferry\":\n\nPosádka lodí čítá 419 mužů (z toho 22 důstojníků). Na palubě nesou rovněž jednotku až 504 vojáků americké námořní pěchoty. Palubní dok byl oproti předchozí třídě výrazně zmenšen. Pojme dvě výsadková vznášedla LCAC či jeden výsadkový člun LCU, čtyři výsadkové čluny LCM-8, devět výsadkových člunů LCM-6 či 15 obrněných výsadkových vozidel Amphibious Assault Vehicle (AAV). Vozidla mohou být z lodi vykládána rovněž pomocí palubního jeřábu o nosnosti 30 tun.\n\nLetová paluba je určena především pro operace dvojice těžkých transportních vrtulníků CH-53. V případě potřeby ale může hostit i podpůrné letouny Harrier II. Nenesou však hangár pro jejich uskladnění. Obrannou výzbroj tvoří dva systémy Phalanx CIWS, dva systémy RIM-116 RAM, dva 25mm kanóny a šest 12,7mm kulometů. Nesou též vrhače klamných cílů SRBOC. Pohonný systém tvoří čtyři diesely. Lodní šrouby jsou dva. Nejvyšší rychlost je více než 20 uzlů.\n"}
{"id": "561126", "url": "https://cs.wikipedia.org/wiki?curid=561126", "title": "Rainerova chata", "text": "Rainerova chata\n\nRainerova chata (polsky \"Rainerowa Chatka\", maďarsky \"Rainer-kunyhó\", německy \"Rainer-Hütte\") je nejstarší vysokohorská chata ve Vysokých Tatrách. Je umístěna nedaleko od horní stanice lanovky na Hrebienok v ústí Velké studené doliny. Byla založena roku 1863 spišským Němcem, smokovským hoteliérem Johannem Georgem Rainerem. Po vybudování chaty Kamzík o 19 let později zanikla. Rainerova chata poté sloužila jen jako noclehárna vůdců a nosičů, později byla využívána jako skladiště nebo garáž. Sousední chata Kamzík byla v roce 1980 kvůli špatnému technickému stavu zrušena.\n\nRainerova chata byla obnovena v roce 1998. V chatě je umístěna výstava o minulosti a současnosti horských nosičů, sbírka historického horolezeckého náčiní a starých lyží. Chata je otevřena celoročně a kromě občerstvení slouží také jako infocentrum.\n\nV roce 2008 navštívila chatu britská královna Alžběta II. společně s korunním princem Filipem. Zajímala se o projekt \"Tatry bez bariér\" a na začátku první tatranské stezky přizpůsobené pro pohyb vozíčkářů odhalila pamětní desku.\n\n"}
{"id": "561138", "url": "https://cs.wikipedia.org/wiki?curid=561138", "title": "Zoopsychologie", "text": "Zoopsychologie\n\nZoopsychologie je vědecká disciplína, která se zabývá zkoumáním základních i celkových zákonitostí chování zvířat, popř. jejich společenství. Bádání v zoopsychologii také poskytuje podklady pro fylogenetickou interpretaci psychiky, vychází z objektivní metody experimentálního studia chováni živočichů a z odvozování nebo bezprostředního sledování jeho fyziologických a sociálních determinant.\n\nZoopsychologie jako vědecká disciplína se ve svém určitém období (60.-70. léta 20. století) překrývala a splývala s etologií. Předmět zájmu zoopsychologie se prudce přesunul na zákonitosti sociálního chování živočichů. Některé aspekty jsou aplikovány i v psychologii člověka. \n"}
{"id": "561139", "url": "https://cs.wikipedia.org/wiki?curid=561139", "title": "Johann Georg Rainer", "text": "Johann Georg Rainer\n\nJohann Georg Rainer (též Ján Juraj Rainer, 1. dubna 1800, Spišská Sobota u Popradu–23. února 1872, tamtéž) byl německý podnikatel v oblasti cestovního ruchu a mecenáš, který působil v oblasti Vysokých Tater. \n\nPocházel z německé oblasti Spiše. Ve 20. letech 19. století působil jako realitní podnikatel v Popradě. Do Tater se přistěhoval roku 1833. Své zkušenosti využil při realizaci výstavby lázní v Starém Smokovci, kde do roku 1839 postavil čtyři budovy - \"Flóra\" (nejstarší zachovalý turistický dům v Tatrách), \"Švajčiarsky dom\", \"Rigi\" a \"Čarovný dom\". V roce 1850 zbudoval první dvojpodlažní zděný dům v Tatrách, který pojmenoval \"Bellevue\".\n\nRainer své turisty často vodil na vycházky přes Hrebienok k malebným vodopádům Studeného potoka, dále do Malé Studené doliny a na Lomnický štít. Ve čtyřicátých letech 19. století vybudoval přístupovou cestu na Hrebienok, v roce 1863 postavil nedaleko kamennou útulnu, která je po něm pojmenovaná Rainerova chata.\n\n"}
{"id": "561143", "url": "https://cs.wikipedia.org/wiki?curid=561143", "title": "Neogestaltismus", "text": "Neogestaltismus\n\nNeogestaltismus je jedním z hlavních směrů psychologie. Vzniká pod vlivem amerického behaviorismu jako fáze gestaltismu. Pod jeho vlivem dochází k oslabení vlivu fenomenologie.\n\nGestaltismus a jeho principy se aplikují na problematiku lidských vztahů a analýzu lidské motivace. Propracovávají se myšlenky gestaltismu v oblasti výzkumu sociální percepce a myšlení..\nBere se v potaz aktivita subjektu při řešení problémové situace.\n\n\n"}
{"id": "561148", "url": "https://cs.wikipedia.org/wiki?curid=561148", "title": "Martina Štěpánková (sportovkyně)", "text": "Martina Štěpánková (sportovkyně)\n\nMartina Trnková (* 22. prosince 1974, Břeclav), roz. Štěpánková, je česká mistryně světa v krasojízdě.\n\nV předškolním věku začínala trénovat gymnastiku, postupně přešla na krasojízdu. Poprvé se zúčastnila mistrovství světa v krasojízdě v Brně v roce 1991, kde se umístila sedmá.\n\nNejvýznamnější dosažené sportovní úspěchy v krasojízdě:\n\nV roce 2004 přerušila závodní kariéru. Po narození dcery v roce 2005 se ke krasojízdě vrátila, vyhrála mistrovství ČR a následující rok byla sedmá na mistrovství světa. Naposledy se světového mistrovského závodu zúčastnila v roce 2007, kdy se umístila čtvrtá. Sportovní kariéru ukončila před mistrovstvím světa v roce 2008.\n\n"}
{"id": "561154", "url": "https://cs.wikipedia.org/wiki?curid=561154", "title": "Torre Cepsa", "text": "Torre Cepsa\n\nTorre Cepsa, často také Torre Caja Madrid je mrakodrap v Madridu. Má 45 pater a s výškou 250 m je nejvyšším mrakodrapem Španělska. Stojí v moderní obchodní čtvrti Cuatro Torres Business Area. Navrhl jej architekt Norman Foster. Výstavba probíhala v letech 2004–2008. Původně byl plánován jako sídlo firmy Repsol YPF a měl nést jméno Torre Repsol, ale během výstavby se firma rozhodla změnit budoucí sídlo a v roce 2007 byl mrakodrap prodán firmě Caja Madrid za 815 milionů eur.\n\n\n"}
{"id": "561159", "url": "https://cs.wikipedia.org/wiki?curid=561159", "title": "Autobusové linky pro tělesně postižené v Praze", "text": "Autobusové linky pro tělesně postižené v Praze\n\nAutobusové linky pro tělesně postižené v Praze jsou od roku 1995 speciální součástí Pražské integrované dopravy a pražské městské hromadné dopravy. Jedná se o jediné linky v rámci PID, které nemají charakter veřejné dopravy, ale zvláštní linkové dopravy, tj. jsou určeny pouze pro vymezený okruh cestujících (školní linky jsou sice vnímány podobně a neškolní veřejnost je užívá minimálně, ale oficiálně mají v současné době charakter veřejné linkové dopravy). Kromě toho je pod hlavičkou PID prováděna od roku 2009 i poptávková nelinková doprava speciálně upravenými minibusy.\n\nLinky pro tělesně postižené nejsou zařazeny do jednotného číslování linek MHD a PID, ale na zastávkách a vozidlech jsou označovány kombinací mezinárodního symbolu bezbariérové přístupnosti (invalidní vozík) a čísla 1 až 3; Zjednodušeně jsou někdy linky označovány jen čísly 1 až 3 spolu se slovním popisem (linky pro invalidy, pro tělesně postižené, pro vozíčkáře) anebo je symbol vozíku nahrazen písmenem „i“ nebo „I“ (invalidní), od prosince 2010 písmenem „H“ (handicapovaní).\n\nPlná licenční čísla linek (na jízdních řádech neuvedená) jsou 103001 až 103003. V databázích PID jsou či byly kódovány jako linky 799 (1 dopravce DPP), 797 (2 dopravce Societa a About Me) a 798 (3 a 2 dopravce DPP).\n\nAutobusy jsou speciálně upravené pro přepravu invalidních vozíků. Původně byly linky vyhrazeny jen pro držitele průkazů ZTP a ZTP-P a jejich průvodce, později byly zpřístupněny i dalším osobám se sníženou schopností pohybu a orientace, cestujícím s dětmi do tří let věku (tedy například s dětskými kočárky), těhotným ženám a jejich doprovodu a při té příležitosti byla vozidla vybavena i označovacími strojky na jízdenky (do té doby mohli linky využívat jen cestující s nárokem na bezplatnou přepravu) a fakticky zařazeny do PID.\n\nLinky byly vždy v provozu pouze v pracovních dnech, mezi linkami byl na Florenci (dříve na náměstí Republiky) zajištěn koordinovaný přestup, pro nějž jízdní řád stanovil v této zastávce pobyt vozidel po dobu 15–20 minut. V roce 2010 bylo na linkách 1 a 3 v každém směru 7 spojů denně a na lince 2 celodenní hodinový interval, tedy 17 párů spojů, v roce 2015 bylo na linkách 1 a 2 v provozu 7 párů spojů s nepravidelným intervalem (přibližně dvě a čtvrt až dvě a půl hodiny). Mezi roky 2010 - 2013 byl na linkách zaveden interval 60 minut (resp. na lince č.2 v úseku Florenc - Sídliště Stodůlky 120 minut).\n\nPodobné linky jsou například i v Brně, kde tuto funkci mají linky 81 a 82 (do roku 2003 s čísly 204 a 205), které však jsou přístupné všem cestujícím.\n\nV Praze je doprava tělesně postižených včetně vozíčkářů možná i v ostatních, veřejných linkách, přičemž na tramvajových a autobusových linkách přibývá nízkopodlažních vozidel, část spojů na vybraných linkách je v jízdních řádech označena jako garantovaně nízkopodlažní, nové stanice metra jsou stavěny jako bezbariérově přístupné a postupně je s vysokými náklady budován bezbariérový přístup i do některých starších stanic metra.\n\nMezi zvláštními autobusovými linkami byly zpočátku jmenovány i midibusové linky 291 a 292, což byly veřejné linky sloužící zejména k obsluze nemocnic v centru města (Nové Město a Malá Strana).\n\nDopravní podnik hl. m. Prahy a. s. provozoval až dvě speciální autobusové linky, které kolem roku 2003 o pracovních dnech obsluhovaly 3 vozy. Autobusy pro tyto linky jsou garážovány výhradně v garážích Hostivař a vypravovány z nich. V roce 2009 se objevily spekulace o zrušení linek nebo o přepuštění jinému dopravci.\n\nPostupně bylo v rámci generálních oprav pro tyto speciální linky upraveno 10 autobusů Karosa B 732 do speciálního provedení (neoficiálně označovaného jako B732 ZTP). U středních dveří je skládací plošina (která ve složeném stavu vypadá jako běžné schody) a uvnitř autobusů je méně sedadel a více prostoru pro invalidní vozíky. Osádka vozu bývala dvoučlenná, jeden pracovník byl určen pro ovládání plošiny a asistenci cestujícím. V pozdějším období byla funkce asistenta zrušena. Nejstarší dva takto upravené vozy (5211 a 5213) byly vyřazeny v letech 1998 a 1997, dále byly upraveny vozy typu B 732.20 ev. č. 5409, 5422, 5424, 5439, 5484, 5493 původně vyrobené roku 1988, vůz 5602 a také vůz 5717 typu B 732.40 vyrobený roku 1990. U prvních vozů byla použita celoplošná reklama, kvůli snadné rozeznatelnosti speciálních linek však byl nátěr nahrazen jednotným světle zeleným. V roce 1999 bylo pro tyto linky vyhrazeno 8 autobusů typu B 732 (5409, 5422, 5424, 5439, 5484, 5493, 5602, 5717), v roce 2007 je zmiňován stav 7 vozů.\nDne 28. či 29. ledna 2008 nasadil DP do provozu na tyto linky první dva nové vozy Iveco Crossway LE 12.8 ZTP (3898 a 3899), počátkem prosince 2008 byly nasazeny další dva (3986 a 3987). V roce 2009 byly kromě 4 nových Crosswayů ve stavu ještě poslední 4 vozy Karosa B 732 ZTP (ev. č. 5409, 5422, 5424, 5493), které byly během následujících měsíců vyřazeny.\n\nLinka byla zřízena jako první svého druhu v Praze, a to 22. května 1995 v trase Petýrkova – Nemocnice Krč – Budějovická – Jedličkův ústav – I.P.Pavlova – Florenc – Poliklinika Vysočany – Rajská zahrada – Globus Černý Most – Černý Most – Bryksova; některé zdroje uvádějí zahájení provozu již k roku 1992.\n\nV roce 2010 byla linka v provozu v trase: CHODOV – U Kunratického lesa (Z) – Petýrkova – U Kunratického lesa (T) – Na Proutcích (T) – Kunratická škola (T) – (Ústavy Akademie věd (T, dřívější název Mikrobiologický ústav) – V lískách (T)) – IKEM (T) – Nemocnice Krč – Poliklinika Budějovická (T) – Budějovická (Z) – Pankrác – Pražského povstání – Jedličkův ústav – I. P. Pavlova – Náměstí Republiky (Z) – Florenc – Náměstí Republiky (T) – Karlínské náměstí – Invalidovna – (Palmovka) – Poliklinika Vysočany – Rajská zahrada – (OC Černý Most (Z) – Černý Most – OC Černý Most (T)) – Breitcetlova – BRYKSOVA\n\nNěkteré spoje vynechávají zajíždění do zastávek OC Černý Most a Černý Most nebo do zastávky Palmovka, do zastávek Ústavy Akademie věd a V lískách zajíždějí pouze dva ranní spoje v jednom směru (stav k roku 2010).\n\n24. června 2004 bylo upraveno vedení linky v okolí Budějovické a jeden směr přeložen k poliklinice, 15. listopadu 2004 byla zřízena zastávka Pražského povstání, 10. prosince 2006 byly zřízeny zastávky Kunratická škola a IKEM a přejmenována zastávka Mikrobiologický ústav na Ústav Akademie věd.\n\nK 12. prosinci 2010 bylo opět upraveno vedení v okolí Budějovické, zároveň bylo změněno ukončení v oblasti Černého Mostu, takže linka byla ukončena v terminálu Černý Most. K dalším změnám v oblasti Černého Mostu došlo od 6. března 2011. Od 29. června 2013 byla konečná přemístěna do zastávky Obchodní centrum Černý Most a zároveň do této zastávky začaly zajíždět všechny spoje kromě prvního a posledního. Od 2. července 2016 je zřízena zastávka Hlavní nádraží ve Wilsonově ulici.\n\nV říjnu 2018 mluvčí organizace ROPID Filip Drápal uvedl, že extrémně nízké využití linky H1 je dlouhodobý problém, který je však s ohledem na společensko-politickou citlivost obtížně řešitelný. Kvůli velké nabídce ostatních nízkopodlažních spojů jezdí téměř zcela nevyužitá, nicméně s návrhem na zrušení linky zatím nesouhlasí zástupci sdružení vozíčkářů a členové takzvané bezbariérové komise HMP. Přeprava jednoho vozíčkáře na této lince vyjde v průměru na 900 korun, což je o několik set korun více, než Ropid platí za služby přepravy invalidů v rámci služby door-to-door v Praze.\n\nOd 29. června 2019 je linka zkrácena do polookružní trasy Chodov – Florenc – Náměstí Republiky – Chodov. V úseku Florenc – Obchodní centrum Černý Most je linka zrušena.\n\nV roce 2010 byla linka v provozu v trase: (ZLIČÍN – Halenkovská) – SÍDLIŠTĚ ŘEPY – Slánská – K Fialce – Kodymova – Bucharova – Nemocnice Motol – Vypich – Břevnovská – Hradčanská – Malostranská – Nemocnice Na Františku (dřívější název Řásnovka) – Náměstí Republiky (Z) – Florenc – Náměstí Republiky (T) – Pražská tržnice – Nádraží Holešovice – Rokoska – Bulovka – Čertův vršek – Madlina – Prosek – Střížkov – Poliklinika Prosek – Střížkov – Třebenická – SÍDLIŠTĚ ĎÁBLICE – (U SPOJŮ)\n\nNěkteré spoje vynechávají zastávku Pražská tržnice. Do zastávky U Spojů zajíždí jen jeden pár spojů, do zastávky Zličín jen část spojů. Jízdní doba v celé trase jedním směrem včetně pobytu v zastávkách je 113 minut (stav v roce 2010).\n\n1. září 2007 byla zřízena zastávka Třebenická. Zastávka Střížkov byla zřízena při otevření zdejší stanice metra 8. května 2008.\n\nK 12. prosinci 2010 byla linka zrušena.\n\nLinka 2 v trase Florenc – Náměstí Republiky – Hradčanská – Břevnovská – Vypich – Nemocnice Motol – Motol – Bucharova – Kodymova – Sídliště Stodůlky (některé zdroje uváděly ukončení v zastávce Kodymova), provozovaná autobusy Iveco Crossway, byla zavedena k 29. červnu 2013 jako náhrada západní části dřívější minibusové linky 2.\n\n7. dubna 2015, u příležitosti prodloužení linky metra A do stanice Nemocnice Motol, byla linka zrušena. Náhradou za ni byly na midibusové lince 168 v pracovní dny zřízeny speciální vložené spoje v intervalu 90 minut v trase Kodymova – Nárožní – K Fialce – Motol – Nemocnice Motol – Kukulova (Z) – Vypich (T). Zatímco běžné spoje na lince zajišťují midibusy, tyto vložené spoje zajišťuje speciálně upravený nízkopodlažní autobus standardní délky Iveco Crossway ze zrušené linky H2. Běžné spoje linky mají v pracovní dny 30minutový interval, tyto vložené spoje tedy dělí každý třetí interval. Oproti běžným spojům linky nezastavují v zastávkách Za Mototechnou, Ordovická, Šafránkova, Na Šafránce a Nemocnice Na Homolce.\n\nLicenční číslo 103102 mívala kolem roku 1995 po nepříliš dlouhou dobu linka ČSAD Kladno z Dejvické na náměstí Republiky, která fakticky byla speciálním prodloužením běžného veřejného spoje meziměstské linky z Kladna. Jakožto neveřejná linka nebyla uváděna v přehledech PID, pražské městské dopravy ani v IDOSu a krajských knižních jízdních řádech, takže se o ní dochovalo jen málo dokladů – nejvýraznějším dokladem byla mnohaletá mezera v číslování speciálních linek Dopravního podniku (a v době provozu linky též zastávkový krakorec ČSAD na náměstí Republiky u Kotvy, který by mohl být dohledatelný na dobových fotografiích).\n\nSocieta o. p. s. provozuje od 1. března 2009 pod hlavičkou PID na základě zadání od organizace ROPID nelinkovou přepravu držitelů průkazu ZTP nebo ZTP/P podle individuálních požadavků (objednávek) cestujících. Cesty osob s trvalým bydlištěm v Praze za účelem návštěvy zdravotnických zařízení a úřadů a některé další služby jsou bezplatné, ostatní cesty podléhají ceníku (6 až 24 Kč/km podle typu a cíle cesty). V pracovní dny je k dispozici až 8 mikrobusů VW Transporter a VW Crafter.\n\nNová linka číslo 2 (v interním číslování 797, licenční číslo 103102) byla zřízena 22. února 2010 (původně bylo spuštění plánováno na 15. února 2010) v trase Jiřího z Poděbrad – Nemocnice Vinohrady – Plaňanská – Sídliště Malešice – Rektorská – Sídliště Malešice – Skalka – Poliklinika Zahradní Město – Centrum Zahradní Město. Dopravcem se stala Societa o. p. s., která již od března 2009 provozovala v rámci PID poptávkovou dopravu pro tělesně postižené. Pro linku byly vybaveny tři mikrobusy Volkswagen Crafter (s evidenčními čísly 1171, 1172 a 1173). Vozy mají kapacitu devět cestujících bez vozíku nebo šest na elektrickém vozíku, vnitřní prostor je operativně upravitelný. V době zavedení linka jezdíla v pracovní dny od 6 do 23 hodin, a to v hodinových intervalech, s jízdní dobou z konečné na konečnou 43 minut.\n\nMezi důvody zavedení bylo například zpřístupnění Vinohrad (stanice metra Jiřího z Poděbrad nemá bezbariérový přístup, použití tramvaje je zde rovněž obtížné), obsluha Vinohradské nemocnice, malešického domova důchodců a poliklinik na Zahradním Městě i v Malešicích. Na Skalce je zastávka umístěna nedaleko výtahu do metra. Motivací k zavedení linky právě v této oblasti bylo, že zde v rámci poptávkové dopravy bylo mnoho individuálních žádostí o převoz.\n\nDo budoucna chce ROPID usilovat o prodloužení linky na Florenc, kde by navazovala na linky 1 a 2, a pokud by se linka osvědčila, byly by podobné linky zaváděny i v dalších částech města.\n\nV rozpočtu města Prahy (pravděpodobně jen pro zbylou část roku 2010) bylo na provoz linky vyčleněno 4,2 milionu korun.\n\nK 12. prosinci 2010 linku převzal dopravce About Me s. r. o. a byla prodloužena do trasy Kodymova – Bucharova – Nemocnice Motol – Vypich – Břevnovská – Hradčanská (V) – Malostranská – Nemocnice Na Františku – Náměstí Republiky (T) – Florenc – Náměstí Republiky (Z) – Na Smetance – Jiřího z Poděbrad – Nemocnice Vinohrady – Poliklinika Zahradní Město – Centrum Zahradní Město. V úseku Kodymova – Florenc jezdila jen polovina spojů. Zároveň začal být místo minibusu nasazován midibus.\n\n11. prosince 2011 byla linka zkrácena do trasy Florenc - Centrum Zahradní Město.\n\nK 1. září 2012 byla linka zrušena.\n\n\n"}
{"id": "561165", "url": "https://cs.wikipedia.org/wiki?curid=561165", "title": "Metoda Michela Thomase", "text": "Metoda Michela Thomase\n\nMetoda Michela Thomase je originální metoda rozvinutá Michelem Thomasem pro výuku jazyků. Thomas tvrdil, že jeho studenti budou v konverzaci relativně zdatní již po několika dnech studia. \n\nThomas byl najat Raquel Welchovou, Barbrou Streisand, Emmou Thompson, Woody Allenem a Grace Kellyovou. Metoda se dostala do popředí poprvé v Británii, poté co byl odvysílán dokument televize BBC „The Language master“, ve kterém Thomas učil francouzštinu šestici studentů po pět dní v Londýně v roce 1997. Jako výsledek zájmu vyvolaný tímto dokumentem, britské vydavatelství Hodder & Stoughton pověřilo Thomase, aby vytvořil komerční verzi svých kursů. \n\nV této metodě učitel vyzve studenty, aby si nezapisovali poznámky a zdrželi se vědomých pokusů o zapamatování a prohlašuje, že učitel přejímá plnou odpovědnost za jejich učení. Thomas tvrdil, že udržení uvolněných studentů, soustředěných a vybuzených pocitem zvyšujícího se úspěchu je klíčové pro jeho metodu. Dalším je odstranění stresu a úzkosti, které spojoval s tradičními metodami.\nKdyž byla Margaret Thompson, ředitelka školy, ve které byl dokument filmován, dotazována pro dokument The Language Master, poznamenala, že obecně se učitelé \"snaží získat pozornost svých žáků tím, že najdou zajímavý materiál, který by měl mít souvislost s jejich zájmy, ale to, co mně ukázal Michel Thomas je to, že samotný proces učení studenty motivuje, nikoliv použitý materiál“. \n\nUčitel nejprve předloží krátká slova a fráze v novém jazyce. Student je poté požádán „jak byste řekl?\" o větu v novém jazyce, kdy se začíná s triviálními a jednoduchými větami a postupně se přechází k složitějším konstrukcím. Fráze jsou vybrány jako obecné stavební kameny vyjádření myšlenek. Když student správně odpoví, učitel zopakuje celou frázi se správnou výslovností. Když je odpověď špatná, učitel pomůže studentovi porozumět jeho chybě a napravit ji. Nejdůležitější slova a fráze jsou opakovaně přezkušovány během kurzu. Tato metoda netrvá na přesné perfektní výslovnosti od začátku, místo toho poskytuje postupnou zpětnou vazbu a neustálé zlepšení procesem vytvarování studentových odpovědí během těchto opakování. \nV kurzech nahraných samotným Michelem Thomasem (španělština, francouzština, italština, němčina), se učení soustřeďuje na časování sloves a na použití modálních sloves. Slovník použitý v kurzu je docela malý a jsou preferována „gramatická slova“, tedy ta, která slouží k vyjadřování vztahů mezi ostatními slovy ve větě.\nGramatická pravidla jsou zavedena postupně a vyhýbá se obecně gramatické terminologii. Takto kurs vytváří rychle komplexní věty a zaměřuje se na schopnost přeložit věty jako: „Chci vědět, proč to pro mě teď nemáte, protože je to pro mě velmi důležité a potřebuji to“, zatímco se vyhýbá většině slovníku a zafixovaným frázím, používaným ve většině hlavních metod. Thomas například nevyučuje počítání, či dny v týdnu. \nDůležitou součástí je, že Thomas často využívá podobností mezi slovy v mateřském a novém jazyce, kde dává klíče, jakým způsobem je možné je transformovat. Například koncovka „tion“ v angličtině je na pár výjimek totožná s „zione“ v italštině a „ce“ v češtině. Takto si student pomocí této transformace rychle rozšíří slovník: „situation“ „situazione“ „situace“, kdy význam zůstává stejný či velice podobný.\n\nVydavatelství Hodder and Stoughton vydalo originální nahrávky s Michelem Thomasem a několik dalších jazyků nahraných s dalšími učiteli. Tyto nahrávky jsou záznamem vyučování se dvěma studenty (jeden muž a jedna žena). Posluchač je vyzván, aby pozastavil nahrávku a aby nahlas odpověděl na otázku položenou Michelem Thomasem. Tyto záznamy jsou rozděleny na úvodní kurs, pokročilejší kurs a na slovní zásobu.\n\nHarold David Goodman studoval u Michela Thomase od roku 1995 až do roku 2005 a je údajně jedinou známou osobou, která byla vyučována této metodě. Po smrti Michela Thomase, Hodder and Stoughton použili znalostí Harolda Goodmana, aby vytvořili další kursy, než ty, které zanechal Michel Thomas. V průběhu osmi let se prodalo kolem jednoho miliónu kopií těchto nahrávek.\n\n"}
{"id": "561167", "url": "https://cs.wikipedia.org/wiki?curid=561167", "title": "Torre de Cristal", "text": "Torre de Cristal\n\nTorre de Cristal je mrakodrap v Madridu. Má 45 pater a s výškou 249 m.. Stojí v moderní obchodní čtvrti Cuatro Torres Business Area. Navrhl jej architekt César Pelli. Výstavba probíhala v letech 2004 – 2008.\n\n\n"}
{"id": "561175", "url": "https://cs.wikipedia.org/wiki?curid=561175", "title": "Skalnatá chata", "text": "Skalnatá chata\n\nSkalnatá chata je horská chata, která stojí ve Vysokých Tatrách na prahu Skalnaté doliny na Tatranské magistrále, několik minut chůze od Skalnatého plesa. Je umístěná pod obřím balvanem nazývaným \"Ohnisko\".\n\nPo vytvoření hráze Skalnatého plesa (1841) a po jeho obezdění (1877) vznikl na tomto místě přístřešek, který byl v roce 1914 přestavěn na betonovou chatku. V 90. letech 20. století ji zrekonstruoval tatranský nosič Ladislav (Laco) Kulanga, který je držitelem mnoha váhových rekordů.\n\n"}
{"id": "561176", "url": "https://cs.wikipedia.org/wiki?curid=561176", "title": "Mistrovství světa v basketbalu mužů 1950", "text": "Mistrovství světa v basketbalu mužů 1950\n\n1. mistrovství světa v basketbalu proběhlo v dnech 22. října – 3. listopadu v Argentině.\n\nTurnaje se zúčastnilo deset mužstev, která musela hrát kvalifikaci o postup do finálové skupiny, do které postoupilo šest nejlepších týmů. Zbylé čtyři hrály ve skupině o 7. - 10. místo. Prvním mistrem světa se stala domácí Argentina.\n\n Peru - Jugoslávie 33:27 (16:16)\n\n22. října 1950 - Buenos Aires\n Egypt - Ekvádor 43:37 (18:22)\n\n22. října 1950 - Buenos Aires\n\n USA - Chile 37:33 (20:19)\n\n23. října 1950 - Buenos Aires\n\n23. října 1950 - Buenos Aires\n\n23. října 1950 - Buenos Aires\n\n23. října 1950 - Buenos Aires\n\n Chile - Jugoslávie 40:24 (27:11)\n\n24. října 1950 - Buenos Aires\n\n24. října 1950 - Buenos Aires\n\n Chile - Španělsko 54:40 (24:18)\n\n25. října 1950 - Buenos Aires\n\n25. října 1950 - Buenos Aires\n\n Chile - Francie 48:44 (27:19)\n\n27. října 1950 - Buenos Aires\n\n27. října 1950 - Buenos Aires\n\n29. října 1950 - Buenos Aires\n\n29. října 1950 - Buenos Aires\n\n30. října 1950 - Buenos Aires\n\n30. října 1950 - Buenos Aires\n\n31. října 1950 - Buenos Aires\n\n31. října 1950 - Buenos Aires\n\n1. listopadu 1950 - Buenos Aires\n\n1. listopadu 1950 - Buenos Aires\n\n2. listopadu 1950 - Buenos Aires\n\n2. listopadu 1950 - Buenos Aires\n\n3. listopadu 1950 - Buenos Aires\n\n3. listopadu 1950 - Buenos Aires\n\n3. listopadu 1950 - Buenos Aires\n\n Ekvádor - Jugoslávie 45:40 (14:15)\n\n28. října 1950 - Buenos Aires\n\n30. října 1950 - Buenos Aires\n\n31. října 1950 - Buenos Aires\n\n1. listopadu 1950 - Buenos Aires\n\n3. listopadu 1950 - Buenos Aires\n\nDružstvo Jugoslávie odmítlo nastoupit k zápasu, na protest proti režimu gen. Franka.\n\n4. listopadu 1950 - Buenos Aires\n\n\n1. Argentina\n2. USA (Denver Chevrolets)\n3. Chile\n4. Brazílie\n5. Egypt\n6. Francie\n7. Peru\n8. Ekvádor\n9. Španělsko\n10. Jugoslávie\n"}
{"id": "561179", "url": "https://cs.wikipedia.org/wiki?curid=561179", "title": "Marco Sturm", "text": "Marco Sturm\n\nMarco Johann Sturm (* 8. září 1978, Dingolfing, Německo) je bývalý německý profesionální hokejový útočník. Od roku 2015 je trenérem německé hokejové reprezentace.\n\nDraftován byl v roce 1996 jako 21. celkově do San Jose Sharks. První gól v NHL vstřelil proti Chicago Blackhawks do sítě Jeffa Hacketta 3. října 1997. 30. listopadu 2005 byl vyměněn společně s Bradem Stuartem a Waynem Primeauem za Joa Thorntona do Boston Bruins. Na konci sezony 2007–08 byl jediným hráčem z trejdu, který v Bruins pokračoval.\n\nProtože je dobrým bruslařem, často se mu říká „nejrychlejší Němec na ledě“. Jeho výpady do ofenzivní zóny jsou často nazývány „blitzkriegy“. Na Utkání hvězd 1999 byl druhý nejlepší bruslař NHL za Peterem Bondrou.\n\nMěl být kapitánem německé reprezentace na Olympijských hrách v Turíně 2006. Pár dní před odletem do Itálie bylo ale zjištěno, že trpí nespecifikovaným zraněním na horní části těla.\n\n24. února 2007 podepsal novou víceletou smlouvu s Bruins.\n\n2. února 2008 hrál svůj 730. zápas v NHL, což je nejvíce ze všech Němců.\n\n26. dubna 2008 byl jeden z německých hráčů v NHL, kteří později reprezentovali Německo na Mistrovství světa.\n\nJeho nejznámější gól přišel v play-off 2008 na konci základní hrací doby šestého zápasu čtvrtfinále Východní konference proti Montreal Canadiens. Vypálil střelu zápěstím na brankáře Canadiens Careyho Price, který střelu vyrazil, on pak přeskočil spadlého obránce Montrealu a dostal puk přes brankáře povedenou střelou do pravé šibenice. Gól byl nakonec vítězným pro Bruins a ti se tak dostali do sedmého zápasu.\n\nV sezoně 2008–09 musel ale podstoupit operaci kolene, kvůli které hrál pouhých 19 zápasů, ve kterých si ale připsal pěkných 7 gólů.\n\nVstřelil také vítězný gól v prodloužení Winter Classic 2010 mezi Bruins a Philadelphia Flyers na baseballovém Fenway Parku v Bostonu.\n\n2. května 2010, v prvním utkání semifinále Východní konference s Flyers, si zranil koleno. Do týmu se ve zbytku sezony už nevrátil, podstoupil operaci kolene a vrátil se až v prosinci téhož roku. Sezónu 2010/11 začal v týmu Los Angeles Kings, kde odehrál 17 zápasů. Poté byl 26. února 2011 přemístěn do týmu Washington Capitals. Po sezóně mu Capitals nenabídlo smlouvu a 1. července 2011 se stal volným hráčem. Hned na to podepsal smlouvu s týmem Vancouver Canucks jako volný hráč.\n\nJe ženatý a má dvě děti: syna Masona Josepha a dceru Kaydie.\n\n"}
{"id": "561182", "url": "https://cs.wikipedia.org/wiki?curid=561182", "title": "Alfonsas Žalys", "text": "Alfonsas Žalys\n\nAlfonsas Žalys (1929 – 12. prosince 2006) byl litevský politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, čestný občan města Klaipėdy.\n\nNarodil se 5. října 1929 v obci Raizgiai (Okres Šiauliai). Zemřel 12. prosince 2006 v Klaipėdě, pochován je na hřbitově Lėbartai u Klaipėdy.\n\nMaminka Alfonsa Žalyse zemřela velmi brzy, proto vyrůstal u svého dědečka na břehu řeky Dubysa. Ze studií na Šiluvské střední škole byl z 11. třídy povolán do vojenské služby v sovětské armádě, kde se vyznamenal jako dobrý hráč košíkové. Po návratu byl v roce 1953 přijat do redakce tytuvėnských okresních novin jako literát. Brzy byl zvolen tajemníkem tytuvėnského okresního komunistického svazu mládeže.\n\nV letech 1957 - 1961 studoval na Vysoké stranické škole ve Vilniusu, po ukončení byl přidělen do Klaipėdy, kde byl zvolen tajemníkem městského výboru Klaipėdy (KS Litvy). V roce 1964 ukončil studia na Ekonomické fakultě Vilniuské univerzity.\n\nV letech 1969 - 1990 byl předseda Výkonného výboru Rady města Klaipėdy (tehdejší obdoba dnešního starosty). Jeho organizační schopnosti, osobní zasvěcený profesionální zájem, tehdy nezbytné umění lavírovat na ostří nože při protlačování projektů, kterým by jinak sovětské mocenské špičky nedaly potřebný souhlas, umění překonat značné finanční nesnáze - značně pomohly k \"realizaci\" těchto projektů, z nichž některé mohou být hodnoceny kontroverzně, jiné kladně (neúplný výčet):\n\n\nAlfonsas Žalys byl principiální a komunista. Komunistou byl proto, aby měl možnost učinit to, co učinil, jako nekomunista by tyto možnosti neměl. Jeho činy a zásluhy však působily proti tendencím komunismu v SSSR. Byl patriot Litvy, stal se jedním z prvních aktivistů Sąjūdisu. V roce 1988, jako člen Nejvyššího sovětu Litevské SSR byl jedním z iniciátorů těchto zákonů (a úprav):\nV roce 1989 Alfonsas Žalys na XX. sjezdu KS Litvy hlasoval za oddělení KS Litvy od KSSS. Považoval to za jeden z prvních nezbytných kroků k obnově nezávislosti Litvy. \nV roce 1990 - signatář Zákona o obnovení nezávislosti Litvy (11.3.) \n1990 - 1992 poslanec Nejvyšší Rady - Sejmu obnovené nezávislosti.\n"}
{"id": "561183", "url": "https://cs.wikipedia.org/wiki?curid=561183", "title": "Torre Espacio", "text": "Torre Espacio\n\nTorre Espacio je mrakodrap v Madridu. Má 57 pater a s výškou 224 m je 4. nejvyšší mrakodrap Španělska. Stojí v moderní obchodní čtvrti Cuatro Torres Business Area. Navrhl jej architekt Henry N. Cobb z firmy Pei Cobb Freed. Výstavba probíhala v letech 2004 – 2008.\n\n\n"}
{"id": "561184", "url": "https://cs.wikipedia.org/wiki?curid=561184", "title": "Lokšanové z Lokšan", "text": "Lokšanové z Lokšan\n\nLokšanové z Lokšan byl slezský rytířský rod, který do Čech přišel v první polovině 16. století.\n\nJako první přišel na naše území Jiří z Lokšan (asi 1491–1551) se stal roku 1523 sekretářem krále Ludvíka Jagellonského, poté působil jako královský rada a nakonec jako říšský vicekancléř ve službách habsburského rodu. Od Ferdinanda I. Habsburského získal do zástavní držby panství Kašperk s právem dolování, které však později vyměnil za panství Březnice, kde zahájil přestavbu tamního hradu na renesanční zámek, a Tochovice. \n\nPřestavbu Březnice dokončila jeho manželka Kateřina, dcera měšťana Jakuba Adlera ze Špýru, která zde zřídila zámeckou knihovnu roku 1558. Zde se, v lednu 1557, tajně vdala její neteř Filipína Welserová z Augšpurku za arciknížete Ferdinanda Tyrolského a porodila mu zde syna Ondřeje (Andrease). \n\nJejich dcera Kateřina z Lokšan se vdala nejprve za Ladislava ze Šternberka, majitele zelenohorského panství, a po jeho smrti za Jiřího Popela z Lobkovic. Syn Ferdinand z Lokšan sloužil u dvora arciknížete Ferdinanda jako rada. Ferdinandovi synové byli roku 1604 povýšeni do panského stavu a rozdělili si mezi sebe Březnici a Tochovice.\n\nÚčastník stavovského povstání, Adam z Lokšan, doprovázel, krále Fridricha Falckého při útěku z Prahy a zemřel v cizině. Václav za účast na povstání přišel o majetek. Jejich poslední bratr Jiří přestoupil ke katolické církvi a zůstal v Březnici. Rod však v 17. století vyhynul po meči a po přeslici začátkem 18. století.\n\nFerdinand I. rodu udělil znak, který měl v prvním a čtvrtém pole polovinu černé orlice a polovinu zlaté lilie; zbývající pole byla rozčtvrcena zlatě a červeně.\n\nSpojili se s Lobkovici, Šternberky, Šliky, Černíny, Švihovskými či s Koci z Dobrše.\n\n"}
{"id": "561185", "url": "https://cs.wikipedia.org/wiki?curid=561185", "title": "CAC", "text": "CAC\n\nCAC může znamenat:\n\n"}
{"id": "561187", "url": "https://cs.wikipedia.org/wiki?curid=561187", "title": "Torre PwC", "text": "Torre PwC\n\nTorre PwC, dříve Torre Sacyr Vallehermoso, je mrakodrap v Madridu. Má 52 pater a s výškou 236 m 3. je nejvyšší mrakodrap Španělska. Stojí v moderní obchodní čtvrti Cuatro Torres Business Area. Navrhli jej architekti Carlos Rubio Carvajal a Enrique Álvarez-Sala Walter. Výstavba probíhala mezi lety 2004 a 2008. V budově se nachází luxusní hotel Eurostars Madrid Tower, který zabírá 31 pater.\n\n\n"}
{"id": "561196", "url": "https://cs.wikipedia.org/wiki?curid=561196", "title": "Surový kmen", "text": "Surový kmen\n\nSurový kmen (hovorově běžně označován jako „surák“) je vytěžený, odvětvený kmen (osová část) stromu, od kterého je oddělen vršek (tenčí než 6cm b.k.) a někdy také oddenková (zpravidla cennější) část. Prakticky se jedná o nejjednodušší sortiment surového dříví určený k dalšímu zpracování a výrobě sortimentů dříví podle příslušných technických nebo odběratelských norem. Proces příčného přeřezávání a třídění takto vzniklých částí (s cílem získat přesněji popsané sortimenty dříví) se označuje jako sortimentace. Surové kmeny se manipulují a druhují zpravidla na skladech.\n\nSurové kmeny se vyrábějí ze všech jehličnatých a listnatých dřevin. Dodávají se v kůře a třídí se na \"tenké\" (do 19 cm středové tloušťky b. k.) a \"tlusté\" (od 20 cm středové tloušťky b. k.). Délka surových kmenů je odstupňována po 0,25 m a vyrábějí se v co největších dopravních délkách. Nejkratší povolená délka tenkých surových kmenů je 5,0 m u tlustých surových kmenů potom 8,0 m.\n\nPřídavek k délce činí (stejně jako např. u pilařské kulatiny) 1 % délky, nejvýše však 10 cm. Středová tloušťka surových kmenů se udává na celé centimetry. Nejmenší tloušťka čepu je 6 cm b. k. Od tlustých surových kmenů se nesmějí odřezávat oddenkové části s výjimkou výřezů I. a II. třídy jakosti, pokud je odběratel sám účelově a hospodárně nezpracovává (toto ustanovení záleží na obchodních smlouvách).\n\n(u jehličnatých i listnatých surových kmenů):\nSoučasný výskyt hniloby jádra a běli se nepovoluje. Hloubka zapaření se zjišťuje zkušebním řezem. Ostatní vady jsou povoleny. Pokud to obchodní smlouva povoluje je možno dodávat i tzv. nevyzdravené surové kmeny (včetně vad)\n\n"}
{"id": "561197", "url": "https://cs.wikipedia.org/wiki?curid=561197", "title": "Jednovláknová DNA", "text": "Jednovláknová DNA\n\nJednovláknová DNA (ssDNA z angl. \"single-stranded DNA\") je označení pro molekulu DNA, která se neskládá ze dvou vláken dvoušroubovice, jako tomu je obvykle (u tzv. „dsDNA“), nýbrž jen z jednoho vlákna deoxyribonukleotidů. Jednovláknová DNA vzniká přechodně během replikace (pomocí enzymů helikáz a topoizomeráz, které vlákno rozplétají a SSB proteinů, které v tomto stavu DNA drží), ale u bakterií někdy vznikají i celé jednovláknové kruhové chromozomy. Některé viry si dokonce vystačí s jednovláknovou DNA bez výjimky – např. někteří vláknití kolifágové (M13, f1, fd).\n\nJe vlastně na první pohled podobná běžné RNA, nicméně obsahuje deoxyribózu (místo ribózy) a nukleové báze A, C, G, T (tedy nikoliv uracil).\n"}
{"id": "561200", "url": "https://cs.wikipedia.org/wiki?curid=561200", "title": "Tajná kronika Mongolů", "text": "Tajná kronika Mongolů\n\nTajná kronika Mongolů (mongolsky \"Монголын нууц товчоо\") je nejstarší dochované literární dílo v mongolštině a nejstarší pramen mongolské historie. Byla napsána ve 13. století anonymním autorem (pravděpodobně Tatarem Šigi-Chutuchem) po smrti Čingischána jako kronika pro jeho rodinu. Nejde o dílo kronikářské, ale literární. Zabývá se vnitřní historií Mongolů.\n\nTajná kronika Mongolů se dělí na několik částí. První hlavní část líčí předhistorické události, druhá události historické. V první hlavní části je popisována genealogie Čingischánova rodu, sestavena genetická souvislost jednotlivých mongolských kmenů navzájem a líčeny okolnosti volby Čingischána chánem. Ve druhé hlavní části jsou líčeny historické události, do roku 1200 bez uvedení roku. Kronika končí rokem 1240.\n\n\n"}
{"id": "561209", "url": "https://cs.wikipedia.org/wiki?curid=561209", "title": "Giuseppe Gasparo Mezzofanti", "text": "Giuseppe Gasparo Mezzofanti\n\nGiuseppe Gasparo Mezzofanti (19. září 1774 – 15. března 1849) byl italský kardinál a slavný polyglot, údajně ovládající několik desítek jazyků (o přesném čísle se vedou spory).\n\nTeologické vzdělání získal v Boloni, v roce 1797 byl vysvěcen na kněze. Ve stejném roce se stal profesorem arabštiny na univerzitě v Boloni, toto místo ale ztratil poté, co odmítl přísahat věrnost Cisalipinské republice. Namísto toho pracoval v univerzitní knihovně, brzy poté se ale znovu stal profesorem řečtiny a orientálních jazyků. V roce 1831 se pro své jazykové znalosti stal členem Kongregace pro šíření víry, což byla instituce, která koordinovala katolickou misijní činnost. V roce 1833 se stal hlavním knihovníkem vatikánské knihovny. V roce 1838 se postavil do čela Kongregace a v důsledku toho se stal kardinálem.\n\nStudium jazyků bylo jeho celoživotní zálibou a svým nadáním získal celoevropskou proslulost - ze známějších jazyků byl mnohokrát vyzkoušen rodilými mluvčími a úroveň jeho řeči byla prý překvapivá - v mnoha jazycích se dopouštěl nanejvýš stylistických chyb. Přesný počet jazyků, které ovládal, je stěží možné určit, jednak proto, že ne všechny jazykové znalosti byly ověřeny, a pak také proto, že u některých jazyků ovládal i několik dialektů, jejichž zařazení mezi samostatné jazyky je sporné.\n\nK jazykům, jejž ovládal dokonale, patřila údajně angličtina, skotština, němčina, maďarština, biblická i středověká hebrejština, arabština, „chaldejština“ (tj. aramejština), koptština, klasická i moderní arménština, perština, turečtina, maltština, klasická i nová řečtina, latina, italština (rodný jazyk), španělština, katalánština, portugalština, francouzština, provensálština, švédština, dánština, nizozemština, vlámština, „ilyrština“ (snad chorvatština), ruština, polština, čeština a čínština.\nDobrá byla prý jeho syrština, Ge'ez, amharština, hindustánština, gudžarátština, baskičtina, rumunština, \"kalifornština\", algonquinština (indiánské jazyky).\n\nPrůměrná byla jeho velština, kurdština, gruzínština, srbština, bulharština, romština, peguánština (jihovýchodní Barma), \"angolština\", \"mexičtina\", \"chilština\" a \"peruánština\".\nHorší byla jeho sinhálština, barmština, japonština, irština, gaelština, odžibvejština a jazyk Indiánů z oblasti Delaware.\n\nPouze na psané úrovni byl jeho sanskrt, malajština, \"tonkinština\" a \"kočinčínština\" (patrně dva dialekty vietnamštiny), tibetština, islandština, laponština, rusínština, fríština, lotyština, kornština, kečuánština a bambarština.\n\nJeho metoda učení jazyků není přesně známá. Jazyky se učil převážně od misionářů a cizinců, které při své práci potkával. Při učení si údajně napřed sestavil slovník asi pěti set základních výrazů a konverzačních forem, které pak dále rozvíjel konverzací, čtením knih (užíval zejména katechismy sestavené misionáři) a psaním. Tvrdil prý, že je nejlepší konverzovat s dětmi, které prý jednak nejlépe rozumí cizincům a jednak mají nejčistší jazykový cit. Při učení neznámých jazyků využíval také srovnání s jazyky již známými, což mu usnadnilo zapamatování. Podle jiných sdělení se jeho metody nijak nelišily od metod obvyklých v jeho době, jen je prostě uplatňoval intenzivněji.\nPřes své velké znalosti se Mezzofanti nevěnoval vědecké práci a ani o své činnosti nezanechal žádné záznamy. Většinu dostupných informací o něm shromažďuje kniha \"The life of Cardinal Mezzofanti\", kterou napsal C. W. Russel v roce 1863, a která je dostupná i na internetu.\n\n\n"}
{"id": "561211", "url": "https://cs.wikipedia.org/wiki?curid=561211", "title": "Saíd bin Sultán", "text": "Saíd bin Sultán\n\nSaíd bin Sultán (: , \"\") (5. červen 1797 – 19. říjen 1856) byl vládcem sultanátu Maskat a Omán od 20. listopadu 1804 do 4. června 1856. Po smrti svého otce Sultána bin Ahmada v roce 1804 se spolu s bratrem Salimem stal spoluvládcem země. Dne 14. září 1806 Saíd bratra Salima sesadil. Během života zplodil 36 potomků.\n\nRoku 1837 požádal Saíd o pomoc šejka Isu bin Tarifa při dobývání města Mombasa v Keni. Pevnost Fort Jesus v Mombase byla po dobytí pojmenována právě po tomto šejkovi (\"Jesus\" je arabsky \"Isa\").\n\nV roce 1840 přesunul hlavní město z Maskatu v Ománu do Stone Townu, též známému jako Zanzibar. Po Saídově smrti roku 1856 se jeho třetí syn Thuwaini bin Saíd stal sultánem Maskatu a Ománu, zatímco Saídův šestý syn Majid bin Saíd se chopil moci v Zanzibaru. Ten v roce 1840 vyslal loď do Spojených států amerických, ve snaze o navázání obchodních vztahů.\n\nDnes vlastní Národní muzeum Ománu četnou sbírku stříbrných předmětů spolu s dalším vlastnictvím, dříve náležejícímu Saídovi.\n"}
{"id": "561215", "url": "https://cs.wikipedia.org/wiki?curid=561215", "title": "Ďábel (rozcestník)", "text": "Ďábel (rozcestník)\n\nĎábel (řecky \"diabolos\", protivník) může označovat:\n\n\n\n\n\n"}
{"id": "561218", "url": "https://cs.wikipedia.org/wiki?curid=561218", "title": "Allan Holdsworth", "text": "Allan Holdsworth\n\nAllan Holdsworth (6. srpna 1946 – 16. dubna 2017) byl anglický kytarista a skladatel. Vydal dvanáct studiových alb jako sólový umělec a během své čtyřicetileté hudební kariéry hrál mnoho různých stylů hudby, nejvíce byl však znám pro hraní ve stylu jazz fusion.\n\n\n\n\n\n\n\n\n"}
{"id": "561219", "url": "https://cs.wikipedia.org/wiki?curid=561219", "title": "Andrej Željabov", "text": "Andrej Željabov\n\nAndrej Ivanovič Željabov (, , Nikolajevka, Ruské impérium – , Petrohrad, Ruské impérium) byl ruský revolucionář, člen organizace Svoboda lidu a organizátor atentátu na Alexandra II.\n\nRoku 1869 vystudoval Željabov gymnázium v Kerči, poté odešel na právnickou fakultu v Oděse. Z univerzity byl roku 1871 vyhnán pro účast na studentských nepokojích a poslán do Čerkas, kde se stal členem podzemí organizace \"Gromada\".\n\nPo návratu do Oděsi se Željabov stal členem organizace Čajkovců. Roku 1874 byl zatčen a poté propuštěn na kauci. I přesto pokračoval v ilegálních aktivitách. Roku 1878 odešel do Podolsku, kde mezi rolnictvem propagoval marxismus.\nŽeljabov postupně přestal věřit v marxismus a nadchl se pro terorismus. Roku 1879 měl nechat vyhodit do vzduchu vlak s Alexandrem II. a jeho milenkou Jekatěrinou Dolgorukovovou. Ještě před výbuchem však byla nálož odhalena a odstraněna. V únoru 1880 nechal prostřednictvím Stěpana Chalturina způsobit výbuch ve velké jídelně Zimního paláce. Zemřelo při něm 11 gardistů, zraněno bylo 45 osob, car však přišel pozdě, zdržen bulharským knížetem. \n\nO rok dřív přišel do skupiny Půda a svoboda a stal se jedním z hlavních obhájců terorismu. Po rozštěpení skupiny přišel do organizace Svoboda lidu a přispíval do jejích novin \"\"Dělnický úřední list\"\". V té době poznal revolucionářku Sofii Perovskou.\nRoku 1881 se stal jedním s organizátorů atentátu na Alexandra II., který byl tentokrát úspěšný. Ještě před atentátem však byl Željabov zatčen. Po atentátu a dopadení ostatních spolupracovníků byl odsouzen k trestu smrti a 15. dubna 1881 popraven.\n\nLenin později přirovnával Željabova k takovým revolucionářům, jako byli např. Maxmilien Robespierre či Giuseppe Garibaldi.\n"}
{"id": "561247", "url": "https://cs.wikipedia.org/wiki?curid=561247", "title": "Autobusová doprava v Česku", "text": "Autobusová doprava v Česku\n\nAutobusová doprava v Česku je z hlediska rozsahu sítě nejvýznamnějším druhem veřejné dopravy v zemi. Veřejná linková autobusová doprava ve funkci regionální a příměstské dopravy doplňuje železniční síť, navazuje na ni a pokrývá většinu obcí. Všechna velká města a mnoho menších měst má vlastní síť nebo linku městské autobusové dopravy, v největších městech mají autobusové linky doplňkovou roli k páteřní kolejové městské dopravě. V dálkové a mezinárodní dopravě jsou autobusy významným a úspěšným konkurentem železnice. V počátcích autobusové dopravy koexistovaly státní sítě provozované státní poštovní a železniční správou se soukromými linkami, státní síť byla poté sjednocena pod hlavičkou Československých státních drah. V roce 1948 byly soukromé dopravní podniky v Československu znárodněny a meziměstská a regionální veřejná autobusová doprava sloučena do národního podniku ČSAD, který se poté rozdělil do krajských a v některých obdobích i okresních podniků; městská autobusová doprava ve větších městech byla (často společně s tramvajovou či trolejbusovou dopravou) provozována městskými dopravními podniky. Od roku 1990 byla postupně většina státních autobusových společností privatizována a zákon č. 111/1994 Sb., o silniční dopravě, umožnil do linkové dopravy vstup nesčetnému množství nových, většinou soukromých subjektů. Na sklonku 1. desetiletí 21. století roste vliv několika velkých holdingů, z nichž některé mají nadnárodní či zahraniční zázemí. Provoz většiny linek, zejména městských a regionálních, je z velké části dotován kraji a obcemi v rámci tzv. zajištění dopravní obslužnosti území, v některých oblastech jsou tyto linky postupně začleňovány do integrovaných dopravních systémů. Většina dálkových a mezinárodních linek i malá část místních linek je provozována na náklady a obchodní riziko dopravce (hrazena z jízdného), část místních linek je dotována soukromými subjekty (obchodními, zábavními, sportovními a turistickými centry, výrobními podniky atd.). Významná je též neveřejná autobusová doprava – patří k nabídce většiny velkých dopravců a působí v ní i mnoho dalších, malých dopravců s jedním či několika málo autobusy, kteří se v linkové dopravě neangažují. Několik dispečinků se specializuje na zprostředkování poptávkové dopravy.\n\nZa první autobusovou linku v Evropě je považována blíže neurčená soukromá linka v Bavorsku. V červnu 1905 pak začaly jezdit linky na západě Rakouskem anektované Bosny a Hercegoviny, které provozovala armáda. Autobusy spojovaly Bihać s městy Bosanski Novi a Bosanski Petrovac ; roku 1906 začaly poštovní autobusy jezdit i ve Švýcarsku. Poštovní autobusy kromě zásilek dopravovaly i omezený počet osob a navázaly tak na funkci koněspřežných poštovních fiakrů. Roku 1907 byla založena rakouská společnost Postbus, jejíž dceřinou společností je dnes podnik ČSAD Autobusy České Budějovice a. s..\n\nZa první autobusovou linku v českých zemích je považována doprava, kterou v roce 1907 provozoval soukromník z Frýdlantu nad Ostravicí do Horní Čeladné.\n\nPrvní pražská autobusová linka, z Malé Strany na Hradčany, jezdila od 7. března 1908 a kvůli technickým problémům byl provoz 17. listopadu 1909 zastaven. Na lince jezdily čtyři autobusy různých značek, po skončení provozu byly přestavěny na jiné účely.\nPrvními státními autobusovými linkami byly dvě linky rakouského ředitelství pošt a telegrafů pro země české z Pardubic, které slavnostně zahájily provoz 13. května 1908 v 8 hodin ráno. Na prvních linkách Pardubice – Bohdaneč (11 km, 64 minut) a Pardubice – Holice jezdily autobusy Laurin & Klement typu HOS s dřevěnou karoserií, čtyřválcovým benzinovým motorem a řetězovým pohonem zadních kol a s dřevěnými koly s obručemi z plné gumy. Při optimální rychlosti 26 km/h (maximální dovolená rychlost byla 28 km/h v obci a 15 km/h za tmy) měl vůz spotřebu až 62 litrů benzinu na 100 km. K první nehodě došlo 28. listopadu 1908, kdy autobus po prasknutí části podvozku se šesti cestujícími spadl do semtínské hráze, při čemž 3 lidé byli zraněni těžce a dva lehce. Až do roku 1913 se počet státních (poštovních) autobusů příliš nezvyšoval. V roce 1909 byla zavedena veřejná poštovní linka z Benešova do Neveklova, roku 1910 z Lysé nad Labem do Chotětova, v roce 1912 z Habrů do Golčova Jeníkova, v letech 1913 a 1914 z Vysokého Mýta do Skutče a z Českého Brodu do Kutné Hory. Kolem roku 1912 přibyly do poštovního vozového parku německé autobusy Daimler-Benz a švýcarské Saurer.\n\nPo roce 1910 vznikaly i soukromé linky veřejné dopravy, například na trasách Mariánské Lázně – Kynžvart, Mariánské Lázně – Karlovy Vary, Příbram – Dobříš, Praha – Mělník i jinde. Kromě vozů Laurin & Klement se používaly ještě vozy Austro Daimler. Za historicky druhou autobusovou linku na území dnešní Prahy je považována linka Praha – Mělník, na kterou 19. dubna 1912 získal licenci mělnický podnikatel František Černý. Začínala na Josefském náměstí (dnešní náměstí Republiky) a vedla přes Karlín, Kobylisy, Bohnice, Chabry a Ďáblice. První světová válka vedla v roce 1914 k zastavení provozu.\n\nKoncese na provozování autobusové dopravy začaly rakouské úřady udělovat kolem roku 1911.\n\nPodle Vilímkova jízdního řádu pro Čechy, Moravu a Slezsko z roku 1914 byla veřejná doprava provozována na 34 linkách (z toho 20 v Čechách a 14 na Moravě) o celkové délce 580 kilometrů; na Slovensku tou dobou existovaly jen tři sezonní tratě o celkové délce 62,6 km. Více než polovina z celkem 42 autobusových linek rakouské poštovní správy jezdila na území dnešní České republiky.\n\nZačátkem první světové války byl provoz přerušen a všechny autobusy byly zabrány pro rakouskou armádu.\n\nJako první byla po válce 2. května 1919 obnovena poštovní linka Pardubice – Bohdaneč, následně byly obnoveny i další poštovní i soukromé linky. Roku 1919 bylo zřízeno 12 poštovních tratí, roku 1920 dalších 39, roku 1922 dalších 25 a v letech 1923–1925 dalších 31 tratí, koncem roku 1927 bylo poštovních linek již 119 o délce 2636,7 km. Poštovní správa získala bývalé vojenské skladiště Citadela na Vyšehradě a využila je jako garáže a dílny pro celé území Československa. První poválečné autobusy vznikaly nepříliš náročnou přestavbou nákladních automobilů Laurin & Klement (doplněním lavic a krycí plachty), teprve později byly dokupovány nové autobusy domácí i zahraniční výroby. V roce 1926 zde bylo 216 autobusů, roku 1927 areál vyhořel a tím zanikl. Roku 1923 byly ve Vršovicích postaveny nové centrální garáže s podzemním zásobníkem pohonných hmot. V následujících letech pošta používala autobusy Praga NO, Praga AO, Škoda 550 a Walter PN, větší autobusy po 37 a menší pro 20 cestujících, prostor pro zásilky byl oddělen. 21. ledna 1925 byla zřízena Správa poštovní automobilní dopravy se sídlem v Praze-Vršovicích, čímž byla doprava organizačně oddělena od ostatního poštovního provozu. Roku 1927 tato správa disponovala 326 autobusy a obsluhovala jimi 2650 kilometrů autobusových tratí. Na konci roku 1929 provozovala již 373 autobusů, 139 tratí o délce 3111 kilometrů a roční výkon byl 5,3 milionu vozokilometrů. Jízdní řády se oficiálně vyvěšovaly v pravidelných zastávkách a zveřejňovaly v knize železničních jízdních řádů; publikovali je též neoficiální soukromí vydavatelé knižních jízdních řádů, například Vilímek.\n\nMěsto Praha se v roce 1920 pokusilo zavést městskou autobusovou dopravu prostřednictvím soukromé společnosti. K tomu byla založena\nsoukromá Autodopravní akciová společnost v Praze. Ta se po ne zcela přesně doložených pokusech provozovat místní dopravu v Praze a po kapitálovém vstupu ČKD v roce 1925 stala významným regionálním dopravcem v okolí tehdejší Prahy a ve středních Čechách a jedním z nejvýznamnějších prvorepublikových neměstských dopravců. Elektrické podniky hl. m. Prahy zavedly 21. června 1925 autobusovou linku A z Vršovic do Záběhlic a postupně doplnily tramvajovou síť o řadu návazných autobusových linek a roku 1932 zavedly i noční autobusovou dopravu. Obdobně se rozvíjela doprava i v dalších městech a oblastech. V polovině dvacátých let se objevily městské autobusy například v Olomouci, Hradci Králové či v Plzni, ve 30. letech je doložena městská autobusová doprava i v Chomutově, Karlových Varech, Teplicích, Mostě, Ústí nad Labem, Kladně, Liberci, Jablonci nad Nisou, Brně a Zlíně.\n\nZa první republiky se nejvýznamnějšími třemi dopravci staly státní Správa poštovní automobilní dopravy, která provozovala většinu veřejných autobusových tratí, a dále Autodopravní akciová společnost v Praze a společnost JAS (Jihočeské podniky pro automobilovou dopravu), založená roku 1931. Krom toho působilo na trhu kolem dvou set menších dopravců, kteří většinou neměli více než deset autobusů a neprovozovali více než tři místní linky. V městské dopravě působily jednak místní elektrické podniky, jednak soukromí koncesionáři. Roku 1929 bylo v Československé republice v provozu 1377 autobusů různých dopravců.\n\nRoku 1928 (1927) autobusovou dopravu začala provozovat státní dopravu kromě Československé pošty též státní železniční společnost ČSD. V prvním roce provozu (1927) si pro tento účel pořídila 7 autobusů Praga NO (s evidenčními čísly 1 až 7). V roce 1929 provozovaly ČSD na 15 autobusových linkách 46 autobusů (tedy téměř desetkrát menší rozsah provozu než poštovní autobusy). Autobusy ČSD měly jednotný nátěr podle velmi podrobného předpisu, dřevěné části konstrukce byly zevně natírány šedou barvou a železné černou barvou, střecha slonově žlutá, interiér byl převážně lakovaný v přírodní barvě dřeva.\n\nPro letní období 1929 udával jízdní řád 9 linek s čísly 901 až 909, v listopadu 1929 navíc linky 910 až 913 a linka 926. Těmito linkami ČSD byly:\nV letech 1931 a 1932 vznikla řada dalších linek ČSD, takže před začleněním poštovních linek do ČSD bylo v kmenovém provozu ČSD něco přes 140 autobusových linek, zatímco poštovních linek bylo tou dobou asi 180.\n\nV letech 1933–1934 byla poštovní autobusová doprava postupně včleněna pod ČSD (k 1. lednu 1934 přešly poštovní autobusy na základě § 79 zákona č. 198/1932 Sb. n. a z. z působnosti ministerstva pošt a telegrafů do působnosti ministerstva železnic, k 1. lednu 1934 organizace definitivně splynuly, Správa automobilní dopravy v Praze-Vršovicích byla zrušena a bývalé poštovní linky přešly přímo do působnosti oblastních ředitelství ČSD), sběr poštovních zásilek však autobusy ČSD zajišťovaly až do 40. let. V roce 1933 Správa poštovní automobilní dopravy předala Československým státním drahám 172 autobusových tratí o délce 4330 kilometrů a 97 velkých, 103 středních a 115 malých autobusů. K 1. lednu 1934, po završení fúze, provozovaly ČSD 636 autobusů na 286 linkách. V rámci optimalizace sítě po sloučení byly roku 1936 provedeny další změny linek a k 1. březnu 1937 provozovaly ČSD (v celém Československu) 278 linek o délce 8074 km, z toho 6 tratí o délce 286 kilometrů je sezonních. Do dubna 1935 byla autobusová doprava podřízena místním výtopnám, od 1. května 1935 se autosprávy staly samostatnými služebnami podřízenými přímo oblastním ředitelstvím drah. V roce 1938 provozovaly ČSD již 635 autobusů na 288 linkách o délce 8373,3 km, z toho 11 tratí o 429,2 km jen sezonně.\n\nU jednotlivých ředitelství státních drah vznikly „Skupiny pro automobilní provoz ČSD“ pro technické a provozní řízení. Pro výkonnou službu bylo ve velkých dopravních centrech zřízeno celkem 10 autospráv ČSD, v menších centrech dopravy garáže ČSD, pro provoz osamocených tratí a pro nákladní provoz autostanice ČSD. Například pod ředitelství státních drah v Praze patřily autosprávy Praha–Delta a Praha–Vršovice, garáže Slaný, Kladno, Střeliv, Benešov u Prahy, Kostelec nad Černými lesy a Kouřim a autostanice Pardubice, Louny, Libochovice, Chomutov, Teplice, Meziměstí–Veselí, Počátky a Kolín. Pod jiná ředitelství patřily pozdější dopravní závody Rakovník, Příbram, Hořovice, Mladá Boleslav a Poděbrady.\n\nPřehled autospráv ČSD podle Ročenky státních a soukromých drah ČSR pro rok 1938–1939:\n\nSouběžně prosperovala do roku 1933 i soukromá autobusová doprava. Zákony o dopravě motorovými vozidly z let 1933 a 1935 silniční dopravu začaly regulovat územně omezenými koncesemi, daňovým zatížením a uzákoněním vlivu železničních úřadů na udělování koncesí pro silniční dopravu, čímž byly podmínky pro volné soukromé podnikání ztíženy.\n\nNestátní dopravci si stěžovali na neférové jednání ČSD, kdy autobus ČSD jel před pravidelným spojem soukromého dopravce a odebíral mu zákazníky. Na takové jednání si stěžoval soukromý dopravce Ambrož Klevar z Podolí u Brna i mnozí další; mnohdy kvůli lince ČSD nebyla jinému dopravci ani povolena koncese. Na meziměstské trase Praha – Plzeň zajišťovaly od 15. října 1931 dopravu Elektrické podniky města Plzně i Elektrické podniky hlavního města Prahy, na nátlak ČSD byla tato doprava zastavena. Soukromý dopravce Karel Kanzler z Vítkova dostal v roce 1932 koncesi s řadou omezujících podmínek, podle kterých nesměl ani na objednávku zajíždět do relací, kde jezdila poštovní linka, a v případě že by poštovní správa zřídila svou linku v jeho trase nebo pokud by bylo zřízeno železniční spojení obdobného směru, jeho linka automaticky zaniká.\n\nV prosinci 1920 byla čísla autobusových linek odlišena od dostavníkových, autobusům byla přidělena číselná řada od 600. Od června 1925 byla autobusovým linkám přidělena čísla od 700 do 820. Od května 1930 byla autobusovým tratím Správy poštovní automobilní dopravy vyhrazena číselná řada od 700 do 899, linky ČSD čísly od 901 výše, soukromým nájemcům v poštovní službě čtyřciferná čísla od čísla 1001, soukromé koncesované linky čtyřcifernými čísly počínaje číslem 2000. Od října 1933 byla pro autobusové tratě ČSD vyhrazena řada 1000 pro Čechy, řada 2000 pro Moravu a 3000 pro Slovensko, soukromé koncesované tratě 4000 pro Čechy, řada 5000 pro Moravu a 6000 pro Slovensko. Od května 1939 byly tratě ČSD přečíslovány do řady 600 až 900. Od roku 1941 tratě BMB-ČMD byly značeny čísly z řady 1500, přičemž číslo odpovídalo okresu a za číslem bylo připojeno rozlišovací písmeno v rámci okresu.\n\nV polovině 30. let byly postupně vozy s dřevěnou konstrukcí nahrazovány vozy s celokovovou konstrukcí.\n\nOdstoupení Sudet mělo za následek zkrácení všech dotčených československých linek k německé hranici, do ledna 1939 pak byla autobusová doprava přeorganizována a vydán nový jízdní řád. Většina autobusů ČSD byla po vyhlášení Protektorátu Čechy a Morava (15. března 1939) převedena do Českomoravských drah (ČMD), 70 vozidel si ponechaly Slovenské železnice, 50 vozidel z oblasti Sudet bylo odevzdáno Německu. Roku 1939 pak musely být autobusy přestavěny na pravostranný provoz. Označení na vozidlech i jízdní řády začaly být dvojjazyčné. V roce 1940 byly plošně vyměněny poznávací značky autobusů přičemž bylo číslování bývalých poštovních a původních drážních autobusů sloučeno do jednoho systému.\n\nAutobusový provoz byl za války silně zredukován, přednost měla přeprava pracujících do továren a školní mládeže. K silné redukci provozu došlo roku 1943, kdy chyběla vozidla, náhradní díly, palivo i personál. Koncem války byla většina autobusů poškozena, zničena nebo zabavena některou z bojujících armád.\n\nV letech 1940–1945 pořídily ČMD asi 300 nových autobusů, převážně Praga RN, ale i Škoda 706 N a Škoda 706 NG. Kvůli nedostatku pohonných hmot byly některé autobusy, hlavně Škoda 706 a Praga NDO, přestavěny na dřevoplyn. Na začátku roku 1945 měly BMB-ČMD ve správě 700 autobusů různých typů, kromě zmíněných též Škoda 304, Škoda 306 a Škoda 606 DN a 19 vozů Praga AN z druhé poloviny 20. let.\n\nProtektorátní čísla autobusových linek byla tvořena čtyřiciferným číslem, u většiny linek doplněným ještě rozlišovacím malým písmenem na konci čísla. Čísla byla z rozsahu 1501–1524. Útvar pro autobusovou dopravu nesl název Automobilová doprava Protektorátních drah Čech a Moravy, Kraftwagenverkehr der Protektoratsbahnen Böhmen und Mähren.\n\nPo válce byl vozový park ČSD v dezolátním stavu, velkým problémem byl nedostatek pneumatik. Byly dovezeny různé druhy zahraničních vozidel, z toho 60 kusů FIAT 626 R NL výměnou za uhelné produkty; tyto moderní vozy sloužily převážně na Slovensku. Dále v Československu jezdily německé autobusy značek Büssing, Henschel, Opel, Magirus/Klöckner-Deutz (Mercedes-Benz) a také švýcarské autobusy Saurer, které nakoupily Slovenské železnice během války, dále americké autobusy Chevrolet a rakouské Gräf & Stift. Karosárna Sodomka dodávala přívěsy D4 a DM4, DM4 v letech 1947–1948 dodával i Josef Sedláček z Jihlavy, mladoboleslavská ASAP obnovila výrobu autobusů Škoda 706 R a vyráběny byly i autobusy Praga NDO s karosérií Sodomka, Avia Letňany vyráběla podvozky Škoda 706 RO, které nejprve karosovala sama, později firma Sodomka. V letech 1945–1949 bylo pro ČSD i soukromé dopravce dodáno 1389 nových autobusů převážně české výroby, dalších 1400 autobusů a nákladních vozidel bylo dodáno v akci UNRRA.\n\nStátní monopol na autobusovou dopravu byl zaveden § 148 československé ústavy z 9. května 1948, podle něhož pravidelná doprava silniční mohla být jen národním majetkem. Národní podnik Československá automobilová doprava byl zřízen znárodňovacím zákonem č. 311/1948 Sb. (o národních dopravních podnicích), vyhláškou č. 122/1949 Sb. (o dni zřízení národních dopravních podniků) a nařízením č. 124/1949 Sb. (jímž se vydává organisační statut národního dopravního podniku „Československá automobilová doprava, národní podnik“). Den vzniku je 1. leden 1949, fakticky se však vytvářel v průběhu roku až do prosince 1949, kdy převzal majetkové podstaty znárodněných podniků. Během roku 1949 převzal nový podnik ČSAD od ČSD veškerý vozový park, autobusy museli odevzdat rovněž všichni soukromí dopravci, jejichž 234 živností pak bylo do ČSAD začleněno vyhláškou 116/1950 Ú. l. Ke konci října 1949 uváděl národní podnik ČSAD pro celé Československo 1376 tratí o délce 38 096 kilometrů.\n\nZákon č. 148/1950 Sb., novelizující Zákon o národních dopravních podnicích (úplné znění pod č. 149/1950 Sb.), dnem vyhlášení (24. listopadu 1950) zavedl nový název Československá státní automobilová doprava. Do podniku byla soustředěna jak autobusová doprava, tak i podnikatelsky provozovaná automobilová, zejména nákladní. Podnik měl sídlo a ústřední ředitelství v Praze, jemuž pro činnost na Slovensku podléhalo Oblastní ředitelství v Bratislavě. Roku 1952 byl jediný podnik rozdělen na 19 krajských podniků a dvě symetrické hlavní správy, českou a slovenskou, zároveň byly z podniku odděleny například Československé automobilové opravny, ČEDOK, Národní podniky silniční a CIS (Cestovní informační služba). Později procházely podniky dalšími reorganizacemi, například opakovaným rozdělením do okresní úrovně (1960 a 1990, vždy jen částečně), změnou z národních podniků na státní podniky (1988) atd.\n\nNárodní podnik (podniky) ČSAD v padesátých a šedesátých letech zavedly jednotnou a ucelenou síť autobusové dopravy v celém Československu a jednotné tarifní podmínky. Začátkem šedesátých let se také začal ustalovat a standardizovat způsob označování autobusových zastávek, nejprve interními předpisy, v polovině sedmdesátých let 20. století pak i technickými normami (ON 73 6425, ON 73 6426) a definice prostoru zastávky a označení jejího konce se v roce 1975 dostaly i do pravidel silničního provozu.\n\nSystematické číslování autobusových linek se postupně vyvíjelo, po několik desetiletí až do roku 1994 byly linky ČSAD značeny pětimístným číslem, které se objevovalo v záhlaví jízdních řádů nebo na místenkách (na běžných jízdenkách nikoliv). Autobusy byly označeny většinou pouze tabulkami s názvy výchozí a konečné zastávky. Městská autobusová doprava byla až do roku 1994 od systému ČSAD striktně oddělena – autobusy ČSAD byly modré, městské autobusy červené, tarifní systémy oddělené, podle tehdejších technických norem dokonce ani neměly mít oba typy dopravy společné zastávky. Přechodným typem byly městské autobusové linky v menších městech, kde městskou dopravu provozovaly místní podniky ČSAD. V autobusech ČSAD se zpočátku vydávaly bločkové jízdenky (pro každou hodnotu jízdného jiný druh jízdenky), později byly v celé síti nahrazeny jízdenkami ze strojků Setright. Pro systémy městské dopravy byly v 80. letech typické označovací jízdenky z předprodeje, které bylo po nástupu nutno proděrovat v mechanickém označovači. Ačkoliv jízdné v MHD bylo dlouhá léta ve všech městech jednotné (1 Kčs, nepřestupní) a doprava z větší části dotovaná, přesto měl každý podnik jiné jízdenky a s výjimkou Hradce Králové a Pardubic nebyly zaměnitelné.\n\nSametová revoluce přinesla i návrat soukromého podnikání do autobusové dopravy. Zatímco ještě v roce 1991/1992 knižní jízdní řády obsahovaly jen linky ČSAD, ve středočeském jízdním řádu pro období 1992–1993 se již objevila řada soukromých linek, které byly číslovány ve zvláštní číselné řadě, například linky firmy ČEBUS spol. s r. o. (P0001 Praha – Brno, P0002 Praha – Karlovy Vary, P0003 Liberec – Praha, P0004 Pardubice – Praha, P0039 Praha – Teplice, P0040 Nymburk – Praha), Housacar (P0005 Zlín – Praha), Autoexpres Psota (P0015 Znojmo – Praha), FEDOS (P0016 Jirkov – Chomutov – Louny/Kladno – Praha), PRIVAT-BUS Pelhřimov (P0018 Pelhřimov – Humpolec – Praha, následujícího roku pod jménem Miroslav Žluč), František Ondráček – Moravan Expres Bus (P0030 Brno – Praha) a LAS autodoprava Karel Linhart (P0037 Chrudim – Praha). Výdrž dopravců však nebyla velká, do dalšího roku průkopnické firmy ČEBUS i FEDOS z dálkové dopravy zmizely a v dálkové dopravě se objevili noví dopravci: HERMAN Milan Mansfeld (na linkách P0007 Praha – Jindřichův Hradec a P0021 Praha – Dvůr Králové nad Labem), opavská SLEX s. r. o. (P0033 Opava – Praha), Josef Schwarz-PRAPOS (P0055 Ústí nad Labem – Náchod) či KNOKAN TOUR v. s. o. (P0062 Hradec Králové – Praha). Kolem roku 1993 a 1994 začali soukromí dopravci pronikat i do místní dopravy, například na frekventované příměstské trase z pražských Dejvic do Roztok a dále provozoval dopravu soukromý dopravce Jiří Hubáček, než ho vytlačil dravější podnikatel JUDr. Jan Hofmann.\n\nV jízdním řádu pro rok 1993–1994 je uvedena i zřejmě první mezinárodní linka neprovozovaná ČSAD s českým očíslováním, M0001 Praha – London dopravce Kingscourt Express Ltd., a dále i dvě linky ostravského dopravce Nikolas Tours (M0002 z Ostravy do Thessaloniki, M0013 z Ostravy do Puly) a linka M0004 Zagreb – Bratislava – Brno – Praha – Stockoholm provozovaná zahraničními dopravci.\n\nRovněž do městské hromadné dopravy v Praze již od 12. března 1991 jako první soukromník pronikl Zdeněk Fedorka - FEDOS jako subdodavatel Dopravního podniku hl. m. Prahy, což již v březnu 1991 podnítilo další čtyři soukromníky, kteří se nabídli Dopravnímu podniku, od roku 1992 tak na lince 172 působil Josef Šlechta, na lince 255 Martin Uher a několik dopravců působilo cca v letech 1993–1994 společně na lince 110 (Jaroslav Štěpánek ji poté získal celou), na linkách 136, 267 a 268 se postupně podílel Milan Bado atd.\n\nDosavadní Zákon o silniční dopravě a vnitrostátním zasilatelství (68/1979 Sb.) byl nahrazen zákonem č. 111/1994 Sb., o silniční dopravě, který vnesl pravidla do podnikání v linkové autobusové dopravě. Je účinný od 1. srpna 1994, stávající dopravci měli lhůtu 1 rok (do srpna 1995) na zažádání o licence na linky, které již provozují. Zákon stanovil, že linkovou dopravu je možno provozovat jen na základě licence, stanovil postup jejího udělování i schvalování jízdních řádů a postavil nové dopravce z hlediska státní regulace na roveň dopravcům transformovaným z podniků ČSAD. Linky s udělenou licencí dostaly přidělená šestimístná čísla, kde první dvojčíslí zpravidla určovalo okresní úřad, který licenci vydal (kromě městských doprav, pro něž v rámci okresu byly vyčleněny speciální číselné řady, Prahy, jejíž magistrát přiděloval čísla linek začínající číslicí 1, a mezinárodních linek, jimž ministerstvo dopravy přidělovalo čísla začínající číslicí 0). K další významné změně došlo na přelomu let 2002 a 2003, kdy působnost okresních úřadů přešla na krajské úřady, systém číslování linek však zůstal nezměněný.\n\nPo desetiletí však zůstala nedořešená otázka výběru dopravce a výše dotací. Ve většině oblastí kraje dopravu objednávaly ze setrvačnosti u těch dopravců, kteří vznikli transformací původního podniku ČSAD, a ačkoliv mnohde došlo k postupným změnám zájmových sfér jednotlivých dopravců, transparentní výběrová řízení se konala málokde. O něco dynamičtější byla situace u městských doprav menších měst, kde docházelo i k výběrovým řízením a k převzetí celé sítě MHD jiným dopravcem. Ve většině krajů byly v rámci transformace původní podniky rozděleny po jednotlivých provozovnách či okresech, většími celky o krajských dimenzích zůstaly podniky ČSAD autobusy Plzeň a. s. a ČSAD BUS Ústí nad Labem a. s., přejmenované na Dopravní podnik Ústeckého kraje a. s. Dominantní postavení tohoto dopravce v Ústeckém kraji a spory o výši dotací vyústily v krizi, která se projevila tím, že na přelomu ledna a února 2006 Ústecký kraj vypověděl dopravci smlouvu s tříměsíční výpovědní lhůtou. Dopravce zajišťoval dopravu i nadále a od 1. srpna 2006 do 4. srpna 2006 její provozování přerušil, aby na situaci upozornil, kraj pak několik měsíců zajišťoval náhradní dopravu souběžně s licencovanou dopravou DP ÚK prostřednictvím jiných dopravců bez platných licencí a aby tento postup za hranou zákona obhájil, prohlašoval ji za příležitostnou osobní dopravu; z výběrových řízení na nové dopravce pak stanovením podmínek původního dopravce i jakkoliv s ním spřízněné společnosti fakticky vyloučil. Platnost výpovědi, rozsah nároku na dotaci (úhradu prokazatelné ztráty) i legálnost náhradní dopravy se staly předmětem vleklých správních a soudních sporů.\n\nZákon o veřejných službách v přepravě cestujících, jehož několikátou verzi Poslanecká sněmovna schválila 14. dubna 2010 a který čeká na projednání v Senátu, implementuje do českého práva přímo aplikovatelné Nařízení Evropského parlamentu a Rady (ES) č. 1370/2007, o veřejných službách v přepravě cestujících po železnici a silnici, účinné od 3. prosince 2009, které pro stávající smluvní vztahy desetileté přechodné období do 3. prosince 2019, upravuje podmínky dotování veřejné dopravy z veřejných prostředků.\n\nPřepravní podmínky stanoví vyhláška č. 175/2000 Sb., o přepravním řádu pro veřejnou drážní a silniční osobní dopravu, která nahradila dosavadní rozdílné přepravní řády, městský přepravní řád pro městskou dopravu a silniční přepravní řád pro meziměstskou dopravu. Požadavky na formu jízdních řádů stanoví vyhlášky o jízdních řádech č. 388/2000 Sb., které předcházela vyhláška č. 49/1998 Sb. Značka označující autobusovou zastávku (která je součástí označníku zastávky) byla vyhláškou 30/2001 Sb. s účinností od 30. ledna 2001 povýšena na dopravní značku, čtvercová značka IJ 4a je určena pro městskou dopravu nebo pro společnou zastávku městské a jiné dopravy, kruhová značka IJ 4b graficky vycházející z někdejšího zastávkového terče ČSAD je určena pro samostatnou zastávku ne-městské linkové dopravy, obsahové a grafické provedení vnitřku značky však vyhláška neřeší příliš detailně a skutečné označení mnoha zastávek mnohde vybočuje i z rámce daného touto vyhláškou.\n\nZákon č. 111/1994 Sb. fakticky umožnil provozovat linkovou dopravu i jinými vozidly než autobusy, tedy například mikrobusy, které formálně jsou osobními automobily. Zejména po roce 2000 se v linkové dopravě v méně frekventovaných relacích objevují častěji minibusy a výjimečně i mikrobusy. Od 14. prosince 2003 v městské hromadné dopravě města Rychnov nad Kněžnou a zkušebně od 1. října 2004 v Týništi nad Orlicí zavedla firma AUDIS BUS s. r. o. radiobus jako doplňkovou službu k běžné linkové dopravě. O podobném systému se uvažovalo i v Přelouči (kde zaveden nebyl) a v roce 2009 jej ve spolupráci s Audis Bus chystalo město Česká Třebová pro město i širší oblast. Problémem však je, že zákony na podobné formy dopravy nepamatují, takže například není možné vybírat jízdné ve vozidlech a problémy mohou být i s dotačními pravidly.\n\nNejvětšími holdingy působícími v regionální dopravě se staly Veolia Transport Česká republika (kterou v roce 2013 převzala a rebrandingovala skupina Arriva), ČSAD Invest, ICOM transport, ČSAD Semily, Arriva či moravskoslezská skupina 3ČSAD, v oboru však působí i desítky dalších významných a stovky drobných dopravců. Nápadným a dosud působícím subjektem v dálkové dopravě je Student Agency, tradiční působení v dálkové či mezinárodní dopravě si však uchovává většina velkých a mnoho menších dopravců. Dopravci se sdružují do různých oborových sdružení, z nichž mezi nejvýznamnější patří Asociace dopravních, spedičních a servisních firem Čech, Moravy a Slezska, Asociace dopravních, spedičních a servisních společností Středních Čech, Sdružení dopravních podniků ČR, ČESMAD Bohemia a Svaz dopravy České republiky.\n\nPodle informace z roku 2010 provozovalo v České republice pravidelnou autobusovou dopravu 182 autobusových dopravců na 4870 vnitrostátních autobusových linkách a 81 autobusových dopravců na 182 mezinárodních autobusových linkách. Počet spojů činil 109 241. Základní dopravní obslužnost na základě objednávky kraje zajišťovalo ve Středočeském kraji 31 dopravců na 800 linkách, v Karlovarském kraji 10 dopravců na 100 regionálních linkách a 8 linkách MHD, v Libereckém kraji 5 dopravců, v Olomouckém kraji 18 dopravců na 297 linkách, v Moravskoslezském kraji 11 dopravců na 368 linkách, ve Zlínském kraji 9 dopravců na 275 linkách a v Jihomoravském kraji 21 dopravců v rámci IDS JMK na 20 meziregionálních a 175 regionálních linkách a 34 linkách MHD a mimo IDS JMK 18 dopravců na 46 linkách.\n\nV mnoha regionech zajišťují převážnou většinu dotované dopravy dopravci vzniklí transformací původních závodů ČSAD, ve velkých městech městské dopravní podniky, podíl na trhu dotované dopravy však získali i mnozí noví dopravci. Ojediněle se objevují zprávy o výběrových řízeních, v některých případech nejsou okolnosti získání zakázek či změny dopravce objednatelem zveřejńovány.\n\nMěstskou autobusovou dopravu zpravidla dotují města. U integrovaných dopravních systémů bývá dotační model někdy kombinovaný.\n\nDo 8. září 2006 zajišťoval autobusovou dopravu v závazku veřejné služby asi z 80 % Dopravní podnik Ústeckého kraje a. s. Začátkem roku 2006 provozoval 227 linek a 389 autobusů a denně přepravil kolem 60 000 cestujících. V lednu 2006 kraj smlouvu kvůli sporu o výši dotací vypověděl a došlo k vleklým sporům a ke krizi. Kraj vyhlásil výběrová řízení na provozování dopravy do konce roku 2006 s možností prodloužení do konce roku 2007 pro 15 oblastí, ve všech oblastech v květnu 2006 uspěla ČSAD Česká Lípa a. s., vlastnicky a personálně spřízněná s původním dopravcem – kraj s ní v červnu uzavřel smlouvy, ale v září 2006 je opět vypověděl. V srpnu 2006 vyhlásil kraj výběrové řízení pro 6 oblastí kraje na období od 9. září 2006 a doba plnění do 2. června 2007 s podmínkami, které vylučovaly účast dopravců spjatých s původním dopravcem, výsledky však nebyly nikdy vyhlášeny a kraj poté uzavíral smlouvy s vítězi květnových řízení. Smlouvu na provozování dopravy do 2. června 2007 tak získaly firmy ČSAD Karlovy Vary a. s., Dopravní podnik měst Mostu a Litvínova a. s., Autobusy KAVKA a. s., ČSAD Semily a. s., ČSAD Slaný a. s., Dopravní podnik města Děčína a. s. a ZDAR a. s. V září 2006 zastupitelstvo kraje rozhodlo vypsat koncesní řízení pro roky 2007–2014 pro 24 oblastí kraje, v říjnu 2006 vyhlásila rada kraje výběrová řízení pro 14 oblastí, v únoru 2007 pak pro 9 oblastí. Rozdělení dopravy v závazku veřejné služby mezi dopravce v roce 2008 (podle smluv platných do roku 2014):\nBusMat plus s. r. o. dostal v prosinci 2009 okamžitou výpověď a jeho výkony prozatímně převzali Dopravní podnik měst Chomutova a Jirkova a. s. a ČSAD Semily a. s. Firma Severočeská dopravní a. s. v roce 2008 zfúzovala s ČSAD Semily a. s.\n\nSmlouvy s autobusovými dopravci byly vesměs uzavřeny na období 8 let (2004–2011), v roce 2009 byly smlouvy se čtyřmi nejvýznamnějšími dopravci prodlouženy o další 3 roky do roku 2014. Na dopravu přispívají i obce s výjimkou obce Kravaře a města Liberec. Rozsah provozu v rámci zajišťování dopravní obslužnosti v letech 2004–2009:\n\nV kraji bylo v roce 2010 provozováno 35 linek zvláštní linkové dopravy. Kraj jednal s objednateli o jejich změně na linky veřejné dopravy s příspěvkem dosavadních objednatelů.\n\nV systému závazku veřejné služby jsou autobusové linky dvou integrovaných systémů (Pražská integrovaná doprava a Středočeská integrovaná doprava) a mnoho linek nezařazených do žádného integrovaného systému. Od počátku vzniku SID existoval záměr na zaintegrování celého kraje a vzájemnou integraci obou integrovaných systémů, avšak jednání vázla na mrtvém bodě.\n\nJak hejtman Rath avizoval již v lednu 2011, 10. května 2011 rada Středočeského kraje rozhodla, že ke konci května vypoví všechny smlouvy a nové uzavře na základě výběrových řízení, která vyhláší v roce 2012, čímž chce zlevnit a zkvalitnit dopravu v kraji. Po vypovězení smluv proběhne roční lhůta pro vyvěšení soutěže a následně půlroční lhůta pro vlastní soutěž, její vítězové by měli provozovat dopravu od roku 2013, do té doby budou platit dosavadní smlouvy. Roční dotace na autobusovou dopravu údajně činí kolem 600 milionů Kč a pobírá ji kolem 30 dopravců. Jako jeden z hlavních důvodů uvedl hejtman David Rath chaotičnost a nevyváženost dotací, kdy některému dopravci je hrazeno 18 Kč/km, zatímco jinému za srovnatelné služby až 36 Kč/km. Předsedkyně kontrolního výboru zastupitelstva kraje Dagmar Nohýnková z opoziční ODS vyjádřila obavu, že roky budovaný systém dopravní obslužnosti se zhroutí.\n\nJihočeský kraj má k 1. 3. 2011 uzavřené smlouvy o závazku veřejné služby k zajištění dopravní obslužnosti s těmito dopravci:\nKrom toho mají od kraje závazek veřejné služby též dva železniční dopravci (ČD a JHMD)\n\nKoordinátor Integrovaného dopravního systému Olomouckého kraje, příspěvková organizace (KIDSOK) předložil dne 4. prosince 2014 Radě Olomouckého kraje materiál Zajištění soutěží na autobusové dopravce v Olomouckém kraji o záměru vyhlásit soutěž na autobusové dopravce. Rada Olomouckého kraje usnesením č. UR/55/23/2014 vzala materiál na vědomí. Od 1. 1. 2015 je organizace KIDSOK (Koordinátor Integrovaného dopravního systému Olomouckého kraje) pověřen k uzavírání smluv na dopravní obslužnost ve veřejné linkové dopravě a v drážní dopravě. V lednu 2015 KIDSOK zveřejnil oznámení o záměru v Úředním věstníku Evropské unie. KIDSOK poté několikrát podal průběžnou informaci o přípravě soutěží.\n\nProtože stávající smlouvy platily do konce roku 2017, KIDSOK vyhlásil výběrová řízení na provozovatele regionální dopravy na období 10 let od roku 2018. V rámci těchto řízení byl kraj rozdělen na 14 oblastí, z nichž pro každou je vyhlašováno samostatné otevřené výběrové řízení:\n\nDo všech soutěží se přihlásila Arriva Morava. Arriva Morava v témž období získala novou smlouvu na zajištění provozu MHD v Novém Jičíně na 10 let a smlouvu na provoz MHD v Krnově na dalších 5 let.\n\nV květnu 2016 Zlínský kraj oznámil, že chce výběrová řízení na provozování autobusové dopravy od roku 2018 vyhlásit do konce června 2016. V únoru 2016 schválilo zastupitelstvo odůvodnění této veřejné zakázky. Starosta Vsetína Jiří Čunek ocenil, že se soutěže konají, ale je to podle něj šibeniční termín a situace je komplikována vlastnictvím autobusových nádraží, z nichž některá jsou majetkově spjata s dosavadními dopravci.\n\nJízdné v linkových autobusech patří dlouhodobě mezi regulované ceny (viz článek Jízdné#Regulace jízdného v České republice), přičemž výměr ministerstva financí stanoví fakticky maximální ceny, ač je označuje za věcnou regulaci, a celou škálu povinných slev. Vedle toho také zákon dává poslancům a senátorům právo na bezplatnou přepravu. Z regulace se vymyká pouze linková doprava mikrobusy nebo osobními automobily za podmínky, že není součástí systému městské hromadné dopravy nebo integrované dopravy, nepravidelná a neveřejná autobusová doprava (například různé formy poptávkové dopravy) a případná doprava nemotorovými vozidly.\n\nVe spolupráci s poslancem Evropského parlamentu Josefem Zieleniecem a senátorem Igorem Petrovem se dopravní podnikatel Radim Jančura rozhodl soudně napadnout stát, protože dopravcům nehradí bezplatné cestování poslanců a senátorů, na které mají ze zákona nárok. Za tímto účelem provedli oba politici 21. dubna 2006 demonstrativní jízdu z Prahy do Brna, na základě které Radim Jančura následně stát zažaloval o náhradu jízdného. 8. prosince 2006 oznámil Radim Jančura v diskusním pořadu na České televizi, že tento spor se státem vyhrál a vysoudil 270 Kč za přepravu členů Parlamentu.\n\nV období éry ČSAD tvořila vozový park takřka výhradně vozidla typové řady Škoda a Karosa, později též kloubové autobusy Ikarus (Karosa v rámci dělby práce v RVHP kloubové autobusy nevyráběla).\n\nPo roce 1990 bývalá Karosa stala součástí nadnárodní skupiny a vyráběla pod značkami Renault, Iveco či Irisbus, postupně se vozový park v zemi diverzifikoval a prosadili se i mnozí další místní i světoví výrobci, například TEDOM, SOR, Mercedes-Benz, MAN, Scania a další. Kromě naftových autobusů se objevily i autobusy na zemní plyn, sporadicky i elektrobusy, byl vyvinut i prototyp vodíkového autobusu TriHyBus, který po dokončení měl být nasazen na linku MHD v Neratovicích.\n\nPrůměrné stáří autobusů provozovaných v České republice se zvyšuje: na konci roku 2009 činilo 14,19 roku, na konci roku 2010 to bylo 14,38 roku, na konci roku 2011 již 14,56 roku. Průměrné stáří autobusů v Evropské unii činí 10 až 11 let. Vzhledem k tomu, že v průběhu posledních 25 let se snížily limity emisních norem o 90 % a navíc množství emisí stoupá opotřebením motoru, pomalá obnova vozového parku znamená značnou zátěž životního prostředí. Pro nová vozidla platí rovněž vyšší bezpečnostní standardy pro sedadla cestujících a pevnost karoserie. Autobusy starší než 6 let se v roce 2011 na celkovém počtu nehod autobusů v ČR podílely 60 %, ale podíl osob usmrcených při těchto nehodách činí 67 % a podíl těžce raněných 88 %.\n\nV České republice bylo za období leden až březen 2012 poprvé registrováno 66 autobusů Irisbus (62) + Iveco (4), 54 autobusů SOR, 29 autobusů EvoBus (z toho 19 na bázi Mercedes Benz a 10 na bázi Setra), 7 autobusů TEDOM, 6 autobusů Neoman (5 MAN a 1 Neoplan), 3 autobusy Solaris, 3 autobusy Volvo, 2 autobusy VDL a 1 autobus Isuzu. Za rok 2011 bylo v ČR poprvé zaregistrováno 819 autobusů (z toho 409 SOR, 193 Irisbus+Iveco, 101 EvoBus), za rok 2010 bylo v ČR poprvé zaregistrováno 728 autobusů.\n\nV České republice bylo v roce 2011 vyrobeno 3560 autobusů, což je více než čtyřnásobek počtu autobusů, které byly za stejné období v ČR poprvé zaregistrovány. Za leden až březen 2012 bylo v ČR dle evidence AutoSAP vyrobeno 622 autobusů, z toho Iveco Czech Republic vyrobilo 527 ks a SOR Libchavy 86 ks.\n\nTradičním základem informačního systému v dobách ČSAD byly zastávkové jízdní řády a knižní jízdní řády ČSAD, které byly vydávány zvlášť pro každý československý kraj a jeden díl s mezinárodními a dálkovými linkami. V polovině 90. let v souvislosti systém knižních jízdních řádů ztrátou jednotnosti a výsadního postavení ČSAD i kvůli dynamičnosti vývoje a rychlému zastarávání knižních jízdních řádů ve většině krajů zanikl, ale někteří dopravci vydávali podnikové či oblastní jízdní řády, ROPID vydával knižní jízdní řády PID a například Středočeský kraj vydal ještě v prosinci 2005 knižní jízdní řád pro své území.\n\nRoli hlavního informačního média postupně převzaly elektronické systémy, jednak ABUS, který vznikl rozšířením systému pro výdej autobusových místenek, a také IDOS, který byl původně vyvíjen hlavně pro železniční dopravu; poté oba systémy zfúzovaly do IDOSu, jehož provozovatel pak získal zákonné zastřešení získáním zakázky na provozování Celostátního informačního systému o jízdních řádech, jehož úprava byla novelizací vložena do zákona o silniční dopravě.\n\nTelematické technologie sledování vozidel pomocí GPS se prosazují nejdříve v městských dopravách velkých měst a navazujících integrovaných dopravních systémech; běžná regionální doprava ve většině republiky je jimi zatím nedotčena. V Praze bylo sledování autobusů pomocí inframajáků systému KŘS (Kontrolní řídicí systém) poprvé zavedeno ve zkušebním provozu v letech 1982–1986 na tehdejší autobusové lince 144 (Staroměstská – sídliště Bohnice jih); systém byl tehdy ještě málo spolehlivý a potřebné technologie drahé a obtížně dostupné. Znovu, tentokrát na principu GPS, bylo sledování zavedeno jako systém AUDIS v roce 2000 na lince 177 (35 vozů), následně na lince 187. Začátkem roku 2003 již byla příslušným zařízením vybavena asi pětina autobusů v pražské městské hromadné dopravě a ostatní vozy prozatím hlásily polohu na základě stavu hlášení zastávek palubním počítačem. Systém podobný AUDISu je ve spolupráci s ROPIDem testován i ve středočeské příměstské dopravě u jiných dopravců, mezi jeho výstupy patří i informace řidičům využitelné v případě zpoždění spojů k řešení přestupních vazeb (otázka vyčkávání na zpožděné spoje v přestupním bodě). Dispečerský a řídicí systém, který se používá v Brně od roku 2004–2005, se nazývá RIS. Tentýž systém funguje i v Českých Budějovicích. V Plzni se na podzim 2007 chystá výběrové řízení na řídicí a informační systém.\nAutobusové zastávky se označují značkou umístěnou zpravidla na zastávkovém sloupku, který zpravidla zřizuje místní dopravce, někde obec, kraj (v Ústeckém kraji) či vlastník komunikace (například modré sloupky TSK hl. m. Prahy pro regionální a dálkovou dopravu) či autobusového terminálu. Zastávkové přístřešky tradičně v regionální dopravě zřizovaly obce, zatímco v městské dopravě velkých měst dopravci, od 90. let přibyly ve městech též reklamní přístřešky zřizované reklamními agenturami (např. v Praze Dambach a JCDecaux) na základě smlouvy s městem.\n\nAutobusová nádraží a stanoviště v dobách ČSAD byla navrhována velkoryse, uzpůsobená nárazové dopravě vlivem téměř jednotné pracovní doby, ale často vzdálená od železničního nádraží, a v mnoha městech zůstala až do dnešní doby centrem autobusové dopravy hlavní náměstí; začátek 21. století přináší trend moderněji vybavených integrovaných terminálů, často společných se železniční nebo městskou dopravou (např. terminál v Hradci Králové). V Praze byl první moderní integrovaný terminál MHD, u Nádraží Braník, zprovozněn 2. července 1959, od 70. let 20. století nejvýznamnější nové terminály městské i regionální dopravy vznikaly u stanic metra. Tradičními zřizovateli autobusových nádraží bývaly místní podniky ČSAD a jejich nástupci, liberalizace dopravního trhu však vede k tomu, že provozování autobusových nádraží se stává samostatným předmětem podnikání, pro které jsou vytvářeny subjekty, které samy neprovozují dopravu.\n\n\n"}
{"id": "561248", "url": "https://cs.wikipedia.org/wiki?curid=561248", "title": "Břest", "text": "Břest\n\nObec Břest se nachází v okrese Kroměříž ve Zlínském kraji, necelých 7 km severovýchodně od Kroměříže. Žije zde obyvatel.\n\nPrvní písemná zmínka o obci pochází z roku 1220.\n\nNa sklonku druhé světové války, v květnu 1945, byl o Břest sveden boj mezi československými a německými vojsky.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nPřesné datum vzniku školy v místě farnosti není známo. První zmínka o ní pochází z roku 1742, kdy vyhořela. Nejstarší známá školní budova se nacházela v místě dnešní obecní hospody. V roce 1804 byla postavena budova nová, která byla v roce 1870 uzavřena a sloužila jako kovárna. Dnešní školní budova se začala stavět v roce 1904 (základní kámen byl položen a posvěcen 29. března 1904), během stavby se učilo v obecním hostinci.\n\n\nÚzemím obce prochází dálnice D1 a silnice I/55 v úseku Přerov - Hulín. Silnice III. třídy jsou:\n\n\n"}
{"id": "561249", "url": "https://cs.wikipedia.org/wiki?curid=561249", "title": "Lebeční šev", "text": "Lebeční šev\n\nLebeční švy jsou pevná vazivová spojení kostí lebky. \n\nNejvíce švů je pojmenováno po kosti, které svírají, ale některé švy mají jména vlastní. Novorozenci mají fontanely (tzv. lupínky), které osifikují později. Umožňuje to snadnější průnik porodními cestami. Může se ale stát, že švy předčasně srostou. Tato abnormálie způsobuje deformaci lebky novorozence, tzv. synostotické deformace podle Turnera.\n\n"}
{"id": "561250", "url": "https://cs.wikipedia.org/wiki?curid=561250", "title": "Hlasivo", "text": "Hlasivo\n\nObec Hlasivo () se nachází v okrese Tábor v Jihočeském kraji. Žije v ní obyvatel. Severně od obce pramení potok Mindlovka, který je levostranným přítokem řeky Blanice.\n\nPrvní písemná zmínka o obci pochází z roku 1316.\n\n\n\n"}
{"id": "561252", "url": "https://cs.wikipedia.org/wiki?curid=561252", "title": "Georgie", "text": "Georgie\n\nGeorgie ( ' , oficiálně ') je stát nacházející se na východním pobřeží Spojených států amerických, v Jihoatlantské oblasti jižního regionu USA. Georgie hraničí na severovýchodě s Jižní Karolínou, na severu se Severní Karolínou a Tennessee, na západě s Alabamou a na jihu s Floridou. Východní ohraničení státu tvoří Atlantský oceán.\n\nSe svou rozlohou 153 909 km² je Georgie 24. největším státem USA, v počtu obyvatel (10,3 milionů) je však osmým nejlidnatějším státem a s hodnotou hustoty zalidnění 69 obyvatel na km² je na osmnáctém místě. Hlavním a největším městem je Atlanta se 460 tisíci obyvateli. Dalšími největšími městy jsou Columbus (200 tisíc obyv.), Augusta (200 tisíc obyv.), Macon (200 tisíc obyv.) a Savannah (150 tisíc obyv.). Georgii patří 161 km pobřeží Atlantského oceánu. Nejvyšším bodem státu je vrchol Brasstown Bald s nadmořskou výškou 1458 m v pohoří Blue Ridge Mountains. Největšími toky jsou řeky Savannah, tvořící hranici s Jižní Karolínou, a Altamaha, které se obě vlévají do Atlantského oceánu, a Chattahoochee.\n\nBritská kolonie, pojmenovaná po králi Jiřím II., vznikla na území dnešní Georgie v roce 1733. Provincie se roku 1776 stala jedním z původních třinácti zakládajících států USA. Georgie jako čtvrtý stát v pořadí ratifikovala Ústavu Spojených států amerických, k čemuž došlo 2. ledna 1788. Za americké občanské války byla Georgie v letech 1861–1865 součástí Konfederace, k Unii byla opět připojena roku 1870.\n\nNa území Georgie žilo do evropské kolonizace kontinentu mnoho indiánských kmenů. Není přesně známo, kdo byl první Evropan, který zahlédl území Georgie. Pravděpodobně to byl Juan Ponce de Leon, který plul kolem pobřeží při průzkumech Floridy. V roce 1526 se na území Georgie pokoušel založit osadu Lucas Vasques de Ayllon.\n\nV příštích letech se na území dostávalo stále více španělských kolonizátorů, kteří pronikali stále více do vnitrozemí. Za sebou nechávali stopu zkázy. Vyhubili nemocemi a bojem téměř veškeré domorodé obyvatelstvo. Místní indiánská kultura definitivně zmizela do roku 1560. Zbylé kmeny utekly před nemilosrdnými Španěly hluboko do vnitrozemí, kde je ovšem za několik staletí čekal stejný osud, tentokrát již z rukou americké armády.\n\nZhruba za sto let si začali o Georgii usilovat Angličané, kteří mezitím obsadili severní části kontinentu. V roce 1670 se konflikt mezi Španělskem a Anglií značně vyostřil, když se Anglické kolonie rozšířily až do sousedství španělských držav. Španělé měli tendence pokračovat v kolonizaci dále na sever, kde byla anglická kolonie Karolína. Po prohraných bitvách se nakonec Španělé z území Georgie stáhli a Angličané jej pojmenovali po králi Jiřím II.\n\nV roce 1730 James Oglethorpe prosazoval názor, aby na území Georgie byly deportovány osoby dlužící státu peníze za neplacení daní. 12. února 1733 přistáli první osadníci na pobřeží Georgie a založili osadu, z které postupně vyrostlo město Savannah.\n\nGeorgie byla jednou ze třinácti kolonií, které se vzbouřily proti Britské koloniální vládě v Americké revoluci za nezávislost. Po porážce Anglie a uznání samostatnosti již nic nebránilo vzniku USA. Georgie byla 4. státem, který ratifikoval Ústavu Spojených států. Stalo se tak 2. ledna 1788.\n\n19. ledna 1861 se Georgie odštěpila od Unie a 4. února se připojila ke vznikající Konfederaci podporující otroctví. Po porážce Konfederace v občanské válce byla po rekonstrukci válkou zničené země Georgie připojena zpět k Unii 15. července 1870 jako poslední z odštěpených států.\n\nGeorgie na jihu hraničí s Floridou, na východě s Jižní Karolínou a Atlantským oceánem. Západní hranici má se státem Alabama a severní hranici tvoří státy Tennessee a Severní Karolína. Severní část státu je tvořena Apalačským pohořím. Střední část Georgie je kopcovitá úrodná krajina z které se stává na jihu pláň sahající až k oceánu. Nejvyšší hora v Georgii je Brasstown Bald.\n\nEkonomika Georgie patří mezi vysoce prosperující v USA. HDP Georgie činí 275 miliard dolarů, což ji umisťuje na 10. místo v USA. Roční příjem na obyvatele je 28 145 dolarů (2 345 dolarů měsíčně). To odpovídá pro porovnání příjmům ve Švédsku.\n\nPodle sčítání lidu z roku 2010 zde žilo 9 687 653 obyvatel.\n\n\n\nObyvatelé hispánského nebo latinskoamerického původu, bez ohledu na rasu, tvořili 8,8 % populace.\n\nPodobně jako ostatní jižní státy i Georgie je protestantská. Církevní příslušnost obyvatel je následující:\n\nMottem státu je „Wisdom, Justice and Moderation“, květinou \"Rosa laevigata\", stromem stálezelený dub, ptákem drozdec hnědý a písní \"Georgia on my Mind\".\n\n"}
{"id": "561253", "url": "https://cs.wikipedia.org/wiki?curid=561253", "title": "Renault Dauphine", "text": "Renault Dauphine\n\nRenault Dauphine byl automobil vyráběný ve Francii automobilkou Renault od roku 1956 do roku 1967. Dauphine se měl původně jmenovat Corvette, ale název byl změněn na Dauphine (podle francouzského ženského titulu Dauphin). Interní označení při vývoji zahájeném již v roce 1949 bylo \"Project 109\", model byl také označován podle francouzských daňových předpisů 5CV.\n\nModel Dauphine měl nahradit v roce 1956 model Renault 4CV. A stejně jako 4CV měl podobně jednoduchou karoserii. Byl to 4dveřový tříprostorový sedan. Uchycení předních dveří se lišilo. U modelu 4CV se otvírají na opačnou stranu než je dnes obvyklé. Model Dauphine byl těžší, větší než 4CV a proto měl na základě zkoušek prototypu výkonnější motor o zdvihovém objemu 845 cm³ (oproti modelu 4CV zvětšeno vrtání na 58 mm) s výkonem 27 koní. Magazín \"Road and Track\" zveřejnil že zrachlení z 0 na 97 Km/h bylo za 32 sekund. Stejně jako předchůdce měl Dauphine motor vzadu.\n\nLuxusní verze toho to automobilu byla prodávána pod názvem Renault Dauphine Ondine a to od roku 1960 do roku 1962.\n\nÚpravový specialista Renaultu Amédée Gordiny navrhl verzi Dauphine se zvýšeným výkonem 37 koní a takto upravované verze byly prodávány pod názvem Dauphine Gordini se 4stupňovou převodovkou a s kotoučovými brzdami na všech čtyřech kolech. Limitovaná edice 2140 vozů vyrobených v letech 1962-1963 nazývaná 1093 byla upravena na výkon 55 koní a měla dvojitý karburátor, 4stupňovou manuální převodovku a maximální rychlost 130 km/h. Model 1093 byl dostupný pouze v bílé barvě s modrými pruhy.\n\nBěhem deseti let bylo vyrobeno celkem 2 150 738 automobilů Dauphine. V Anglii to bylo jedno z nejvíce dovážených automobilů a velice prodávaných.\n\nModel provází špatná pověst pro nízký výkon a pro špatnou ovladatelnost. V mnoha prodejnách (hlavně v USA a VB) bylo auto známe pro velmi časté mechanické poruchy. V roce 2002 byl model Dauphine prohlášen za deváté nejhorší auto století . V roce 2007 byl model jmenován mezi padesáti nejhoršími auty světa nazýván nejméně efektivním kouskem francouzských inženýrů od dob Maginotovy linie.\n"}
{"id": "561259", "url": "https://cs.wikipedia.org/wiki?curid=561259", "title": "Lakros", "text": "Lakros\n\nLakros (také psáno lacrosse) je kolektivní sport pocházející od severoamerických indiánů. Dva týmy hrají na hřišti s lakrosovými holemi se síťkou (\"lakrosky\"), ve kterých hráči nosí míček, přihrávají si a snaží se jím trefit do branky druhého týmu.\n\nLakros vznikl pravděpodobně v Severní Americe v oblastí Velkých jezer již před několika stoletími. Tento sport byl založen indiánským kmenem Irokézů, kteří ho nazývali „tewaarathon“ (mohawkština). Algonkinští indiáni mu říkali „bagattaway“ (odžibwejština), což v překladu znamená „malý bratr války“. Lakros sloužil indiánům jako alternativa k válce při řešení sporů, ale i k udržení kondice. Označení lacrosse vymysleli až francouzští misionáři. Tento název má původ ve francouzském „“ („biskupská berla“), neboť původní indiánská lakrosová hůl svým zahnutím připomínala misionářům berlu biskupa.\n\nPostupem časů se vyvinuly další verze hry. Američané odvodili verzi fieldlakros, Kanaďané vymysleli boxlakros. V Česku se také hraje verze český lakros, který má svá specifika. Na první pohled se odlišuje tím, že se hraje jednoruč. Pak je tu poslední verze, která je nejmladší – interkros.\n\nJednotlivé verze her se od sebe liší velikostí hřiště, počtu hráčů a způsobem, jakým je možné zneškodnit soupeře. Například interkros je naprosto bezkontaktní sport, soupeře se nesmíte ani dotknout. Naopak boxlakros je tvrdý, kontaktní sport - soupeře lze atakovat holí do jeho hole nebo krosčekovat.\n\nFieldlakros hrají týmy s devíti hráči v poli a brankářem. Hraje se na čtvrtiny, nejčastěji na 20 minut hrubého času. Hřiště svou velikostí odpovídá fotbalovému hřišti, povrch může být jak tráva přírodní, tak i umělá. Hřiště je rozděleno na útočnou a obranou polovinu, přičemž na útočné musí být vždy minimálně tři hráči a na obranné 4 hráči(brankář + 3 nebo 4 bez brankáře). Dále jsou tu dvě rest-lines (čáry vymezující vzdálenost od středové čáry), kam se hráči staví při vhazování (face-off) (viz níže). To také odpovídá rozdělení hráčů na obránce, útočníky a středopolaře, kteří se pohybují na obou polovinách (ale i obránce může přejít na útočnou polovinu a útočník na obranou, většinou však takto přecházejí středopolaři). Hráči jsou vybaveni chrániči - povinná výbava je helma a rukavice, zbytek dle vlastního uvážení (obvykle se používají chrániče loktů, ledvin a suspensoru). Na nohy chrániče nejsou.\n\nHra začíná vhazováním (face-off) - 2 hráči na středu bojují o míč a pomoci jim mohou jen 4 další středopolaři. Až někdo míč získá (posession), do hry se zapojují i ostatní hráči. Face-off se provádí i po vstřelení gólu. Fieldlakros je především taktická hra, není tak kontaktní jako Boxlakros. Útočící hráči se většinou snaží přehrát obranu soupeře pomocí předem nacvičených signálů, rychlých a přesných nahrávek, čímž obvykle donutí obránce soupeře chybovat a těží pak z této chyby. Brání se především zónově, uprostřed zóny je pak osobní obrana s dlouhou holí (viz dole). Obránci získávají míč vyseknutím z hole soupeře, sražením protihráče s míčem k zemi nebo vybojováním po chybě (např. špatná přihrávka) útočících hráčů.\nHůl na Fieldlakros je stejná jako na Boxlakros - skládá se z kovové tyče (z různých slitin) o délce přibližně 1 metr, obránci mohou mít hůl dlouhou až 1,8 metru (přičemž takto vybavení obránci mohou být na hřišti pouze čtyři najednou), na jejímž konci je „hlava“, která má umělohmotný pevný obrys a je vypletena síťkou, do níž se chytá míč. Ten je přibližně stejně velký jako tenisák, jeho váha je zhruba stejná jako váha hokejového puku a dobře skáče.\n\nNejvyšší soutěží ve fieldlakrosu v ČR je Národní fieldlakrosová liga pořádaná od roku 1992 Českou lakrosovou unií. Nejúspešnějšímy týmy soutěže jsou LC Custodes Radotín a SK Lacrosse Jižní Město, kteří získali titul osmkrát. Od roku 2008 funguje NFLL také jako nadnárodní soutěž, neboť se jí účastní také týmy ze Slovenska a Rakouska.\n\nŽenský lakros je velmi zjednodušeně Fieldlakrosem pro ženy, hraje se rovněž na fotbalovém hřišti, ale velmi se liší pravidly. Dospělé hráčky v poli musí mít chrániče zubů, dobrovolně chrániče očí (lakrosové brýle), které jsou pro hráčky do 18 let povinné.\n\nMistrovství světa v ženském lakrosu se uskutečnilo ve dnech 17.–27. června 2009 v Praze, ve sportovním areálu Slavia.\n\nBoxlakros hrají týmy po pěti hráčích v poli a jednom brankáři. Hra se hraje na periody, nejčastěji 4 krát 15 minut. Hraje se na hřišti velikosti hokejového hřiště, nejčastěji na umělém trávníku. Hráči mají chrániče na horní část těla, tj. hruď, ledviny, lokty, ruce, hlavu. Hra začíná takzvaným „Face“. Při něm se za tzv. restraining lines (třetiny) postaví 4 hráči z každého týmu (nejčastěji 2 na obranou a 2 na útočnou třetinu) a jeden hráč jde doprostřed na face. Po face se jedna strana zmocní míče a má 30 sekund na střelu na bránu, z čehož je deset sekund na překročení poloviny hřiště. Protihráči se snaží získat míč. Lakrosová hůl se skládá z kovové tyče (z různých slitin) o délce přibližně 1 metr, na jejímž konci je „hlava“, která má umělohmotný pevný obrys a je vypletena síťkou, do níž se chytá míč. Ten je přibližně stejně velký jako tenisák, je poměrně těžký a dobře skáče.\n\nNejvyšší soutěží v boxlakrosu v ČR je Národní boxlakrosová liga pořádaná od roku 1987 Českou lakrosovou unií. Nejúspěšnějšími týmy jsou LC Custodes Radotín, který vyhrál 16x, a LC Jížní Město. Existuje i liga pro juniory, JBL ( Juniorská Box-Lacrossová Liga ), je rozdělena na věkové kategorie U10, kterou tvoří tyto týmy: LCC Red, LCC Blue, U12 týmy: LC Jížní Město+LC Old Dogs Plzeň, LCC Ants a Zbraslav, U14 týmy: LCC Foxes(Dominuje tuto kategorii), Zbraslav a LC Jížní Město+Old Dogs Plzeň. Další významnou soutěží na našem území je Memoriál Aleše Hřebeského pořádaný lakrosovým klubem LC Custodes Radotín, na památku svého hráče, který se na podzim roku 1993 stal zbytečnou obětí dopravní nehody. Dnes je Memoriál Aleše Hřebeského nejprestižnější boxlakrosovou událostí v Evropě.\n\nInterkros se hraje ve čtyřech hráčích v poli a jedním brankářem. Hraje se na tři třetiny po 15 minutách na hřišti pokud možno 20 x 40m. Většinou v tělocvičně ale i na venkovní umělé trávě. Hráči nepotřebují žádné chrániče (někteří mají chrániče na oči, plastové brýle), protože hráči se sebe nesmí ani dotknout. Hráči mají kovové tyče (výjimečně ještě dřevěné) s kompletní umělohmotnou „hlavou“. Míče jsou větší než u ostatních druhů lacrossu a jsou lehčí. V intercrosu není žádný face ani vhazování. Hráči si jednoduše na začátku hřiště střihnou a kdo vyhraje, má míč. V této verzi padá velmi mnoho gólů, ale samozřejmě záleží na brankáři a na schopnostech hráčů. Konečný výsledek může činit například 35:25, ale také 12:15. Doba na útok je omezena na 30s, míč v držení hráče na 3 sekundy, což činí interkros velmi rychlou a napínavou hrou. Interkros hrají muži i ženy společně, nicméně na úrovni mistrovství světa jsou soutěže oddělené.\n\nV České republice vznikl další typ lakrosu, kterému se příznačně přezdívá \"český lakros\". Hraje se v pěti hráčích v poli a jedním brankářem na dvě poloviny po 25 minutách. Branky jsou od sebe vzdáleny 50 m a mají rozměr 183 x 183 cm. Uprostřed vzdálenosti mezi brankami je středová čára dlouhá 30 m opatřená praporky, mezi kterými se vždy musí probíhat. Hřiště nemá autové čáry. Od ostatních lakrosů se liší tím, že lakrosová hůl (\"lakroska\") se drží jen v jedné ruce a je kratší. Lakroska měří 60-100 cm, \"hlava\" může činit max. 1/3 hole a šíře hlavy je 13-20 cm.\n\nPoprvé se v ČSR hrál již v roce 1936 mezi tehdejšími československými woodcraftery. Lakrosky se tehdy tradičně vyráběly z lískového či vrbového proutí a vyplétaly se provázkem (dnes již jsou ovšem duralové). Až teprve v roce 1978 založily skautské a trampské týmy pravidelnou ligovou soutěž lakrosu a o rok později bylo založeno SALH - Sdružení amatérských lakrosových hráčů. Jako samostatná sportovní organizace bylo SALH zaregistrováno až v roce 1990. V současné době existují 2 pražské mužské ligy, 1 pražská ženská & žákovská liga a 2 moravské ligy (druhá je často smíšená). V červnu se navíc hraje Mistrovství ČR, kam postupuje 8 nejlepších mužských týmů (6 pražských, 2 moravské) a 4 nejlepší ženské týmy.\n\nTento typ lakrosu se v ČR stále hraje i mimo ligovou soutěž, v turistických, skautských a indiánských oddílech. Náklady na základní výbavu jsou poměrně nízké.\n\n\n\n"}
{"id": "561267", "url": "https://cs.wikipedia.org/wiki?curid=561267", "title": "Burgesské břidlice", "text": "Burgesské břidlice\n\nBurgesské břidlice (z angl. Burgess Shales) jsou slavné kanadské naleziště fosílií, které se nachází v Kanadských Skalistých horách v Britské Kolumbii. Je staré 505 milionů let (střední kambrium) a představuje tak jedno z nejstarších nalezišť fosílií živočichů na Zemi.\n\nBurgesské břidlice objevil americký paleontolog Charles Doolittle Walcott – v roce 1909 odsud popsal první podivné a dosud neznámé druhy kambrických živočichů a postupně vytvořil rozsáhlou sbírku. Zásadní význam tohoto místa rozpoznal později Harry Blackmore Whittington, který také koordinoval další výzkum. Veřejnost se o tomto místě mohla dozvědět např. ze slavné knihy \"It's a Wonderful Life\" (1989) autora S. J. Goulda.\n\nK podobným nalezištím označovaným jako „naleziště burgesského typu“ patří Chengjiang v Číně, Kangaroo Island u Austrálie, Sinsk na Sibiři, Buen v Grónsku, ale i část barrandienu v ČR. Vědecká studie z května 2010 ukázala, že tzv. Burgesská fauna na území dnešního Maroka (souvrství Fezouata) nevyhynula na konci kambria, nýbrž přežila ještě (přinejmenším) do ordoviku.\n"}
{"id": "561272", "url": "https://cs.wikipedia.org/wiki?curid=561272", "title": "Nezávislost / Demokracie", "text": "Nezávislost / Demokracie\n\nNezávislost / Demokracie byla euroskeptická politická skupina působící v Evropském parlamentu v období 2004 - 2009.\n\nSkupina měla na konci funkčního období 22 poslanců (na začátku funkčního období bylo 37) z devíti zemí (Česko, Dánsko, Francie, Německo, Řecko, Nizozemsko, Irsko, Polsko, Švédsko, Spojené království), včetně tří Poláků. Počet členů skupiny, včetně snížené po odchodu sedmi z 10 poslanců zvolených ze seznamu Ligy polských rodin.\n\n\nPo volbách do Evropského parlamentu v roce 2004 přibyli noví členové:\n\nPotom se přidali členové rozpadající se skupiny europarlamentní skupiny Evropa demokracií a odlišností a dne 20. července 2004 vytvořili novou skupinu s názvem Nezávislost / Demokracie.\n\nPo volbách do Evropského parlamentu měla skupina pouze 18 členů, což je málo na provoz skupiny.\n\n"}
{"id": "561275", "url": "https://cs.wikipedia.org/wiki?curid=561275", "title": "Jean-Baptiste Louis Gros", "text": "Jean-Baptiste Louis Gros\n\nJean-Baptiste Louis Gros (1793–1870) byl francouzský velvyslanec, malíř a jeden z prvních fotografů - daguerrotypistů.\n\nPůsobil jako baron a francouzský chargé d'affaires v Bogotě (1838-1842), Aténách (1850) a velvyslanec v Londýně (1852-1863) - během tohoto období cestoval do Číny a Japonska v roce 1857 a 1858. Pořídil velké množství daguerrotypií - mezi nimiž jsou i snímky Akropole. Gros vedl francouzská vojska v Číně během Anglicko-francouzské expedice do Číny (1856-1860).\n\nDne 9. října 1858 podepsal v Edo Smlouvu o přátelství a obchodu mezi Francií a Japonskem a zahájil tak diplomatické vztahy mezi oběma zeměmi.\n\nFotografoval na Světové výstavě v Londýně v roce 1851. V roce 1854 založili v Paříži Jean-Baptiste Louis Gros, Hippolyte Bayard, Alexandre Edmond Becquerel, Eugène Durieu, Gustave Le Gray, Henri Victor Regnault a další fotografickou společnost Société française de photographie.\n\n\n"}
{"id": "561277", "url": "https://cs.wikipedia.org/wiki?curid=561277", "title": "Femme fatale", "text": "Femme fatale\n\nFemme fatale (francouzsky „osudová žena“) je přitažlivá a svůdná žena, schopná svým šarmem až nadpřirozeně okouzlit muže a podmanit si je. Je archetypem literatury a umění. V příbězích se objekty jejího zájmu dostávají do nebezpečných, mnohdy až zhoubných situací. Současná prozaická femme fatale je většinou popisována jako žena s nadpřirozenou mocí podobná čarodějce.\n\nFemme fatale zkoušejí dosáhnout svých skrytých úmyslů užitím ženských úskoků, jako je krása, šarm a sexuální přitažlivost, přičemž všemi těmito atributy jsou dobře vybaveny. V některých situacích jich využívají více než své schopnosti lhaní nebo manipulace.\n\nTyto ženy se občas mohou stát i oběťmi, které se dostaly do bezvýchodné situace – viz například film The Lady from Shangai.\n\nV dějinách se setkáváme jak s řadou skutečných femmes fatales, tak i mnoha smyšlenými postavami tohoto druhu:\n\nMytické a literární postavy\nSkutečné historické postavy\n\nJako mužský ekvivalent může rovněž existovat \"homme fatal\". Jako takové muže, kteří mají podobné vlastnosti, můžeme chápat například postavu Dona Juana, Heathcliffa z románu \"Na Větrné hůrce\" a většinu knižních hrdinů Lorda Byrona; dalšími takovými jsou \"Billy Budd\", hrabě Drákula, Tadzio v románu \"Smrt v Benátkách\", Harthouse v \"Těžkých časech\" od Charlese Dickense, dále například Georges Querelle v \"Querelle z Brestu\" od Jeana Geneta, postava Jamese Bonda od Iana Fleminga, Tom Ripley v románech Patricie Highsmithové či Georges Duroy v románu \"Bel-Ami\" z roku 1885 od Guy de Maupassanta.\n"}
{"id": "561278", "url": "https://cs.wikipedia.org/wiki?curid=561278", "title": "Chlístov (okres Benešov)", "text": "Chlístov (okres Benešov)\n\nObec Chlístov () se nachází v okrese Benešov, kraj Středočeský. Žije zde obyvatel. Součástí obce jsou i vesnice Racek a Žabovřesky.\n\nPrvní písemná zmínka o obci pochází z roku 1342. Chlístov patřil až do 50. let 20. století k obci Konopiště, poté byl samostatný, ale od 1. ledna 1980 až do 23. listopadu 1990, kdy znovu získal samostatnost, byl spolu se svými částmi Racek a Žabovřesky součástí města Benešov. V některých pramenech byl název obce uváděn též jako Chlistov.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat.\n\n\nV obci se nachází knihovna. Koná se zde řada společenských i sportovních událostí, mezi které patří např. masopustní průvod, turnaje v ping-pongu, nohejbalu a pétanque nebo rybářské závody.\n\nObec protíná silnice druhé třídy II/106 z Benešova do Týnce nad Sázavou, dopravní obsluhu zajišťují autobusové linky dopravce ČSAD Benešov.\n\n"}
{"id": "561280", "url": "https://cs.wikipedia.org/wiki?curid=561280", "title": "ČSAD MHD Kladno", "text": "ČSAD MHD Kladno\n\nČSAD MHD Kladno a.s. (označovaná též zkráceně názvem své předchůdkyně ČSAD Kladno) je dopravní společnost provozující autobusovou dopravu, reklamní činnost a marketing, pronájem a půjčování věcí movitých a cestovní agenturu, se sídlem v Kladně - Kročehlavech v ulici Železničářů 885, která je dominantním regionálním autobusovým dopravcem na Kladensku a v severozápadním okolí Prahy. Vlastníkem byla REGA Přerov a.s., kterou majetkově ovládá Milan Janout. V řijnu 2016 se vlastníkem stala společnost Arriva Transport Česká republika a.s.\n\nZa socialismu byla kladenská provozovna ČSAD součástí ČSAD KNV Praha, dopravního závodu 106 - Kladno. Do něj byl 1. července 1963 začleněn i kladenský městský dopravní podnik který provozoval kladenskou MHD od 9. září 1953. Tím odpadla nutnost výstavby chystaného nového areálu dopravního podniku.\n\nOd privatizace v roce 1994 do 31. března 2005 společnost fungovala pod názvem ČSAD Kladno a.s. V květnu 2002 změnila v obchodním rejstříku typografii zapsaného názvu na velká písmena, tedy ČSAD KLADNO a.s.\n\n1. dubna 2005 se rozdělila na společnosti ČSAD MHD Kladno a. s., ČSAD BUS Kladno a. s., KD SERVIS a. s. a Kladenský FINREAL a. s., přičemž autobusovou dopravou se zabývaly první dvě ze jmenovaných, mezi něž byly rozděleny stávající linky. Od 1. srpna 2006 byly linky 220047 (A47), 220055 (A55), 220056 (A56) a 220057 (A57) převedeny na ČSAD MHD Kladno, k 1. říjnu 2006 pak byly převedeny i zbylé linky. ČSAD BUS Kladno a. s. pak byla 1. října 2006 sloučena s ČSAD MHD Kladno a. s., čímž zanikla. Dispečink má však linky rozdělené do dvou skupin, v první skupině jsou linky MHD Kladno a většina linek SID (včetně dvou linek do Prahy), ve druhé skupině linky PID, další 4 z linek SID do Prahy a smluvní doprava.\n\nJediným akcionářem byla podle obchodního rejstříku od 31. března 2005 do 12. února 2010 a poté znovu od 20. června 2011 REGA Přerov a.s. Společnost REGA Přerov v roce 2011 91% podílem ovládal Milan Janout, zbylých 9 % vlastnil února 2011 Vladimír Sládeček. REGA Přerov vlastní též společnosti Gala, Eng.Morava, Slovrega, Fispol či kladenský KD Servis.\n\n14. října 2016 bylo oznámeno a k 22. říjnu 2016 zapsáno do obchodního rejstříku, že se Arriva Transport Česká republika a.s. stala jediným akcionářem ČSAD MHD Kladno a.s.. Na žádost Arrivy ze srpna 2016 akvizici posuzoval Úřad pro ochranu hospodářské soutěže. Podle jeho zjištění je počet firem, které se v této oblasti mohou ucházet o zakázky (v autobusové dopravě), značný, takže dospěl k závěru, že posuzované spojení soutěžitelů nezvýší jejich tržní sílu natolik, aby mělo za následek podstatné narušení hospodářské soutěže. Arriva získala zároveň i servisní firmu KD Servis. Cenu ani důvod prodeje společnosti nezveřejnily. Ředitel společnosti Ludomír Landa označil za výhodu, že hlavní činností nového majitele je doprava.\n\nŘeditelem společnosti je již po mnoho let Ludomír Landa.\n\nV současnosti provozuje\n\nMěstská autobusová doprava v Kladně se stala o 1. července 2000 zavedením čipových karet základem Kladenské integrované dopravy (KLID), která se v prosinci 2006 jako oblast „Kladensko“ stala jednou z prvních oblastí Středočeské integrované dopravy (SID).\n\nPrvní linkou ČSAD Kladno a.s. v rámci PID byla od 1. června 1996 linka č. 307 v trase Zličín – Úhonice (později byla prodloužena do Unhoště). Od 1. ledna 1997 provzoval novou linku 316 v trase Dejvická - Holubice. Dne 1. června (či 1. července) 1997 byla do PID začleněna oblast Roztok u Prahy, Úholiček, Okoře a přilehlých obcí, přičemž ČSAD Kladno získala linku 350 (zatímco linku 340 původně provozoval DPP a ČSAD Kladno ji převzala až od 23. května 1998); od 1. května 2005 přibyla i noční linka 604 v trase Vítězné náměstí - Roztoky, rozc. Žalov. Od 24. května 1998 byla zřízena linka 319 do oblasti Kněževse, Středokluk, Hostouně a Hostivice, která zpočátku nahrazovala i dosavadní dlouhodobou linku náhradní dopravy za vlaky Českých drah. Od 1. června 2002 do 12. prosince 2004 provozovala ČSAD Kladno linku 347 v trase Bílá Hora - Hostivice, Staré Litovice, od 13. prosince 2003 linku 336 Zličín - Hostivice, Ve vilkách, od 12. prosince 2004 linku číslo 306 v trase Zličín - Jeneč, Lidická, od 1. listopadu 2005 linku 457 v trase Chýně - Hostivice, Staré Litovice.\n\nOd 26.8. 2017 budou zařazeny do systému PID všechny linky MHD Kladno a linky Praha - Kladno\n\nV současné době jsou v provozu následující typy vozidel:\n"}
{"id": "561282", "url": "https://cs.wikipedia.org/wiki?curid=561282", "title": "Babetta", "text": "Babetta\n\nBabetta je moped vyráběný v Československu v podnicích ZVL na Slovensku (v Považské Bystrici, Rajci, Kolárově a Čalovu), v jiných zemích bývá obvykle označován pod názvem Jawa.\nBabetta byla původně koncipována jako odlehčený moped podobně jako moped Solex, který byl populární v 60. letech 20. století. První Babetty se objevily v roce 1970 s velkými devatenáctipalcovými koly, ale ta byla po přibližně dvou letech vyměněna za menší šestnáctipalcová, a u těch už zůstalo po celou éru Babett.\n\nVe druhé polovině 60. let jediná československá společnost pro export a import motorových vozidel Motokov viděla možné trhy pro malý, robustní a snadno ovladatelný motocykl, na který v některých zemích nebylo třeba řidičský průkaz. Vývojem byly pověřeny Považské strojírny v Považské Bystrici. Cíl byl vyrábět stroje speciálně pro výnosný holandský a německý trh. Ten požadoval pohon pedály a velká kola pro tehdejší legislativou zvýhodněné motokolo. Dva konstruktéři, G. Ulický a J.Safárik, byli pověřeni touto úlohou. Vznikl tak typ 228. Název \"Babetta\" dostal podle tehdy populární písně J. Suchého a J. Šlitra \"„Babetta šla do světa”\".\n\nDalší typ, Babetta 207, byl úplně novou generací motocyklů vyráběných v Považských strojírnách. Technicky sice částečně vycházel z typu 228, jinak měl ale novou konstrukci s řadou modernizací. Babetta typu 207 byla tak úspěšná, že v roce 1976 celých 100% výroby šlo na export.\n\nV roce 1983 spatřil světlo světa legendární model 210. Byl vyvinut nový design a nová automatická dvoustupňová převodovka (viz. Typy mopedů Babetta). Udržel se až do konce výroby v roce 1996.\n\nPovažské strojírny měly v této době cca 13 500 zaměstnanců, z kterých 3 500 se věnovalo výrobě mopedů. Tyto strojírny patřily do koncernu ZVL (Závody valivých ložisek). V období studené války ZVL dostalo za úkol vyrábět motory do vojenských letadel. Výroba těchto motorů vyžadovala plnou kapacitu Považských strojíren, takže výroba mopedů se musela přesunout někam jinam. V roce 1986 byla výroba mopedu typu 210 přesunuta do Kolárova. Továrna v Kolárově převzala kompletní vybavení z Považské Bystrice, včetně testovacího zařízení a technické dokumentace potřebné pro výrobu mopedů. V Kolárově byly vyvinuty další typy odvozené od Babetty 210. \n\nV první polovině 90. let se začaly prodeje i export postupně propadat. Klesla i kvalita výroby. V Považských strojírnách se rozjela výroba mopedů Korado ve spolupráci se značkou Piaggio v licenci Puch, která disponovala výrazně lepší kvalitou. Firma Babetta se rozdělila na Mopedy s.r.o. a Babetta a.s. Navázala spolupráci se závodem na výrobu mopedů v Rize v Lotyšsku. Výsledkem byla Babetta 134 Stella. Obě továrny se potýkaly se špatnou kvalitou svých výrobků. Později byla spolupráce ukončena a Babetta vyráběla pro typ Stella veškeré komponenty. Model 134 Stella pomohl načas prodávat Babetty, ale to nemohlo zastavit úpadek. Začátkem roku 1999 byla výroba všech typů Babett definitivně ukončena.\n\nPrvní Babetta typ 228 (dříve jen 28), vyráběna v letech 1970 - 1972 se proslavila svým elektronickým zapalováním Tranzimo - prvním elektronickým bezdotykovým zapalováním na světě nainstalovaným na mopedu. Používala karburátor Jikov 2909 DC. Maximální výkon motoru byl 1,5 HP při 4 500 ot/min, nejvyšší rychlost 40 km/h, průměrná spotřeba paliva činila 1,8 l/100 km, palivová nádrž 3 l + 0,5 l rezerva, hmotnost mopedu 42 kg.\n\nVyvíjený pro Německo, neprodáván.\n\nTyp 206 byl upravený typ 228 vyráběn v letech 1971–1972 pro Německo. Výkon byl snížen, max. rychlost 25 km/h.\n\n\nJedná se o Jawu 50 typ M 206 N, které se vyráběly současně s typem 207 (1973–1983). U nás je to sběratelská Babetta, jelikož byla určena na vývoz pouze do západního Německa a u nás se různě po mototechnách doprodaly zbytky toho, co se v Německu neprodalo. Na přání Němců se typ M 206 N liší od 207 kontaktním zapalováním z pionýra, zvětšenou nosností rámu ze 135 na 150 kg, převodovkou (10/39 z) s max. rychlostí 25 km/h, a sníženým výkonem motoru na 1 kW, který je snižován originálním karburátorem Jikov s průměrem sání 9 mm a menší tryskou. Nemá tachometr. Na rozdíl od typu 206 je již vybavena zadním pérováním a zvětšenou nosností rámu, po roce 1978 se montovala se světly z Babetty 210. Díky těmto snížením nebyl na tuto Babettu vyžadován řidičský průkaz, jelikož v té době byla díky těmto parametrům klasifikována jako motorové kolo s pomocným spalovacím motorem. Tento typ je zmiňován např. i zde: http://www.jawa-50.cz/clanek/vyvozni-mopedy-babetta-manet-korado.html\n\nBabetta typ 228 byla nahrazena novým modelem 207 v roce 1972. Kola měla nově 16 palců, jinak shodné parametry s typem 228.\n\nVyráběn do roku 1973.\n\nV roce 1983 byl model 207 nahrazen novým modelem 210, který měl nový motor a dvourychlostní automatickou převodovku, která získala špatnou reputaci pro svou nespolehlivost. Druhý rychlostní stupeň doplnil pohon třetí sadou spojek. Jedna spojka sloužila pro startování pedály, druhá pro rozběh stroje a třetí pro změnu převodu při určité rychlosti.\nNejčastější závady proti jiným typům byly spojeny právě s převodovkou, zejména špatná funkce suchých spojek (mastnota, nekvalitní materiál) a poruchy převodů (poškození předlohové hřídele, vypadnutí Segerových pojistek, špatné mazání).\nVývozní typ Babetty 210, s rozdílnou kapotáží, nádrží, schránkou a tvarem sedla. Babetty 210 Sport vynikaly metalickým lakem, obvykle červeným, modrým nebo černým. Před typem 210 existovala verze Sport (Supreme) odvozená i od typu 207. Někdy byla odvozována i od typu 225. Verze Sport byla vyráběna v menších sériích s dílčími úpravami (např tvar nádrže) od 80. let do cca roku 1995.\n\nJednorychlostní Babetta odvozená od typu 210.\n\nJednodušší, ale přesto mnohem méně známý typ 215, byl vyráběn spolu s modelem 210, skládal se ze stejných dílů jako typ 210, ale neobsahoval komponenty dvourychlostní převodovky (unašeče, řadicí čelisti, volnoběžku, hnané a hnací kolo). Na řadicí buben byla napevno navařena výstupní hřídel, a tak je převodový poměr nastaven stejně jako druhá rychlost na typu 210.\n\nPoslední typ s číslem 225 neboli Mokik měl oproti předchozímu typu několik drobných změn. Byl vybaven opět dvoustupňovou převodovkou známou z typu 210, ale hlavní změna byla v tom, že Babetta 225 byla vybavena klasickými stupačkami oproti šlapadlům známým z předchozích modelů Babett a startování se provádělo pomocí nožní startovací páky umístěné na pravé straně motocyklu. Tomuto modelu se říkalo mokik (z anglického \"motor kick\") a jeho nevýhoda byla, že občas šlapadla citelně chyběla při jízdě do prudkých kopců bez možnosti přišlápnutí.\n\nTyp 226 s podlouhlým sedlem a zadními stupačkami byl určen pro dvě osoby. Tento typ byl po velmi krátké době stažen z prodeje pro nedostatečný účinek bubnových brzd.\n\nBabetta v roce 1989 navázala spolupráci se závodem na výrobu mopedů v Rize v Lotyšsku. Výsledkem byla Babetta 134 Stella. Jednalo se o tzv. minimokik, který se vešel díky svým kompaktním rozměrům i např. do kufru auta. Lotyšský výrobce dodával rámy, Babetta motory, původně z typu 225. Oba podniky se však potýkaly se špatnou kvalitou svých výrobků. Později byla spolupráce ukončena pro krach lotyšského podniku a Babetta vyráběla pro typ Stella veškeré komponenty. Stella se vyráběla od roku 1990 až do zániku podniku v roce 1997.\n\nPoslední provedení mopedu Babetta (1999). Celkem bylo vyrobeno 100 kusů a většina jich putovala na vývoz do Německa. Motor vycházel z typu M-210, hliníkový válec a hlava měly ale pozměněný tvar a odlévala je firma Sachsenring Tatry v Matejovicích. Litinová vložka válce zůstala beze změn, díky jinak tvarovanému spalovacímu prostoru hlavy a lepšímu žebrování měl motor mírně zvýšený výkon a lépe se chladil. Na pozůstatcích ZVL Kolárovo vznikla v roce 1999 firma STING 2000 s.r.o., která sídlí v bývalém podnikovém areálu. Firma nadále disponuje výrobní dokumentací a vyrábí náhradní díly pro mopedy Babetta.\n\nSeznam parametrů:\n\n"}
{"id": "561284", "url": "https://cs.wikipedia.org/wiki?curid=561284", "title": "Maxim Sušinskij", "text": "Maxim Sušinskij\n\nMaxim Jurjevič Sušinskij (*1. července 1974, Petrohrad, RSFSR, ) je ruský hokejista. Hrál za kluby SKA Petrohrad, Avangard Omsk, Minnesota Wild a HC Dynamo Moskva. V současnosti opět hraje za Salavat Julajev Ufa.\n\nJe také členem ruské hokejové reprezentace, s kterou získal zlatou medaili na mistrovství světa v ledním hokeji 2008.\n\n"}
{"id": "561286", "url": "https://cs.wikipedia.org/wiki?curid=561286", "title": "Ztraceni s GPS", "text": "Ztraceni s GPS\n\nZtraceni s GPS je druhý díl dvacáté řady amerického seriálu \"Simpsonovi\".\n\nTento díl začíná scénou, ve které řediteli Skinnerovi dojde benzin na dálnici. Ve snaze přejít na druhou stranu začne po dálnici komicky běhat , což se okamžitě dozví všichni student, kteří mají mobily, mezi něž ovšem nepatří Bart.\nSimpsonovi momentálně nemají peníze na Bartův vysněný mobil (kupují i hrášek na splátky), a tak se z Barta stane sběrač míčků v golfovém klubu, přestože místo již patří školníkovi Williemu. Bart si nakonec mobil stejně najde – od Denise Learyho, který ho v rozčílení vyhodí při golfovém turnaji, když mu mobil zazvoní přímo při odpalu.\nBart však dostává hovory od producentů, a tak ho přihlásí do filmů, jako třeba \"každý kadí\".\nMarge to zjistí, takže se Bart musí telefonicky omluvit a dostane do mobilu tajně GPS čip, aby ho Marge s Homerem mohli sledovat při nějaké z jeho klukovin.\nLisa to Bartovi řekne a on dá čip na nohu ptákovi, který migruje do Machu Picchu v Peru (kam se Líza chce už dávno podívat, a tak se rozhodne, že bude dělat, jako že nic neví).\nMarge si ve snu uvědomí, že Barta chrání před sebou samým.\nSimpsonovi se tedy po neúspěšném pátrání v Machu Picchu vrací domů, ale bez Maggie, kterou v Peru nechali.\n"}
{"id": "561291", "url": "https://cs.wikipedia.org/wiki?curid=561291", "title": "Henri Victor Regnault", "text": "Henri Victor Regnault\n\nHenri Victor Regnault (21. července 1810, Cáchy – 19. ledna 1878, Auteuil) byl francouzský chemik, fyzik a fotograf známý pečlivým měřením tepelných vlastností plynů. \n\nNarodil se v Cáchách v roce 1810, po smrti rodičů ve svých osmi letech se přestěhoval do Paříže. Tam do osmnácti pracoval pro čalounickou firmu. V roce 1830 nastoupil do společnosti École Polytechnique.\n\nRegnault vynikal ve vznikajícím oboru organická chemie, syntetizoval několik chlorovaných uhlovodíků (např. vinylchlorid, polyvinylchlorid, dichlormethan) a byl jmenován profesorem chemie na univerzitě v Lyonu. V roce 1840 byl jmenován předsedou École Polytechnique a v roce 1841 se stal profesorem fyziky v Collège de France.\n\nZačátkem roku 1843 začal sestavovat rozsáhlou číselnou tabulku o vlastnostech páry, kterou publikoval v roce 1847 a dostal za ni Rumfordovu medaili společnosti Royal Society of London. V roce 1851 byl zvolen členem Švédské královské akademie věd. \n\nV Sèvres pokračoval v práci na výzkumu tepelných vlastností hmoty. Navrhl citlivé teploměry, vlhkoměry, výškoměry a kalorimetry, měřil měrné teplo mnoha látek a koeficient tepelné roztažnosti plynů. \n\nRegnault byl také vášnivým amatérským fotografem. Představil použití pyrogalollové kyseliny jako vyvolávacího činidla a byl jedním z prvních fotografů, který používal papírové negativy. V roce 1854 založili v Paříži Henri Victor Regnault, Jean-Baptiste Louis Gros, Hippolyte Bayard, Alexandre Edmond Becquerel, Eugène Durieu, Gustave Le Gray a další fotografickou společnost Société française de photographie.\n\nJe jednou ze 72 osobností, jejichž jméno je napsáno na Eiffelově věži v Paříži, jeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "561293", "url": "https://cs.wikipedia.org/wiki?curid=561293", "title": "Luftova zahrada", "text": "Luftova zahrada\n\nLuftova zahrada je dvouhektarová zahrada v Plzni-Doudlevcích, která je umístěna nad řekou Radbuzou, nedaleko Památníku obětem zla. Nese status významného krajinné prvku a je součástí regionálního biokoridoru ÚSES. Zahradu založili v letech 1886–1909 manželé Burgerovi. V roce 1912 vdova Burgerová odkázala zahradu synovci právníku Vilému Luftovi, který ji začal upravovat do podoby rezidenční zahrady. Chtěl zde postavit i vilu, ale na tu nikdy nedostal od stavebního úřadu povolení.\n\nPo smrti Viléma Lufta ji od roku 1920 spravovala Marie (vdova po Vilému Luftovi) a zahradní rybníky začal využívat Stanislav Luft (bratr Viléma Lufta) jako mezisklad ryb. Po válce chtěla Marie zahradu věnovat příbuzným, ale pod hrozbou vyvlastnění ji byla nakonec v roce 1959 donucena prodat státu. Zahrada poté začala pustnout a teprve od roku 1996 ji Správa městského statku města Plzně postupně obnovuje. Zahrada je volně přístupná pouze každou první středu v měsíci.\n\nNa zahradě se nachází dvě jezírka, řada vzácných a exotických dřevin (např. cypřišek Lawsonův či metasekvoje čínská), altánek a sochařská výzdoba od plzeňského sochaře Otokara Waltra. Vlhké prostředí zahrady dává vyniknout vlhkomilné vegetaci, vodním a obojživelným živočichům (např. užovka podplamatá), ptákům (ledňáček, volavka apod.) a savcům.\n\nJedná se o příklad zahradního umění z období První republiky v plzeňském regionu.\n\n"}
{"id": "561294", "url": "https://cs.wikipedia.org/wiki?curid=561294", "title": "Jiří Kabeš", "text": "Jiří Kabeš\n\nJiří Kabeš, přezdívaný \"Kába\" (* 26. března 1946 Křemín), je český hudebník, bývalý člen skupiny The Plastic People of the Universe, ve které působil od roku 1970 do roku 2015. V roce 2016 se obklopil mladými spoluhráči a vystupuje s uskupením The Plastic People of the Universe / New Generation. Zde s ním působí také Joe Karafiát - také bývalý člen The Plastic People of the Universe. S The Plastic People of the Universe hrál na violu, housle a theremin. Občas i zpíval. Ve skupině The Velvet Underground Revival Band hrál především na kytaru. Přestože je mu připisováno autorství pouze jedné skladby skladby PPU, jeho muzikální schopnosti byly vždy pro kapelu mimořádným přínosem.\n\nV roce 1976 byli členové Plastic People a mnoha dalších představitelů kulturního undergroundu zatčeno a vyšetřováno kvůli údajnému výtržnictví, kterého se měli dopustit hráním písní se „závadnými“ texty; Jiří Kabeš nebyl obviněn a po šesti týdnech pobytu ve vazbě byl propuštěn.\n\nV roce 2015 se mezi členy Plastic People objevily spory a kapela se začala rozpadat. Podle bubeníka Jaroslava Kvasničky byla příčinou manželka Jiřího Kabeše Irena Kabešová, která působila jako manažerka skupiny, a podle Kvasničky „\"ovládala kapelu skrze něj (Kabeše) a své intriky\"“. Kabeš se rozhodl nezúčastnit koncertu \"Co znamená vésti koně\", který skupina nastudovala společně s Filharmonie Brno. Na přelomu let 2015 a 2016 z kapely odešil Eva Turnová, Jaroslav Kvasnička, Vratislav Brabenec a Josef Janíček.\n\nZbývající členové Kabeš a Josef Karafiát poté doplnili sestavu o nové hráče a rozhodli se pokračovat pod názvem PPU/New generation, později se vrátili k původnímu názvu The Plastic People of the Universe. Pod stejným názvem ale začali vystupovat také odejivší členové kapely Brabenec, Janíček a Kvasnička, a obě sestavy se začaly přít o to, kdo jsou vlastně „ti praví“ Plastici. \n\n\n"}
{"id": "561302", "url": "https://cs.wikipedia.org/wiki?curid=561302", "title": "Josef Janíček", "text": "Josef Janíček\n\nJosef Janíček (* 28. prosince 1947 Praha) je český muzikant, od roku 1969 člen hudební skupiny The Plastic People of the Universe, v níž hrál na kytaru, v současnosti hraje na klávesy a akordeon, kromě toho také zpívá a je jejím kapelníkem (od roku 1973).\n\nPůsobil jako kytarista ve skupině The Primitives Group, která se soustředila především na hity skupin The Doors, The Fugs a dalších.\n\nPo rozpadu The Primitives Group v roce 1969 se stal členem skupiny The Plastic People of the Universe, kde hrál zprvu na kytaru, později na klávesy.\n\nV roce 2015 došlo v The Plastic People of the Universe ke sporům, které vedly z toho, že Janíček kapelu opustil; spolu s ním se rozhodli odejít i Eva Turnová, Jaroslav Kvasnička a Vratislav Brabenec. Janíček, Brabenec a Kvasnička pak začali vystupovat s novými spoluhráči pod původním názvem. Ve vystupování pod původním názvem pokračovali i zbývající členové původní sestavy Josef Karafiát a Jiří Kabeš, a obě uskupení se přou o to, kdo má právo používat název The Plastic People of the Universe. \n\nHrál také ve skupině Milana Mejly Hlavsy Půlnoc. Mimo jiné byl členem hudebního souboru Dún An Doras, který soustřeďoval svůj repertoár na tradiční irskou hudbu, v němž hrál na akustickou kytaru. Dále působil v projektu Bardoí. Nyní je také i členem uskupení se jménem Goblin, které hraje irskou hudbu v ryze tradičním podání. Zde hraje na kytaru, banjo a zpívá. Dále je členem skupiny Kadé Chim.\n\nKromě muziky se také živil rozvozem jídla do mateřských školek, kde byl přezdíván \"Pan Voběd\".\n\n"}
{"id": "561304", "url": "https://cs.wikipedia.org/wiki?curid=561304", "title": "Bordžiginové", "text": "Bordžiginové\n\nBordžiginové (mongolsky \"Боржигин\") je klan předků a potomků Čingischána. Z Bordžiginů pocházeli vládcové Mongolské říše a jejích nástupnických států. Mýtickým zakladatelem klanu byl Šedý Vlk, zplozený Vysokým Nebem, a jeho žena, Bílá Laň. Poslední vládce z rodu Bordžiginů byl bucharský emír Alim chán, sesazený bolševiky v roce 1920.\n\n\n"}
{"id": "561305", "url": "https://cs.wikipedia.org/wiki?curid=561305", "title": "Unikursální hexagram", "text": "Unikursální hexagram\n\nUnikursální hexagram je hexagram neboli šestícípá hvězda, která může být nakreslena nebo obtažena unikursálně, jen jedním jediným tahem, místo jako dva překrývající se trojúhelníky. Hexagram může být také nakreslen uvnitř kruhu, kterého se jednotlivé vrcholy dotýkají.\n\nAdaptace anglického spisovatele a okultisty Aleistera Crowleyho má umístěnou růži s pěti okvětními plátky(symbolizujícími Božství) ve svém středu symbolu, což dohromady dává jedenáct (šest vrcholů hexagramu plus pět okvětních plátků), což někteří považují za číslo božské jednoty. Číslo jedenáct je také zmíněno v ústředním textu filosofie Thelema Knize Zákona. V řecké a indické mytologii je unikursální hexagram jako symbol zasvěcení se božským vládcům.\n\n"}
{"id": "561309", "url": "https://cs.wikipedia.org/wiki?curid=561309", "title": "Kosmos (rozcestník)", "text": "Kosmos (rozcestník)\n\nKosmos nebo Cosmos může znamenat:\n\n\n"}
{"id": "561310", "url": "https://cs.wikipedia.org/wiki?curid=561310", "title": "West, Bruce and Laing", "text": "West, Bruce and Laing\n\nWest, Bruce and Laing byli blues-rocková superskupina, kterou tvořili Leslie West (kytara a zpěv), Jack Bruce (baskytara, harfa, klávesy a zpěv) a Corky Laing (bicí a zpěv). V roce 2009 West a Laing přibrali do týmu syna Jacka Bruceho Malcolma a začali koncertovat jako West, Bruce Jr. and Laing\n\nTrio se zformovalo v Chicagu na jaře 1972 poté co West a Laing odešli ze skupiny Mountain.\n\n\n"}
{"id": "561313", "url": "https://cs.wikipedia.org/wiki?curid=561313", "title": "Galerie 291", "text": "Galerie 291\n\nGalerie 291 nebo krátce 291 nebo Galerie Fotosecese () byla avantgardní umělecká galerie na Páté Avenue v New Yorku. Byla založena v roce 1905 americkými fotografy Alfredem Stieglitzem a Edwardem Steichnem. 291 se nacházela v nejvyšším poschodí domu č. 291 na Páté Avenue v New Yorku a představovala vedle fotografických prací také africké umění a poprvé prezentovala ve Spojených státech evropské moderní umění. Její galerista Alfred Stieglitz byl klíčovou postavou ve fotografii a dějinách umění a první organizátor výstav moderního umění. Galerie a její časopis \"Camera Work\" byly důležitým uměleckým fórem a povzbudivým impulsem pro před-dadaistické tendence New York-Dada a hned po něm následující vznik prvního moderního uměleckého směru ve Spojených státech na počátku 20. století.\n\nV roce 1905 se konala inaugurační výstava, na kterou zahrnul také díla Mary Devensové. Od prosince 1906 do začátku roku 1907 Stieglitz v Galerii uspořádal členskou výstavu a představil mimo jiné také dvě díla Adelaidy Hanscomové Leesonové.\n\nPro nedostatek finanční podpory musela galerie v roce 1917 ukončit svou činnost.\n\nGalerie je významná ze dvou důvodů. První je, že výstavy pomáhaly vynést fotografické umění v Americe na stejnou úroveň jako malba a sochařství. Průkopníci výtvarné fotografie jako Stieglitz, Edward Steichen, Alvin Langdon Coburn, Gertrude Käsebierová a Clarence H. White, ti všichni získali uznání díky výstavám v 291. V galerii vystavoval také průkopník hlubotisku James Craig Annan. Všichni svým způsobem měli vliv na vývoj fotografie v Severní Americe.\n\nStejně důležité je, že Stieglitz využíval galerii k tomu, aby ve Spojených státech představil některé avantgardní nefotografické evropské umělce té doby, jako byli například Henri Matisse, Auguste Rodin, Henri Rousseau, Paul Cézanne, Pablo Picasso, Constantin Brancusi, Francis Picabia a Marcel Duchamp.\n\nDalší vystavující:\n\n\n"}
{"id": "561314", "url": "https://cs.wikipedia.org/wiki?curid=561314", "title": "Rhume", "text": "Rhume\n\nRhume je řeka v Německu, která protéká na území spolkové země Dolní Sasko. Je to pravostranný přítok řeky Leine. Délka toku činí 48 km. Plocha povodí měří 1200 km².\n\nŘeka vyvěrá již jako větší říčka v krasové oblasti u obce Rhumspringe v nadmořské výšce 160 m. Nejprve její tok směřuje na jihozápad, protéká výše zmíněnou obcí. Odtud proudí dále k Rüdershausenu, kde ji posiluje zleva říčka Eller. Zde se řeka obrací na severozápad k obci Gieboldehausen, u které přibírá zleva říčku Hahle. Zhruba 10 km severozápadně odtud u obce Katlenburg-Lindau řeku zprava posiluje řeka Oder a o něco níže řeka Söse. Pod ústím Söse se Rhume stáčí více na západ k městu Northeim, kterým protéká. Severozápadně odtud se vlévá do řeky Leine v nadmořské výšce 116 m.\n\n"}
{"id": "561315", "url": "https://cs.wikipedia.org/wiki?curid=561315", "title": "Michal Černigovský", "text": "Michal Černigovský\n\nSvatý Michael Černigovský nebo též Michael Vsevolodovič (asi 1185 – 20. září 1246) byl ruský kníže z rodu Rurikovců.\n\nBěhem svého života vládl jako veliký kníže kyjevský (1236–1240, 1240, 1241–1243), perejaslavský (1206), novhorodsko-severský (1219–1226), černigovský (1223–1235, 1242–1246), novgorodský (1225–1226, 1229-1230) a haličský (1235–1236).\n\nDle archeologických nálezů procházel za jeho období Černihiv obdobím předtím nepoznané prosperity, což naznačuje, že jednou z oblastí, na něž se Michaelova pozornost zaměřovala, byl obchod. Částečně i zájmy v obchodní sféře jej vedly k získání Haliče a Kyjeva, dvou významných center ležících na obchodní cestě mířící z rýnské oblasti a Uher do Černihiva. Vyjednal též obchodní dohody a politická spojenectví s Poláky a Uhry. Snížil daňové zatížení Novgorodu a povolil jeho obyvatelům větší politickou svobodu. Byl posledním autonomním starším knížetem Kyjeva, a to až do chvíle, kdy byl svržen mongolskou armádou.\n\nV době na počátku mongolské invaze byl jedním z nejmocnějších ruských knížat. Byl obviněn, že díky jeho neschopnému vedení se nepodařilo spojit ruská knížata v boji proti mongolským nájezdníkům. Ovšem v daných podmínkách to byl téměř neproveditelný čin.\n\nZemřel v Saraji, hlavním městě mongolské Zlaté hordy, spolu s jedním ze svých šlechticů Fjodorem. Protože se zde odmítli zříci křesťanské víry, oba velmoži zde byli vystaveni mučení a nakonec jim byla setnuta hlava. Oba byli z toho důvodu prohlášeni za světce a mučedníky.\n\nPozději se stali známými jako \"Černigovští mučedníci\" nebo též \"Černigovští divotvůrci\".\n\n1. manželství ∞ Maria Romanovna\n\n"}
{"id": "561321", "url": "https://cs.wikipedia.org/wiki?curid=561321", "title": "Jules Carpentier", "text": "Jules Carpentier\n\nJules Carpentier (30. srpna 1851 Paříž – 30. června 1921 Joigny) byl francouzský technik a autor mnoha vynálezů z oblasti optiky, fotografie a filmu.\n\nOd roku 1890 se věnoval fotografickým a kinematografickým zařízením. Vymyslel a navrhl slavný model „photo-jumelle à répétition“ – velmi kompaktní fotoaparát, snadno ovladatelná dvouooká zrcadlovka, která měla prodejní úspěch. Jules Carpentier rozvíjel metody focometrie, vyvíjel čočky a zabýval se optomechanikou. Je také autorem podvodního periskopu a pracoval na tříbarevné fotografii. Nechal si registrovat několik patentů na svůj kinematograf a stavěl aparáty bratrům Lumièrovým.\n\nJules Carpentier se v roce 1907 stal členem Akademie věd, byl také čestným předsedou Francouzské fotografické společnosti 1909–1911. Byl také prezidentem Komory elektrotechnického průmyslu, Mezinárodní elektrické společnosti, francouzského sdružení pro povýšení vědy.\n\nZemřel v roce 1921 při automobilové nehodě v Joigny.\n\nJules Carpentier je dědečkem výrobce televizorů Gilberta Carpentiera.\n\n"}
{"id": "561322", "url": "https://cs.wikipedia.org/wiki?curid=561322", "title": "Beta Pictoris", "text": "Beta Pictoris\n\nBeta Pictoris (β Pic / β Pictoris) je druhá nejjasnější hvězda v souhvězdí Malíře. Od sluneční soustavy je vzdálená 63,4 světelného roku a je 1,75krát hmotnější a 8,7krát jasnější než Slunce. Hvězda Beta Pictoris je, stejně jako soustava, která ji obklopuje, velmi mladá (asi 8–20 milionů let), ovšem patří již mezi hvězdy hlavní posloupnosti. Podle ní je také nazvána skupina pohybujících se hvězd BPMG (), což je seskupení mladých hvězd stejného věku, které se spolu pohybují vesmírem ve stejném směru.\n\nV porovnání s jinými hvězdami stejného typu září Beta Pictoris velmi silně v infračerveném oboru spektra, což je způsobeno velkým množstvím prachu v její blízkosti. Podrobná pozorování odhalila, že je obklopena velkým prachoplynovým diskem, což byl současně první akreční disk vyfotografovaný kolem nějaké hvězdy. Kromě přítomnosti několika planetesimálních pásů a náznaků kometární aktivity se zdá, že se v disku zformovaly také planety a že tento proces možná stále pokračuje. Tento akreční disk je patrně také hlavním zdrojem mezihvězdných meteoroidů, které proudí do naší sluneční soustavy.\n\nEvropská jižní observatoř vydala v listopadu roku 2008 tiskovou zprávu, že na oběžné dráze kolem hvězdy byla v rovině disku vyfotografována planeta odpovídající předchozím předpovědím. Pokud se objev potvrdí, půjde o extrasolární planetu nacházející se nejblíže své centrální hvězdě, jaká kdy byla vyfotografována – její vzdálenost od hvězdy je přibližně stejná, jako vzdálenost Saturnu od Slunce.\n"}
{"id": "561326", "url": "https://cs.wikipedia.org/wiki?curid=561326", "title": "Uxbridge (Massachusetts)", "text": "Uxbridge (Massachusetts)\n\nUxbridge je novoanglické město, v okrese Worcester County ve státě Massachusetts ve Spojených státech amerických. První „oficiální“ osídlení Evropany se datuje do roku 1662. Město založené roku 1727 bylo pojmenováno po britském earlovi z Uxbridge.\n\nV roce 2009 zde žilo 12 201 obyvatel.\nMěsto Uxbridge je známo svou textilní výrobou.\n\nNárodní historický park Blackstone Valley\n\nPocházela odtud první legální ženská volička v historii USA Lydia Taftová, jež se v roce 1756 zúčastnila důležitého městského hlasování namísto svého předčasně zemřelého manžela.\n\n"}
{"id": "561327", "url": "https://cs.wikipedia.org/wiki?curid=561327", "title": "Operace Torch", "text": "Operace Torch\n\nOperace Torch (česky \"pochodeň\", původně nazvaná \"operace Gymnast\") bylo vylodění angloamerických jednotek ve francouzské Severní Africe, které proběhlo 8. listopadu 1942. Úkolem operace, jíž velel americký generál Dwight D. Eisenhower, bylo obsazení důležitých přístavů Oran, Casablanca a Alžír.\n\nOperace byla součástí severoafrické kampaně a měla za úkol vytlačit Němce a vichistické jednotky ze severní Afriky (Maroko, Alžírsko), než tam stihnou vybudovat předmostí, a poté se spojit s britskými silami v Tunisku.\n\nPro potřeby operace bylo v režii Office of Strategic Services (předchůdce CIA) provedeno vloupání na velvyslanectví Vichistické Francie za účelem ofotografování námořních kódovacích knih.\n\nOperace byla rozdělena do tří hlavních operačních sektorů.\nZápadní operační svaz (\"Western Task Force\"):\n\n\nStřední operační svaz (\"Central Task Force\"):\n\n\nVýchodní operační svaz (\"Eastern Task Force\"):\n\n\nAlžírský operační svaz byl úspěšný a bez větších problémů obsadil město. Oranský operační svaz nebyl tak úspěšný a obsadit přístav se povedlo teprve v noci, když bylo u Tafarainu vybudováno a zajištěno předmostí a dobyto letiště. Nejtěžší boje byly svedeny o Casablanku, jež byla obsazena až 11. listopadu.\n\nTouto operací byl Rommelův osud definitivně zpečetěn. Dostal by se mezi dva „mlýnské kameny“, neboť jej ze západu „drtily“ Eisenhowerovy jednotky a z východu Montgomeryho osmá armáda. Bylo tedy pro něj životně důležité udržet opěrné body v Tunisku (Tunis, Bizerta).\n\n\n"}
{"id": "561328", "url": "https://cs.wikipedia.org/wiki?curid=561328", "title": "Miroslav Kácha", "text": "Miroslav Kácha\n\nGenerálmajor Miroslav Kácha (21. září 1923 Praha – 6. dubna 2010 Praha) byl československý voják, generál, účastník protinacistického a protikomunistického odboje a oběť komunistického režimu.\n\nMiroslav Kácha se narodil v Praze 21. září 1923, kde prožil spolu s o tři roky starším bratrem dětství. Jeho rodiče pocházeli z Hodyně na Berounsku, jeho otec Antonín byl profesor na gymnáziu, matka Marie byla v domácnosti. Miroslav chtěl původně být námořním důstojníkem a měl přislíbené studium na námořní akademii v Jugoslávii nebo v Polsku, ale tyto sny se po Mnichovské dohodě staly nemožné. Maturoval na gymnáziu 29. května 1942 za heydrichiády, vyhnul se službě v protiletadlových jednotkách a nastoupil do továrny ČKD Libeň, která za války vyráběla lehké tanky a stíhače tanků pro Wehrmacht.\nProtože jeho otec měl blízké vazby na generála Bedřicha Homolu zapojil se do odbojové činnosti vojenské skupiny Obrana národa, především špionáží v továrně a zajišťováním provozních služeb. Po Homolově zatčení pokračoval Kácha dál ve sběru informací a předával je dál ve zbývající struktuře odbojové organizace, i díky tomu, že Homola rodinu Káchových neprozradil.\n\nPo válce studoval na vojenské akademii v Hranicích na Moravě, odkud byl 1. srpna 1948 vyřazen jako poručík. Na akademii se zapojil do skupiny plukovníka Alexandra Kordy, která plnila především výzvědnou činnost v armádě, nad kterou přebírali moc komunisté.\nJeho úkolem bylo v Praze vytvářet spojení mezi Alexandrem Kordou, Antonínem Kouřilem, Josefem Němcem a plzeňskou vysílačkou do zahraničí. Skupina však byla prozrazena a Josef Němec v půli května 1949 odchází za hranice. Kácha měl pokračovat v činnosti dál.\n\nBrzy na to byl doma v sobotu 21. května 1949 zatčen příslušníky Obranného zpravodajství. Byl převezen do nechvalně proslulého „Domečku“ na hlavním štábu nedaleko Lorety na Hradčanech v Kapucínské ulici, kde brutální výslechy vedl major Ludvík Turek a František Pergl. Některé výslechy byly prováděny také na vojenském velitelství dislokovaném na Malostranském náměstí. Prošel první brutální sérií výslechů, samotkou o hladu s nedostatkem spánku a krutým několikaměsíčním vyšetřováním, při kterém se mu dařilo vyšetřovatele mást a nikoho ze své skupiny neprozradit. Osvobození přišlo 18. července 1949 převezením do vazební věznice Pankrác. Soud se konal 12. září 1949, prokurátorem byl Juraj Vieska, jenž se později spoluúčastnil justiční vraždy Milady Horákové a předsedou senátu Otakar Matoušek, který odsoudil na smrt generála Píku. Kácha, Kouřil a Korda byli souzeni za vyzvědačství a velezradu, mimo jiné za úsilí o začlenění ČSSR do \"Spojených států evropských\". Odsouzen byl ve věku 26 let k trestu smrti, který byl za zásluhy v protinacistickém odboji snížen na doživotí.\n\nTrest nastoupil na věznici Plzeň-Bory, později v říjnu 1950 byl převezen do věznice Opava, kde panoval lidsky přijatelný režim. Po dalším zatčení členů skupiny byl začátkem prosince roku 1950 znovu převezen k tříměsíčním výslechům do hradčanského „Domečku“. Zde byl přítomen brutálním výslechům i generál Josef Musil, který řekl: \"„Před rokem jste nás přechcali, v důsledku toho řada stejnejch darebáků jako vy dál páchala zločiny a vy nám teď řeknete všechny, kdo to byl. Jestli jste tenkrát ušli provazu, tak teď mu neujdete, jestli jedinou věc zatajíte.“\"\nK násilnickým metodám byl přidán pobyt na cele v mrazu a ve spodním prádle. Na jaře 1951 byl utýraný a pohybu neschopný Kácha poslán znovu do věznice Opava, kde musel prodělat dlouhé léčení, z následků týrání na Domečku, které mu zanechalo trvalé následky. Později se dostal do vojenské nemocnice v Olomouci.\n18. června 1952 byl s dalšími vězni-důstojníky přemístěn do nechvalně proslulé věznice Leopoldov, kde byli podle jeho slov přivítáni: „Tuna zdochnětě!“ Při příchodu do Leopoldova vážil Kácha 75 kg, po dvou měsících pak jen 53 kg.\nV Leopoldově se v roce 1953 potkal s uvězněným prokurátorem monstrprocesů 50. let Karlem Vašem nebo pozdějším komunistickým prezidentem Gustávem Husákem ale také s dalšími politickými vězni: biskupy Trochtou a Zelou, generály Kutlvašrem a Janouškem či básníky Renčem, Retreklem a Zahradníčkem. S Gustávem Husákem a politickým vězněm Bohumilem Rychtrem dokonce sdílel celu. \n\nV roce 1955 mu zemřela matka, o čemž mu řekl až při jedné z návštěv jeho bratr. V Leopoldově pak Miroslav Kácha setrval 8 let až do amnestie v květnu 1960, kdy byl propuštěn po 11 letech věznění s 10letou podmínkou.\n\nPo propuštění se s podlomeným zdraví vrátil domů ke starému otci, kde potkal svou budoucí ženu Věru. Kvůli svému podlomenému zdraví nemohl vzít jedinou nabízenou práci stavebního dělníka. Přes známosti se mu ale podařilo získat místo kulisáka v Ústředním loutkovém divadle Praha.\n\nNa konci roku 1961 se o něj začala zajímat StB, která mu dala na výběr mezi spoluprací nebo návratem zpět do vězení. Kácha si tedy skokem na jeviště způsobil pracovní úraz, načež byl hospitalizován v nemocnici Na Františku, kde předstíral ztrátu paměti. Na základě toho o něj ztratila StB zájem. Po vyléčení získal místo nákupčího v Ústředních skladech hl. m. Prahy, kde zůstal 20 let.\n\nPo pádu komunistického režimu v roce 1989 se kriticky vyjadřoval vůči neschopnosti nového demokratického režimu potrestat zločiny komunistické totality, a jejich pachatele, kteří se naopak volně integrují v novém režimu. Proto svoji oběť pro svobodu zpětně vnímal jako zbytnou, nevděčnou a naivní.\n\nV roce 1995 byl povýšen do hodnosti generálmajora ve výslužbě a prezident Václav Havel mu propůjčil Řád Bílého lva III. třídy.\n\nRoku 2001 se Kácha zúčastnil procesu s Karlem Vašem, který byl obviněn pro vraždu generála Heliodora Píky.\n\nZemřel 6. dubna 2010 ve věku 87 let po krátké nemoci. Zádušní mše se konala 15. dubna 2010 v kostele Nejsvětějšího Srdce Páně na Pražských Vinohradech a pohřben byl do rodinného hrobu na Olšanských hřbitovech.\n\n\n\n"}
{"id": "561329", "url": "https://cs.wikipedia.org/wiki?curid=561329", "title": "Popelka Biliánová", "text": "Popelka Biliánová\n\nPopelka Biliánová (27. ledna 1862, Králův Dvůr – 7. března 1941, Praha), rozená Marie Popelková, byla česká vlastenecká spisovatelka, dramatička a publicistka, autorka řady sentimentálních próz, osvětová pracovnice v ženském hnutí.\nNarodila se roku 1862 v Králově Dvoře u Berouna jako dcera kupce Václava Popelky. Když jí bylo patnáct let, přišel její otec o všechen majetek a byl nucen se přestěhovat do Prahy. Zde chtěla dále studovat na Učitelském ústavu, nebyla však přijata kvůli slabému zraku. Působila tedy jako vychovatelka, od svého strýce si půjčovala knihy významných českých buditelů. Dostalo se jí však zvláštního privilegia – směla navštěvovat některé přednášky na Karlově univerzitě, kde mezi studenty byla jediná dívka.\n\nProslula velkým vlasteneckým cítěním a charitativní prací. Pořádala různé výlety po českých historických místech, organizovala sbírky šatstva, bot i hraček pro chudé děti především z českého pohraničí. Jako první v Čechách použila skautské prvky v dívčím prostředí a v roce 1912 zorganizovala prázdninové osady pro dívky. Pracovala také pro Ústřední spolek českých žen, kde se vedle kurzů šití a vaření konaly také přednášky o emancipaci žen a o jejich vzdělání.\n\nDíky této své činnosti se seznámila s nedostudovaným právníkem Arnoštem Biliánem, za něhož se roku 1892 provdala. Po uzavření sňatku se odstěhovala s manželem na Vyšehrad do domku výběrčího mýta a potravní daně, kde žila až do své smrti (na tomto domě se dodnes nachází její pamětní deska). Se svým manželem měla tři děti, kterým všem umožnila získat vysokoškolské vzdělání, přestože její manžel roku 1918 spáchal kvůli depresím sebevraždu. Aby mohly děti studovat na vysoké škole, přivydělávala si psaním různých fejetonů a článků do novin a časopisů a také tvorbou nenáročných příběhů pro dívky, které lze zařadit do tzv. červené knihovny.\n\nVe své literární tvorbě čerpala z tradice historické prózy a lidového čtení. Psala básně s mytologickými náměty, různé črty, humoresky, povídky, romány i divadelní hry. Sbírala pražské, zejména vyšehradské pověsti a literárně je upravovala. Zájem o folklór jí vedl i k zaznamenávávání dětských her a lidových zvyků z různých ročních dob.\n\nVe stáří se její problémy se zrakem výrazně zhoršily. Nakonec dostala šedý zákal a po operaci oslepla úplně. Zemřela roku 1941 v Praze v domku na Vyšehradě.\n\n\nSvá díla publikovala také pod pseudonymy: Jan Bílý, Jan Černý, Vyšehradská. Rovněž její vlastní jméno se vyskytuje v různých variantách: Mařenka Popelková, Popelka M. Biliánová i Bilianová.\n\n\n\n"}
{"id": "561334", "url": "https://cs.wikipedia.org/wiki?curid=561334", "title": "Hrebienok", "text": "Hrebienok\n\nHrebienok, česky Hřebínek, (maďarsky \"Tarajka\") je turistické středisko umístěné nad Starým Smokovcem na úpatí Slavkovského štítu v nadmořské výšce 1 285 m n. m.\n\nVznik Hrebienku jako turistického centra souvisí s rozvojem turistiky ve Vysokých Tatrách v druhé polovině 19. století. Starý Smokovec, kterému byl v té době udělen status lázeňského města, přitahoval čím dál větší množství návštěvníků.\n\nPočátky výstavby na Hrebienku jsou provázané s výstavbou Bilíkovy chaty, která stála na jeho severovýchodním úbočí. V roce 1894 byla vybudovaná při turistické stezce cesta se zpevněným povrchem. Na Pozemní lanovou dráhu Starý Smokovec–Hrebienok z roku 1908 navázala výstavba hotelu Hrebienok v roce 1928.\n\nS výstavbou cvičných luk a sjezdovek se začalo okolo roku 1930. V roce 1956 zde byl vybudovaný 750 metrů dlouhý lyžařský vlek na Slavkovskou vyhlídku. K elektrickému osvětlení sáňkařské dráhy došlo v letech 1959–1960.\n\nDnes je Hrebienok významným lyžařským a turistickým centrem. Je výchozím bodem pro výlety do Malé Studené doliny, Velké Studené doliny a na Slavkovský štít. Ze starého Smokovce vede na Hrebienok pozemní lanová dráha, která překonává převýšení 247 metrů. Jízda trvá cca 5 minut.\n"}
{"id": "561335", "url": "https://cs.wikipedia.org/wiki?curid=561335", "title": "Dolenský potok", "text": "Dolenský potok\n\nDolenský potok je malý vodní tok v okresu Ústí nad Orlicí.\n\nDolenský potok pramení pod osadou Horní Rozsocha. Potok teče nejprve západním směrem a záhy vtéká do lesa. Asi jeden kilometr západně od osady se nalézá jejich soutok s bezejmennou vodotečí přitékající od pramene \"U Obrázku\". Potok posléze nabírá přibližně jihozápadní směr a tvoří osu zalesněnému Jiskrovu údolí. Po většinu své délky je sledován zeleně značenou trasou KČT 4238 z Potštejna do Brandýsa nad Orlicí. Přibližně 2,5 km pod pramenem přijímá zleva nestálou vodoteč odvodňující prostor v okolí osady Kaliště. Asi po dalším 0,5 km vtéká potok do zástavby Brandýsa nad Orlicí. Na ostrohu nad levým břehem se nachází zřícenina hradu Brandýsa. V prostoru centra města je potok v délce asi 400 metrů zatrubněn. Protéká pod náměstím a ústí do zahrad jižně od něj. Podtéká místní nádraží ležící na trati Pardubice - Česká Třebová a v blízkosti fotbalového hřiště se zleva vlévá do Tiché Orlice.\n"}
{"id": "561336", "url": "https://cs.wikipedia.org/wiki?curid=561336", "title": "Clostridium difficile", "text": "Clostridium difficile\n\nClostridium difficile (z řeckého \"kloster\" (κλωστήρ), vřeteno, a latinského \"difficile\", obtížný), též \"CDF/cdf\" nebo \"C. diff\", je grampozitivní bakterie z rodu \"Clostridium\", která způsobuje průjem nebo jiná onemocnění trávicího traktu v situacích, kdy je běžná střevní mikroflóra potlačena antibiotiky.\n\nKlostridia jsou anaerobní sporulující tyčinky. \"C. difficile\" je nejzávažnějším původcem průjmů spjatých s antibiotiky (ADD) a může způsobovat pseudomembránovou kolitidu, vážnou infekci střeva, často vznikající potlačením normální střevní flóry antibiotiky.\n\nBakterie \"C. difficile\", běžně přebývající v těle, se mohou přemnožit. Přemnožení je škodlivé, protože bakterie uvolňují toxiny, které mohou způsobovat nadýmání, zácpu a průjem s bolestí břicha. Latentní symptomy často připomínají chřipku. Nemoc lze mnohdy vyléčit jednoduše vysazením příslušných antibiotik. Ve vážnějších případech jsou lékem volby antibiotika metronidazol nebo vankomycin. Ve zvláště závažných případech lze přistoupit k transplantaci stolice. Relapsy onemocnění způsobených \"C. difficile\" byly hlášeny až ve 20 % případů. Některé případy kolitidy způsobené \"C. difficile\" končí smrtí.\n\nU dospělých jsou jako klinické predikční pravidlo tyto příznaky: významný průjem („nový nástup více než 3 částečně formovaných nebo vodnatých stolic za 24 hodinové období“), nedávná expozice antibiotikům, kolitida (bolest břicha) a odporný zápach stolice. Přítomnost kteréhokoli z uvedených zjištění má citlivost 86 % a specifičnost 45 %. V této studii hospitalizovaných pacientů se 14% pozitivním testem na cytotoxin byla kladná prediktivní hodnota 20 % a záporná 95 %.\n\nBeletrie\n"}
{"id": "561340", "url": "https://cs.wikipedia.org/wiki?curid=561340", "title": "Medea (jméno)", "text": "Medea (jméno)\n\nMedea je ženské křestní jméno řeckého původu Μηδεια (Médeia) znamenající \"přemýšlející\", \"meditující\". Další varianta jest Medeia.\n\n\n\n"}
{"id": "561341", "url": "https://cs.wikipedia.org/wiki?curid=561341", "title": "Silnice II/296", "text": "Silnice II/296\n\nSilnice II/296 je krkonošská silnice II. třídy spojující silnici I/14 s Pecí pod Sněžkou. Délka silnice je asi 15 km.\n\nSilnice II/296 navazuje na silnici I/14 přicházející od Trutnova u městysu Mladé Buky. Silnice I/14 zde odbočuje doleva směrem na Vrchlabí, silnice II/296 pokračuje rovně směrem na Pec pod Sněžkou proti proudu řeky Úpy. Za křižovatkou navazuje téměř okamžitě zástavba města Svobody nad Úpou, kde doleva odbočují dvě silnice na Janské Lázně. První silnice /III/2961/ v prostoru centra a druhá, silnice II/297 v místní části Dolní Maršov. Na ní plynule navazuje zástavba obce Horní Maršov, v jejímž centru odbočuje doprava silnice III/2962 směr Dolní Lysečiny a Horní Albeřice. Na konci místní části Horního Maršova Temný Důl v prostoru soutoku Úpy a Malé Úpy odbočuje doprava silnice II/252 směr hraniční přechod do Polska Pomezní Boudy. Ale silnice II/296 odbočuje lehce doleva směr Pec pod Sněžkou. Následuje městská část Pece pod Sněžkou Velká Úpa a nakonec samotná Pec pod Sněžkou, kde silnice II/296 končí.\n"}
{"id": "561344", "url": "https://cs.wikipedia.org/wiki?curid=561344", "title": "Rosalie Bertellová", "text": "Rosalie Bertellová\n\nRosalie Bertelová (4. dubna 1929 Buffalo − 14. června 2012 Pensylvánie) byla americko-kanadská vědecká pracovnice, autorka populárně naučných knih a environmentální aktivistka.\n\nV roce 1966 obhájila doktorandskou práci z biometriky, od té doby získala dalších osm doktorátů. V oboru zdraví životního prostředí se angažuje od roku 1970. Mezi lety 1969 a 1978 působila jako starší výzkumný vědec v institutu (výzkumu) rakoviny na \"Roswell Park\", dále pak jako konzultant \"Jaderné regulatorní komise Spojených států\", v \"Agentuře ochrany životního prostředí Spojených států\" a organizaci \"Health Canada\". Účastnila se několika spojených výzkumných projektů v Japonsku, Německu, Maršalových ostrovech, Malajsii či Indii.\n\nDosud občasně pořádá přednášky v otázkách životního prostředí. Obecně ji zajímají (a je v opozici s) vládními a vojenskými projekty s dalekosáhlými účinky na zdraví občanů nebo narušení život-podporujících systémů Země jako takových. Konkrétně se věnuje i kontroverzním tématům jako jsou chemtrails, H.A.A.R.P., geofyzikální válka, militarizace vesmíru, jaderné testování, porušování ozonové vrstvy a ionosféry. Vyhraňuje se proti globalizaci, prvoplánovému korporativistickému militarismu, stotožňuje se s politikou nenásilí.\n\nBertellová též založila několik organizací a komisí:\n\nKrom toho napsala spoustu článků do časopisu \"International Perspectives in Public Health\".\n\nRosalie Bertellová získala za svou kariéru mnoho ocenění. Mezi jinými:\n\n"}
{"id": "561348", "url": "https://cs.wikipedia.org/wiki?curid=561348", "title": "Čudové", "text": "Čudové\n\nČudové (ve slovanských jazycích \"чудь\", v ugrofinských \"tshuudi, tšuudi\") je historický termín používaný v nejstarších ruských kronikách pro označení různých ugrofinských národů v oblasti dnešního Finska, Estonska a severovýchodního Ruska. \n\nPravděpodobně poprvé bylo toto označení použito okolo roku 1100 mnichem Nestorem pro prapředky dnešních Estonců. Podle Nestora napadl kníže Jaroslav I. Moudrý roku 1030 zemi Čudů a položil základy Jurjevu (dnešní Tartu v Estonsku). Později byl název Čudové použit k označení ostatních baltofinských národů nazývaných \"volok\", vztahující se zřejmě ke Karelům. \n\nPodle starých východoslovanských kronik byli Čudové jedni ze zakladatelů Ruského chanátu.\n\nSeverní Čudové byli také bájný národ ve folklóru severních Rusů a jejich sousedů. V komijské mytologii představovali Severní Čudové mýtické předky komijského národa. U Sámů se naopak Čudy míní finští, karelští nebo ruští lupiči.\n\nVýzkumy ukázaly, že genom ze severu a západu Ruska má mnoho společného s genomy ugrofinskými.\n\n"}
{"id": "561350", "url": "https://cs.wikipedia.org/wiki?curid=561350", "title": "Dva dny před pozítřkem", "text": "Dva dny před pozítřkem\n\nDva dny před pozítřkem je 8. epizoda 9. sezóny amerického komediálního animovaného seriálu \"South Park\". Tento díl je parodií na film \"Den poté\". Anglicky se tento díl jmenuje \"Two Days Before the Day After Tomorrow\".\n\nEric a Stan si hrají v motorovém člunu a nechtěně se rozjedou proti bobří hrázi. Po nárazu do hráze se člun vznítí a podpálí hráz. Eric prozradí, že člun není jeho, ale někoho neznámého. Z tohoto důvodu o události pomlčí. Poškozená hráz se zhroutí a zaplaví Beaverton. Lidé a média přisoudí tento jev Georgovi Bushovi pro nedostatečnou starost o bobry. Později usoudí, že je to vinou globálního oteplování. Vědecký ústav města South Park zjistí, že globální oteplování udeří dva dny před pozítřím. Lidé v panice utíkají a schovávají se před globálním oteplováním. Většina lidí se schová v městské hale. Randy tvrdí, že díky globálnímu oteplování klesne teplota na 70 miliónů stupňů Celsia pod nulou. Proto nikdo z haly neodchází. Stan prozradí své tajemství o rozbití bobří hráze Kylovi, a tak přemluví Erica, aby šli zachránit obyvatele Beavertonu. Jenomže když zase Stan řídí loď, tak nabourají do benzínové pumpy a vše začne hořet. Randy Marsh, Gerald Broflovski a Stephen Stotch se vydají zachránit Kyla, Erica a Stana. Mezitím přijde vláda Spojených států a zachrání obyvatele. Média poté začnou rozhlašovat, že je konec globálního oteplování.\n"}
{"id": "561361", "url": "https://cs.wikipedia.org/wiki?curid=561361", "title": "Starobabylonské období", "text": "Starobabylonské období\n\nStarobabylonské období (1894–1594 př. n. l.) je období, které následuje po zmizení Sumerů z mezopotamské oblasti. Nevytratil se však jejich kulturní vliv na celou oblast, svědčí o tom především bazaltový \"Chammurapiho zákoník\". Na ní diktuje bůh Šamaš panovníkovi zákony, jimiž se podle něj má společnost řídit. Jedná se tak o jakýsi kamenný zákonník tehdejší doby.\n\nHlavní město starobabylonské říše byl Aššur.\n\nO tomto období máme jen velmi málo informací, jelikož vysoká jo dina podzemní vody stačila mezitím zničit téměř všechny archeologické pozůstatky. Musíme se tak spoléhat na dokumenty z okolních oblastí. O prvních králích toho víme jen velmi málo, pouze to, že ovládali jen velmi malé území. Při nástupu Chammurapiho se říše skládala z několika měst v okolí Babylónu - Dilbat, Sippar, Kiš a Borsippa. Chammurapiho vojenská vítězství však území říše rychle rozšiřovala. Až ve třináctém roce své vlády učinil z Babylonu centrum mocné říše, jelikož tehdy dobyl Larsu, čímž získal kontrolu i nad významnými městy Nippurem, Urem, Urukem a Isinem. V podstatě tak ovládl celou jižní Mezopotámii. Brzy poté obsadil významné obchodní centrum Ešnunna a zanedlouho i celou Asýrii. Dobytím města Mari získal kontrolu nad stejnou oblastí, kterou ovládala dříve i Třetí dynastie z Uru. \n\nPo smrti Chammurapiho však říše rychle slábla a během necelého století se zcela rozpadla.\n"}
{"id": "561362", "url": "https://cs.wikipedia.org/wiki?curid=561362", "title": "Třída Anchorage", "text": "Třída Anchorage\n\nTřída Anchorage je třída výsadkových dokových lodí amerického námořnictva. V letech 1967–1972 do služby vstoupilo pět jednotek této třídy – \"Anchorage\", \"Portland\", \"Pensacola\", \"Mount Vernon\" a \"Fort Fisher\". Americké námořnictvo je používalo až do roku 2003. \"Pensacolu\" poté zakoupil Tchaj-wan, který loď provozuje dodnes. Výsadek až 300 mariňáků a jejich vybavení je z lodí prováděn pomocí tří výsadkových vznášedel Landing Craft Air Cushion či vrtulníků. Pro jejich operace jsou plavidla vybavena dokem a přistávací palubou pro jeden vrtulník. Vznášedla LCAC mohou k pobřeží přepravit 60 tun nákladu rychlostí až 40 uzlů.\n\nCelkem bylo postaveno pět jednotek této třídy. Zatímco prototyp postavila loděnice Ingalls Shisbuilding v Pascagoule, zbylou čtveřici postavila loděnice General Dynamics v Quincy.\n\nJednotky třídy \"Anchorage\":\nPosádka lodí čítá až 358 mužů (z toho 18 důstojníků). Na palubě nesou rovněž jednotku až 336 vojáků americké námořní pěchoty. Palubní dok pojme dvě výsadková vznášedla LCAC či jeden výsadkový člun LCU, šest výsadkových člunů LCM-8, dvanáct výsadkových člunů LCM-6 či 50 obrněných výsadkových vozidel Amphibious Assault Vehicle (AAV). Loď je vybavena také pro jejich údržbu a opravy. Na palubě lodi může přistát jeden vrtulník. Náklad mohou vykládat též dva jeřáby o nosnosti 50 tun. Obrannou výzbroj tvoří dva systémy Phalanx CIWS, dva 25mm kanóny a šest 12,7mm kulometů.\n\nPohonný systém tvoří dva kotle a dvě plynové turbíny, které roztáčí dva lodní šrouby. Nejvyšší rychlost je 22 uzlů a dosah 14 800 námořních mil při 12 uzlech.\n\nV roce 1998 převzala velení výsadkové lodě \"Mount Vernon\" Maureen A. Farren, která se tak stala historicky první ženou velící válečné lodi amerického námořnictva.\n"}
{"id": "561366", "url": "https://cs.wikipedia.org/wiki?curid=561366", "title": "Střevní spirochetóza ptáků", "text": "Střevní spirochetóza ptáků\n\nSpirochety jsou jednobuněčné, jemné spirálovité gramnegativní bakterie, které jsou zařazovány do rodů \"Spirochaeta\", \"Treponema\", \"Borrelia\", \"Brachyspira\" a \"Leptospira\". U ptáků jsou původci borreliózy a střevních onemocnění.\n\nSpirochety jsou součástí normální střevní mikroflóry živočichů. U ptáků kolonizují slepá střeva a rektum a v ojedinělých případech mohou být příčinou střevních potíží.\n\nPřítomnost spirálovitých bakterií v trávicím traktu zvířat byla prokázána již koncem 80. let 19. století. Nejlépe prostudována je bakterie \"Brachyspira hyodysenteriae\", původce dysenterie prasat. První zpráva o přítomnosti spirochet u ptáků pochází od Fanthama (1910), který pozoroval spirochety v luminu slepých střev mladých a dospělých tetřevů ve Velké Británii a označil je jako \"\"Spirochaeta lovati\"\". Spirochety se nacházejí ve slepých střevech a rektu u mnoha druhů ptáků. U drůbeže byly identifikovány v Evropě, Sev. Americe a Austrálii v extenzivních i intenzivních chovech.\n\nStřevní spirochety ptáků jsou zařazovány do rodu \"Brachyspira\" (dříve \"Serpulina\") z čeledě \"Spirochaetaceae\". Na základě svých genetických, morfologických a dalších vlastností jsou zařazovány do 4 skupin. Představitely těchto skupin jsou \"B. hyodysenteriae\" (Jensen et al., 1995), \"B. pilosicoli\" a \"B. intermedius\". Poslední skupina zahrnuje zatím blíže taxonomicky neklasifikované spirochety kura domácího (McLaren et al., 1994; Swayne et al., 1995).\n\nStřevní spirochety drůbeže jsou silné od 0,25 do 0,6 µm, délky 7-19 µm, s amplitudou 0,45-0,79 µm a vlnovou délkou 2,7-3,7 µm. Po impregnaci stříbrem se barví hnědě a po barvení Giemsou modře. Identifikují se mikroskopicky v nativních preparátech v temném zorném poli. V elektronoptických snímcích lze u spirochety rozeznat centrální protoplasmatický válec obalený vnější pochvou a četné periplasmatické bičíky, které jsou lokalizovány endocelulárně, vybíhají z obou konců spirochet a uprostřed těla se překrývají. Této unikátní anatomické struktury se využívá k charakterizaci spirochet, kdy se na příčně prováděných ultratenkých řezech stanovuje poměr počtu osových vláken nalezených na obou koncích a středu těla. Rotace periplasmatických bičíků mezi vnější pochvou a protoplasmatických válcem umožňuje spirochetám pohyb (Charon et al., 1992).\n\nMorfologické uspořádání těla a způsob pohybu umožňují spirochétám pronikat i hustým hlenem ve střevě, který imobilizuje bakterie s extracelulárně uloženými bičíky (\"E. coli\", \"S. typhimurium\") i bakterie bez bičíku.\n\nPrimární izolace ptačích střevních spirochét se provádí na médiích používaných pro izolaci prasečích spirochét (Achacha a Messier, 1992). Nejčastěji je to krevní agar s 5-10 % ovčí krve a přídavkem selektivních antibiotik, která inhibují jiné střevní anaerobní bakterie. Inkubace probíhá za anaerobních podmínek minimálně po dobu 10 dní při 37-42 °C. Růst se prokazuje obvykle za 2-5 dní. Spirochety se identifikují mikroskopicky na nativních preparátech pozorovaných v temném poli podle jejich typické pohyblivosti nebo podle morfologie na nátěrech barvených Giemsou nebo Gramem.\n\nPtačí střevní spirochety obsahují alkalickou i kyselou fosfatázu, esterázu, beta-galaktosidázu a fosforylázu. Variabilita výskytu hemolýzy, produkce indolu a přítomnosti nebo nepřítomnosti alfa-galaktosidázy a alfa-glukosidázy je využívána pro kategorizaci ptačích i savčích izolátů střevních spirochét. Existují již komerční systémy pro jejich identifikaci.\n\n\"B. hyodysenteriae\" přežívá v trusu 60 dní; teploty nad 15 °C snižují dobu přežívaní spirochet v kontaminované půdě. Většina dezinfekčních prostředků je proti spirochetám účinná za předpokladu, že kontaminované povrchy jsou nejdříve zbaveny organického materiálu.\n\nMechanismus patogenity střevních spirochét není ještě plně znám. Pro vznik ptačí spirochetózy se předpokládá přítomnost podobných faktorů virulence jako byly prokázány u savčích střevních spirochet. U \"B. hyodysenteriae\" jsou za hlavní faktory patogenity považovány hemolyzíny, které vyvolávají degeneraci a nekrózu epiteliálních buněk. Jinými možnými toxiny jsou lipopolysacharidy (Lysons et al., 1991), neidentifikované inhibitory přenosu iontů sodíku a chlóru přes membránu enterocytů a trypsin-like proteázy (Terhuurne et al., 1993). Schopnost aktivního pohybu usnadňuje spirochetám přežívání v hlenovitém obsahu střeva. Metabolické produkty spirochet také mohou inhibovat nebo naopak podporovat růst jiné střevní mikroflóry.\n\nVirulence ptačích spirochet kolísá podle jejich druhu, způsobu infekce, věku a druhu hostitele, přítomnosti stresorů prostředí i specifické bakteriální mikroflóry ve střevech. Pro stanovení patogenity savčích i ptačích izolátů se používá testace in vivo na 1denních kuřatech (Adachi et al., 1985).\n\nStřevní spirochety infikují široký okruh ptačích druhů včetně kura domácího, nandu pampového, tetřevů, bažantů, krůt a divoce žijících ptáků. \n\nStřevní spirochety se přenášejí hlavně fekálně-orální cestou. Na rozdíl od borreliózy se členovci na aktivním přenosu nepodílejí. Krysy, myši, mouchy a jiné zvířecí druhy mohou sloužit jako mechaničtí přenašeči, včetně člověka (kontaminace obuvi, oděvu apod.).\n\nInkubační doba u střevní spirochetózy je variabilní. Je ovlivňovaná infekční dávkou i faktory prostředí. U experimentálně vyvolané spirochetózy se první klinické příznaky objevují nejdříve za 5 dní po inokulaci.\n\nPodle virulence původce probíhá spirochetóza u ptáků ve 3 klinicky rozdílných patotypech:\n\n\n\n\nPři přirozené infekci spirochetami u ptáků mohou, ale nemusí být produkovány humorální protilátky. Protilátky byly prokázány u ptáků, u kterých se nepodařilo spirochety detekovat a naopak byly spirochety prokázány u sérologicky negativních ptáků (Stoutenburg et al., 1995).\n\nDiagnóza střevní spirochetózy u ptáků je založena na výskytu klinických příznaků, nepřítomnosti specifických makroskopických změn a průkazu původce ve sliznici slepých střev nebo výkalech. \n\nDiferenciální diagnostika. Střevní spirochety identifikované ve vzorcích trusu u drůbeže se musí odlišit od jiných spirálovitých bakterií jako kampylobaktery, Arcobacter sp., Helicobacter sp. a Spirillium sp. Mnohé spirálovité bakterie představují normální apatogenní mikroflóru trávicího traktu ptáků. V případech chronického průjmu nebo zalepené kloaky se může také jednat o dietní poruchy jako nadbytek soli, tuků nebo sójové moučky. Jinými příčinami chronických průjmů mohou být střevní salmonely, E. coli a kokcidie.\nStřevní spirochetózu u nanduů je nutné odlišit od infekcí salmonelami, Clostridium difficile, C. perfringens, C. sordelli a H. meleagridis. Nekrotické změny ve slepých střevech vznikají také při východní koňské encefalitidě (EEV), ale jsou navíc doprovázenyhemoragiemi a nekrózou i ve viscerálních orgánech.\n\nPrůběh ptačí spirochetózy lze léčebně ovlivnit, ale eradikace infekce je obtížná. Zpravidla se používají stejné látky jako při dyzentérii prasat, ale jejich účinnost u drůbeže je variabilní. \n\nPrevence střevní spirochetózy je ekonomicky méně nákladná a mnohdy i účinnější než vlastní terapie. Dodržování správné zoohygieny v chovech a provádění dezinfekce, dezinsekce a deratizace zabraňuje reinfekcím i přetrvávání spirochet v prostředí s chovanou drůbeží. U nanduů je nutné zabránit zavlečení \"B. hyodysenteriae\" do hejna, což znamená mimo běžných protinákazových opatření zejména zabránit kontaktu s prasaty, mezi věkově různými skupinami ptáků, nově zakoupené ptáky karanténovat minimálně 60 dní, případně v této době opakovaně vyšetřit na \"B. hyodysenteriae\".\nVakcíny používané u prasat mají u ptáků vedlejší účinky nebo vykazují nedostatečnou chráněnost ; speciální vakcína pro ptáky nebyla zatím vyvinuta.\n\n"}
{"id": "561373", "url": "https://cs.wikipedia.org/wiki?curid=561373", "title": "Achleiten (zámek)", "text": "Achleiten (zámek)\n\nZámek Achleiten leží v obci Strengberg v okrese Amstetten v Dolních Rakousích. \n\nPřed rokem 1011 bavorský benediktinský klášter Tegernsee vlastnil pozemky v okolí Strengbergu. Směnou s německým králem Jindřichem II. klášter zvětšil území asi o 60 královských lánů. Klášter zde založil panství Achleiten. Zámek je poprvé zmiňován v pramenech z roku 1188. Soubor staveb s nákladným opevněním a věžemi byl pro blízkost Dunaje neustále ohrožován povodněmi.\n\nNový zámek postavený podle návrhů Heinricha Matthiäse Vischera z roku 1672 se stal sídlem panství. V následujících stoletích měnil často majitele různými převody, dědictvím, sňatky a prodeji. Mezi jinými byl v 18. století držitelem panství salcburský arcibiskup Johann Ernst hrabě Thun (1643-1709). V letech 1727 až 1734 nechal opat Gregor von Tegernsee na místě selského stavení postavit na bezpečném místě nový zámek. Benediktinům sloužil jako letní sídlo do roku 1803. V roce 1836 získal panství do vlastnictví baron von Blomberg. V roce 1861 byla zbourána kruhová věž. \n\nOd roku 1894 se stal vlastníkem zámku rytíř Jaromír Škoda, bratr Emila Škody, zakladatele Škodových závodů. Majetek nakonec zdědil šlechtický rod baronů Weichsových. \n\nZámek i s parkem získala v roce 1982 do vlastnictví rodina Theurerů. Následovala nákladná stylová renovace zámeckých budov a zařízení.\n\n\n"}
{"id": "561374", "url": "https://cs.wikipedia.org/wiki?curid=561374", "title": "Beacon frame", "text": "Beacon frame\n\nBeacon frame je jedním z řídících rámců v IEEE 802.11 pro WLAN. Obsahuje všechny informace o síti. Rámce jsou pravidelně vysílány (10× až 100× za sekundu), oznamují přítomnost bezdrátové sítě LAN a jsou přenášeny pomocí přístupového bodu (AP) v infrastruktuře BSS. Vyzývají nové stanice v dosahu ke vstupu do sítě a synchronizují čas.\n"}
{"id": "561376", "url": "https://cs.wikipedia.org/wiki?curid=561376", "title": "Recenzovaný časopis", "text": "Recenzovaný časopis\n\nRecenzovaný časopis je odborný časopis, jehož příspěvky jsou recenzovány. Standardním postupem ve vědeckých časopisech je recenze obvykle dvěma nezávislými odborníky, kteří pro autora (autory) zůstanou neznámí.\n\nS příchodem internetu jsou ale vydavatelé spíše brzdou k šíření poznatků.\n\n"}
{"id": "561379", "url": "https://cs.wikipedia.org/wiki?curid=561379", "title": "Mistrovství Evropy v orientačním běhu 2006", "text": "Mistrovství Evropy v orientačním běhu 2006\n\n6. mistrovství Evropy v orientačním běhu proběhlo v Estonsku s centrem ve městě Otepää, jež je městem kraje Valgamaa. Mistrovství se konalo v termínu 5. května až 14. května 2006. Hlavním pořadatelem byla Estonská federace orientačního běhu (Estonian Orienteering Federation).\n\nNominováni byli:\n\nŽeny: Dana Brožková 1981 (SC Jičín), Radka Brožková 1984 (SC Jičín), Vendula Klechová 1981 (Tesla Brno), Marta Štěrbová 1979 (Lokomotiva Pardubice), Zdenka Stará 1979 (Tesla Brno). Náhradnice: Martina Dočkalová 1983 (Lokomotiva Pardubice).\n\nMuži: Tomáš Dlabaja 1983 (Žabovřesky Brno), Petr Losman 1979 (OK 99 Hradec Králové), Vladimír Lučan 1977 (Lokomotiva Pardubice), Jan Procházka 1984 (Praga Praha), Michal Smola 1981 (SKOB Zlín), Jan Mrázek 1981 (Sparta Praha). Náhradník: Petr Zvěřina 1982 (OK 99 Hradec Králové)\n\nOficiální výsledky: ženy a muži\n\nOficiální výsledky: ženy a muži\nOficiální výsledky: ženy a muži\n\nOficiální výsledky: ženy a muži\n\n"}
{"id": "561380", "url": "https://cs.wikipedia.org/wiki?curid=561380", "title": "Recenze", "text": "Recenze\n\nRecenze (z lat. \"re-censeó\", (znovu) posoudit, zhodnotit) je písemný kritický posudek uměleckého nebo vědeckého díla. Autor recenze je recenzent. Recenze může být určena k publikaci, anebo naopak jako podklad recenzního řízení, v němž se o publikaci rozhoduje.\n\nRecenze je publicistický žánr, který seznamuje širší veřejnost s literárním dílem, divadelním představením, koncertem, výstavou a podobně. Také na významné vědecké publikace nebo objevy se publikují recenze, které je věcně hodnotí a popularizují hlavní myšlenky. Obdobně bývají recenzovány také nově publikované psychologické testy, kterým se věnuje například Burosův institut, Britská psychologická společnost nebo v České republice časopis Českomoravské psychologické společnosti \"Testfórum\".\n\nV náročnějších odborných a vědeckých časopisech, které se snaží uveřejňovat jen kvalitní příspěvky, prochází každý došlý příspěvek recenzním řízením. Při současném množství a šíři vědeckých i technických oborů totiž sami redaktoři často nemohou posoudit kvalitu příspěvku, jeho originalitu a případný přínos. Postupují tedy podle zásady \"peer review\" a dávají příspěvek bez uvedení autora posoudit nezávislým odborníkům, kteří v dané oblasti sami pracují. Úkolem recenzenta je posoudit odbornou kvalitu a původnost i zpracování příspěvku, připomenout jeho nedostatky a příspěvek doporučit nebo nedoporučit k publikaci. Recenzent by neměl být blízkým spolupracovníkem autora, pracovat na tomtéž pracovišti atd. Připomínky recenzenta se pak anonymně sdělují autorovi, aby článek případně opravil.\n\nNevýhodou \"peer review\" je jednak to, že se publikace zdržuje, jednak to, že recenzent by mohl informace v článku sám zneužít a publikovat pod vlastním jménem. V malých jazykových oblastech, kde se všichni v daném oboru znají, je anonymita příspěvku i recenze často problematická, proto se někdy vyžadují i posudky zahraničních odborníků.\n\nPodobný postup používají i grantové agentury při hodnocení projektů.\n\n\n"}
{"id": "561387", "url": "https://cs.wikipedia.org/wiki?curid=561387", "title": "Ovariální folikul", "text": "Ovariální folikul\n\nOvariální folikul je útvar tvořený obvykle jedním oocytem (budoucím vajíčkem) a vrstvami podpůrných folikulárních čili granulózních buněk. Vzácně však oocytů může být více a mohou se v tomto případě narodit dvojčata či trojčata; ta však mohou vzniknout i jinak.\n\nU člověka se již v ženském embryu v oblasti vaječníku vyvíjí zásoba primordiálních folikulů, složených z oocytů v profázi meiózy I a jedné vrstvy podpůrných granulózních buněk. V prvním menstruačním cyklu (menarché) na počátku puberty se z této zásoby několik (15–20) folikulů začne v přesně určeném sledu vyvíjet (účinkem hormonu folitropinu), nicméně obvykle k ovulaci dospívá pouze jeden:\n"}
{"id": "561389", "url": "https://cs.wikipedia.org/wiki?curid=561389", "title": "Liana", "text": "Liana\n\nLiana je ženské křestní jméno. Původem je považovaná za zkráceninu jmen Juliany, Liliany a Eliany. Domácké podoby můžou být Lia, Li, Lianka, Liuška. Podle českého kalendáře slaví jmeniny 10. prosince (Julie), 25. února (Liliana) nebo 20. nebo 4. července (Eliana).\n\n\n\n"}
{"id": "561393", "url": "https://cs.wikipedia.org/wiki?curid=561393", "title": "Che Čchao-cung", "text": "Che Čchao-cung\n\nChe Čchao-cung () byl čínský keramik tvořící počátkem 17. století. Vyráběl hlavně buddhistické sošky z bílého porcelánu v tradici techuaské keramiky provincie Fu-ťien, známé na západě jako . \nKromě zachovaných sošek zůstalo o Che Čchao-cungovi jen málo informací. Věstník z roku 1763 jej připomíná s dalšími význačnými umělci mingské doby a uvádí, že jeho sláva stále trvá. Jeho práce jsou identifikovány podle pečetí a vynikají nad obvyklou techuaskou keramiku 17. století, vykazují uměleckou výraznost a tvořivost nesrovnatelnou se standardizovanou běžnou produkcí. S několika dalšími umělci z Te-chua byl téměř unikátní v čínské historii keramiky, která je jinak charakteristická anonymní a průmyslovou sériovou výrobu. \n\n"}
{"id": "561395", "url": "https://cs.wikipedia.org/wiki?curid=561395", "title": "Riana", "text": "Riana\n\nRiana je ženské křestní jméno hebrejského původu odvozené od varianty starozákonního jména Miriam, Mirjana, které znamená milovaná Bohem. Další původ z velšské mytologie, podle bohyně Rhiannon. Z jejího jména je přavděpodobně odvozeno ze staré ketlského jména Rigantona znamenající \"velká královna\".\n\nZdrobněliny jména jsou Rianka, Rina, Riria, Ania, Ria, Rigantonka, Riuše, Riuška, Rianečka, Riuš, Riri, Riruš.\nJmeniny slaví 12. září.\n\n\n"}
{"id": "561406", "url": "https://cs.wikipedia.org/wiki?curid=561406", "title": "Mistrovství světa v basketbalu mužů 1954", "text": "Mistrovství světa v basketbalu mužů 1954\n\n2. mistrovství světa v basketbalu proběhlo v dnech 22. října – 5. listopadu v Rio de Janeiru v Brazílii.\n\nTurnaje se zúčastnilo dvanáct týmů rozdělených do čtyř tříčlenných skupin, z nichž první dva postoupili do finálové skupiny, kde se hrálo o medaile. Týmy, které v základních skupinách skončily na třetím místě hrály o 9. - 12. místo. Šampionátu se nezúčastnila družstva Sovětského svazu a Maďarska, kterým brazilská vláda odmítla vydat vstupní víza. Mistrem světa se stalo družstvo USA.\n\n Filipíny - Paraguay 64:52 (26:27)\n\n23. října 1954 - Rio de Janeiro\n\n24. října 1954 - Rio de Janeiro\n\n25. října 1954 - Rio de Janeiro\n\n Kanada - Peru 68:58 (33:28)\n\n23. října 1954 - Rio de Janeiro\n\n24. října 1954 - Rio de Janeiro\n\n25. října 1954 - Rio de Janeiro\n\n Uruguay - Jugoslávie 55:52pp (23:23, 51:51)\n\n24. října 1954 - Rio de Janeiro\n\n25. října 1954 - Rio de Janeiro\n\n26. října 1954 - Rio de Janeiro\n\n Tchaj-wan - Izrael 49:45 (25:27)\n\n24. října 1954 - Rio de Janeiro\n\n25. října 1954 - Rio de Janeiro\n\n26. října 1954 - Rio de Janeiro\n\n Kanada - Izrael 50:43 (33:22)\n\n27. října 1954 - Rio de Janeiro\n\n27. října 1954 - Rio de Janeiro\n\n27. října 1954 - Rio de Janeiro\n\n27. října 1954 - Rio de Janeiro\n\n28. října 1954 - Rio de Janeiro\n\n28. října 1954 - Rio de Janeiro\n\n28. října 1954 - Rio de Janeiro\n\n29. října 1954 - Rio de Janeiro\n\n29. října 1954 - Rio de Janeiro\n\n29. října 1954 - Rio de Janeiro\n\n30. října 1954 - Rio de Janeiro\n\n30. října 1954 - Rio de Janeiro\n\n30. října 1954 - Rio de Janeiro\n\n31. října 1954 - Rio de Janeiro\n\n31. října 1954 - Rio de Janeiro\n\n31. října 1954 - Rio de Janeiro\n\n1. listopadu 1954 - Rio de Janeiro\n\n1. listopadu 1954 - Rio de Janeiro\n\n1. listopadu 1954 - Rio de Janeiro\n\n3. listopadu 1954 - Rio de Janeiro\n\n3. listopadu 1954 - Rio de Janeiro\n\n3. listopadu 1954 - Rio de Janeiro\n\n4. listopadu 1954 - Rio de Janeiro\n\n4. listopadu 1954 - Rio de Janeiro\n\n4. listopadu 1954 - Rio de Janeiro\n\n5. listopadu 1954 - Rio de Janeiro\n\n5. listopadu 1954 - Rio de Janeiro\n\n5. listopadu 1954 - Rio de Janeiro\n\n Chile - Jugoslávie 70:62 (35:25)\n\n29. října 1954 - Rio de Janeiro\n\n30. října 1954 - Rio de Janeiro\n\n31. října 1954 - Rio de Janeiro\n\n1. listopadu 1954 - Rio de Janeiro\n\n3. listopadu 1954 - Rio de Janeiro\n\n4. listopadu 1954 - Rio de Janeiro\n\n\n1. USA\n2. Brazílie\n3. Filipíny\n4. Francie\n5. Tchaj-wan\n6. Uruguay\n7. Kanada\n8. Izrael\n9. Paraguay\n10. Chile\n11. Jugoslávie\n12. Peru\n\n"}
{"id": "561411", "url": "https://cs.wikipedia.org/wiki?curid=561411", "title": "Li Č’", "text": "Li Č’\n\nLi Č’ (; 23. listopadu 1527 – 6. května 1602) byl čínský filozof, historik a spisovatel pozdní mingské Číny.\n\nLi Č’ používal zdvořilostní jméno Čuo-wu ().\n\nNarodil se v Ťin-ťiangu v provincii Fu-ťien, roku 1552 složil provinční, ale nikoliv už metropolitní zkoušky a získal proto pouze nevýznamné úřednické místo; státní službu opustil roku 1580 z postu prefekta v Jün-nanu.\n\nJeho filozofie je variantou neokonfucianismu, byl populární a mnohdy kontroverzní. Silně jej ovlivnila filozofie Wang Jang-minga v podání tchajčouské školy. Učil mravnímu relativismu podle kterého by se každý člověk měl řídit vlastními představami o dobru či zlu, v kontrastu s převládající čínskou filozofickou tradicí kladoucí důraz na potřebu harmonie celku a z toho plynoucí nutnosti přizpůsobení jednotlivce okolí. Popíral, že by ženy stály níže než muži. Nakonec byl obviněn ze šíření „nebezpečných idejí“ a spolu s dalšími obviněnými uvězněn. Ve vězení roku 1602 spáchal sebevraždu.\n"}
{"id": "561413", "url": "https://cs.wikipedia.org/wiki?curid=561413", "title": "Tětiva (luk)", "text": "Tětiva (luk)\n\nTětiva je šňůra, spojující oba konce luku; její funkce spočívá v tom, aby energii napjatého luku převedla na co největší urychlení šípu.\n\nTětiva je nejčastěji kroucená šňůra z přírodního nebo umělého materiálu, na obou koncích opatřená očky, která se zavěšují do zářezů na koncích luku. Očka podléhají značnému opotřebení a proto se různě zpevňují. Užívají se také „nekonečné“ tětivy, tvořící kruh. Střed tětivy bývá označen jako místo, kam se zakládá šíp; aby se zmenšilo opotřebení tětivy, může být uprostřed tětivy navázána malá smyčka (\"D-loop\"), která slouží k napínání tětivy. U závodních luků mohou být na tětivě ještě další pomocná zařízení, která omezují kmitání nebo svištivý zvuk při výstřelu.\n\nPři napínání luku slouží tětiva jako zesilovač tahu: síla střelce působí při téměř napjaté tětivě podstatně větší silou na konce luku. Při výstřelu se luk snaží tětivu opět napnout a tento převod působí opačně: i poměrně pomalý pohyb konců luku způsobí velmi rychlý pohyb středu tětivy směrem do klidové polohy. Zrychlení středu tětivy, které je i zrychlením šípu, je tím větší, čím větší silou na ni působí luk, ale zejména také tím větší, čím menší je hmotnost soustavy tětiva – šíp.\n\nTětiva tedy má splňovat následující požadavky:\n\nLuk je prastará zbraň, kterou užívaly mnohé kultury. Tradiční materiál na tětivy byl buď živočišného (kůže, šlachy) nebo rostlinného původu (konopí, len, hedvábí). Moderní tětivy se zhotovují z umělých a kompozitních vláken (Dakron, Kevlar), která mají délkové prodloužení i méně než 1 % při velmi nízké hmotnosti. Některá jsou tak tuhá, že se nedají použít pro dřevěné luky: zastaví totiž rozpínání luku tak prudce, že by se jeho konce mohly ulomit.\n\n\n\n"}
{"id": "561417", "url": "https://cs.wikipedia.org/wiki?curid=561417", "title": "Deregulace", "text": "Deregulace\n\nDeregulace je opačný proces k ekonomické regulaci. Deregulace je označení odstranění regulací zavedených vládou pro určitou oblast jinak volného trhu. Jde o proces odstraňování legislativních překážek v podnikání, probíhající v ekonomicky vyspělých státech od počátku 80 let.\n\nVlády regulují ceny některých specifických komodit na trhu tím, že do trhu zasahují svými nařízeními. Účelem má být ochrana zájmů svých občanů v dané oblasti a mj. spravedlivější rozdělování zdrojů.\n\nArgumenty proti ekonomické regulaci jsou:\n\nV Česku jsou regulované zejména oblasti:\n"}
{"id": "561421", "url": "https://cs.wikipedia.org/wiki?curid=561421", "title": "Trafalgar", "text": "Trafalgar\n\nNázev Trafalgar může znamenat:\n\n\nV kultuře\n"}
{"id": "561423", "url": "https://cs.wikipedia.org/wiki?curid=561423", "title": "Páni z Ludanic", "text": "Páni z Ludanic\n\nPáni z Ludanic jsou starý panský rod pocházející z Uherska. Na Moravu přišli před polovinou 15. století.\n\nBratři Jan a Hynek přišli na české území z Ludanic ve slovenské Nitranské pahorkatině. Na Přerovsku zakoupili statek Rokytnici, kde si vybudoval i hrobku. Hynek se stal zemským soudcem v Brně.\n\nNa počátku 16. století se rod rozvětvil a získal Jemnici, Chropyni, Veveří, Lipník nad Bečvou a další panství.\n\nNejvětší slávy dosáhl Hynkův syn Václav († 1556) působil 15 let jako zemký hejtman, posléze se stal královským komisařem. Zasedal u soudu, který svolal císař Ferdinand I., aby potrestal vzbouřené stavy. Přihlásil se k jednotě bratrské a poskytoval jí pomoc i útočiště na Chropyni. Smrtí jeho stejnojmenného synovce Václava z Ludanic na Helfštýně a Rokytnici rod vymřel roku 1571 po meči. \n\nDcera Václava z Ludanic na Helfštýně a Rokytnici a jeho ženy Johany Meziříčské z Lomnice, Kateřina z Ludanic (cca 1565-1601), se roku 1580 provdala za posledního Rožmberka Petra Voka (1539-1611). Ten kvůli ní přestoupil z katolictví na bratrskou víru a stal se jejím obhájcem. Když roku 1601 zemřela, vyhynul rod i po přeslici.\n\nV modrém štítě se nachází husa. V Paprockého díle se uvádí příběh o vzniku erbu podobající se pověsti o založení Říma. Předkové Ludanických hájili město před vpádem francouzského vojska, v noci jednoho předka rodu probudila kejhající husa a jemu se podařilo nepřítele zajmout. Skutečným vysvětlením, jak se husa dostala do znaku, je, že maďarsky se řekne husa \"lúd\".\n\nSpojili se s Rožmberky, Meziříckými z Lomnice, Lichtenburky ad.\n\n"}
{"id": "561426", "url": "https://cs.wikipedia.org/wiki?curid=561426", "title": "Kožní maz", "text": "Kožní maz\n\nKožní maz (lat. sebum) je olejovitá tělní tekutina vylučovaná mazovými žlázami. Lidský kožní maz je specifický svým množstvím i vlastnostmi; také akné je pouze záležitost lidského těla. Na čtvereční centimetr se udává v některých místech lidského těla až 150–300 µg kožního mazu. Nicméně platí, že určitý typ kožního mazu se vyskytuje u většiny savců.\n\nKožní maz se vylučuje na povrch pokožky a mísí se zde mimo jiné se sekretem potních žláz. U člověka na povrchu těla vytváří vrstvu o pH 4–6, což funguje jako ochrana těla před infekcí některými patogenními mikroby. Mimo to maz snižuje ztráty vody z kůže a udržuje vlhkost kůže. U člověka se udává přibližně toto složení:\n\nLidská mazová žláza je alveolus (váček) obklopený na obvodu plochými buňkami bohatými na ribozomy. Tyto buňky se množí a postupně se dostávají do střední části alveolu, kde se plní tukovými kapénkami a postupně odumírají. Z těchto odumřelých buněk vzniká kožní maz. Ten se dostává díky stahům hladkých svalů (arrector pili) do vlasového folikulu a odtud na povrch pokožky. Výživný kožní maz je jedním z důvodů pro vznik zánětů folikulu (folikulitid) a akné.\n\nMnožství vylučovaného tuku je proměnlivé. Vysokých hladin dosahuje u novorozenců, zatímco u dětí je činnost mazových žláz nižší. V pubertě opět množství vylučovaného tuku stoupá. U žen dosahuje maxima v 20–40 letech, u mužů v 30–50 letech. Vylučování mazu kontroluje také hladina testosteronu (u mužů) a androgenů z nadledvin (u žen).\n"}
{"id": "561433", "url": "https://cs.wikipedia.org/wiki?curid=561433", "title": "Vesel se, nebes Královno", "text": "Vesel se, nebes Královno\n\nRegina Caeli (nebo Coeli, latinsky \"Královno nebes\") je jedna ze čtyř mariánských antifon, zpívaných na konci kompletáře. Ve velikonočním období také nahrazuje modlitbu Anděl Páně. Autorství je neznámé, pochází patrně ze 12. století a nejprve se uchytila v prostředí františkánského řádu, do breviáře ji zařadil papež Mikuláš III. Byla mnohokrát zhudebněna, jen W. A. Mozart ji zhudebnil třikrát. Oslavuje Pannu Marii a Kristovo vzkříšení. Jde o nepravidelně rýmované čtyřverší, jehož každý verš končí zvoláním \"alleluia\".\n\nRegina caeli, laetare, alleluia.<br>\nQuia quem meruisti portare, alleluia,<br>\nResurrexit, sicut dixit, alleluia.<br>\nOra pro nobis Deum, alleluia.\n\nKrálovno nebes, raduj se, aleluja,<br>\nneboť ten, jejžs byla hodna nosit, aleluja,<br>\nvstal [totiž z mrtvých], jak řekl, aleluja,<br>\npřimlouvej se za nás u Boha, aleluja.\n\nPro potřeby liturgie a pobožností v českém jazyce se obvykle užívají volnější překlady nebo parafráze, sledující také určité básnické kvality. Patrně nejznámější je Michnova píseň \"Vesel se, nebes královno\", zařazená do Kancionálu, která byla ve funkci závěrečné mariánské antifony pojata i do dnes standardního českého překladu liturgie hodin.\n\nVesel se, nebes Královno, aleluja,<br>\nzaplesej, tvorstva koruno, aleluja.<br>\nNeb Syn tvůj, jehožs nosila, aleluja,<br>\nvpravdě vstal, Kristus, tvá chvála, aleluja.<br>\nZ vítězství jeho raduj se, aleluja,<br>\nu něho za nás přimluv se, aleluja. <br>\n\nO něco doslovnější verze figuruje v českém dominikánském breviáři. Toto znění se také běžně užívá v době velikonoční místo modlitby Anděl Páně. V olomouckém vydání kancionálu pro něj najdeme nápěv z pera P. Josefa Olejníka, vzniklý původně jako součást úplného zhudebnění kompletáře.\n\nRaduj se, Královno nebeská, aleluja,<br>\nprotože splnil Pán slova svá, aleluja,<br>\nz mrtvých vstal, Matko, Ježíš tvůj, aleluja,<br>\nu něho za nás oroduj, aleluja.\n"}
{"id": "561436", "url": "https://cs.wikipedia.org/wiki?curid=561436", "title": "Kaštieľ (Spišský Štiavnik)", "text": "Kaštieľ (Spišský Štiavnik)\n\nKaštiel je slovenská vesnice v okresu Poprad, která administrativně spadá pod obec Spišský Štiavnik. Leží na horním toku řeky Hornád asi 12 km jihovýchodně od Popradu. Centrem nevelké romské osady je zámek Spišský Štiavnik a přilehlý kostel.\n\nJedná se původně o renesanční stavbu, která byla v minulosti několikrát významně přestavována. Zámek byl pravděpodobně postaven mezi roky 1579–1674, kdy štiavnické panství vlastnili Thökölyové. Na konci 18. století zámek přešel do majetku spišského biskupa Karola Salbecka. Ten zámek za 50 000 zlatých upravil na letní biskupské sídlo. V roce 1929 byl zámek rozšířen podle návrhu významného architekta Dušana Jurkoviče.\n\nZámek je v současnosti veřejnosti nepřístupný, protože v něm sídlí Internátní odborné učiliště zaměřené na výuku oborů instalatér, příprava jídel, zemědělská výroba – zahradnictví a oprava strojů, domácí hospodářství, stavební a textilní výroba.\n\nJedná se o jednoduchou patrovou stavbu na půdorysu obdélníku s věžičkami v nárožích. Je zakrytý vysokou valbovou střechou, jejímž dělením se vytváří dojem mansardové střechy. Východní a jižní stranu zámku lemuje nízké stavení ukončené atikou ve formě terasní ohrady s nárožní věžičkou. Na západě je areál ukončen patrovým provozním stavením a zámeckým kostelem.\n\n"}
{"id": "561437", "url": "https://cs.wikipedia.org/wiki?curid=561437", "title": "Malovcové z Malovic", "text": "Malovcové z Malovic\n\nMalovcové z Malovic (též \"Malowetz z Malowitz\") jsou starý český rod, který později povýšil do panského stavu.\n\nSvůj původ odvozovali od tvrze Malovice u Netolic a patřili k nejvíce rozvětveným šlechtickým rodům v českých zemích.\n\nJako první známý předek se uvádí Bohuslav (\"Bohuslaus de Malowicz\"), rytíř žijící v jižních Čechách na počátku 14. století, jehož synové vytvořili mnoho rodových větví.\n\nJedna linie se usadila v Pacově a drželi k tomu ještě Borotín. Jan se účastnil bitvy u Lipan na straně panské jednoty. Jeho syn Jan cestoval s mírovým poselstvem krále Jiřího z Poděbrad k papeži.\n\nVětev z Chýnova se rozčlenila na mnoho odnoží a držela panství na jihu Čech (např. Vimperk, Březnici, Čkyni či Zdíkov). Jiří Malovec se hlásil ke katolickému náboženství, tudíž se ho nedotkly perzekuce po Bílé hoře. Roku 1638 jej povýšili do panského stavu, do kterého byl přijat i jeho synovec Petr. Jiří zdědil Liběchov, Sukorady a Újezdec. Sloužil jako zemský soudce, královský rada a purkrabí hradeckého kraje.\n\nDalší větev držela statky v Libějovicích, Vlachově Březí, Bělči či Kosoři. Bohuslav z této linie zakoupil hlubocké panství a časem díky dobrému hospodaření přidal i další. Jeho vnukové o toto značné jmění přišli při konfiskacích po stavovském povstání. Jiná linie pocházela z Borotína, Zbraslavic a z hradu Kámen.\n\nPříslušníci rodu sloužili jako úředníci, správci, vojáci či duchovní.\n\nVětšina příslušníků rodu vymřela v první polovině 19. století. Jedna z linií přežila do 20. století, když poslední členka rodu bydlela na pražské Malé Straně.\n\nV osobě Antonína Malowetze (1846–1905) rod vymřel po meči.\n\nV erbu mají, podobně jako páni z Pardubic, půlku koně. Erb se liší pouze barvami, které jsou u Malovců zlatá na modrém štítu.\n\nSpojili se s Šternberky, Nostici, Černíny, Gryspeky z Gryspachu, Radeckými, Kořenskými, Tunkly z Brníčka či Hložky ze Žampachu.\n\n\n"}
{"id": "561438", "url": "https://cs.wikipedia.org/wiki?curid=561438", "title": "Aš-Šarkíja", "text": "Aš-Šarkíja\n\nAš-Šarkíja (: ) je oblast (: \"\" ) na východě státu Omán. Východní pobřeží omílá Arabské moře, jež je součástí Indického oceánu. Nejvýznamnějšími městy oblasti jsou Ibra a Súr. K oblasti náleží ostrov Masíra. Do oblasti zasahuje část pohoří al-Hadžar.\n\nAž do roku 2011 byl jedním z nejvyšších územních celků, které tvoří Omán. Sousedil na severu s guvernorátem Maskat, na západě s regionem ad-Dáchílija a na jihu s al-Wusta. V roce 2011 byl Aš-Šarkíja z územně-politického hlediska rozdělen do dvou guvernorátů - Jižní aš-Šarkíja a Severní aš-Šarkíja. Region Aš-Šarkíja sestával z 11 provincií, tzv. vilájetů: al-Kábil, al-Kamíl, Val-Vafí, Bidíja, Dema Va Thajén, Džalan Baní Bú Alí, Džalan Baní Bú Hasan, Ibra, Masíra, Mudhaibi, Súr a Vádí Baní Chálid. \n"}
{"id": "561440", "url": "https://cs.wikipedia.org/wiki?curid=561440", "title": "Reichsarbeitsdienst", "text": "Reichsarbeitsdienst\n\nReichsarbeitsdienst (RAD) (česky Říšská pracovní služba) byla zpočátku civilní, později polovojenská pracovní organizace, postupně zřizovaná v Německu po nástupu nacistů k moci. Jejím úkolem bylo snížení nezaměstnanosti. Byla jen a výhradně pro říšské Němce, hlavně pro mládež. Dne 26. 6. 1935 vydali nacisté zákon o všeobecné povinnosti k pracovní službě pro mužskou a ženskou mládež (ženská složka RAD) od 20 let na půl roku. Pro muže měla být přechodem mezi školou a armádou – po půl roce práce v RAD přešli muži do kasáren. Povolání k RAD znamenalo vlastně narukování do Wehrmachtu.\n\nFreiwilligearbeitsdienst (FAD) – (česky dobrovolná pracovní služba) byla předchůdcem RAD. Po první světové válce vznikaly postupně po celém Německu barákové tábory FAD. Mladí muži, vykořenění prohranou válkou, zde za stravu a malé kapesné s krumpáčem, rýčem a lopatou budovali nové Německo. Buď byli bez práce, nebo z čistého idealizmu. V táborech byla sice kázeň a disciplina, ale vládl tu kamarádský duch. Byl zakázán vojenský dril a „nadřízený musel být podřízenému kamarádem“. Ať syn boháče nebo rolníka – všichni si byli rovni. Tato civilní pracovní organizace neměla s armádou nic společného a ani nechtěla mít (protiválečné nálady po válce).\n\nFAD a později RAD stavěly silnice, cesty, vysazovaly stromořadí, odvodňovaly nebo zavlažovaly pole, upravovaly a zkrášlovaly krajinu stromy a květinami kolem statků, průhledy. Dnešní upravenost německé krajiny je i jejich zásluha. Pomáhaly také při žních. V době nástupu nacismu měla FAD přes 200 000 členů. Tuto organizaci nacisté uchvátili, přejmenovali ji na RAD a zneužili ji ke svým cílům.\n\nRAD měl heslo \"Treue, Gehorsam, Kameradschaft\" (věrnost, poslušnost, kamarádství) a také (Vůdče) \"Sloužím Ti rýčem\". Muži měli ve znaku rýč špičkou nahoru (RAD Ostmarky (bývalé Rakousko) mělo rýč nahoře rovný) a zespodu do čtvrtkruhu dva klasy. Uniforma měla barvu země. Plstěná čepice se štítkem měla svrchu tvar jako klobouček. Vůdce RAD Konstantin Hierl zavedl v táborech vzorovou vojenskou kázeň a disciplinu, která se však lišila od Wehrmachtu. Nadále byl kladen důraz na kamarádství, zjistil-li šikanu, vůdce propustil. Snažil se udržet co nejdéle původní myšlenky z FAD. V RAD bylo zavedeno politické školení a pořadová cvičení s naleštěnými rýči. Výuka ve střelbě byla v RAD zavedena teprve v roce 1938.\nWehrmacht chtěl RAD rovnou převzít do armády jako svou IV. část – stavební a výstrojní oddíly pod heslem \"z vojáků práce se snadno stanou vojáci zbraní\". Proti tomu bojoval K. Hierl pod heslem \"Armáda je potřebná jen ve válce - RAD je potřebný vždycky\". \"Práce a boj jsou v jedné rovině\". Podařilo se mu udržet jen polovojenský ráz organizace téměř do konce války. Po válce spojenecké soudy konstatovaly, že RAD se válečných zločinů nedopustil a tak byla tato organizace jen rozpuštěna. K. Hierl byl odsouzen na 5 let jako nacistický funkcionář.\n\nV roce 1934 pochodovalo Norimberkem 50 000 mužů RAD s naleštěnými rýči na slavnostní shromaždiště, jen v kalhotách, nahoře do bronzova opálených. Pak stanuli před Vůdcovou tribunou a 50 000 rýčů se lesklo na slunci. Po Hitlerově projevu všichni sborově odpověděli \"Vaší školou projde jednou celý národ\". Mnozí zahraniční návštěvníci byli uchváceni. Anglický vyslanec v Německu, Sir Nevile Henderson prohlásil, že udělá vše proto, aby takováto pracovní služba byla zavedena i v Anglii. V satelitních státech Německa byly zřízeny pro mládež pracovní tábory podle vzoru RAD. Tyto tábory ho pouze kopírovaly, s německým RAD jinak neměly nic společného. Například štvavá slovenská vysílačka z Vídně \"Tu ríšský vysielač Viedeň\" Slováci ji dostali od Němců ve vysílání ze dne 11. 12. 1938 vítala zavádění táborů povinné jednoroční pracovní služby na Slovensku. Heslovitě: Vzorem je Německo. Jejich hlavním cílem není řešení nezaměstnanosti, ale výchova. Vyplňují mezeru mezi školou a vojenskou službou. Tato životní škola je výlučně pro mládež.\n\nŘíšská pracovní služba ženské mládeže (Reichsarbeitsdienst der weiblichen Jugend, RADwJ) byla do života dívek povinně uvedena 4. 9. 1939 (RGB-i. I, S. 1693). Ženy měly ve znaku hákový kříž a pod ním dva klasy. Byl to bílý kruhový odznak, shora nápis REICHARBEITSDIENST a zdola WEIBLICHE JUGEND. Nosil se na šatech jako spínací spona pod krkem. Heslo bylo \"Kde jste Vy, tam má slunce svítit\". Oproti mužským táborům byly ženské tábory volnější, s otevřeným režimem.\n\nŘíšskou pracovní službu (Reichsarbeitsdienst, RAD) dívky a svobodné ženy (od 16 do 18 let) vykonávaly v zemědělství (na selských závodech), v zahradnictví, vysazovaly lesy, pomáhaly v rodinách s mnoha dětmi, v cestovním ruchu, kde zpočátku pracovaly jako pokojské v menších provozech. Se zavedením KLV-táborů (Kinderlandverschickung), sklizňových mateřských škol (NSV Erntekindergarten) a domovů pro matky (NSV Mutterheim) nacházely uplatnění také jako dětské pomocnice nebo pomáhaly ve sběrných táborech etnických Němců. Od října 1941 jim přibyl ještě další půlrok ve válečné pomocné službě (Kriegshilfsdienst), kdy byly nasazovány ve vojenských lazaretech, na nádražích (nástup a výstup z vlaku u raněných vojáků, podávání občerstvení atd.) V květnu 1942 proběhlo mustrování dívek a žen ročníku 1924 a v roce 1943 ročníku 1926.\n\n"}
{"id": "561447", "url": "https://cs.wikipedia.org/wiki?curid=561447", "title": "Oh Africa", "text": "Oh Africa\n\n„Oh Africa“ je píseň amerického hip-hopového zpěváka Akona. Píseň pochází z jeho čtvrtého alba \"Akonic\" a také na albu k mistrovství světa ve fotbale v Jižní Africe Listen Up! The Official 2010 FIFA World Cup Album. Produkce se ujal producent Alexander „PrettyBoiFresh“ Parhm a Jr. S touto písní mu vypomohla americká R&B zpěvačka Keri Hilson.\n"}
{"id": "561451", "url": "https://cs.wikipedia.org/wiki?curid=561451", "title": "Markvartové z Hrádku", "text": "Markvartové z Hrádku\n\nMarkvartové z Hrádku jsou starý český vladycký rod pocházející z Hrádku u Sviňomaz nedaleko Stříbra.\n\nPrvní předkové rodu se objevují koncem 14. století, jeden z nich se nazýval Markvart a od něj převzali jméno i další příslušníci rodu. Jan Markvart z Hrádku vlastnil Hrádek začátkem 15. století, poté jej prodal a koupi statek Řenč. Jeho sourozenci drželi např. Trpísty, Herštejn, Nekmíř, Strojetice či další statky v jiných částech Čech.\n\nŠebestián se v roce 1538 stal purkrabím Karlštejna, Jiří válčil v Uhrách s Turky. I další příslušníci rodu sloužili v armádě. Diviš Markvart zdědil po otci Bělu a po strýci Nekmíř a Trpísty. Vykonával post plzeňského hejtmana, sepsal dějiny svého rodu. Po stavovském povstání, které podporoval, přišel konfiskací o veškerý majetek a zemřel v cizině.\n\nVáclav Arnošt sloužil na zemských úřadech, vypracoval se z postu místopísaře až k nejvyššímu písaři a královskému místodržícímu. Majestátem z roku 1723 obdržel úřad nejvyššího dědičného korouhevníka rytířského stavu.\n\nFrantišek Václav vykonával funkci rady komorního soudu a hejtmana Pražského hradu, nikdy se neoženil, zůstal bez dědice a jím v roce 1743 celý rod vyhynul.\n\nV červeném štítě je zlaté břevno, které je v některých případech mřížované. Nad přilbou stála černá koule se zlatými plameny.\n\nSpojili se s pány z Říčan, ze Šontálu, z Leskovce či z Bukova.\n\n"}
{"id": "561462", "url": "https://cs.wikipedia.org/wiki?curid=561462", "title": "Martin Havelka", "text": "Martin Havelka\n\nMartin Havelka (* 10. července 1958 Karlovy Vary) je český divadelní a filmový herec.\n\nAbsolvoval střední odborné vzdělání. Začínal v brněnském Divadle Husa na provázku, poté přešel do činohry Národního divadla v Brně. Od 1. srpna 1999 je stálým členem Městského divadla Brno. Zde ztvárnil několik rolí, za některé z nich byl dokonce nominovaný na cenu Thálie, a to v roce 1998 za roli Che Gevary v muzikálu \"Evita\" a o dva roky později byl nominován za roli Truffaldina ve hře \"Sluha dvou pánů\". Od roku 2007 hraje roli Darryla van Horna v muzikálové komedii \"Čarodějky z Eastwicku\". Za tuto roli byl taktéž nominován na cenu Thálie. Roku 2011 měla v Divadle Husa na provázku premiéra hra \"Leoš aneb tvá nejvěrnější\", kde byl Havelka obsazen do role Leoše Janáčka. Ve filmu se poprvé objevil v \"Baladě pro banditu\". Po několika menších rolích si ho všimla také televize. Převážná část jeho práce před kamerou převládá v jeho kmenovém městě Brně.\n\nJe ženatý. Se svou manželkou Ivou Havelkovou má tři děti: Jana, Martina a Emílii Emmu. Mezi jeho zájmy patří vyřezávání dřevěných soch, vše okolo indiánů, fotografování a také ho baví westernový život. Žije nedaleko Brna ve vesnici jménem Radostice. Manželka pracuje také v Městském divadle Brno jako rekvizitářka a jeho syn Jan pracuje tamtéž jako osvětlovač.\n\n\n\n"}
{"id": "561464", "url": "https://cs.wikipedia.org/wiki?curid=561464", "title": "Alenka v říši divů (film, 2010)", "text": "Alenka v říši divů (film, 2010)\n\nAlenka v říši divů (anglicky \"Alice in Wonderland\") je americký 3D film společnosti Disney, natočený volně na námět pocházející z knih Lewise Carrolla \"Alenka v říši divů\" (též známé jako \"Alenčina dobrodružství v podzemní říši\"; \"Alice's Adventures in Wonderland\", 1865). Film režíroval Tim Burton a v hlavních rolích vystupuje např. Johnny Depp, Mia Wasikowska, Helena Bonham Carterová, Anne Hathawayová. Podmanivou filmovou hudbu složil Danny Elfman. K filmu byl vydán také soundtrack pod názvem \"Almost Alice\", kde jsou nazpívány písně interpretů, které tento příběh inspiroval. Hlavní písničkou byl singl Avril Lavigne \"Alice\".\n\nHlavní rozdíl nejen oproti původní knižní předloze, ale i oproti předchozímu stejnojmennému disneyovskému kreslenému filmu z roku 1951, pak zde spočívá v tom, že Alenka již není malé dítě, ale devatenáctiletá dospívající dívka. Její putování Podzemím je koncipováno jako její vlastní snové osobní hledání sebe sama během svého vlastního osobnostního přerodu z nerozhodného a slabého dítěte v silnou, sebevědomou i cílevědomou mladou ženu (dámu), to vše na pozadí bizarní a symbolické konfrontace střetu dobra se zlem. Snímek kombinuje všechny možné dostupné digitální a vizuální efekty a filmové triky s účinkováním skutečných reálných lidí-herců (ovšem s tím, že někteří herci jsou zde dodatečně digitálně více či méně obrazově upraveni či znetvořeni - Srdcová královna má hlavu o 70 % větší než normální člověk).\n\nNa počátku děje poznáváme londýnskou Angličanku Alenku (Alici Kingsleyovou) jako malé šestileté děvčátko, které má neklidné spaní, časté snové vidiny a která žije se svým otcem. Zakrátko pak děj pokračuje o třináct let později v době, kdy se z Alenky stala mladá dospívající dívka, jejíž otec zemřel a která právě jede kočárem společně se svou matkou na své zásnuby sice s velmi bohatým, ale také dosti hloupým lordem Hamishem Ascotem, synem otcova dlouholetého obchodního partnera lorda Ascota. Během zásnubní slavnosti její pozornost upoutá zvláštní velký bílý králík ve vestě, jenž se zde pohybuje mezi trsy růžových keřů a mává na ni. Alenka přeruší veškerou společenskou konverzaci se svým nápadníkem Hamishem, který ji právě požádal o ruku, a běží pryč za tím podivným bílým králíkem ve vestě, který ji v zámeckém parku pod starým a pahýlovitým stromem zmizí do velké nory. Jak se naklání nad onou norou, její stěny povolí a Alenka spadne dovnitř, dlouhým pádem padá a padá a padá dolů do Podzemní říše, kde se nakonec ocitne v kruhové místnosti plné zamčených dveří. Prožívá pak částečně znova to, co již zde jednou prožila jako malé děvčátko (což je vlastně také původní děj knihy a filmu). Za aktivní pomocí nejrůznějších více či méně bizarních tvorů a jejich kouzel (různých fantastických i reálných mluvících zvířat, modrého houseňáka, dvou malých tlouštíků a pološíleného kloboučníka) pak pomáhá fantaskní podzemní svět osvobodit od bizarní krutovlády Srdcové královny Iracebeth a předat moc do rukou její sestry, mírumilovné Bílé královny Mirany. Prostřednictvím sebepoznání i nabyté zkušenosti pak dotváří svoji osobnost a definitivně dospívá v ženu. Poté, co vorpálovým mečem skolí bájného tvora (dosti podobného drakovi) tlachapouda, kterému usekne hlavu, se za pomoci Bílé královny vrátí nahoru na zemský povrch zpět na zásnubní slavnost. Hamische si ale odmítne vzít a nakonec odjede lodí do ciziny, neboť se stane obchodní zástupkyní Ascotovy firmy v Číně.\n\n\nVšechny tyto zvířecí postavy mluví a jsou příznivci Bílé královny.\n\nVšechny tyto postavy jsou na počátku ve službách Srdcové královny, Pentlochňap Alenku nejprve\npronásleduje i lehce poraní, později jí ale věrně slouží na straně Bílé královny.\n\n\n\n\n\n\n"}
{"id": "561466", "url": "https://cs.wikipedia.org/wiki?curid=561466", "title": "Čarodějky z Eastwicku (muzikál)", "text": "Čarodějky z Eastwicku (muzikál)\n\nČarodějky z Eastwicku je britský muzikál z roku 2000, jde o hudební komedii napsanou podle námětu pocházejícího ze stejnojmenné knihy Johna Updikea, autor libreta a textů John Dempsey, hudbu napsal Dan Rowe. Tento námět byl již předtím zpracován v roce 1987 jako stejnojmenný film s Jackem Nicholsonem v hlavní roli.\n\nV městečku Eastwicku žijí tři osamělé ženy v pokročilém věku: Alexa, Jane a Sukie. Ty nemají dost lásky a rozhodnou se přičarovat si muže. Má být pěkný, charismatický, chápavý a silný. Hned druhého dne přijede do města cizinec Darryl van Horne. Celé město si omotá kolem prstu a teď si chce podmanit i čarodějky. Mění svoje identity a získá si tak jednu po druhé. Čarodějky zjistí, že má poměr se všemi najednou, ale ani jedné to nevadí. Zato městečko je pobouřeno. Darryl naučí čarodějky černou magii. S její pomocí se zbaví otravné Felicie. Čarodějky nemají dobré svědomí, proto se rozhodnou poměr s Darrylem ukončit. Ten si však najde jinou zábavu. Chce si vzít za manželku Jennifer, dceru zemřelé Felicie. Těsně před oltářem ho však čarodějky pošlou zpět odkud přišel. Všechny tři ale na něj pořád myslí. Celý muzikál končí těhotenstvím čarodějek s Darrylem.\n\nMuzikál má od roku 2007 na repertoáru Městské divadlo Brno. Režisérem je Stanislav Moša. Překlad obstaral Jiří Josek.\n\nVětšina rolí je alternována.\n\nPředstavení se hraje na hudební scéně a je rozděleno na dvě jedenapůlhodinové části s dvacetiminutovou přestávkou mezi nimi. Hudební scéna je velmi moderně vybavena. Je zde například bazén, ve kterém se koupe hlavní mužská postava Darryl van Horne. Během představení lze také vidět mnoho triků, např. létání čarodějek, triky s ohněm nebo zvracení pecek a různých předmětů.\n\nPředstavení mělo premiéru 10. února 2007.\n\n\n"}
{"id": "561473", "url": "https://cs.wikipedia.org/wiki?curid=561473", "title": "Čarodějky z Eastwicku", "text": "Čarodějky z Eastwicku\n\nČarodějky z Eastwicku (Anglicky: \"Witches of Eastwick\") je fantaskní román napsaný americkým spisovatelem Johnem Updikem z roku 1984. Do češtiny přeložil Jan Jirák.\n\nKniha pojednává o třech znuděných ženách, které si vyčarují dokonalého muže Darryla van Horna, jenž si okamžitě všechny ženy získá svým šarmem a charismatem.\n\nPříběh se odehrává ve smyšleném rhodeislandském městečku Eastwicku v 60 letech 20. století. Hlavními hrdinkami jsou čarodějky Alexandra Spoffordová (vytváří mírně erotické sošky, vdova), Jane Smartová (rozvedená hráčka a učitelka hry na violoncello) a Sukie Rougemontová (rozvedená novinářka, která píše pro místní noviny, má mnoho dětí). Ženy získaly magickou sílu poté, co je opustili jejich manželé. Při jednom z pravidelných dámských večírků si mimoděk vysní ideálního muže. Den na to do města přijíždí Darryl Van Horn (ďábel, jehož čarodějky samy přivolaly). Daryl koupí rozsáhlé Lenoxovo sídlo a nastěhuje se do něj. Záhadný Darryl svádí každou z nich a má s nimi sexuální vztah. Povzbuzuje také jejich kouzelnou moc. Provozují spolu sexuální orgie, nejdříve s každou ženou zvlášť, posléze společně, skvěle se spolu baví. V městečku je ze sexuálního vztahu tří žen a jednoho podivného muže obrovský skandál. Clyde Alden, šéfredaktor místního plátku a Sukiin zaměstnavatel, zabije svou ženu Feliciu, která byla jako posedlá, velmi ji pohoršovaly skandály v Eastwicku, myslela si, že je v Esatwicku ďábel. Clyde byl klidný a hodný, ale zabil ji, protože ho k tomu vedla neznámá moc. Moc, kterou mimoděk vyvolaly čarodějky. Čarodějky se nadále dělí o Darryla, do té doby, než se ožení s nevinnou a mladou Jenny. Pomstí se jí tím, že na ni sešlou kletbu, Jenny zemře na rakovinu. Posléze svého činu litují. Darryl opouští město s Jennyiným bratrem Chrisem, který je zřejmě Darrylovým milencem. Čarodějky si nakonec stvoří ideálního muže, každá svého, a opustí Eastwick.\nKniha se dočkala volného filmového zpracování - v roce 1987 ji na filmové plátno přenesl režisér George Miller. Do hlavních rolí obsadil Jacka Nicholsona (Darryl Van Horn), Cher (Alexandra Spoffordová), Susan Sarandonovou (Jane Smartová) a Michelle Pfeifferovou (Sukie Rougemontová). Film byl nominován na dva Oscary, za zvuk a hudbu.\nNa základě úspěchu filmové adaptace producent Cameron Mackintosh spolu s Johnem Dempseym (libreto) a Danem Rowem (hudba), vytvořili muzikálovou verzi díla. 18. července 2000 měl v londýnském divadle Drury Lane premiéru stejnojmenný muzikál, který je hrán v divadlech po celém světě včetně České republiky, kde je od roku 2007 k vidění v Městském divadle Brno.\n\n\n"}
{"id": "561482", "url": "https://cs.wikipedia.org/wiki?curid=561482", "title": "Zdenka Kozáková", "text": "Zdenka Kozáková\n\nZdenka Kozáková \"roz. Stará\" (* 22. ledna 1979, Brno) je bývalá česká reprezentantka v orientačním běhu v současnosti žijící v Brně. Jejím největším úspěchem je páté místo ze závodu štafet na Mistrovství světa v roce 2006 v dánském Århusu. V současnosti běhá za český klub Tesla Brno a zároveň za švédský klub Sävedalens AIK, který reprezentuje na závodech ve Skandinávii.\n\n"}
{"id": "561483", "url": "https://cs.wikipedia.org/wiki?curid=561483", "title": "Hippolyte Lucas", "text": "Hippolyte Lucas\n\nHippolyte Lucas (celým jménem Pierre Hippolyte Lucas) - (17. ledna 1814 (1815?), Paříž - 5. července 1899) byl francouzský entomolog. Během svého života působil jako asistent ve francouzském muzeu Muséum national d'histoire naturelle, kde je uložena i jeho sbírka hmyzu. Zajímal se hlavně studiem brouků (Coleoptera). Největší množství entomologického materiálu nasbíral v mezi lety 1839 až 1842 během výzkumně-sběratelské cestě do Alžíru.\n\nJeho bratr byl francouzský lékař Prosper Lucas (1805 - 1885), známý jako autor práce \"Traité philosophique et physiologique de l'hérédité naturelle\", která vyšla v roce 1850 v Paříži. Specializoval se na dědičné choroby.\n\n\n"}
{"id": "561484", "url": "https://cs.wikipedia.org/wiki?curid=561484", "title": "Frioulské ostrovy", "text": "Frioulské ostrovy\n\nFrioulské ostrovy (: \"Îles du Frioul\"), někdy též Frioulské souostroví (: \"Archipel du Frioul\"), je skupina 4 ostrovů ve Středozemním moři, nacházející se při francouzském pobřeží, přibližně 4 kilometry od Marseille. Ostrovy tvoří souostroví o celkové rozloze přibližně 200 hektarů.\n\nNejvětším ostrovem je Pomègues, který je s druhým největším ostrovem Ratonneau spojen hrází. Na druhém zmíněném ostrově je vybudován přístav a turistické zázemí, včetně domků. Dva menší ostrovy Tiboulain a If leží osamoceně. Tiboulain je skalnatý ostrov bez staveb, zatímco na ostrově If se nachází pevnost D'If, na níž byla vězněna románová postava hrabě Monte Cristo ze stejnojmenné knihy Alexandra Dumase.\n\nFrioulské ostrovy jsou dostupné výletní lodí z Marseille, odkud je možné využít dvou výletních tras, a to buď na ostrov If či na hlavní ostrovy Frioulského souostroví.\n\n"}
{"id": "561488", "url": "https://cs.wikipedia.org/wiki?curid=561488", "title": "Landing Craft Air Cushion", "text": "Landing Craft Air Cushion\n\nLanding Craft Air Cushion (zkratka LCAC) je třída amerických vojenských výsadkových vznášedel. V současnosti je používá americké námořnictvo (91 kusů) a japonské námořní síly sebeobrany (6 kusů). LCAC může dopravit vysokou rychlostí až 60 tun nákladu – zbraní, vybavení, vojáků či vozidel včetně tanků M1 Abrams. Použití LCAC přináší výrazné zefektivnění výsadkových operací. Je totiž schopen operovat na 70 % světového pobřeží, zatímco konvenční výsadkové čluny jsou použitelné na pouhých 15 % pobřeží. Další výhodou je, že vznášedla mohou být vypouštěna za horizontem (cca 50 mil od pobřeží), tedy mnohem bezpečněji pro jejich nosiče a pohybují se oproti vyloďovacím člunům několikanásobně rychleji. Více se tak hodí ke společnému užití s těžkými transportními vrtulníky.\n\nVývoj LCAC začal již v 70. letech 20. století. V testech se roku 1977 utkaly prototypy firem Aerojet General a Bell Aerospace, přičemž zvítězil ten druhý, jež byl v následujících letech dále rozvíjen. První kus LCAC byl dodán roku 1984 a jeho sériová výroba byla schválena roku 1987. Výroba 91 americkým námořnictvem objednaných sériových vznášedel probíhala až do roku 2001. Podílely se na ní společnosti Textron Marine and Land Systems a Avondale Gulfport Marine. První lodí, která LCAC nesla, byla v roce 1987 výsadková doková loď USS \"Germantown\". V současnosti probíhá program \"Service Life Extension Program\" (SLEP), který má zajistit prodloužení životnosti LCAC z původně plánovaných 20 na 40 let.\n\nPosádka je pětičlenná. LCAC má po celém obvodu typickou pružnou manžetu, která mu dovoluje rychlý a hladký pohyb i na souši s terénními překážkami až do výšky 120 cm. Náklad je přepravován v otevřeném nezastřešeném nákladovém prostoru. Pohon tvoří čtyři plynové turbíny Allied-Signal TF-40B (v rámci programu SLEP se nahrazují typem Vericor Power Systems ETF-40B). Dosah činí 200 námořních mil při rychlosti 40 uzlů a plném zatížení.\n\nNosnost LCAC je 60 tun, při přetížení až 75 tun. Najednou může LCAC unést například dvanáct vozidel HMMWV, čtyři obrněné transportéry LAV-25, dvě výsadková vozidla Amphibious Assault Vehicle, jeden tank M1 Abrams či čtyři pětitunové nákladní vozy M939. Jinou variantou je kombinace dvou náklaďáků M923, dvou houfnic M198 a dvou vozidel HMMWV.\n\nVýzbroj LCAC mohou tvořit dva 12,7mm kulomety M2 Browning, granátomety Mk 19 či kulomey M60. Vznášedla LCAC též mohou být vybavena taženými odminovacími zařízeními.\n\nVznášedla LCAC mohou nést americké výsadkové lodi tříd \"Whidbey Island\" (4 ks.), \"Anchorage\" (3 ks.), \"Wasp\" (3 ks.), \"San Antonio\" (1 ks.), \"Austin\" (1 ks.) a \"Tarawa\" (1 ks.). Tři vznášedla také ponesou mobilní výsadkové platformy třídy \"Montford Point\".\n\n"}
{"id": "561491", "url": "https://cs.wikipedia.org/wiki?curid=561491", "title": "Vankomycin", "text": "Vankomycin\n\nVankomycin (INN) je glykopeptidové antibiotikum používané při profylaxi a léčbě infekcí způsobovaných grampozitivními bakteriemi. Je tradičně vyhrazen jako lék „poslední instance“, používá se jen v případech, kdy léčba jinými antibiotiky selhala; nárůst rezistence mikroorganismů proti vankomycinu však znamená, že je v této roli postupně nahrazován linezolidem a daptomycinem.\n\nVankomycin patří mezi tricyklické glykosylované neribozomální peptidy produkované fermentací u bakterií \"Amycolatopsis orientalis\" (dříve \"Nocardia orientalis\") patřící mezi \"Actinobacteria\".\n\nVankomycin účinkuje inhibicí správné syntézy buněčné stěny grampozitivních bakterií. Inhibovaný mechanismus a různé faktory související se vstupem do vnější membrány grampozitivních organismů znamenají, že vankomycin není účinný proti gramnegativním bakteriím (kromě některých negonokokových druhů Neisseria).\n\nVankomycin specificky brání zabudovávání peptidových podjednotek kyseliny N-acetylmuramové (NAM)- a N-acetylglucosaminu (NAG)- do peptidoglykanové matice, která tvoří hlavní strukturální součást buněčné stěny grampozitivních bakterií.\n\nVelká hydrofilní molekula je schopna pomocí vodíkových vazeb tvořit interakce s terminálními D-alanyl-D-alaninovými částmi NAM/NAG-peptidů. Normálně se jedná o pětibodovou interakci. Tato vazba vankomycinu na D-Ala-D-Ala brání zabudování NAM/NAG-peptidových podjednotek do peptidoglykanové matice.\n\nVankomycin vykazuje atropizomerismus – má dva chemicky odlišné rotamery, vzhledem k rotačnímu omezení chlortyrosinového zbytku. Forma přítomná v léčivu je termodynamicky stabilnější konformer mající především silnější účinek.\n\nVankomycin je indikován pro léčbu závažných, život ohrožujících infekcí grampozitivními bakteriemi, které nereagují na jiná méně toxická antibiotika. Zejména by se vankomycin neměl používat pro léčbu meticilin-senzitivních infekcí zlatým stafylokokem, protože je horší než peniciliny, například nafcilin.\n\nNárůst výskytu vankomycin-rezistentních enterokoků vyústil ve vývoj pravidel pro používání tohoto antibiotika. Pravidla omezují použití vankomycinu na následující indikace:\n\n"}
{"id": "561497", "url": "https://cs.wikipedia.org/wiki?curid=561497", "title": "Monoclonius", "text": "Monoclonius\n\nMonoclonius („jediný výhonek“) je prvním historicky popsaným rodem býložravého dinosaura z čeledi Ceratopsidae, jež kulminovala obrovskými rohatými dinosaury, jakým byl např. \"Triceratops\" z konce křídy. Popsal jej paleontolog E. D. Cope v roce 1876, dnes je však tento rod většinou paleontologů považován za neplatný. \n\nStejně jako ostatní ceratopsidi byl i monoklonius (pokud je platným rodem) mohutným býložravým čtvernožcem s masivní hlavou, živícím se nízko rostoucí vegetací.\n\nJedinci, dříve popisovaní pod tímto rodovým jménem, jsou obvykle nedospělé (subadultní) exempláře nebo mláďata jiných ceratopsidů, jako byl \"Centrosaurus\" a \"Styracosaurus\". Je však možné, že někteří z těchto jedinců skutečně patří mezi dosud nepopsané a tudíž vědě neznámé rohaté dinosaury.\n\n\"Brachyceratops\", formálně popsaný roku 1914 z Montany, může být ve skutečnosti mládětem tohoto rodu.\n\n\n"}
{"id": "561501", "url": "https://cs.wikipedia.org/wiki?curid=561501", "title": "Oseti", "text": "Oseti\n\nOseti či Osetinci jsou národ žijící v Severní Osetii (svazové republice Ruské federace) a v gruzínské Jižní Osetii, která je \"de facto\" na Rusku závislým a Ruskem vojensky obsazeným státem s minimálním mezinárodním uznáním. Jejich celkový počet se odhaduje na 710 000, z toho 520 000 žije v Severní a okolo 75 000 v Jižní Osetii. Zbytek žije různě roztroušen po Ruské federaci a malá menšina i v Gruzii (asi 38 000, bez započtení Jižní Osetie).\n\nOseti patří mezi kavkazské národy. Většina jsou křesťané, 29% vyznává původní polyteistické osetské náboženství a marginální část jsou muslimové. Mluví osetsky, jako svoje písmo v současné době používají ruskou azbuku. Mají bohatý folklór a tradice.\n\nOseti jsou potomci Alanů, kterým Gruzínci říkali Osebi (z toho název Oseti). Počátkem našeho letopočtu začali pomalu asimilovat původní obyvatelstvo severního Kavkazu. Od 6. století k nim proniklo křesťanství z Gruzie. Od 9. století se začala formovat osetská národnost na základě politického sjednocení. Ve 13. století tatarské vpády a vytlačili Osety z úrodných úpatí hor severního Kavkazu do vysokohorských oblastí Kavkazu. Od 14. století začali pronikat na jižní stranu Kavkazu do Gruzie. V 16. století Oseti upadli do závislosti od kabardských feudálů. V rámci společné křesťanské víry začali hledat útočiště u Rusů a po rusko-turecké válce v roce 1774 se stali součástí Ruska.\n\nOd 14. století Oseti začali osídlovat jižní stranu Kavkazu patřící Gruzínskému království. Na konci 18. století tvořili početnou menšinu. Od roku 1801 se častými vpády Osmanské říše oslabené Gruzínské království do 10 let stalo součástí Ruského impéria. Zároveň tím došlo ke spojení osetského národa ze severní a jižní části Kavkazu.\n\nV roce 1920 byla podepsána mírová smlouva mezi Sovětským svazem a Gruzií, ve které Sovětský svaz uznal nezávislost Gruzie za podmínky, že nezakáže komunistickou stranu v zemi. V roce 1921 v trhla Rudá armáda do Gruzie a území silou zabrala. Za podpory komunistů došlo k vzniku Jihoosetské autonomní oblasti v dubnu 1922, která byla součástí nově vzniklé Gruzínské SSR. V roce 1924 vznikla v rámci Ruské SFSR Severoosetské autonomní oblast.\n\nOd rozpadu Sovětského svazu v roce 1991 sílila snaha Osetů k vytvoření vlastního státu. V rámci Ruské federace Oseti získali autonomní republiku Severní Osetie-Ananie, kde je úřední řeč vedle Ruštiny i Osetština. Na druhou stranu, Gruzie zrušila Osetincům i autonomní oblast a místo toho rozdělila území mezi 5 oblastí. Jejich pozornost se proto zaměřila na gruzínské území. Za silné podpory Ruska, které se snaží udržet kontrolu na strategicky významným místem Kavkazu, vytvořili separatistické území Jižní Osetie. V roce 2008 ruské tajné síly několika teroristickými činy (výbuchy bomb) vyprovokovali Gruzii k odvetě, která vedla k válečnému konfliktu. Území dnešní Jižní Osetie je prakticky vylidněno.\n\n\nOseti, jako další kavkazské národy, vynikají především v úpolových, silových sportech.\n\nJejich nejúspěšnější sportovní disciplínou je zápas ve volném stylu. Dalšími sporty ve kterých slaví úspěchy jsou judo, sambo, armwrestling (páka) nebo vzpírání. Kvůli velikosti Ruské federace však často volí k reprezentování jinou zemi, kde mají větší možnosti dostat se na olympijské hry nebo mistrovství světa.\n\nZe severního Kavkazu\nZ jižního Kavkazu\n\n\n"}
{"id": "561502", "url": "https://cs.wikipedia.org/wiki?curid=561502", "title": "Pediocactus", "text": "Pediocactus\n\nPediocactus je rod severoamerických, menších až středně velkých, kulovitých kaktusů z klimaticky extrémních nalezišť. Pěstitelsky málo významný rod, ale velmi ceněný specialisty. Některé druhy jsou u nás zimovzdorné.\n\nVyskytují se v pásu států Washington, Oregon, Idaho, okrajově Montana, Wyoming, Nevada, Utah, Colorado, Arizona a New Mexico, na klimaticky extrémních nalezištích na Coloradské plošině, v Skalnatých horách, v údolí řeky Columbia, ve Velké kotlině (Great Basin) a na prériích Velkých pláních. Velké druhy obývají spíše travnaté terény, kde rostou v hlinitých nánosech. Mnoho malých druhů obývá říční údolí, kde rostou v nánosech písku, oblázků a chudé prsti. Vyskytují se ve výškách od 1 000 až do 3 600 m n. m. \"P simpsonii\" je hojným druhem na rozlehlém areálu středoamerických plání (státy Idaho, Wyoming, Nevada, Utah, Colorado a New Mexico). Větší areál výskytu má ještě \"P. nigrispinus\" na trojmezí států Oregon, Idaho a Washington. Ostatní druhy jsou endemické, nacházejí se jen na několika omezených lokalitách.\n\nSrážky na nalezištích se pohybují v rozmezí 250 až 500 mm/rok. Jsou zde extrémní teplotní rozdíly až od – 30 do 45 °C. Některé malé druhy jsou geofytické, přežívají nepříznivé období zatažené do šachtiček vzniklých svraštěním protáhlého stonku pod úroveň terénu.\n\nStonek většinou soliterní, protáhle kulovitý. U miniaturních druhů (\"P. bradyi, P. despainii, P. knowltonii, P. peeblesianus, P. winkleri\") je až 5 cm široký a 10 cm vysoký, v přírodě až ze 2/3 zanořený do půdy. U velkých druhů (\"P. nigrispinus, P. simpsonii, P. sileri\") má až 20 cm v průměru, někdy je polokulovitý, u jiných forem protáhlý. \"P. simpsonii\" var. \"robustior\" může být i přes 30 cm vysoký. Žebra jsou zcela rozpadlá do bradavkovitých hrbolů. Areoly většinou málo vlnaté. Okrajové trny jsou přiléhavé, spíše slabší, přímé, světlé, bílé, našedlé, málo až středně pokrývající stonek. Centrální trny někdy chybí, jindy jsou silnější, odstávající. Slabé až vlasovité trny má \"P. paradinei\" (dříve rod \"Pilocanthus\"). Silné trny má \"P. silerii\" (dříve rod \"Utahia\"). Zajímavé, ploché, korkovité a výrazné centrální trny má \"P. peeblesianus\" s varietami (dříve rod \"Navajoa\"). Květy vyrůstají z centra temene, jsou 1,5 až 3 cm velké, přisedlé, trychtýřovitě polootevřené. Jsou porostlé šupinami, ale bez chlupů a vlny, holé. Jsou barvy žluté, krémové, růžové, červené, karmínové, někdy s tmavším středním proužkem. Semena jsou černá, relativně velká, 1 až 3 mm.\n\nRod popsali Briton a Rose při své velké revizi čeledě \"Cactaceae\" již v roce 1913. Rod byl dlouho na okraji zájmu. K rodu byly koncem minulého století přiřazeny další příbuzné rody \"Pilocanthus, Utahia\" a především ceněné miniaturní kaktusy rodu \"Navajoa\". Monotypický rod \"Toumeya papyracantha\" byl řazen občas k pediokaktusům, ale většinou je řazen do rodu \"Sclerocactus\". Diskutuje se možné sloučení rodu \"Pediocactus\" s blízce příbuzným rodem \"Sclerocactus\".\n\nBylo pojmenováno více druhů, v současnosti jejich různá taxonomická uspořádání uvnitř rodu navrhli Edward Frederick Anderson, 2005, David Richard Hunt, 2006, nebo Fritz Hochstätter 2007.\n\n\nPediokaktusy jsou velmi obtížně pěstovatelné. Jednotlivé druhy mají velmi specifické nároky, které je nutné splnit. Typická je pro ně letní stagnace, klidové období v létě, kdy ostatní kaktusy rostou. Mnoho druhů nasazuje poupata už na podzim, probouzí se a kvete na přechodu jara a zimy. Okruh \"P. simpsonii\" má obrácený růstový cyklus, u nás roste od podzimu do jara, avšak patří k odolným zimovzdorným kaktusům.\n\nSemena klíčí dosti neochotně. Používá se tepelná stimulace, střídání chladu a tepla, nebo skarifikace - mechanické narušení osemení. Semenáčky se většinou roubují na zimovzdorné podnože. Pediokaktusy jsou náchylné k plísňovým chorobám.\n\nJako zimovzdorné, schopné přečkat naši zimu ve venkovní výsadbě jsou uváděny druhy \"Pediocactus simpsonii, P. bradyi, P. knowltonii\".\nJako mrazuvzdorné druhy, schopné přečkat mrazy při ochraně proti vlhkosti pod krytem nebo v nevytápěném skleníku jsou uváděny \"Pediocactus nigrispinus, P. sileri, P. paradinei, P. winkleri.\"\nU obou skupin se doporučuje roubování na zimovzdorné podložky, např. opuncie, echinocereusy. Pro vzácnost rostlin jsou zkoušky a pokusy s nimi omezené.\n\n\n \n \n"}
{"id": "561503", "url": "https://cs.wikipedia.org/wiki?curid=561503", "title": "Richard Pánik", "text": "Richard Pánik\n\nRichard Pánik (* 7. února 1991 v Martině) je slovenský hokejista hrající severoamerickou NHL za tým Arizona Coyotes.\n\nJde o odchovance týmu MHC Martin. Po svojí první sezoně dorostenecké slovenské extraligy zamířil do českého týmu HC Oceláři Třinec. Tam hrál převážně v juniorské lize a od roku 2007 jako 16letý měl premiéru v české nejvyšší soutěží. Před sezonou 2008/2009 se zúčastnil draftu do CHL, kde si ho vybral tým OHL, Windsor Spitfires. Navzdory tomu neodešel do Windsoru ale zůstal hrát v Česku. V roce 2009 by draftován klubem Tampa Bay Lightning ve druhém kole jako 52 v pořadí. V roce 2014 byl tradován do týmu Toronto Maple Leafs.\n\n\n\n"}
{"id": "561507", "url": "https://cs.wikipedia.org/wiki?curid=561507", "title": "Válka o kosti", "text": "Válka o kosti\n\nVálka o kosti (či \"Války o kosti\"; v orig. \"The Bone Wars\") je neformální označení profesního soupeření mezi dvěma velkými americkými paleontology druhé poloviny 19. století, E. D. Copea (1840-1897) a O. C. Marshe (1831-1899), jejichž rivalita výrazně napomohla k rozšíření obzorů veřejnosti o pravěkých organismech, zejména pak neptačích dinosaurech. Konflikt se odehrával zhruba v letech 1870-95 v rovině profesní (vysílání znepřátelených paleontologických týmů do terénu, snaha popsat více zajímavých druhů), ale také veřejné a osobní. Vzájemná nevraživost mezi oběma kapacitami své doby se stala legendární a v posledním desetiletí 19. století bavila také laické čtenáře amerických novin. Dnes jsou oba velcí vědci v povědomí veřejnosti právě zejména jako soupeři, které jejich \"válčení o kosti\" (myšleno fosilie pravěkých zvířat) přivedlo až na pokraj finančních i fyzických možností.\n\nVýsledkem tohoto vyčerpávajícího soupeření bylo mimo jiné popsání nových 142 druhů dinosaurů a četných dalších pravěkých tvorů ze severoamerického kontinentu (mj. i tak populární rody jako \"Allosaurus\", \"Apatosaurus\", \"Diplodocus\", \"Stegosaurus\", \"Triceratops\", \"Camarasaurus\", \"Ceratosaurus\" ad.).\n\nRivalita mezi Copem a Marshem se stala námětem mnoha filmů, knih a komiksů. Mezi nejznámější patří posmrtně vydaný román spisovatele Michaela Crichtona \"Dračí zuby\", který vyšel poprvé v roce 2017.\n\n\n"}
{"id": "561511", "url": "https://cs.wikipedia.org/wiki?curid=561511", "title": "Žárlivost", "text": "Žárlivost\n\nŽárlivost () je jedna z lidských emocí, charakterizovaná nadměrným ulpíváním na určité osobě a zvýšenou obavou o její ztrátu. Jedná se o komplex negativních emocí, hněvu, pocitu méněcennosti či depresí. Zjednodušeně lze charakterizovat žárlivost jako pocit vlastní nedostatečnosti. Definice praví, že žárlivost je strach ze ztráty lásky.\n\nJde o jeden z nejsilnějších, nejdestruktivnějších a nejbolestivějších pocitů. Často bývá pokládán za míru lásky, kterou cítí jedna osoba k druhé; naopak, její nedostatek je někdy chápán jako příznak lhostejnosti. V žádném případě o projev lásky nejde.\n\nSlovo pochází z francouzského \"jalousie\" [žaluzi]. S žárlivostí a závistí si často spojujeme zelenou barvu. (Např. \"zezelenal závistí\").\n\nŽárlivost je vyvolaná představou partnerova vztahu s někým jiným, přičemž podněty pro její vznik se liší podle pohlaví (Buss, 1996). Ženy žárlí častěji kvůli emocionální pozornosti partnera, mužům se více příčí sdílení partnerčiny sexuální pozornosti.\n\nŽárlivost je v mezilidských vztazích běžný jev. Můžeme ji pozorovat již u pětiměsíčních dětí. Některé prameny tvrdí, že se žárlivost objevuje v každé kultuře, jiné prameny zastávají názor, že je to kulturně-specifický fenomén.\n\nŽárlivost a její dopady byly tématem mnoha románů, písní, básní, filmů a jiných uměleckých děl. Stala se rovněž objektem zájmu vědců. Psychologové popsali některé faktory, které vedou k jejímu vzniku. Sociologové ukázali, že kulturní hodnoty hrají důležitou roli nejen v ukazatelích, které spouští žárlivost, ale rovněž v našich představách o jejích sociálně přípustných projevech. Biologové poukázali na faktory, které mohou žárlivost nevědomě ovlivnit.\n\nU jedinců s poruchou sebehodnocení může žárlivost za určitých okolností nabýt charakteru patolologického jevu, projevující se situační nepřiměřeností nebo přílišnou intenzitou emocí, tzv. chorobná žárlivost. Může nabýt povahy bludu (tzv. emulační blud).\n\nJestliže připustíme hněv a méněcennost jako příčinu žárlivosti, je potřeba zjistit zdroj těchto příčin. Je-li jedna osoba žárlivá, může být příčinou hněv osoby jiné, ale těžko lze vnímat méněcennost této druhé osoby. Méněcennost může cítit jedinec pouze jako vlastní. Pokud se tedy cítíme méněcenní, je to pravděpodobně na základě hněvu druhé osoby s podtextem vlastní pokory a přesvědčení, že východiskem není „jak se do lesa volá, tak se z lesa ozývá“ a snahou o urovnání problémů. Důležitou roli hraje i orientace hněvu. A orientace v osobní rovině citů je nejzákeřnější. Jde-li o žárlivost mezi mužem a ženou, tedy o strach ztráty partnera, může do hry vstupovat ještě povyšování se nad svého partnera různou formou psychologických nátlaků, což může u druhého vyvolávat pocity zdrženlivosti, vyhýbavosti, nedůvěry… pramenící v žárlivosti.\n\n"}
{"id": "561512", "url": "https://cs.wikipedia.org/wiki?curid=561512", "title": "Hnutí za evropskou reformu", "text": "Hnutí za evropskou reformu\n\nHnutí za evropskou reformu (anglicky: Movement for European Reform) (MER), byla založena 13. července 2006, jde o panevropskou aliancí národních politických stran, které jsou středo-pravicově konzervativní, jsou pro volný trh a mají euroskeptické sklony. MER byl vytvořen jako předzvěst vzniku politické skupiny Evropští konzervativci a reformisté, která zahájila činnost v červnu 2009 po volbách do Evropského parlamentu.\n\nMER byl vytvořen jako předběžná opatření mimo Evropský parlament, dokud se nevytvoří po volbách v roce 2009 nová skupina. Do té doby bude část evropských poslanců stále členy EPP-ED\n\nOd svého spuštění nebylo jasné, zda MER zůstane jednoduchou panevropskou aliancí nebo zažádá o úřední uznání na politickou stranu evropské úrovni.\n\nPo evropských volbách v roce 2009 členové MER zahájili činnost nové evropské skupiny Evropští konzervativci a reformisté a do evropské strany AECR, kde jsou všichni členové ECR v EU.\n\nMER na svých stránkách přestal být aktualizován v roce 2007 a v červnu 2009 stínový ministr zahraničí William Hague (Konzervativní strana) řekl, že cíle a aktivity MERu byly přeložené do nové evropské parlamentní skupiny.\n\nMER chce, aby Evropská unie existovala jako volnější nadnárodní organizace, než je současná struktura.\n\nČlenové MER jsou:\n\n"}
{"id": "561514", "url": "https://cs.wikipedia.org/wiki?curid=561514", "title": "Hrachová klobása", "text": "Hrachová klobása\n\nHrachová klobása či též hrachový vuřt ( ) byl možná historicky první instantní polévkou.\n\nTímto názvem byl pojmenován papírový balíček velikosti vuřtu, který obsahoval slisovanou hrachovou mouku, špek, sůl a koření. Z této směsi bylo po přidání horké vody možné připravit porci hrachové polévky. Postup byl patentován Johannem Heinrichem Grünebergem, majitelem berlínské konzervárny \"Knorr\". V roce 1869 byl patent zakoupen za 35 000 tolarů pruskou armádou a posléze masově využit ve válce s Francií v letech 1870 a 1871.\n"}
{"id": "561520", "url": "https://cs.wikipedia.org/wiki?curid=561520", "title": "Skořápka", "text": "Skořápka\n\nSkořápka je vápenitý obal ptačího vejce.\n\nBarva skořápky je zpravidla přizpůsobena prostředí tak, aby byla vejce pokud možno maskována před predátory. Bílá vejce proto najdeme u těch ptačích druhů, které žijí (nebo jejichž předkové žili) v dutinách stromů, norách apod. - např. datli, vlhy, papoušci. Jinak nabývají rozličných barev, někdy i se vzorem - skvrny, čárky, aj. Například vejce jihoamerických tinam mají zvláštní zrcadlový lesk.\n\nSíla skořápky do značné míry souvisí s celkovou velikostí vejce. Jde o to, aby skořápka byla dostatečně silná a unesla ptáka, který na ní sedí, ale zároveň dost tenká na to, aby se líhnoucí ptáče dokázalo z vejce proklovat. Nejtlustší skořápku má proto pštrosí vejce (2 mm), nejtenčí kolibřík 0,04 mm). Některé chemické látky, například DDT, způsobují, že se snesené vejce má ztenčenou skořápku, v důsledku čehož hnízdící pták vejce poškodí. Tento problém se objevoval například u některých dravců. Skořápka je pro zárodek důležitý zdroj vápníku pro tvorbu kostí, takže v průběhu vývoje zárodku se skořápka postupně ztenčuje, což usnadňuje líhnutí.\n\nBez ohledu na tloušťku je skořápka pórovitá, což zárodku umožňuje dýchat. Jako zásoba vzduchu funguje i vzduchová komůrka, umístěná na tupém konci vejce. Její objem se spolu s vývojem zárodku zvětšuje.\n\nZákladními strukturálními součástmi skořápky jsou podskořápečné blány, vlastní skořápka a kutikula. Uváděné informace se týkají převážně slepičích vajec, o kterých existuje nejvíce informací.\n\nVaječné podskořápečné blány obalují a chrání celý vaječný obsah. Rozlišuje se (1) vnitřní, bílková blána, která přiléhá k bílku a (2) vnější, podskořápečná blána přiléhající ke skořápce. Každá z blan je tvořena mucinózní a keratinovou vrstvičkou. Průměrná tloušťka vnitřní blány je 20-22 µm, vnější blány 50 µm; celkem asi 70 µm. Po snesení vejce se vlivem nižší teploty vnějšího prostředí vaječný obsah ochlazením smrští a blány se od sebe oddělí. Tím vznikne převážně na tupém konci vejce prostor (vzduchová komůrka, bublina) o průměrné výšce 1-2 mm a šířce 13-15 mm. Velikost vzduchové komůrky závisí na propustnosti skořápky, teplotě a vlhkosti vnějšího prostředí a době, která uplynula od snesení vejce (indikuje stáří vejce).\n\nVlastní skořápka představuje pevný ochranný obal vaječného obsahu, který mimo jiné určuje tvar vejce.\n\nNa skořápce se rozlišují dvě vrstvy - (1) vnitřní, mamilární vrstva o průměrné síle 0,11 mm, představující asi 1/3 z celkové tloušťky skořápky, a (2) vnější, spongiózní, houbovitá vrstva o průměrné síle 0,23 mm, představující asi 2/3 z celkové tloušťky skořápky. Vnitřní vrstva se tvoří na povrchu vnější vaječné blány, se kterou je spojena četnými kónickými vypouklinami, do nichž zasahují vlákna membrány. Mamily mají kruhový nebo oválný základ. Směrem k vnější vrstvě skořápky se rozšiřují, vzájemně se dotýkají a přitom zachovávají mezi sebou volné prostory (kanálky), které umožňují výměnu plynů mezi obsahem vejce a prostředím. Střed, jádro mamily, je organické povahy. Vnější vrstva je velmi pevná a její pevnost směrem k povrchu skořápky se zvětšuje, neboť její hlavní součástí jsou převážně krystaly uhličitanu vápenatého. Průměrná tloušťka skořápky se pohybuje v rozmezí hodnot 0,27-0,37 mm (u perliček dosahuje až 0,5 mm). Je ovlivňována druhovou a plemenou příslušností, výživou (zejména minerálními látkami a vitamíny), intenzitou a výškou snášky, délkou snáškového cyklu, věkem a řadou dalších faktorů, včetně zdravotního stavu.\n\nMěrná hmotnost skořápky je 1,45-2,0. Hmotnost se pohybuje v rozmezí 5-9 g.\n\nPropustnost skořápky je umožněna větším množstvím kanálků (pórů, průduchů), které procházejí téměř v pravém úhlu houbovitou vrstvou a spojují volné prostory (komůrky) mamilární vrstvy s povrchem skořápky. Jejichž celkový počet se udává v rozmezí 4-17.000 pórů. Na vnitřní straně skořápky mají v průměru 6-23 µm, na vnější straně pak 15-65 µm. Póry nejsou rovnoměrně rozmístěny po celém povrchu vejce. Největší počet pórů je na tupém konci vejce (100-300/cm2), což umožňuje snadnější dýchání mláďat před líhnutím.\n\nSušina skořápky činí asi 98-99 %. Obsahuje kolem 2-5 % organických látek (glykoproteinový komplex, jehož množství se směrem k povrchu skořápky postupně snižuje) a 95-98 % anorganických látek (89-97 % uhličitanu vápenatého, až 2 % uhličitanu hořečnatého, 0,5-5 %fosforečnanu vápenatého a hořečnatého). Čerstvá vejce jsou potažena solemi draslíku a sodíku, čehož se dá využít k rozpoznání stáří vajec.\n\nZ minerálních látek převažuje ve skořápce především vápník. Jeho množství ve skořápce slepičího vejce činí přibližně 2-2,4 g, což je asi 10 % veškerého vápníku v těle slepice. Skořápka dále obsahuje fosfor (0,02 g), hořčík (0,02 g), menší množství síry, železa a dalších makro- amikroprvků.\n\nBarva vaječné skořápky je způsobena pigmenty ze skupiny ovoporfyrinů (blízké krevnímu hemoglobinu). Pigmenty se syntetizují z delta-amino-levulinové kyseliny ve sliznici dělohy. Barva skořápky nemá žádný vztah k nutriční hodnotě vejce.\n\nNa povrchu vaječné skořápky je hlenovitý obal (kutikula), který svou kluzkostí usnadňuje snesení vejce. U čerstvě sneseného vejce se nechá kutikula setřít; jinak záhy zasychá a ucpává póry ve vaječné skořápce a zabraňuje vysychání vaječného obsahu i mikrobiální kontaminaci vejce. Pro plyny je propustná. Její průměrná tloušťka je kolem 10 µm. Obsahuje z 90 % peptidy s galaktózou, manózou a hexózoaminem.\n\nKutikula přispívá významným způsobem k pevnosti skořápky.\n\n"}
{"id": "561522", "url": "https://cs.wikipedia.org/wiki?curid=561522", "title": "Bekter", "text": "Bekter\n\nBekter (? – 1180) byl syn otce Temüdžina Jesügeje, plnorodý bratr Belgüteje a polorodý bratr Temüdžina a Chasara. Po smrti Jesügeje a opuštění rodiny klanem Taičiutů se stal jako nejstarší muž hlavou rodiny. Poté byl Temüdžinem a jeho plnorodým bratrem Chasarem zavražděn. Jako trest za tuto vraždu byl Temüdžin Taičiuty chycen a uvržen do otroctví.\n\n\n"}
{"id": "561523", "url": "https://cs.wikipedia.org/wiki?curid=561523", "title": "Dirty Picture", "text": "Dirty Picture\n\nDirty Picture je píseň anglického R&B zpěváka Taio Cruz. Píseň pochází z jeho druhého alba \"Rokstarr\". Produkce se ujal producent Fraser T. Smith. S touto písní mu vypomohla americká elektropopová zpěvačka Kesha.\n"}
{"id": "561524", "url": "https://cs.wikipedia.org/wiki?curid=561524", "title": "Annika", "text": "Annika\n\nAnnika (nebo také Anika) je ženské křestní jméno. Původem je to švédská, holandská, finská a německá domácká podoba hebrejského jména Anna (\"milostná, milostiplná\").\n\n\n"}
{"id": "561527", "url": "https://cs.wikipedia.org/wiki?curid=561527", "title": "Imzadi II: Trojúhelník", "text": "Imzadi II: Trojúhelník\n\nImzadi II: Trojúhelník je název knihy, která patří k literatuře žánru science-fiction z fiktivního světa Star Trek. Svými postavami i dějem náleží volně k televiznímu seriálu . Originál knihy, z něhož byl pořízen český překlad, má anglický název \"Triangle: Imzadi II\" (tedy Trojúhelník) a pochází z roku 1998. Napsal ji americký autor Peter David jako pokračování knihy Imzadi.\n\nV úvodu knihy autor zdůvodňuje, proč a za jakých okolností napsal pokračování úspěšné knihy Imzadi o vztahu komandéra Williama Rikera a Deanny Troi.\n\nObecně ve všech příbězích ST NG je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu.\n\nV tomto příběhu je další důležitou postavou Tim Riker, dvojník Williama z posunutého času.\nPrvní důležitou osou příběhu je proces zasnubování Worfa s Deannou Troi, v pozadí je zamilovanost předchozího a neukončeného vztahu Deanny s Williamem. Děj se odehrává povětšinou na planetě Betazoidů, zčásti na vězeňské planetě Lazon II i na další planetě Lintaru IV. Doprovodnými postavami jsou syn Worfa Alexandr, matka Deanny Betazoidka Lwaxana, agresivní velitelé z civilizací Klingonů, Romulanů a a Cardassianů a krátce se ve finále objevuje i měňavec Odo, bezpečnostní důstojník ze stanice Deep Space Nine. Druhou osou příběhu jsou intriky a šarvátky mezi civilizacemi, prvotní zrada Tima Rikera, zmařený pokus Romulanů o vyhlazení všech Klingonů ničivým virem. V knize je také popsán zánik lodě Enterprise 1701-D. \n\nPříběh končí poznáním Worfa, že vztah s Deannou musí ukončit pro přílišnou rozdílnost obou ras. Odchází tedy meditovat a ponechává u Deanny Rikera. \nV závěru je několik samostatných kapitol, o autorovi, o obou dílech Imzadi, a také celostránková podrobná prezentace českého sci-fi klubu CZ Kontinuum Star Trek fan klub.\n\nDo češtiny knihu přeložil Radim Rouče a vydalo ji roku 2007 nakladatelství Laser-books z Plzně . Oproti knižní řadě Star Trek Nová generace kniha vyšla jako brožovaná ve větším formátu s tmavou obálkou, na titulní straně mimo titulek a doplněná portréty Deanny a Worfa. V edici SF Laseru je svazkem č.179.\n\n"}
{"id": "561530", "url": "https://cs.wikipedia.org/wiki?curid=561530", "title": "Waka Waka (This Time for Africa)", "text": "Waka Waka (This Time for Africa)\n\nWaka Waka (This Time for Africa) je první singl z alba \"Listen Up! The Official 2010 FIFA World Cup Album\" kolumbijské zpěvačky Shakiry. Píseň byla oficiální hymnou Mistrovství světa ve fotbale 2010.\n\n\"Waka Waka (This Time For Africa)\" má také španělskou verzi \"„Waka Waka (Esto Es África)“,\" která byla použita na podporu prodeje alba ve španělsky mluvících zemích.\n"}
{"id": "561534", "url": "https://cs.wikipedia.org/wiki?curid=561534", "title": "Augustina", "text": "Augustina\n\nAugustina je ženské křestní jméno. Mužská podoba jména je Augustin. Pochází z latinského slova \"augustus\" (\"vznešený\", \"majestátní\"). Zdrobněliny mohou být Augustka, Ogy, Gusta, Gusy, Gustina, Tina, Auga, Augustinka.\n\n\n"}
{"id": "561538", "url": "https://cs.wikipedia.org/wiki?curid=561538", "title": "Andrej Podkonický", "text": "Andrej Podkonický\n\nAndrej Podkonický (* 9. května 1978 ve Zvolenu) je bývalý slovenský hokejový útočník. V dubnu roku 2015 ukončil hráčskou kariéru.\n\nV roce 1996 byl draftován klubem St. Louis Blues v 8. kole ze 196 místa. V NHL odehrál celkem 8 zápasů za kluby Florida Panthers a Washington Capitals. Od sezóny 2004/05 působil v českém klubu Bílí Tygři Liberec. V ročníku 2007/08 začal v ruském superligovém mužstvu Viťaz Čechov, před koncem základní části se vrátil do Liberce, odkud odešel v roce 2012 do Komety Brno, která ho v průběhu ročníku 2011-2012 poslala na hostování výměnou za Tomáše Divíška do Mladé Boleslavi. Ke 14.8.2012 přestoupil Podkonický do Zvolenu přesto, že měl ještě platnou smlouvu v Brně.\n\n\n\n"}
{"id": "561544", "url": "https://cs.wikipedia.org/wiki?curid=561544", "title": "Thomas Chrowder Chamberlin", "text": "Thomas Chrowder Chamberlin\n\nThomas Chrowder Chamberlin (25. září 1843, Mattoon – 15. listopadu 1928, Chicago) byl americký geolog. Jedním z jeho hlavních předmětů zájmu byla glaciologie, zabýval se však také teoriemi vzniku Země. Je autorem tzv. planetesimální hypotézy, kterou se pokusil nahradit mlhovinovou hypotézu vzniku sluneční soustavy. Podle jeho teorie, která byla později zavržena, vznikly planety akrecí planetesimál vytvořených z hmoty, jež byla vyvržena ze Slunce vlivem slapového působení blízko procházející hvězdy.\n\nV roce 1894 byl prezidentem Geological Society of America.\n"}
{"id": "561546", "url": "https://cs.wikipedia.org/wiki?curid=561546", "title": "Bezdůvodné obohacení", "text": "Bezdůvodné obohacení\n\nBezdůvodné obohacení je soukromoprávní institut upravující mimosmluvní závazkové vztahy, které vznikají, když se někdo neoprávněně obohatí na úkor druhého. Je jedním z projevů zásady \"neminem laedere\" (nikomu neškodit) a poskytuje ochranu majetkovým právům. Jedná se o klasický institut soukromého práva ve všech vyspělých právních státech, nicméně jeho konkrétní obsah je vždy závislý na aktuální právní úpravě.\n\nV českém právním řádu je tento institut od roku 2014 upraven zákonem č. 89/2012 Sb., občanský zákoník (dále jen „OZ“). Jeho pojetí v tomto zákoně je odlišné od pojetí v předchozím občanském zákoníku č. 40/1964 Sb. (dále jen „ObčZ“), který OZ nahradil. Nově již bezdůvodné obohacení není právním důvodem vzniku závazkového vztahu. Pokud nyní hovoříme o bezdůvodném obohacení, máme na mysli přímo tento vztah. Jeho obsahem jsou pak všechna práva a povinnosti, které účastníci tohoto vztahu mají.\n\nÚčastníky tohoto vztahu zákon pojmenovává jako „obohaceného“ a „ochuzeného“. Těmito mohou být fyzické i právnické osoby (i stát).\n\nU bezdůvodného obohacení jde především o určitý prospěch, a to jak peněžitý nebo věcný zisk, tak ale i např. užívání cizí věci nebo výkonů (vždy však musí mít majetkovou hodnotu a musí být objektivně vyčíslitelný), které \"obohacený\" v rozporu s právním řádem či dobrými mravy získá na úkor \"ochuzeného\" a tím rozšíří svou majetkovou sféru. Kromě toho ale také může jít o nezmenšení jeho majetku, ke kterému by jinak došlo, pokud by za něj \"ochuzený\" neplnil. Nezáleží na tom, zda to obohacený zavinil, bezdůvodné obohacení vzniká objektivně přesunem majetkových hodnot, a to bezdůvodně, tedy bez právem uznaného důvodu.\n\nOZ upravuje povinnost k vydání bezdůvodného obohacení dosti široce. Z důvodu právní jistoty tak příkladmo zakotvuje několik konkrétních \"skutkových podstat\", kdy k bezdůvodnému obohacení dochází. A naopak stanoví, kdy o bezdůvodné obohacení nejde. Je tomu tak v případě přijetí už promlčeného nebo nežalovatelného dluhu. V daných případech totiž zákon míří na plnění, která se opírají o povinnost plnit pouze v podobě tzv. naturální obligace. Za bezdůvodné obohacení se také nepovažuje plnění dluhu neplatného jen pro nedostatek formy.\n\nOZ výslovně stanoví, že „kdo se na úkor jiného bez spravedlivého důvodu obohatí, musí ochuzenému vydat, oč se obohatil“. Toto ustanovení se někdy nazývá \"obecná skutková podstata bezdůvodného obohacení.\" Za účinnosti ObčZ se část právní teorie a především soudní praxe shodla na tom, že podobně koncipované ustanovení je jen legální definicí pojmu a tudíž k bezdůvodnému obohacení dojde pouze při naplnění některé z konkrétních skutkových podstat.\n\nOZ pojal koncepci institutu opačně, když skutkové podstaty chápe pouze jako typické příklady (tj. jedná se o tzv. demonstrativní výčet). Jde zvláště o:\n\nJde o jeden z nejčastějších důvodů vzniku bezdůvodného obohacení, kdy pro určité plnění od počátku neexistuje právní důvod (plnění nedluhu) nebo je plněn sice existující dluh, ale někomu jinému, než je skutečný věřitel, případně je plněno více, než dluh doopravdy činí. Zásadně k těmto případům dochází v omylu na straně ochuzeného. Pokud by totiž plnil neexistující dluh vědomě, mohlo by jít i o dar. Podle soudní praxe vztahující se k ObčZ do této skutkové podstaty spadá i užívání cizího pozemku bez právního titulu (např. nájemní smlouvy) nebo užívání věci ve spoluvlastnictví podílovým spoluvlastníkem nad rozsah jeho podílu.\n\nNa rozdíl od plnění bez právního důvodu zde v době plnění způsobilý a platný právní důvod byl, později ale odpadl. Např. mohlo dojít k odstoupení od smlouvy, k zániku závazku dohodou či nemožností plnění, zrušením konstitutivního rozhodnutí soudu apod.\n\nTato skutková podstata je obdobou skutkové podstaty zisku z nepoctivých zdrojů podle ObčZ. Jde o jednání obohaceného v tom smyslu, že protiprávně užije cizí hodnotu (např. věc). Judikatura ke staré úpravě je však použitelná i dnes. Podle ní jde především o situace, kdy je prospěch získán trestnou činností, nedovoleným podnikáním apod.\n\nOdlišnost této skutkové podstaty od ostatních spočívá v tom, že nevzroste majetek obohaceného, ale že se jeho aktiva oprostí od pasiv. A to díky plnění třetí osobě ochuzeným, když jí měl plnit obohacený. Podmínkou je, že ochuzený takovou povinnost plnit nemá, proto např. nejde o bezdůvodné obohacení v případě splnění dluhu ručitelem.\n\nZákladním právním následkem bezdůvodného obohacení je povinnost obohaceného toto obohacení vydat osobě, na jejíž úkor bylo získáno. V OZ byla opuštěna koncepce, která byla důsledkem minulého chápání role státu v soukromoprávních vztazích, podle níž jestliže nebylo možné ochuzenou osobu zjistit, pak se předmět obohacení musel vydat státu.\n\nVydání bezdůvodného obohacení probíhá principem tzv. \"naturální restituce\", tedy je nutno vrátit přesně to, co bylo získáno. Navíc nebyl-li obohacený v dobré víře, že mu plnění náleží, musí vydat i plody a užitky z věci. Není-li dobře možné uskutečnit restituci naturální, např. v případech, kdy k obohacení došlo formou výkonů nebo pokud předmět obohacení již neexistuje, pak musí být podle principu relutární restituce poskytnuta adekvátní finanční náhrada ve výši ceny obvyklé. Vydávající má ale právo na úhradu nutných nákladů, které na předmět svého bezdůvodného obohacení po dobu jeho držení vynaložil.\n\nV případě nesplnění této právní povinnosti postiženému nezbude, než se s žalobou na vydání bezdůvodného obohacení, tzv. \"kondikce\", obrátit k soudu. Právo na vydání však musí uplatnit v promlčecí lhůtě, která činí tři roky ode dne, kdy se o této skutečnosti dozvěděl (vyžaduje se vědomost, že k bezdůvodnému obohacení došlo, a vědomost o osobě povinné k jeho vydání), nejdéle však deset let ode dne, kdy k bezdůvodnému obohacení došlo (v případě úmyslného bezdůvodného obohacení patnáct let ode dne, kdy k bezdůvodnému obohacení došlo). V opačném případě ztratí ochuzený nárok z práva vyplývající a v případě uplatnění námitky promlčení ze strany obohaceného soud žalobu zamítne.\n\nBezdůvodné obohacení má subsidiární charakter. To znamená, že existuje-li jiný institut (jiná možnost, jak problém právně řešit), je třeba na prvním místě užít tento jiný institut. Bezdůvodné obohacení však není subsidiární ke všem jiným právním institutům. Jako příklad lze uvést plnění podle neplatných smluv, kdy se institut bezdůvodného obohacení užije.\n\nZatímco u žaloby na vydání věci (vindikace) je povinnost vydat přítomna pouze v případě nedostatku dobré víry nebo bezúplatného nabytí, u bezdůvodného obohacení existuje povinnost vydat jako povinnost obecná. Institut bezdůvodného obohacení je tedy přísnější a z toho důvodu je subsidiární k méně přísné úpravě ochrany vlastnického práva vindikací (tedy neužije se, pokud lze užít vlastnickou žalobu, podmínky viz výše). Má před vindikací přednost pouze v případě, že jde o plnění podle smlouvy neplatné nebo zrušené.\n\nSmlouva má jako právní důvod v našem právním řádu vyšší postavení, než zákonná úprava bezdůvodného obohacení, a má tedy přednost. Proto je bezdůvodné obohacení i k případné smluvní úpravě mezi stranami subsidiární.\n\nÚčelem úpravy bezdůvodného obohacení je pouze odstranit nahromadění majetku na straně obohaceného. Institut náhrady újmy naopak dává prostor pro vyrovnání dalších nevýhod, které ochuzený utrpěl. To zda, byl ochuzený nějak poškozen, je pro bezdůvodné obohacení irelevantní, důležité je pouze to, zda došlo k neoprávněnému nabytí majetku obohaceným. Posouzení věci podle ustanovení o odpovědnosti za újmu má proto přednost.\n\nÚprava bezdůvodného obohacení nemá dle právní teorie přednost ani před odpovědností za vady.\n\nPodle odborné literatury se bezdůvodné obohacení zásadně nachází v poměru subsidiarity také k těmto dvěma institutům. Jedná se nicméně o instituty s odlišnou podstatou, které se užijí spíše na situace jiného druhu.\n\nPrávní úprava bezdůvodného obohacení byla v OZ zařazena mezi „závazky z jiných právních důvodů“ (část čtvrtá, hlava IV, díl 1, § 2991 až 3005). Na rozdíl od chápání v ObčZ, podle něhož mělo bezdůvodné obohacení charakter odpovědnosti (tedy charakter závazku z protiprávního jednání), má podle současného chápání charakter závazkového právního vztahu z jiného právního důvodu.\n\nObčZ obsahoval výčet skutkových podstat, které bylo třeba naplnit pro vznik odpovědnosti za bezdůvodné obohacení. OZ pojímá skutkové podstaty pouze jako možné či typické příklady bezdůvodného obohacení, ale jeho vznik je podmíněn naplněním obecného ustanovení v ustanovení § 2991 odst. 1.\n\nObecné ustanovení o bezdůvodném obohacení v ObčZ hovořilo o obohacení bez „právního“ důvodu. V koncepci podle OZ byl naproti tomu zvolen pojem „spravedlivý“ důvod. Ten zdůrazňuje, že ne vždy, když právní důvod chybí, je tu nutnost bezdůvodné obohacení vydat. Užitý pojem také změkčuje starou formalistickou právní úpravu a je mnohem bližší celkovému pojetí OZ, který upřednostňuje vůli stran a právní pojmy s širokými možnostmi jejich výkladu.\n\n\n"}
{"id": "561563", "url": "https://cs.wikipedia.org/wiki?curid=561563", "title": "Korsakovova psychóza", "text": "Korsakovova psychóza\n\nKorsakovova psychóza, také amnestický syndrom, či Meynertova amence je neurologické duševní onemocnění zapříčiněné organickým poškozením mamilárních tělísek a thalamu, především tzv. Papezova okruhu, z čehož vyplývá hluboké narušení krátkodobé paměti (Anterográdní amnézie), která je následovně kompenzována konfabulacemi.\n\nNejčastěji se tento syndrom rozvíjí pro závažný nedostatek vitamínu B (Thiamin), a nejobvykleji se rovněž vyskytuje mezi jedinci, již jsou závislí na alkoholu (občas nasedá na delirium tremens), či trpí dlouhodobou podvýživou, přičemž výskyt této choroby je celkem vzácný.\n\nPříčiností často bývají i neuroinfekce, poškození mozku, tumory III. komory mozkové, otrava rtutí, paralytické onemocnění, či demence, které vedou k narušení výměny thiaminu, či poškodí mamilární tělíska.\n\nJejí podstatou je závažná vada krátkodobé paměti, a to především v oblastech vštípivosti (Schopnosti zapamatování) a také zachování dřívějších vzpomínek a znalostí z blízké minulosti. Tyto paměťové mezery poté pacient zaměňuje s rozličnými smyšlenými příběhy a zážitky, které mají bludnou povahu, tzn. že jim sám nevyvratitelně věří; I tyto konfabulace jsou ovšem ve velmi krátkém období pacientem zapomenuty a postižený jedinec tak k jedné události, bude přikládat nové a nové, smyšlené vzpomínky. Tato dezorientace v čase obvykle vyúsťuje v apatii, anhedonii a může vyústit až v obraz trvalého poškození intelektu, které většinou budí dojem Alzheimerovy nemoci. Poměrně časté jsou i bolestivé polyneuritidy a halucinatorní zážitky.\n\nPrvní lékař, jež se zmínil o pravděpodobné existenci tohoto onemocnění byl James Jackson (1777–1867), neurolog působící v Massachusetts General Hospital a přednášející na fakultě Boston Medical School, který roku 1822 zveřejnil článek o periferní alkoholické polyneuritidě. Roku 1868, poté Sir Samuel Wilks, lékař z Guy's Hospital v Londýně, zaznamenal jisté duševní změny v případech alkoholické paraplegie.\n\nJejí název však nese jméno ruského neurologa a psychiatra Sergeje Sergejeviče Korsakova, z roku 1887, jenž se snažil prokázat, že poruchy paměti nejsou nutně podkladem pro diagnózu demence. Osobně tento stav nazýval, jako tzv. \"cerebropathia psychica toxaemica\". Název Korsakovova syndromu následně v praxi zavedl Friedrich Jolly (1844–1904). \n\nV dnešní době je lékaři všeobecně považována za organický amnestický syndrom, ale také, jako velmi obtížně léčitelné onemocnění, a občas i prevalentně vzácný následek tzv. Wernickeovy encefalopatie, která je prvotně zapříčiněná nedostatkem vitamínu B, nebo celkové vitamínové řady B; která se navíc vyznačuje zmateností, letargií, poruchami vědomí, deliriem, demencí, obrnou okohybných svalů, diplopií (Dvojité vidění), poruchami chůze, či ataxií. \n\nV případě Wernickeovy encefalopatie se vždy přistupuje k vitamínové terapii B, ovšem v případě Korsakovovy psychózy, která má často zcela odlišnou etiologii tyto léčebné postupy selhaly, což rovněž naznačilo hluboké reziduální důsledky tohoto onemocnění.\n\nZákladními projevy jsou.:\n\n\nMezi ostatní možné příznaky se řadí i úzkost, deprese, delirium, zmatenost, či nespavost. Mnozí jedici vykazovali i bolesti v končetinách, oboustrannou ochablost zápěstí, nebo častější oboustrannou ochablost chodidel za pocitu ostré bolesti, či tlaku v okolí dlouhých periferních nervových vláken.\n\nPrvotní příznaky tohoto onemocnění se začínají projevovat obvykle kolem 50. roku věku. Terapií sice ustupují obvyklé nepříjemné a bolestivé polyneuritické projevy (Nervové záněty), ale choroba má, bohužel většinou za následek jisté kvazi-defekty osobnosti, připodobnitelné k demenci, které jsou přítomny až u poloviny těchto pacientů; Inteligence, vědomí a úsudek jsou ovšem nedotčeny, pokud nedojde k deterioraci.\n\nJedinci postižení touto chorobu jsou si často schopni uvědomovat pouze daný okamžik přítomnosti, jelikož značná část jejich zpětné paměti byla silně poškozena a nejsou schopni si na delší údobí vštípit nové informace, které obvykle zapomínají v řadě sekund, případně minut.\n\nZákladní fyziologickou příčiností je oboustranné poškození mamilárních tělísek, Papezova okruhu i oblastí, které k němu přiléhají, jako jsou temporální, frontobazální krajiny a především \"gyrus cinguli\", či \"středové a hřbetní raphe nuclei\". Celkový obraz zahrnuje rovněž zřetelný neuronální úbytek, gliózu (rozpad neuroglií) a samostatné poškození mozkových buněk (Především jejich pochev) v oblasti thalamu.\n\nZ biochemického hlediska je zde význačná především činná látka ve výměně thiaminu, difosforečnan B, jenž je nejvýznamnějším spolučinitelem a koenzymem v metabolismu glukózy. Enzymy, jejichž funkce závisí na této látce jsou spojeny s tzv. TCA cyklem, který katalyzuje oxidaci pyruvátu, alfaketoglutaranu a také rozděluje řetězce aminokyselin. Narušení tohoto koloběhu pak zjitřuje již latentní příznaky případné thiaminové hypovitaminózy. \nVýzkumy rovněž potvrzují, že k etiologii syndromu se může přidružit i dědičná zátěž vedoucí k nedostatku transketolázy, enzymu, který je nutnou součástí metabolismu glukózy.\n\nJe nutné rozlišit tuto chorobu od neurologických poruch, jako jsou především časná Alzheimerova choroba, Presbyofrenie (Stařecká zapomnětlivost) a ostatní organické, či disociativní poruchy, jejichž příznaky by mohly býti zdánlivě shodné s příznaky Korsakovova syndromu. Toto rozlišení se provádí za pomocí MRI, která by měla zobrazit zřetelnou atrofii mamilárních tělísek. Krevní testy by poté měly vykazovat sníženou činnost transketolázy. Pacient obvykle podstupuje i psychologické testy, které v případě zmíněné atrofie, odhaluje rozsáhlost anterográdní a retrográdní amnézie, hodnotí kognitivní funkce, případně rozeznávají konfabulativní vzpomínky.\n\n"}
{"id": "561570", "url": "https://cs.wikipedia.org/wiki?curid=561570", "title": "Emil Cenek", "text": "Emil Cenek\n\nEmil Cenek (10. září 1887 Ždánice – 18. května 1943 Gollnow, Polsko) byl jednou z obětí okupace za 2. světové války.\n\nNarodil se 10. 9. 1887 ve Ždánicích, okres Kyjov a byl učitelem na měšťanské škole chlapecké v Uherském Hradišti. Byl zapojen v odbojové organizaci Obrana národa a jako správce noclehárny pomáhal osobám, přecházejícím přes Uherské Hradiště na Slovensko a dalším. Pomohl i parašutistům Gabčíkovi, Kubišovi a dalším, kteří provedli atentát na říšského protektora Heydricha. \n\nZatčen byl 27. 7. 1939 a následně vězněn v Uherském Hradišti, Brně, Vratislavi, Berlíně, Wohlau a Gollnowě. 12. 8. 1942 byl odsouzen v Vratislavi na 5 let káznice. Zemřel na následky věznění v káznici 28. 5. 1943 v Gollnow, kde je i pochován (hrob č. 38 v novém oddělení hřbitova). Pamětní desku má v Brně - Moravské nám. 6/01.\n\nZakládající člen a předseda SOKOLA ve Valticích na jižní Moravě.\n"}
{"id": "561571", "url": "https://cs.wikipedia.org/wiki?curid=561571", "title": "Nigerijské dopisy", "text": "Nigerijské dopisy\n\nNigerijské dopisy nebo Scam419 jsou specifický druh podvodu, kdy se podvodník snaží vylákat ze své oběti peníze pod různorodými záminkami - veškerá komunikace však probíhá na dálku přes dopisy nebo e-maily a k přímému kontaktu mezi podvodníkem a obětí vůbec nedojde.\n\nTato forma podvodu se vyvinula z tzv. řetězových dopisů, které byly hojně šířeny zejména v 90. letech 20. století a obvykle v nich jejich pisatelé apelovali na citovou stránku člověka popsáním dojemného příběhu (například o těžce nemocných nebo umírajících afrických dětech) a končících žádostí o zaslání určitého finančního obnosu sloužícího ke zmírnění popisovaných útrap.\n\nDoporučuje se na e-maily neodepisovat, ani negativně. Hrozí, že se adresa odesilatele objeví v jejich mailing listech a takových zpráv přijde ještě víc.\n\n"}
{"id": "561576", "url": "https://cs.wikipedia.org/wiki?curid=561576", "title": "RFactor", "text": "RFactor\n\nrFactor je PC závodní simulátor. Byl vydán v listopadu roku 2005. Byl vyvinut společností ISI (Image Space Incorporated), která se podílela i na tvorbě F1 Challenge 99-02. Právě rFactor je pokládán v komunitě virtuálních závodníků za nástupce hry F1 Challenge 99-02. V této hře je v základu pár vozů a tratí. Právě rozšiřitelnost rFactoru ho dělá tím, co teď je. Addony, které se do něj vkládají (vozy, tratě, plug-iny) ho dělají o hodně lepším, ne nadarmo je ve sloganu \"Customize. Control. Connect.\" . Tento simulátor v podobě rFactor Pro (verze pro týmy) využívají některé stáje Formule 1. Například RedBull Racing. Simulátor rFactor mají v oblibě hlavně již zmiňovaní virtuální závodníci. rFactor má některé nevýhody, například neměnící se počasí a obloha.\n\nV březnu 2009 ISI oznámila, že připravují nový simulátor rFactor 2. Má odstraňovat některé nedostatky prvního dílu rFactoru. Například se bude měnit počasí a obloha.\n\nProject CARS - závodní simulátor\n"}
{"id": "561581", "url": "https://cs.wikipedia.org/wiki?curid=561581", "title": "Třída Thomaston", "text": "Třída Thomaston\n\nTřída Thomaston je první moderní třída výsadkových dokových lodí amerického námořnictva. V letech 1953–1956 do služby vstoupilo osm jednotek této třídy, které americké námořnictvo používalo až do roku 1990. \"Hermitage\" a \"Alamo\" poté zakoupila Brazílie.\n\nCelkem bylo postaveno osm jednotek této třídy. Všechny postavila loděnice Ingalls Shipbuilding v Pascagoule.\n\nJednotky třídy \"Thomaston\":\n\nPosádka lodí čítá až 304 mužů. Výsadek až 325 vojáků americké námořní pěchoty a jejich vybavení je z lodí prováděn pomocí výsadkových vznášedel Landing Craft Air Cushion, klasických výsadkových člunů či vrtulníků. Lodě jsou též vybaveny pro údržbu a opravy vysadkových plavidel. Výhodou tohoto typu lodí bylo, že mohla rychle vypustit výsadek, který se předtím bezpečně nalodil v krytém lodním doku.\n\nPalubní dok o rozměrech 119x14,6 metru pojme tři výsadkové čluny LCU, devět výsadkových člunů LCM-8 či 50 obrněných výsadkových vozidel Amphibious Assault Vehicle (AAV). Loď je vybavena také pro jejich údržbu a opravy. Na palubě lodi může přistát jeden transportní vrtulník. Původní výzbroj tvořilo osm 76mm kanónů. Počet 76mm kanónů se snižoval a nakonec byly nahrazeny systémem blízké obrany Phalanx CIWS. Pohonný systém tvoří dva kotle a dvě turbíny, roztáčející dva lodní šrouby. Nejvyšší rychlost je 22 uzlů.\n\n"}
{"id": "561587", "url": "https://cs.wikipedia.org/wiki?curid=561587", "title": "Národní parky ve Španělsku", "text": "Národní parky ve Španělsku\n\nNárodní parky ve Španělsku. Na území Španělska se nachází patnáct národních parků. Deset jich leží na Pyrenejském poloostrově, pět se jich nachází na Kanárských a Baleárských ostrovech. Ze španělských regionů leží nejvíce národních parků na Kanárských ostrovech (čtyři). Následují Andalusie, Kastilie – La Mancha a Kastilie a León (po dvou). Nejstaršími španělskými národními parky jsou Picos de Europa a pyrenejský Ordesa y Monte Perdido založené v roce 1918. Nejmladší je naopak Národní park Sierra de Guadarrama založený v roce 2013. Největší rozlohou je Národní park Sierra Nevada (862 km²).\n"}
{"id": "561589", "url": "https://cs.wikipedia.org/wiki?curid=561589", "title": "Spišský Štiavnik", "text": "Spišský Štiavnik\n\nSpišský Štiavnik (maďarsky \"Savnik\", německy \"Schawnik\", \"Schafing\") je obcí ve spišské oblasti Slovenska. Nachází se popradském okrese Prešovského kraje.\n\n\n"}
{"id": "561590", "url": "https://cs.wikipedia.org/wiki?curid=561590", "title": "Malý Javorník (Javorníky)", "text": "Malý Javorník (Javorníky)\n\nMalý Javorník je nejvyšší vrchol a zároveň jediná tisícovka české části Javorníků. Leží na česko-slovenské hranici a má výšku 1021 m n. m. Přes vrchol vede i červená turistická značka, která se zde od hranice odklání a pokračuje do slovenské části Javorníků, mj. i na 5 km vzdálený Veľký Javorník, nejvyšší horu celých Javorníků, vysokou 1071 m n. m. Na západním svahu vrcholu byla v prosinci 2013 vyhlášená stejnojmenná přírodní rezervace.\n\nNejsnadnější přístup je od západu po zmíněné červené značce od hotelu Portáš (5 km), případně od severu po žluté značce z Karolinky kolem stejnojmenné přehrady (10 km).\n\n"}
{"id": "561594", "url": "https://cs.wikipedia.org/wiki?curid=561594", "title": "Wang An-š’", "text": "Wang An-š’\n\nWang An-š’ (, 8. prosince 1021 – 21. května 1086) byl čínský ekonom, státník a básník žijící v období vlády dynastie Sung. Jako kancléř zavedl výrazné sociální a ekonomické reformy. S jeho politikou ostře nesouhlasili konzervativci ve státním aparátu v čele se S’-ma Kuangem.\n\nV ekonomice rozšířil používání peněz, zlomil soukromé monopoly a rozšířil státní regulaci a sociální péči. Ve vojenské oblasti se spoléhal na systém lokálních milic. Státní správu se snažil zlepšit rozšířením zkouškového systému.\n\nPo smrti císaře Šen-cunga roku 1085 Wang An-š’ ztratil podporu shora, roku 1086 sám zemřel. Jeho nástupce S’-ma Kuang reformní opatření zrušil.\n\n"}
{"id": "561596", "url": "https://cs.wikipedia.org/wiki?curid=561596", "title": "Astronomický objekt", "text": "Astronomický objekt\n\nAstronomický objekt je významná přirozeně vyskytující se fyzická entita, spojení nebo struktura, která podle současného poznání existuje ve vesmíru.\n\nTermín astronomický objekt je někdy zaměňován s pojmem astronomické těleso. Pojem astronomické těleso odkazuje na jednotlivou, soudržnou strukturu, která je dohromady vázaná gravitací (a někdy elektromagnetismem). Mezi příklady astronomických těles patří planetky, měsíce, planety a hvězdy.\n\nAstronomické objekty jsou gravitačně vázané struktury, jejichž společnou vlastností je určitá pozice v prostoru, ale mohou skládat se z vícenásobných nezávislých astronomických těles nebo objektů. Mezi astronomické objekty patří kromě astronomických těles také např. hvězdokupy, mlhoviny nebo celé galaxie.\n\nKometa může být popsána jako astronomické těleso, uvažujeme-li pouze zmrzlé \"jádro\" tvořené z ledu a prachu, nebo jako astronomický objekt, uvažujeme-li, že je tvořena \"jádrem\", rozptýlenou komou a \"ohonem\".\n\n"}
{"id": "561599", "url": "https://cs.wikipedia.org/wiki?curid=561599", "title": "Bludný Holanďan", "text": "Bludný Holanďan\n\nBludný Holanďan\nje pověst o stejnojmenné lodi objevující se zejména v holandském\nfolklóru. Popřípadě se může označení Bludný Holanďan\nvztahovat na kapitána. Jedná se o patrně nejznámější typ\nobecnějšího typu pověsti o přízračné lodi či lodi duchů. Na\n\"Bludného Holanďana\" údajně z času na čas narazí námořnící\npři svých plavbách, a to zejména ve vodách kolem mysu Dobré\nnaděje. Spatření této lodi se zpravidla vykládá jako zlé\nznamení. Pověst došla poměrně značného věhlasu a stala se\nnámětem četných uměleckých zpracování. Vedle nich je možné\nna ni narazit v kontextu „záhadologické“ literatury; nezřídka\nv té souvislosti, že se autor snaží klíčový prvek\npověsti, jímž je náhlé objevení a opětovné zmizení \"Bludného\nHolanďana\", nějak racionálně vysvětlit, ať už\nnespolehlivostí pozorovatele, či atmosférickými jevy na moři.\n\nS původem\npověstí je vždy potíž, je-li vskutku lidový, pak o něm není\nnic známo, a jediné, co se dá vystopovat, je její první písemný\nzáznam, který může být o libovolnou dobu pozdější. V případě\npověsti o \"Bludném\nHolanďanovi\"\nmnoho jasnosti v otázce původu také není, zdroje hovoří o\nrůzných datech. Další obtíží je vymezení jakéhosi jádra\npověsti, neboť pověsti, ve kterých se hovoří o lodi tohoto\njména, se od sebe velmi liší, a nikoli pouze v detailech.\nPodle jedné encyklopedie folkloristiky se jedná o pověst o lodi\nodsouzené věčně se plavit pro činy rouhavého kapitána, přičemž\nza hlavní je označován prvek blasfémie, který je příčinnou\nnadpřirozeného potrestání.\nNalezneme ovšem i varianty pověsti, které s tím mají\npramálo společného.\n\nCo se týče pokusu\no dataci, vzhledem k reáliím, jež se v pověsti vcelku stabilně\nvyskytují, lze prostým rozumem usoudit, že nebude starší než ze\n17. století. Jako poměrně stabilní se ukazují následující\nprvky: kapitán holandské lodi snažící\nse obeplout mys Dobré naděje na cestě do Východní Indie. Jsou\novšem i verze zasazené dějově jinam, například přímo do\nIndonésie, a místo rouhání se kapitán dopouští paktu s ďáblem,\nči jiné nestoudnosti, anebo se dokonce vůbec o kapitánovi lodi\nnehovoří. Holanďané začali pronikat do Indického oceánu až\nkoncem 16. století, přičemž se jednalo zprvu jen o objevitelské\nvýpravy, a teprve v 17. století se zde usadili a začali\nobchodovat. V obecnější podobě, abstrahovaně od jména lodi a\nvšech dalších reálií, dostaneme obecnější kategorii\n\"přízračných lodí\" či \"lodí duchů,\"\njež může být starší.\n\nCo\nse týče pokusu o bližší určení původu, dle Nizozemského\nfolkloristy Theo Medera není pověst o \"Bludném Holanďanovi\" vůbec\nholandského původu, nýbrž má svůj počátek v anglické\nliteratuře 18. a 19. století.\nPřesto v Nizozemsku zdomácněla, a patří zde mezi význačné\npověsti.\n\nPodle\n\"A\nDictionary of English Folklore\"\npochází první písemná zmínka o \"Bludném\nHolanďanovi\",\nz knihy \"The\nLife of a Sea Officer\"\nod Jeffreyho, barona z Reigersfeldu, z roku 1830.\nJiné zdroje uvádějí jiná díla i o několik desetiletí starší\ndatace.\n\nV \"Motif-Index of\nFolk Literature\" Stitha Thompsona je \"Bludný Holanďan\" veden pod\nindexem E511 a spadá pod obecnější kategorii E510 Přízrační\nnámořníci a cestující. Samotný Bludný Holanďan (E511) je\nurčen jako: „Námořní kapitán se pro svou špatnost věčně\nplaví se svou lodí, aniž by mohl navštívit přístav.“\n\"Motif-Index\" zaznamenává k pověsti řadu dílčích upřesňujících\nmotivů, jež se mohou v různých verzích vyskytnout.\n\nE511.1. Důvody\npotrestání.\n\nE511.1.1. Bludný\nHolanďan se plaví kvůli krutosti.\n\nE.511.1.2. Bludný\nHolanďan se plaví kvůli paktu s ďáblem.\n\nE511.1.3. Bludný\nHolanďan se plaví, protože vzdoroval bouři.\n\nE511.2. Loď\nBludného Holanďana.\n\nE511.2.1. Bludný\nHolanďan má mrtvé muže za námořníky.\n\nSeznam motivů,\nkteré \"Motif-Index\" zahrnuje, není zdaleka vyčerpávající. A\ndokonce ani motiv špatnosti kapitána a trestu se nevyskytuje u\nvšech pověstí, ve kterých vystupuje loď či postava označovaná\njako \"Bludný\nHolanďan\".\nPro úplnost lze dodat, že v v mezinárodním katalogu lidových\nvyprávění (\"Aarne–Thompson–Uther\nclassification\")\nje pověst vedena pod indexem ATU 777 Bludný\nHolanďan.\n\nTheo Meder uvádí patrně\nnejrozsáhlejší verzi pověsti. Hovoří se v ní o obchodní lodi\n\"De Kroonvogel\"\npatřící \"Nizozemské\nvýchodoindické společnosti\",\nplující z Amsterodamu do Batávie (dnešní Jakarty). Kapitán\nlodi, Barend Fockesz, se nestaral o bezpečnost plavby a odchyloval\nse kvůli rychlosti plavby od obvyklých tras. Zatímco pomalým a\ntěžkým lodím \"Nizozemské\nvýchodoindické společnosti\"\ntrvala cesta osm až dvanáct měsíců, Fockesz ji byl schopen\npřekonat za šest. I to se mu zdálo příliš. Jedné noci\nho západně od mysu Dobré naděje navštívil na palubě ďábel.\nVýměnnou za to, že se bude moci stále plavit na plné plachty,\npřes skály, útesy i mělčiny, bez větru i proti větru, se\nkapitán upsal ďáblu. Poté\n\"De\nKroonvogel\" zvládala\nplavby mezi Amsterodamem a Východní Indií za tři měsíce. Barend\nFockesz byl za to bohatě odměněn a na neobydleném ostrůvku\nKuiper, blízko batávského přístavu, pro něj vztyčili sochu. Po\nsedmi letech smlouva vypršela, a celá loď připadla ďáblu. Nyní\n\"Bludný\nHolanďan\"\nkřižuje sedm moří navěky, aniž by kdy přistál v přístavu.\nLoď vždy pluje na plné plachty, s větrem i proti němu.\nObjevení se černé lodi je znamením bouře a zkázy pro lodi, ke\nkterým se přiblíží. Námořníci, kteří \"Bludného Holanďana\"\nspatřili, údajně zřetelně viděli postavu kapitána na můstku,\ndržícího dopis pro představitele \"Nizozemské\nvýchodoindické společnosti,\"\nkterý chce předat kapitánovi lodi, jíž zdraví.\nNikdo se však nikdy neodvážil dopis převzít.\n\nJméno kapitána se\nv různých verzích mění. Meder uvádí dvě podoby: Willem\nvan der Decken, který pochází z Temeuzenu v provincii\nZeeland, a Barend Fockesz, kapitán z Fríska, který skutečně\ndoplul do Batávie za tři měsíce,\na vysloužil si tím sochu na ostrůvku Kuiper. Sochu zničili v roce\n1808 britští námořníci.\nZ toho je zřejmé, že pověst má buď částečně reálný\nzáklad, když si lidé vysvětlovali Fockeszovu mimořádně rychlou\nplavbu paktem s ďáblem, anebo se již existující motiv\ndodatečně „přilepil“ na reálnou historickou osobu s vhodnými\ndispozicemi. Jiné zdroje uvádějí i jiná jména pro kapitána,\nnapříklad Van der Deceken či Vanderdecken, Van Demien, Van\nStraaten a Ramhout van Dam.\nVanderdecken se mimo\njiné objevuje i v románu Frededricka Marryata. Kapitán,\nnehledě na jeho jméno, se nejčastěji pokouší obeplout zrádný\nmys Dobré naděje za strašlivé bouře. V některých podáních\npověsti je tato událost zasazena do roku 1641, kdy se v těchto\nmístech údajně potopila holandská loď.\n\nV jiné verzi se vypráví o\ndvou lodích plujících do Východní Indie. Při obeplouvání mysu\nDobré naděje se v bouři jedna potopila, a ta druhá jí\nnepřišla na pomoc. Podle této verze, když je loď duchů\nspatřena, potápí se při tom do vln. Podle další, mladší a\ndramatičtější verze, rozšířené v Anglii i jinde po\nEvropě, není \"Bludný\nHolanďan\" ztroskotaná\nloď, nýbrž loď odsouzená k věčné plavbě za to, že její\nkapitán rouhavě přísahal, že ani Bůh mu nezabrání obeplout\nmys Dobré naděje.\nDalší verze obsahuje obdobný útřední motiv, dále však pověst\nrozvíjí o nové prvky. Kapitán Vanderdecken, rozčilován větry,\nkteré mu bránily obeplout mys Dobré naděje, přísahal, že mys\nobepluje, i kdyby mu to mělo trvat celou věčnost. Zlý duch ho\nodsoudil k tomu, že musí plnit tuto přísahu, ze které se\nmůže vyvléci jen tím, že mu dobrá žena slíbí věrnost až do\nsmrti. Bylo mu dovoleno přistát jen jednou každých sedm let, čímž\nnabyl opět mládí, zatímco jeho posádka stárla, jak staletí\nuplývala. Část pokladů, které vezl jako náklad, dal Dalandovi,\nkapitánovi norské lodi, do jehož dcery Senty se zamiloval. Měla\nsi ho vzít, ale když ji Vanderdecken uviděl s jejím mladým\npřítelem Erikem, který ji rovněž miloval, vyrazil opět na moře,\nraději než aby ji vystavil kletbě, která se ho držela. Senta\nvšak Erika odmítla, a poté skočila z útesu. Její\nsebevražda, kterou se prokázala být věrnou až do smrti,\nodstranila kletbu \"Bludného\nHolanďana\", jehož loď\nse následně potopila do vln.\nZdroj uvádí toto podání jako pověst, tedy součást folklóru;\nje však více než podobná ději Wagnerovy opery\na obsahuje i stejná jména postav, lze tudíž soudit, že se buď\njedná o nepřiznaný přepis shrnutí děje opery, anebo operní verze zlidověla. Obecně\nnelze jednoznačně rozlišit, co jsou prvky předpokládané původní\nústní námořnické tradice, pokud vůbec jaká existovala, a co vychází z fantazie umělců,\nzvláště když se obojí vzájemně ovlivňovalo.\n\nV další verzi se objevuje opět mys Dobré naděje a bouře.\nNámořníci chtěli loď otočit, ale kapitán to odmítl. Držel\nkurs a přísahal, že popluje dál, i kdyby ho Bůh nebo ďábel\nchtěl zastavit. Tato unáhlená, vychloubačná slova na něj a jeho\nmuže přivolala kletbu. Byli odsouzeni se plavit po oceánech po\ncelou věčnost, nebo se donekonečna marně snaží obeplout mys.\nV alternativní verzi kapitán spílá ďáblu, který ho za to\nodsoudí plout věčně. V tomto případě jedině láska ženy\nmůže zrušit kletbu. Zde tedy máme opět variantu podobnou\nWagnerovu opernímu zpracování, odlišující se jen drobnými\nmodifikacemi. Jsou i další podání ohledně toho, co způsobilo\nkletbu.\n\nOpět jiná verze podává příběh\no kapitánovi, odsouzeném Bohem bloudit až do dne Posledního\nsoudu. Bludný Holanďan dle této verze byl kapitán, který trval\nna tom, že se pokusí obeplout mys Dobré naděje navzdory prudké\nbouři a protestům pasažérů a posádky. Nakonec se objevila\njakási postava, dle některých verzí sám Bůh, dle jiných anděl\nboží, aby kapitána varovala. Kapitán bez varování na postavu\nvystřelil a proklel ji. Za trest byl odsouzen plout a soužit\nnámořníky až do soudného dne. Proto velí přízračné lodi,\nkterá věčně obeplouvá mys Dobré naděje, a láká další lodě\ndo záhuby.\n\nDalší zdroj uvádí víceméně obdobný příběh, který lze\nchápat jako kombinaci prvků již uvedených u různých jiných\nverzí. Jako nový detail přidává, že loď lze pozorovat jen za\nbouřného počasí a k rozpoznání je podle toho, že pluje proti\nvětru s napnutými plachtami.\n\nDalším obsáhlým zdrojem různých, i značně odlišných verzí\npověsti, je obecně internet, zde je však problém s\ndůvěryhodností. Vezmeme-li však v úvahu, že pověst je\nsoučástí lidové tvořivosti, ať už původně či zlidověním\nliterárního motivu, pak můžeme říci, že každá varianta, byť\nby si ji autor webové stránky vymyslel, je též součástí lidové\ntradice, či k tomu přinejmenším má náběh tím, že je\nveřejně přístupná a může se tudíž dostat do obecného\npovědomí.\n\nPrvní písemný záznam spatření\nlodi učinila roku 1835 posádka britské lodi. Námořníci reportovali, že\nspatřili loď, která se k nim nebezpečně přiblížila a\npoté zmizela. Nejznámější je pozorování z července\n1881. Událo se na britské lodi HMS Bacchante, na jejíž palubě\nbyl i námořník, později známý jako král Jiří V. Ten\nzaznamenal, že muž na hlídce spatřil zářící přízračnou\nloď. Uprostřed světla se zřetelně rýsoval stěžeň, ráhno a\nplachty brigy, vzdálené asi 200 yardů. Od té doby byly\nzaznamenány případy spatření přízračné lodi v letech\n1939 a 1942.\n\nPrvním spisovatelem, který na Bludného Holanďana zaměřil více pozornosti, byl Frederick Marryat. Stalo se tak roku 1839 s knihou \"The Phantom Ship\", do češtiny přeloženo pod názvem \"Bludný Holanďan\".\n\nNejznámějším uměleckým zpracováním je opera Richarda Wagnera \"Bludný Holanďan\" (\"Der Fliegende Holländer\"), která měla premiéru 1843.\n\nTaké filmy , a byly touto pověstí ovlivněny. Osud podobný osudu \"Bludného Holanďana\" přiřkli postavě bájného Cecropse scenáristé seriálu \"Xena\" (v epizodě Ztracený námořník).\n\n"}
{"id": "561601", "url": "https://cs.wikipedia.org/wiki?curid=561601", "title": "Lendak", "text": "Lendak\n\nLendak (maďarsky \"Lándok\", německy \"Landeck\") je obcí v kežmarském okrese Prešovského kraje. Leží v severozápadní části Popradské kotliny, 3 kilometry od osady Tatranská Kotlina. Obec vznikla začátkem 13. století. Místní obyvatelé se po staletí živili jako pastevci, pálili vápno a zabývali se plátenictvím. V obci je gotický římskokatolický kostel sv. Mikuláše z roku 1313 a kaplička Panny Marie z roku 1850.\n"}
{"id": "561602", "url": "https://cs.wikipedia.org/wiki?curid=561602", "title": "D-dimer", "text": "D-dimer\n\nD-dimer je fragment proteinu, který vzniká, když enzym plazmin odbourává fibrinovou sraženinu stabilizovanou příčnými vazbami (vytvořenými působením faktoru XIII). Tento proces se nazývá fibrinolýza a opakovaným působením plazminu se vysokomolekulární polymery fibrinu štěpí na fibrinové fragmenty různé velikosti (fibrin degradační produkty). Konečný produkt odbourávání, D-dimer je složen z jedné proteinové podjednotky E a ze dvou D podjednotek spojených příčnou vazbou (plazmin neštěpí tyto příčné vazby). Právě kvůli obsahu dvou D podjednotek se označuje produkt jako D-dimer.\n\nVyšetření koncentrace D-dimerů je laboratorní koagulační test, který se používá pro zjištění a monitorování hyperkoagulačních stavů (nadměrné krevní srážení). Velmi častým stavem je hluboká žilní trombóza, při které se vytváří krevní sraženina v hlubokých žilách těla, nejčastěji v dolních končetinách. Krevní sraženina zde může narůstat a blokovat průtok krve - postižené místo je oteklé a bolestivé. Část sraženiny se může odtrhnout a odplavit do jiné části těla. Často se zachytí jako vmetek (\"embolus\") v plicích, kde ucpe cévu a vyvolá plicní embolii.. Po vytvoření sraženiny vždy následuje aktivace procesu jejího odbourávání (\"fibrinolýza\") a dochází k uvolňování D-dimerů do krevního oběhu.\n\nKoncentrace D-dimerů se nejčastěji vyšetřuje v krevní plazmě. Žilní krev se odebere do zkumavky obsahující citrát (3,8% citrát sodný, poměr citrátu a krve - 1:9), který zabrání srážení, protože váže vápník z odebrané krve. Nesrážlivá a dekalcifikovaná krev je poté promíchána, centrifugována, aby se oddělila vrstva plazmy, ze které se provede vyšetření. Poměr citrátu a krve by měl být vždy dodržen, aby naměřené výsledky byly přesné. Citrátová plazma se vyšetřuje pomocí kvantitativní latexaglutinační metody. Analyzátor pipetuje do kyvety vzorek plazmy a k němu pak přidá latexovou reagencii (na latexových částicích je navázána monoklonální protilátka, která váže D-dimery za vzniku imunokomplexů). Pokud imunokomplexy vzniknou, zesílí se zákal směsi v kyvetě a zeslabí se tak intenzita světla procházejícího kyvetou (turbidimetrie). Na základě zeslabení procházejícího světla analyzátor z kalibrační křivky odečte koncentraci D-dimerů.\n\nPoužitá monoklonální protilátka rozpoznává epitop na D podjednotce D-dimeru. Tento epitop (vazebné místo) je pouze na D podjednotce, jejíž prostorové uspořádání je změněno vytvořením příčné vazby. Proto monoklonální protilátka nereaguje s \"degradačními produkty fibrinogenu\" ani s \"fibrinovými fragmenty\", kde nedošlo k příčnému spojení dvou D podjednotek.\n\nPro stanovení D-dimerů byla vyvinuta řada vyšetřovacích souprav - každá s jinou monoklonální protilátkou. Ve studiích prováděných s částečně nebo s plně rozloženými fibrinovými sraženinami bylo zjištěno, že protilátky reagují jinak s vysoko- a nízkomolekulárními fragmenty fibrinu. Kalibrátory těchto souprav by proto měly obsahovat D-dimery ve fragmentech s různou velikostí, aby se tak napodobilo složení analyzovaných vzorků lidské plazmy.\n\nKoncentrace D-dimerů se udává v DDU jednotkách (z anglického D-dimer units, D-dimer jednotky) ng/ml DDU nebo mg/L DDU, označení DDU se obvykle vynechává). Nebo se používají FEU jednotky (fibrinogen ekvivalentní jednotky, ng/ml FEU nebo mg/L FEU, označení FEU se musí uvádět).\nPoužití jednotek závisí na druhu diagnostické soupravy.\n\nPřepočet jednotek: 1 mg/L DDU = 2 mg/L FEU\n\nVýsledek testu se považuje za negativní, pokud je koncentrace D-dimerů nižší než 0,25 mg/L nebo 0,5 mg/L FEU.\nTyto hraniční hodnoty může doporučit výrobce testu nebo si je mírně upraví sama laboratoř podle místních podmínek.\n\nNegativní výsledek vyšetření D-dimerů (koncentrace nižší nebo rovna hraniční hodnotě) prakticky vylučuje hlubokou žilní trombózu a plicní embolii. Negativní výsledek znamená, že v těle se ve zvýšené míře nevytváří a neodbourávají krevní sraženiny.\n\nNaopak pozitivní výsledek už není pro trombózu tak specifický a vyšetření D-dimerů pak jen přispívá k potvrzení diagnózy těchto onemocnění. Pozitivní výsledek znamená, že se vytvořily významné fibrinové sraženiny a ty se nyní odbourávají. Už ale není jasné, kde se vytvořily a co bylo příčinou. Důvody vedoucí ke zvýšení koncentrace D-dimerů jsou např.: nedávný chirurgický zákrok, těhotenství, jaterní onemocnění, vysoká koncentrace reumatoidního faktoru (revmatoidní artritida), zánět, nádorové onemocnění, trauma, vyšší věk.\n\nZvýšené/vysoké koncentrace D-dimerů jsou zjištěny i při akutním infarktu myokardu, nestabilní angině pectoris a u diseminované intravaskulární koagulace (DIC). V případě DIC se D-dimery vyšetřují společně s protrombinovým časem, aPTT, koncentrací fibrinogenu, počtem trombocytů a vyšetření se pravidelně opakuje pro zjištění vývoje a úspěšnosti léčby onemocnění.\n\nExistuje řada hodnotících systémů pro určení pravděpodobnosti výskytu hluboké žilní trombózy nebo plicní embolie; nejlepší z nich uvedl Wells a kol. (2003).\n\nPokud je pravděpodobnost vysoká, vyšetření D-dimerů nemá velký význam, a antikoagulační léčba se zahajuje bez ohledu na výsledky testu. Může se provést další testování na hlubokou žilní trombózu a plicní embolii.\n\nPokud je pravděpodobnost mírná nebo nízká:\nNegativní výsledek testu na D-dimery prakticky vylučuje trombózu (při použití dostupných testů na D-dimery je tím pravděpodobnost tromboembolického onemocnění snížena na 1%).\n\nPokud je naopak koncentrace D-dimerů vysoká, musí následovat další vyšetření (ultrazvukové vyšetření cév v nohách, plicní scintigrafie nebo CT vyšetření), aby se potvrdila přítomnost trombu.\n\n\"Senzitivita\": 93% pro trombózu\n\n\"Specifita\": 25% pro trombózu\n\n\"Negativní prediktivní hodnota\": 99,5% pro plicní embolii\nFalešně pozitivní výsledek D-dimerů může být způsoben: nedávný chirurgický zákrok, těhotenství, jaterní onemocnění, revmatoidní artritida, zánět, nádorové onemocnění, trauma, vyšší věk\n\nFalešně negativní výsledek může být způsoben odběrem vzorku příliš brzy po vytvoření trombu nebo pokud testování není provedeno do stanovené doby po odběru. Dále může být příčinou podání antikoagulancií, která brání narůstání trombu.\n\nD-dimery byly poprvé popsány v 70.letech a prakticky byly využity v diagnostice od 90.let 20.století.\n"}
{"id": "561614", "url": "https://cs.wikipedia.org/wiki?curid=561614", "title": "Slovenská Ves", "text": "Slovenská Ves\n\nSlovenská Ves (maďarsky \"Szepestótfalu\", německy \"Winschendorf\") je slovenskou obcí v kežmarském okrese Prešovského kraje.\n\nK významným pamětihodnostem obce patří katolický kostel Očišťování Panny Marie ze 14. století, evangelický kostel z počátku 20. století a židovský hřbitov.\n"}
{"id": "561617", "url": "https://cs.wikipedia.org/wiki?curid=561617", "title": "Anatomie lži", "text": "Anatomie lži\n\nAnatomie lži (v anglickém originále Lie to Me) je americký televizní seriál, který měl premiéru 21. ledna 2009 na televizním kanálu Fox. Vysílán byl do 31. ledna 2011. Hlavní postavou seriálu je \"Dr. Cal Lightman\" (Tim Roth), který společně se svými kolegy ze společnosti The Lightman Group, spolupracuje se státními (např. FBI, policie) či soukromými subjekty, kterým pomáhá v rámci konzultací nalezení pravdy prostřednictvím odhalování lží, zločinů a trestných činů na základě sledování lidského chování, mikrovýrazů, mimiky, gest atd.\n\nSeriál má celkem 3 série, první o 13 epizodách, druhá o 22 epizodách a třetí o 13 epizodách. V Česku je seriál vysílán na TV Prima.\n\n"}
{"id": "561625", "url": "https://cs.wikipedia.org/wiki?curid=561625", "title": "Teodor Rotrekl", "text": "Teodor Rotrekl\n\nTeodor Rotrekl (6. června 1923 Brno – 1. září 2004 Praha) byl český výtvarník a ilustrátor, věnující se především žánru sci-fi, ale i naučné literatuře pro děti.\n\nTheodor Rotrekl se narodil v Brně jako Teodor Rothröckel, ale v roce 1950 si nechal jméno počeštit. Už jako chlapec se zajímal o vědu, techniku a fantastiku. Studoval na gymnáziu a Škole uměleckých řemesel v Brně, v roce 1942 pokračoval na Vysoké škole uměleckoprůmyslové v Praze, kterou vlivem válečných událostí dokončil až v roce 1949.\n\nNejprve začal v roce 1950 pracovat pro SNDK, kde ilustroval například knihu komunistických pohádek Pavla Kohouta \"O černém a bílém\". V roce 1954 nastoupil do Mladé fronty. Ilustroval řadu vědeckofantastických románů od Stanislava Lema, Františka Běhounka a dalších autorů, pracoval i pro další nakladatelství a časopisy.\n\nV roce 1959 se zapojil do umělecké skupiny \"Radar\", která se snažila vytvářet moderní umění proti tehdy upřednostňovanému socialistickému realismu. V roce 1970 byla skupina rozpuštěna.\nV 70. letech měl kvůli odmítnutí invaze sovětských vojsk zakázáno vystavovat své práce v pražských galériích. Po roce 1980 mohl znovu publikovat a věnoval se prakticky výhradně sci-fi až do své smrti.\n\nV roce 1991 žil se svou manželkou Tamarou (také výtvarnice) v Horním Bezděkově.\n\nVystavoval své práce v Divadle Semafor (1960), Galerii Čs.spisovatelů (1965), v Německu (1966), Galerii bratří Čapků (1980), DK Šumperk (1988), DK Jihlava (1989).\n\nPoprvé ilustroval v časopise Československý voják v roce 1955, dále byl autorem nástěnných maleb pro poštu v Přelouči. Ilustroval 50 knih, desítky různých publikací i učebnic, stovky čísel časopisů vč. ttl.stránky SF časopisu Ikarie.\nZemřel v Horním Bezděkově u Kladna v r. 2004. Jeho obrazy vlastní m.j. i Národní galerie.\n\n"}
{"id": "561626", "url": "https://cs.wikipedia.org/wiki?curid=561626", "title": "Vojňany", "text": "Vojňany\n\nVojňany (maďarsky \"Krig\", německy \"Kreig\") jsou slovenskou obcí v kežmarském okrese Prešovského kraje. Leží v severozápadní části Popradské kotliny na úpatí Spišské Magury. Nalézá se tu minerální pramen \"Kvašná voda\".\n\nNejstarší písemná zmínka o Vojňanech se nachází v listině z 26. září 1296, kde jsou vzpomínané jako osada \"Kyrig\". Její rozvoj je propojen s německou kolonizací v 13. století.\n\nV obci je římskokatolický kostel sv. Kateřiny Alexandrijské z roku 1296.\n"}
{"id": "561629", "url": "https://cs.wikipedia.org/wiki?curid=561629", "title": "Jurské", "text": "Jurské\n\nJurské (maďarsky \"Szepesszentgyörgy\", německy \"Sankt-Georgen\") je slovenskou obcí v kežmarském okrese Prešovského kraje. Leží v blízkosti vojenského výcvikového prostoru Javorina.\n"}
{"id": "561641", "url": "https://cs.wikipedia.org/wiki?curid=561641", "title": "Munttoren", "text": "Munttoren\n\nMunttoren („mincovní věž“) je věž v Amsterdamu. Původně byla součástí městských hradeb, v nichž fungovala jako městská brána. Leží u náměstí Muntplein na místě soutoku řeky Amstel a kanálu Singel. \n\nVěž byla postavena v letech 1480–1487 jako součást brány v městském opevnění a skládala se ze dvou věží a místnosti pro stráž. V roce 1618 však brána vyhořela a zachovala se pouze místnost pro stráže a část západní věže. Zbytek věže pak byl přestavěn v duchu amsterdamské renesance – v letech 1619–1620 podle návrhu Henryka de Keysera. Vznikla tak horní část věže s osmibokou zvonicí a hodinami směřujícími do 4 stran.\n\nNázev věže pochází z roku 1673, kdy během francouzské okupace byla ve věži na čas zřízena městská mincovna. V roce 1672 totiž Holandsku vyhlásily válku Anglie a Francie a francouzští vojáci okupovali většinu země. Díky tomu nebylo možno bezpečně převážet zlato a stříbro do měst Dordrecht a Enkhuizen, kde byla obvykle ražba mincí prováděna, a proto byla ve věži zřízena mincovna.\n\n"}
{"id": "561647", "url": "https://cs.wikipedia.org/wiki?curid=561647", "title": "Feria del Sol", "text": "Feria del Sol\n\nFeria Del Sol (\"Sluneční veletrh\") nebo Carnaval Taurin de America je mezinárodní kulturní festival, který se koná ve městě Mérida ve Venezuele každý rok v únoru. Festival Feria se koná současně s karnevalovými hody. Konají se zde býčí zápasy, kulturní výstavy, komerční a zootechnické výstavy, koncerty , přehlídky, sportovní události a volba \"La Reina Del Sol\" (Královna slunce).\n\n"}
{"id": "561651", "url": "https://cs.wikipedia.org/wiki?curid=561651", "title": "Mérida (Venezuela)", "text": "Mérida (Venezuela)\n\nSantiago de los Caballeros de Mérida, nazývané nejčastěji pouze Mérida, je hlavní město obce Libertador a státu Mérida a jedno z důležitých měst venezuelských And. Leží v nadmořské výšce kolem 1 600 metrů, na pláni v údolí řeky Chama. Založena byla v roce 1559, jako součást místokrálovství Nová Granada, ale později se stala součástí generálního kapitanátu Venezuely a hrála důležitou roli ve válce za nezávislost (1810—1823).\n\nŽije zde více než 200 tisíc obyvatel a v metropolitní oblasti kolem 350 tisíc. Je to hlavní centrum vzdělání a turismu v západní Venezuele, sídlo prestižní Andské univerzity (\"Universidad de los Andes\") a arcidiecéze. Kromě toho jde o místo s nejvyšší a druhou nejdelší lanovkou na světě.\n\n"}
