{"id": "678433", "url": "https://cs.wikipedia.org/wiki?curid=678433", "title": "Jiří Kout", "text": "Jiří Kout\n\nJiří Kout (* 26. prosince 1937 Nové Dvory) je český dirigent.\n\nPo studiích na pražské AMU u Bohumíra Lišky, svoji hudební kariéru zahájil v roce 1964 v Divadle Josefa Kajetána Tyla v Plzni jako korepetitor a později i jako dirigent.\n\nV roce 1969 pak z tohoto místa v plzeňském divadle musel odejít, protože veřejně nesouhlasil s násilnou invazí vojsk Varšavské smlouvy do Československa v roce 1968. V dirigování pak pokračoval až o několil let později v roce 1972 v pražském Národním divadle, kdy zaskočil za nemocného dirigenta. V roce 1978, po hostování v opeře v Düsseldorfu zůstal v Západním Německu, a do Československa se již nevrátil. Od roku 1985 působil jako ředitel opery v Saarbrückenu, kde se kromě operní tvorby věnoval i hudbě symfonické. \n\nV roce 1990 se stal šéfdirigentem Německé opery v Berlíně, od roku 1993 pak také hudebním ředitelem v Lipské opeře. V roce 1998 pak působil jako šéfdirigent symfonického orchestru v St. Gallenu. Od roku 2006 působil jako šéfdirigent Symfonického orchestru hl. m. Prahy FOK. \n\nV dubnu 2013 uvolnil ze zdravotních důvodů místo šéfdirigenta a přijal funkci čestného šéfdirigenta Symfonického orchestru hl. m. Prahy FOK.\n\nJeho manželkou byla Květa Hanková (14. prosince 1929 – 15. května 2018).\n\nProslul zejména jakožto vynikající interpret děl Richarda Wagnera, Johanna Strausse a Leoše Janáčka, vystupoval v předních světových operní domech jako jsou Metropolitní opera v New Yorku, Deutsche Oper v Berlíně, Vídeňská státní opera, Pařížská opera, londýnská Královská opera Covent Garden nebo milánská La Scala.\n\nPo Sametové revoluci začal v Československu opět dirigovat v roce 1992, kdy s Českou filharmonií provedl Brucknerovu 8. symfonii. Později dirigoval i v pražském Národním divadle, kde koncertantně provedl Straussovu operu Elektra, s Evou Marton v hlavní roli, a následně scénicky provedl Straussova \"Růžového kavalíra\", Wagnerovu operu \"Tristan a Isolda\", Verdiho \"Requiem\" i Janáčkovu \"Její pastorkyňu\".\n\nSpolupracoval i s Českou filharmonií, v roce 2004 pak také se Symfonickým orchestrem hlavního města Prahy FOK dirigoval cyklus symfonických básní \"Má vlast\" Bedřicha Smetany na úvodním zahajovacím koncertu hudebního festivalu Pražské jaro.\n\nDne 27. února 1991 dirigoval poprvé v MET Straussovu operu \"Růžový kavalír\". Stejnou operu zde řídil i v roce 2000 (20. listopadu - 14. prosince).\n\n\n"}
{"id": "678436", "url": "https://cs.wikipedia.org/wiki?curid=678436", "title": "RMS Hibernia", "text": "RMS Hibernia\n\nRMS \"Hibernia\" byl kolesový parník společnosti Cunard Line vybudovaný v roce 1842 v loděnicích Robert Steele & Co. ve skotském Greenocku. Sloužil stejně jako jeho sesterské lodě na poštovní lince společnosti Liverpool-Halifax-Boston, kam poprvé vyplul 19. dubna 1843. V roce 1850 pak byl prodán španělskému námořnictvu a nahrazen novými loděmi třídy America.\n"}
{"id": "678437", "url": "https://cs.wikipedia.org/wiki?curid=678437", "title": "Live in Italy (album, Lou Reed)", "text": "Live in Italy (album, Lou Reed)\n\nLive In Italy je koncertní album amerického zpěváka a kytaristy Lou Reeda, dřívějšího člena The Velvet Underground, vydané v roce 1984.\n\nVšechny skladby napsal Lou Reed pokud není uvedeno jinak.\n\n"}
{"id": "678438", "url": "https://cs.wikipedia.org/wiki?curid=678438", "title": "Warwick (rozcestník)", "text": "Warwick (rozcestník)\n\nJméno Warwick nese více lidských sídel: \n\n\n\n\n"}
{"id": "678439", "url": "https://cs.wikipedia.org/wiki?curid=678439", "title": "RMS Unicorn", "text": "RMS Unicorn\n\nRMS \"Unicorn\" byl kolesový parník Cunard Line, vůbec první loď společnosti. Vybudován byl v roce 1836, v roce 1840 byl odkoupen Cunard Line, pod kterou sloužil na poštovní lince Liverpool-Halifax. V roce 1846 byl prodán.\n"}
{"id": "678440", "url": "https://cs.wikipedia.org/wiki?curid=678440", "title": "Judd Trump", "text": "Judd Trump\n\nJudd Trump (* 21. srpna 1989 v Bristolu, Spojené království) je britský profesionální hráč snookeru, který již jako amatér zaznamenal řadu úspěchů v mládežnických kategoriích zejména ve Velké Británii.\n\nOd deseti let se začal věnoval snookeru. V roce 2005 se stal profesionálním hráčem.\n\nTrump byl English Under-13 a Under-15 šampión a ve 14 letech semifinalista World Under-21 Championship. Je nejmladším hráčem, který ve 14 letech sestavil 147 a zlomil tak rekord Jamieho Jonese.   \n\nV roce 2011 vyhrál první bodovaný turnaj China Open a byl ve finále mistrovství světa. Na podzim téhož roku vyhrál UK Championship. V roce 2012 se stal vítězem International Championship v Číně a světovou jedničkou. Tento post si držel pět týdnů. V roce 2014 vyhrál svůj čtvrtý bodovaný titul na Australian Goldfields Open.\n\nJudd Trump vstoupil mezi profesionály. Na Welsh Open se stal nejmladším hráčem, který se kvalifikoval do hlavních kol bodovaného turnaje, když porazil v last 48 Roberta Milkinse 5-3. Prohrál v kvalifikacích na China Open 5-4 v last 48.\n\nTrump se stal třetím nejmladším hráčem, který se probojoval z kvalifikací na mistrovství světa, kde v prvním kole prohrál se Shaunem Murphym 10-6.\n\nTato sezóna byla pro Judda velmi slabá. Neprobojoval se ani na mistrovství světa, v last 48 prohrál s Joem Swailem 9-10.\n\nTrump se dostal do last 32 na Shanghai Masters, kde prohrál s Markem Selbym 5-1. Byl v semifinále Grand Prix, když vyřadil v last 16 Joe Perryho 5-2, ve čtvrtfinále Ronnieho O'Sullivana 5-4. V semifinále pak prohrál s Johnem Higginsem 6-4. Na Bahrain Championship prohrál v last 32 s Markem Allenem 1-5. Vyhrál kvalifikace na Masters, když v závěrečném kole porazil Marka Joyceho 6-1. Na UK Championship se dostal do last 32, kde ho vyřadil Mark King 8-9. Trump svou výhrou \"Winners group\" nad Markem Selbym 3-2 si zajistil účast v podzimní připravované Premier League. Na mistrovství světa skončil v kvalifikacích, když prohrál se Stephenem Leem 8-10.\n\nTrump se probojoval v Premier League do semifinále, kde prohrál s Ronniem O'Sullivanem 5-1. Byl v semifinále nebodované Pro Challenge Series 3, kde těsně prohrál 4-5 s Robertem Milkinsem. Na UK Championship prohrál v last 32 s Peterem Ebdonem 5-4. Dostal se opět do \"Winners group\" v Championship League. V lednu 2010 se Trump připojil ke Grove Leisure v Romfordu, což mělo pozitivní vliv na jeho hru. Na Welsh Open se dostal do semifinále, které prohrál s Markem Selbym 5-2. Na China Open byl v last 32 s Peterem Ebdonem, který zvítězil 5-4. Na mistrovství světa se nedostal přes last 48, kde prohrál s Tomem Fordem 10-3.\n\nTrump vyhrál ke konci května Pro-am turnaj ve Welsu v Rakousku a v srpnu EPTC 1 Paul Hunter Classic ve Fürthu v Německu. Do finále se dostal přes Michaela Judgeho 4-0, Petera Ebdona 4-2, Andrew Paggeta 4-0 a Anthony McGilla 4-2. Ve čtvrtfinále vyřadil Jacka Lisowského 4-0, v semifinále Shauna Murphyho 4-2 a ve finále porazil Anthony Hamiltona 4-3.\n\nNa Shanghai Masters vypadl se Stephenem Maguirem 3-5 v last 32. Na EPTC v Rüsselheimu došel do čtvrtfinále s Marcusem Campbellem, kde prohrál 1-4. Na UK Championship prohrál v last 16 s Markem Joycem 7-9. Byl také ve čtvrtfinále pozvánkového Shoot-out, kde prohrál s Robertem Milkinsem. Na Players Tour Championship Grand Final v Irsku došel do last 16, kde prohrál s Martinem Gouldem 2-4. V Číně vyhrál svůj první bodovaný turnaj. Dne 3. dubna 2011 zvítězil v poměru 10-8 nad Markem Selbym na turnaji China Open.\n\nDne 30. dubna 2011 pak zvítězil v semifinále mistrovství světa ve snookeru v anglickém Sheffieldu nad čínským hráčem Ding Junhuiem v poměru 17-15 a postoupil do finále, kde se ve dnech 1.5. až 2.5.2011 střetl s druhým finalistou Johnem Higginsem, se kterým ale ve finále prohrál v poměru 18-15. Sezónu ukončil jako světová devítka.\n\nZačátkem sezóny vyslal Trumpovi šestinásobný finalista mistrovství světa Jimmy White důrazné varování ohledně jeho dovádění mimo stůl. Finále mistrovství světa mu vyneslo 150.000 liber a od té doby letěl do Las Vegas, koupil si sportovní vůz a zaměřil se na přední noční podniky v Londýně. White upozornil Trumpa, aby nepolevoval a držel se cvičení. Judd prohrál na Australian Goldfields Open v prvním kole s Markem Davisem 3-5, ale zvítězil na PTC 3 v Gloucesteru, když ve finále porazil Dinga Junhuie 4-0. Dostal se do čtvrtfinále PTC 6 ve Varšavě, když ho Ricky Walden porazil těsně 4-3 a dosáhl finále na PTC 8 v Killarney v Irsku, kde prohrál s Neilem Robertsonem 1-4. Následovalo jeho další finále na Antwerp Open v Belgii. Trump se stal vítězem této události, když porazil ve finále Ronnieho O'Sullivana 10-8.\n\nByl ve finále “Winners group” Championship League, kde prohrál s Dingem Junhuiem 3-1. Na Masters se dostal semifinále a porazil Stuarta Binghama 6-3, ve čtvrtfinále pak Ronnieho O'Sullivana 6-2 a prohrál v semifinále s Neilem Robertsonem 3-6. Byl ve čtvrtfinále German Masters, kde prohrál těsně se Stephenem Maguirem 4-5 a ve čtvrtfinále Welsh Open, kde prohrál s Ronniem O'Sullivanem 3-5.\n\nNa World Open v Číně a PTC Grand Final v Irsku byl mezi šestnácti nejlepšími. Dostal se do čtvrtfinále China Open se Stephenem Leem, které vyhrál 5-3. Na mistrovství světa Trump vážně uvažoval o vytažení z turnaje z důvodu žaludečních problémů po snědení kuřecího masa v předvečer zápasu. Zápas prvního kola vyhrál nad Dominicem Daleem 10-7, ale v last 16 prohrál s Ali Carterem 12-13. Trump sezónu zakončil jako světová dvojka.\nTrump začal sezónu v Číně. Na Wuxi Classic se dostal do last 16, kde prohrál s Robertem Milkinsem 5-3. Na pozvánkovém turnaji SangSom 6-red World Championship v Thajsku se dostal až do semifinále společně se Shaunem Murphym, který nad ním zvítězil 7-2. Byl ve čtvrtfinále PTC 1, kde  prohrál s Jackem Lisowským 3-4 a v last 16 PTC 2 s Ryanem Dayem 2-4. Obě události PTC se konaly v Gloucesteru.\n\nTrump se dostal do finále Premier League poté, co vyřadil v semifinále Neila Robertsona 5-4. Ve finále byl jeho soupeřem Stuart Bingham, který Trumpa porazil 7-2. Trump se probojoval do finále bodovaného turnaje Shanghai Masters. Úspěch se dostavil na novém turnaji v Číně - International Championship, který proběhl koncem října a začátkem listopadu, když ve finále porazil Neila Robertsona 10-9. Trump prohrával 6-8, ale dokázal se vrátit do zápasu a získat třetí bodovaný titul a také post světové jedničky. Na PTC 4 v Gloucesteru to bylo další dosažené finále, které prohrál s Johnem Higginsem 2-4. Na řadě byla další z European Tour, tentokrát v Bulharsku - Bulgarian Open. Trump byl opět ve finále a tentokrát si nenechal vzít šanci a Johna Higginse porazil 4-0.\n\nNa UK Championship vypadl hned v last 32 s Markem Joycem. Byl velmi zklamán, že se mu nepodařilo titul obhájit a ztratil tím i pozici nejlepšího hráče na světě v žebříčku, kam se opět v průběhu tohoto turnaje vrátil Mark Selby. Na Masters porazil v prvním kole Barry Hawkinse 6-5, ale ve čtvrtfinále prohrál s Graeme Dottem 1-6. Následovalo German Masters v Berlíně, ale Judd se dostal pouze do prvního kola, kde ho vyřadil Anthony Hamilton 5-4. Dalším bodovaným turnajem byl Welsh Open v Cardiffu. Trump si poradil s Mikem Dunnem v prvním kole 4-0. V druhém kole porazil Dominica Dalea 4-3, v last 16 Andrewa Higginssona 4-1 a ve čtvrtfinále zvítězil nad Pankajem Advanim 5-2. Ve finále ale prohrál se Stephenem Maguirem 6-4.\n\nDostal se do čtvrtfinále World Open. Na PTC Grand Final stejně tak, jak v bodované China Open se nedostal přes první kolo. Posledním turnajem sezóny je mistrovství světa. Judd měl v prvním kole proti sobě opět Dominica Dalea, kterého porazil 10-5, v druhém porazil Marca Fu 13-7. Dostal se do čtvrtfinále se Shaunem Murphym, kde vyhrál zápas 13-12 po breaku 66 v rozhodujícím frame. Velké zklamání pro něho přišlo v semifinále s Ronniem O'Sullivanem, když prohrál 17-11. Sezónu zakončil jako světová trojka.\n\nTrump neměl dobrý vstup do sezóny. Prohrál v prvním kole Wuxi Classic a opouštěl brzy i turnaje PTC 1 až 4. Na Six-red World Championship se dostal do last 16, kde prohrál s Neilem Robertsonem 5-6. V prvním kole skončil také na Shanghai Masters. Na PTC 5 v Mülheimu došel do čtvrtfinále s Markem Allenem, kde prohrál 4-1. Na bodovaném turnaji Indian Open opět skončil v prvním kole a na International Championship v last 64 s Alanem McManusem 6-5. Na PTC 6 v Gloucesteru se probojoval do finále, ve kterém prohrál s Markem Allenem 1-4. Na European Tour 7 v Antverpách prohrál v last 32 s Markem Selbym 3-4. V tomto zápase ve třetím frame sestavil své první maximum. Zúčastnil se také pozvánkového Champion of Champions. V prvním kole porazil Marca Fua 4-1 a prohrál ve čtvrtfinále s Binghamem 2-6.\n\nNa UK Championship postoupil do last 16, kde opět narazil na Marka Allena, který nad Trumpem zvítězil 6-4. Na Championship League vyhrál “Winners Group”, když porazil Martina Goulda 3-1, což mu zajistilo účast v podzimní Champion of Champions v Coventry.\n\nNa Masters vypadl v prvním kole s Marcem Fu 5-6. V Berlíně na German Masters přišlo další finále, ve kterém ho porazil Ding Junhui 9-5. Poslední European Tour 8 - Gdynia Open se konalo v Polsku. Trump dosáhl čtvrtfinále s Matthewem Seltem, který zvítězil 4-1. Na Welsh Open byl v last 16, kde se střetl s Johnem Higginsem a prohrál 3-4. Dalším bodovaným turnajem v Číně byl World Open v Haikou. Judd skončil v last 16 s Johnem Higginsem 4-5.\n\nNa Players Championship Grand Final se probojoval do semifinále, ve kterém prohrál s Barry Hawkinsem 1-4. Na China Open byl vyřazen v last 32 Peterem Ebdonem 4-5.\n\nNa mistrovství světa porazil v prvním kole 10-8 Toma Forda a v druhém Ryana Daye 13-7. Ve čtvrtfinále prohrál s Neilem Robertsonem 11-13. Sezónu končil na šestém místě světového žebříčku.\n\nTrump vypadl v last 16 se Stephenem  Maguirem na Wuxi Classic. Dalším turnajem byl Australian Open, kde vyhrál svůj čtvrtý bodovaný titul. V první kole zvítězil nad Rory McLeodem 5-2, v last 16 vyřadil Alana McManuse 5-3, ve čtvrtfinále porazil Ricky Waldena 5-4 a v semifinále Xiao Guodonga 6-3. Ve finále se střetl s domácím Neilem Robertsonem, nad kterým Trump vyhrál 9-5.\n\nDošel do čtvrtfinále European Tour (ET) - Riga Open v Lotyšsku, kde nad ním zvítězil Anthony McGill 4-3. V další události ET Paul Hunter Classic, která následovala ve Fürthu, se dostal do finále s Markem Allenem, který Judda porazil 4-2. V Šanghaji vypadl hned v prvním kole s Dominicem Daleem. Následovala další událos ET Bulgarian Open, kde dosáhl last 16. Zde byl jeho soupeřem Michael Wasley, který Judda porazil 4-3. Na International Championship v Číně prohrál v last 32 s Jamie Burnettem 6-5.\n\nV listopadu se dostal do finále Champion of Champions, když v prvním kole vyřadil Stephena Maguireho 4-1, ve druhém Marka Selbyho 6-1 a v semifinále Neila Robertsona 6-4. Ve finále na něj čekal Ronnie O'Sullivan, který nakonec vyhrál 10-7.\n\nPřišlo semifinále na ET v Mülheimu se Shaunem Murphym, které skončilo 4-3 pro Murphyho. Dalšího finále dosáhl na UK Championship. Ronnie O'Sullivan si breakem 51 v posledním framu zajistil vítězství a Trumpa porazil 10-9.\n\nNásledující událost ET se konala poprvé v Lisabonu, v Portugalsku. Trump došel do čtvrtfinále, kde prohrál s Matthewem Seltem 1-4. Na Masters vypadl v prvním kole se Stephenem Maguirem 4-6.\n\nNa bodovaném German Masters se probojoval do čtvrtfinále, kde prohrál s Markem Selbym 5-4. Na Welsh Open skončil v last 16 po prohře s domácím Markem Williamsem 1-4. Také na ET Gdynia Open skončil ve čtvrtfinále s Neilem Robertsonem, kde prohrál těsně 3-4. Indian Open znamenal pro Trumpa další umístění v last 16 po další prohře s Markem Williamsem 3-4.\n\nTrump se probojoval do třetího finále s Ronniem O'Sullivanem na World Grand Prix, což byl pozvánkový turnaj v Llandudnu ve Walesu. Trump si tentokrát odvezl trofej, když O'Sullivana porazil 10-7. Na Players Championship Grand Final dosáhl semifinále, ve kterém prohrál s Markem Williamsem 2-4. Následoval bodovaný turnaj China Open, kde ho v last 16 porazil John Higgins 5-4.\n\nPosledním turnajem sezóny je World Championship. Trump porazil v prvním kole Stuarta Carringtona 10-6, v last 16 Marca Fu 13-8, ve čtvrtfinále Dinga Junhuie 13-4 a v semifinále prohrál se Stuartem Binghamem 17-16. Sezónu zakončil jako světová sedmička.\n\nNa bodovaném turnaji Australian Goldfields Open prohrál Trump ve čtvrtfinále se Stephenem Maguirem 1-5. Na European Tour 2 - Paul Hunter Classic se dostal do čtvrtfinále s Michaelem Holtem, ve kterém prohrál 1-4. Na bodovaném turnaji Shanghai Masters se probojoval až do finále, kde prohrál po dramatickém boji s Kyrenem Wilsonem 9-10. Bylo překvapením, když vypadl v kvalifikačním kole na International Championship, který v roce 2012 vyhrál. V Barnsley, kde se hrálo o postup na tento nejvíce ohodnocený turnaj v Číně, prohrál se 120 hráčem světového žebříčku Michaelem Wildem 0-6.\n\nJudd chodí do posilovny a ve volném čase hraje golf. Z hudby poslouchá R n B a hip hop. Velkou podporu měl od malička od svých rodičů. Ve třech letech dostal malý stůl a snookeru se začal vážně věnovat v deseti až jedenácti letech. Řekl: \"Všechno je o praxi. Když se chcete ve sportu prosadit, musíte mít kolem sebe skvělý tým, který vás podporuje. Pomohou vám také zvládnout těžké časy.\"\n\nKromě neobvyklého motýlka zapůsobil na Masters v roce 2013 svými botami za 2.000 liber, které má od návrháře Christiana Louboutina podle filmu Rollerball. Má také rád rychlé sportovní vozy.\n\nvýhry v bodovaném turnaji:\n\nvýhry v malém bodovaném turnaji\n\nvýhry v nebodovaných turnajích\n\n"}
{"id": "678441", "url": "https://cs.wikipedia.org/wiki?curid=678441", "title": "RMS Cambria", "text": "RMS Cambria\n\nRMS \"Cambria\" byl kolesový parník společnosti Cunard Line vybudovaný roku 1844 v loděnicích Robert Steele & Co. ve skotském Greenocku. Na vodu byl spuštěn 1. dubna 1844 a 4. ledna 1845 vyplul na svou první plavbu na poštovní lince společnosti Liverpool-Halifax-Boston. V roce 1853 z něj byl odstraněn zadní stěžeň, v roce 1854 sloužil v krymské válce jako transportní loď. V roce 1856 si ho pronajala European & Australian Line na svou linku Marseille-Malta. V roce 1860 byl nakonec prodán do Itálie.\n"}
{"id": "678446", "url": "https://cs.wikipedia.org/wiki?curid=678446", "title": "František Daniel", "text": "František Daniel\n\nFrantišek Daniel, v anglosaských zemích znám jako Frank Daniel (14. dubna 1926 v Kolíně, Československo – 29. března 1996, Palm Springs, Kalifornie, USA) byl česko-americký filmař – herec, scenárista, producent, filmový organizátor, režisér a významný filmový pedagog.\n\nPřed svým odchodem do emigrace se spolupodílel na výrobě zhruba 40 československých filmů, mezi nimiž nejznámější je Oscarem oceněný snímek \"Obchod na korze\" nebo dodnes divácky vděčná komedie \"Kam čert nemůže\". Pracoval jako pedagog i na pražské FAMU.\n\nV roce 1969 emigroval do USA, kde působil jakožto významný filmový pedagog a organizátor. Ve Spojených státech se stal prvním ředitelem Amerického filmového institutu. Vyučoval i na Columbijské univerzitě. V roce 1981, poté co Robert Redford založil Sundance Institute, se na 10 let stal jeho uměleckým ředitelem.\n\nPůsobil jako odborný poradce Rockefellerovy nadace (konzultant Davida Rockefellera), byl členem Americké akademie filmových umění a věd i Americké televizní akademie umění a věd.\n\nPo Sametové revoluci působil jako pedagog na pražské FAMU.\n\nMezi jeho nejznámější spolupracovníky patřili, mimo jiné, Vojtěch Jasný, David Lynch, David Howard, Edward Mabley, Paul Nibley, Alex Nibley, Miloš Forman, Ján Kadár, Ladislav Grosman, Elmar Klos.\n\n\n\n\n"}
{"id": "678449", "url": "https://cs.wikipedia.org/wiki?curid=678449", "title": "Tantalova muka (Hvězdná brána)", "text": "Tantalova muka (Hvězdná brána)\n\nTantalova muka je 10. epizoda 1. řady sci-fi seriálu Hvězdná brána.\nDr. Daniel Jackson sleduje videa dokumentující utajované pokusy z roku 1945, ve kterém byla hvězdná brána skutečně aktivována a dr. Ernest Littlefield prošel bránou na planetu, která byla později označena jako P3X-972. Země s ním ztratila veškerý kontakt.\n\nDaniel navštíví Catherine Langfordovou, dceru muže, který v roce 1945 vedl program a přehraje jí zmíněné pásky. Catherine je šokována, protože v muži, který prošel bránou, pozná svého snoubence Dr. Ernesta Littlefielda. Domnívala se, že zahynul při výbuchu v laboratoři, jak jí tehdy řekl její otec profesor Langford. Netušila, že Ernest spolu s profesorem Langfordem úspěšně aktivovali bránu a Ernest se vydal jako dobrovolník na první cestu bránou. Daniel vezme Catherine do SGC.\n\nNa poradě v SGC, Daniel ukáže, že je schopen ze starých záběrů získat adresu, kterou vědci tehdy vytočili. Carterová se zmíní, že tato adresa není na seznamu, který se nachází na Abydosu, což je přímý důkaz toho, že Goa'uldi nejsou stavitelé hvězdných bran. Teal'c poukazuje na to, že to může znamenat, že na planetě, kam Dr. Littlefield odcestoval, může být technologie, kterou Goa'uldi neznají. Generál George S. Hammond souhlasí s tím, aby SG-1 šla na planetu a pokusí se přivést Dr. Littlefielda domů. Catherine trvá na své účasti v misi a odchází spolu s SG-1.\n\nNa druhé straně brány, se ocitnou v jakémsi hradu posazeném na výběžku skály nad rozbouřeným mořem. Uvnitř, najdou Dr. Littlefielda, který je hubený, ale naživu.\n\nCarterová zjistí, že DHD je rozbité a tudíž na planetě uvízli. Zatímco pracuje na řešení, Catherine se sbližuje s Ernestem.\n\nErnest ukazuje Danielovi své deníky a zavede ho do místnosti s centrálním pultem a zařízením, které po celu dobu studoval. Když se plukovník O'Neill dotkl krystalu uprostřed pultu, objevil se oranžový paprsek, který v prostoru promítl modely chemických prvků. Daniel usuzuje, že prvky jsou stavebními kameny celého vesmíru. Lze je použít jako univerzální jazyk, protože se komunikační metoda zredukuje na nejzákladnější prvky. Ukazuje se, že zařízení je jakási „kniha“ obsahující vědomosti čtyř mimozemských ras. Daniel je zařízením posedlý natolik, že je ochoten riskovat život a zůstat na planetě.\n\nZatímco Carterová a Teal'c pracují na zprovoznění DHD, na útes narazí velká vlna, což vyvolalo sesuv, který způsobil, že se DHD propadlo skrz podlahu a do oceánu. Carterová myslí, že úder blesku směrovaný do brány může dodat dostatek energie, aby bránu vytočili ručně, což jim umožní uniknout.\n\nSG-1 nakonec získává energii potřebnou k manuálnímu zadání adresy z blesku. Carterová s Teal’cem zadají adresu. Plukovník O'Neill přikazuje ostatním, aby prošli bránou a jde pro Daniela. Danielova posedlost mimozemským zařízením zvyšuje jeho odhodlání zůstat na planetě a prostudovat celé zařízení. Na poslední chvíli se mu to Ernest snaží vymluvit a poukazuje na skutečnost, že vědecké objevy nemají smysl, pokud je člověk nemá s kým sdílet.\n\nOba muži doběhnou do místnosti s bránou. Stavba se začíná bortit. Červí díra se začíná hroutit a již dlouho nevydrží. Daniel do ní na poslední chvíli skočí a brána se za nimi zavírá.\n\nPozději, je v SGC učiněn pokus o otevření další červí díry na planetu, aby zjistili, zda je možné se na ní vrátit. Pokus selže, pravděpodobně proto, že cílová brána byla pohřbena. Nicméně, Ernest jim připomíná, že jejich mise přinesla ovoce, protože zachránili jeho poznámky. Ernest říká Danielovi, že jednoho dne by se mohl setkat s těmi, kdo napsali \"knihu\" a dozvědět se, co to znamená.\n"}
{"id": "678451", "url": "https://cs.wikipedia.org/wiki?curid=678451", "title": "Bibliothèque de la Cité de l'architecture et du patrimoine", "text": "Bibliothèque de la Cité de l'architecture et du patrimoine\n\nBibliothèque de la Cité de l'architecture et du patrimoine (česky \"Knihovna Města architektury a národního dědictví\") je knihovna, která se specializuje na moderní a současnou architekturu ve Francii i v zahraničí. Nachází se v Paříži v paláci Chaillot. Knihovna je vyzdobena replikou románské nástěnné malby opatství Saint-Savin-sur-Gartempe ze sbírek Muzea francouzských památek.\n\nKnihovna vznikla v roce 1981 jako součást Francouzského institutu architektury, po jeho sloučení se stala knihovnou Cité de l'architecture et du patrimoine a byla otevřena v roce 2007. V letech 1999–2002 řídící výbor složený z osobností ze světa architektury a knihoven pracoval na struktuře nové knihovny pro architekturu. Omezený prostor knihovny (1380 m veřejného prostoru) nedovolil vytvořit knihovnu pokrývající celé dějiny architektury, proto bylo rozhodnuto zaměřit se pouze na moderní a současnou architekturu.\n\nKnihovní fond obsahuje knihy (5400 titulů) a časopisy z původní knihovny institutu v ulici \"Rue de Tournon\". V současné době knihovna nabízí celkem 45 000 knih a 450 titulů periodik a rovněž multimediální dokumenty (filmy, databáze) zpřístupněné přes knihovní portál. Kromě samotné architektury jsou zastoupeny i další příbuzné obory jako stavebnictví, architektura a design interiérů, krajina a zahrada, urbanismus a společenské vědy aplikované na město.\n\nCelá sbírka je evidovaná v katalogu, který je přístupný na webových stránkách instituce. Portál umožňuje vyhledávání v rozsáhlých informačních databázích všech oddělení Cité de l'architecture et du patrimoine i v několika externích databázích. Navíc umožňuje přístup vedle knihovny (knihy, časopisy, audiovizuální materiály) také do archivu digitalizovaných dokumentů.\n\n"}
{"id": "678457", "url": "https://cs.wikipedia.org/wiki?curid=678457", "title": "Does Humor Belong in Music?", "text": "Does Humor Belong in Music?\n\nDoes Humor Belong in Music? je koncertní album amerického zpěváka a kytaristy Franka Zappy, nahrané při koncertech v druhé polovině roku 1984.\n\nVšechny skladby napsal Frank Zappa, pokud není uvedeno jinak.\n\n"}
{"id": "678464", "url": "https://cs.wikipedia.org/wiki?curid=678464", "title": "Mír z Fontainebleau (1679)", "text": "Mír z Fontainebleau (1679)\n\nMír z Fontainebleau, podepsaný 23. srpna 1679 (juliánský kalendář; podle gregoriánského kalendáře 2. září 1679), ukončil nepřátelství mezi dánsko-norskou unií a Švédskou říší ve skånské válce. Dánsko, pod nátlakem Francie, navrátilo všechna dobytá území během války proti Švédsku výměnou za „nicotné odškodnění“. Smlouva byla potvrzena, upřesněna a doplněna v následném lundském míru.\n\n"}
{"id": "678468", "url": "https://cs.wikipedia.org/wiki?curid=678468", "title": "Duben 2011", "text": "Duben 2011\n\n\n\n\n\n"}
{"id": "678472", "url": "https://cs.wikipedia.org/wiki?curid=678472", "title": "Mighty Garvey!", "text": "Mighty Garvey!\n\nMighty Garvey! je studiové album anglické hudební skupiny Manfred Mann, vydané v roce 1968.\n\n\n"}
{"id": "678474", "url": "https://cs.wikipedia.org/wiki?curid=678474", "title": "Karas stříbřitý", "text": "Karas stříbřitý\n\nKaras stříbřitý (latinsky \"Carassius gibelio\") je druh ryby z čeledi kaprovitých.\n\nV současné době jsou do taxonu karas stříbřitý \"Carassius gibelio\" (Bloch 1782) řazeny ryby, které patří do komplexu \"Carassius auratus\" \"sensu\", který je charakteristický složitou fylogenetikou, různou úrovní ploidie, výskytem specifického způsobu rozmnožování včetně tvorby klonálních linií. Zmíněné charakteristiky mnohých jedinců a populací vylučují klasický taxonomickýc přístup. Především z důvodů stability vědeckého jména byl v roce 2012 designován neotyp karase stříbřitého původem ze Slezska. Karas stříbřitý resp. invazní polyploidní komplex je v Česku považován za invazivní organizmus. Známá je u karase stříbřitého gynogeneze, kterou z populací z území Česka potvrdil Peňáz s kolektivem v roce 1979..\n\nŽivočišnou (hmyz, larvy, červy) a rostlinnou potravu.\n\n"}
{"id": "678476", "url": "https://cs.wikipedia.org/wiki?curid=678476", "title": "Last Blast of the Century", "text": "Last Blast of the Century\n\nLast Blast of the Century je koncertní album nizozemské hard rockové skupiny Golden Earring, vydané v roce 2001.\n\nVšechny skladby napsali Barry Hay a George Kooymans, pokud není uvedeno jinak.\n\n\n\n"}
{"id": "678478", "url": "https://cs.wikipedia.org/wiki?curid=678478", "title": "Zápas na Letních olympijských hrách 1980 – muži, řecko-římský do 82 kg", "text": "Zápas na Letních olympijských hrách 1980 – muži, řecko-římský do 82 kg\n\nZápas řecko-římský ve váhové kategorii do 82 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 12 zápasníků.\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "678479", "url": "https://cs.wikipedia.org/wiki?curid=678479", "title": "Hyalit", "text": "Hyalit\n\nHyalit (neboli skelný opál) je nejčistší odrůda minerálu opálu. V ideálním případě je zcela bezbarvý a čirý. V závislosti na lokalitě a způsobu vzniku může být slabě zabarven dalšími příměsemi (např. sloučeniny Fe, Ni, Mn, Cr), případně postupem času ztrácet na průhlednosti (odpařením molekul vody).\n\nObecný opál vzniká celou řadou cest, ale hyalit vyžaduje specifičtější podmínky, aby vznikl čistý bezbarvý materiál. Jde však vždy o nízkoteplotní hydrotermální procesy obvykle u zemského povrchu. Hyalit se sráží z horkých roztoků obsahujících značný podíl křemičitanů. Bezbarvá gelovitá hmota tvoří kulovité, hroznovité, krápníkovité, případně ledvinité agregáty, nebo tvoří výplň puklin.\n\nHyalit byl popsán na ložiskách opálu, vzniklých činností fosilních vulkanických gejzírů (např. hyalit z andezitových tufů u Dubníku na Slovensku), v ryolitech (stát Querétaro v Mexiku), v čediči (Valeč v Doupovských horách, Klamath Falls v Oregonu, Cerritos v Cerro del Tepozán v Mexiku), ojediněle v metamorfovaných horninách (Vícenice) a také může vznikat rozkladem serpentinitů (okolí Křemže).\n\nAčkoli je hyalit považovaný za drahý kámen, není průmyslově zpracováván. Mezi čirými kameny patří k nejměkčím, což vede k preferenci jiných materiálů. V menší míře se lze setkat s tamblovanými (tromlovanými) kusy. Neopracovaný hroznovitý hyalit (např. z Valče) je však považován za prvotřídní materiál pro individuální šperkařskou výrobu. Průzračné neopracované hrozínky upevněné v kovu lze použít jako přívěsky nebo náušnice (podobně jako vltavíny).\n\nValeč v Doupovských horách patří k nejvýznamnějším nalezištím hyalitu. Minerál je vázaný na neovulkanity třetihorního stáří. Na puklinách vyvřelin čedičového typu vytváří velmi působivé a dokonale čisté útvary hroznovitého, krápníkovitého či ledvinitého charakteru. Případně se vyskytuje i ve formě povlaků a shluků na matečné hornině. Lokalita je součástí vojenského prostoru, není volně přístupná, přesto je navštěvovaná.\n\nHyality v okolí Křemže vznikly jako produkty rozkladu serpentinitů. Kromě vyluhování dvojmocných zásad Mg voda část olivín-serpentinů rozpouští, z roztoku se odděluje SiO vzniklý z kyseliny křemičité a vylučuje se v podobě čistého hyalitu. Ten může přecházet v chalcedon nebo obecný opál, případně tvořit žilky v chalcedonu.\n\nBohouškovice\n\nJednou z hlavních křemžských lokalit jsou Bohouškovice. V okolí se hyalit nachází v podobě rosolovitých povlaků na žilách opálu (obvykle jen asi milimetr silných), jako žilky prostupující kusový opál, méně často i větší kousky. Kromě čistého je přítomen i hyalit více či méně zakalený s wadovými dendrity (tvoří mechový hyalit), případně zbarvený oxidy železa (s nádechem žluté, červené až hnědé = ohnivý opál), nebo niklovými solemi (nazelenalý).\n\n\nVícenice u Moravských Budějovic jsou specifickou lokalitou, kde je hyalit vázaný na metamorfity. Vyskytuje se ve formě povlaků na zvětralých vápenatosilikátových horninách. Povrch připomíná kapky vody. Hyalit tu často doprovází zelenožlutý jílovitý minerál nontronit. Za nejlepší naleziště je považován Holý kopec (asi 1500 metrů ZSZ od obce), případně Lukovská hora (jižně, asi 1500 metrů Z od obce Lukov)\n\nDubník je světově proslulý především jako lokalita s výskytem drahého opálu, ale vyskytuje se tu v menší míře i mléčný opál a hyalit. Vznikl v puklinách andezitů a andezitových tufů (tzn. v mladotřetihorních rozlitých vyvřelinách). Vysrážel se z horkých roztoků, které vystoupily na povrch po skončení vulkanické činnosti. Místní opály obsahují 3–13 % vody. Hyalit se tu vyskytuje většinou kusový, jako celistvá výplň puklin.\n\n"}
{"id": "678481", "url": "https://cs.wikipedia.org/wiki?curid=678481", "title": "Arizona Cardinals", "text": "Arizona Cardinals\n\nArizona Cardinals je profesionální klub amerického fotbalu, který sídlí v arizonském Glendale. V současné době je členem West Division (Západní divize) National Football Conference (NFC, Národní fotbalové konference) National Football League (NFL, Národní fotbalové ligy). Klub byl založen již v roce 1898 jako Morgan Athletic Club a je tak nejstarším, nepřetržitě provozovaným profesionální klubem amerického fotbalu ve Spojených státech amerických.\n\nTým byl založen v Chicagu v roce 1898 a stal se zakládajícím členem NFL v roce 1920. Spolu s Chicagem Bears je jedním ze dvou stále aktivních klubů NFL, kteří byli u založení ligy, protože Green Bay Packers byli nezávislým týmem až do roku 1921, kdy se k NFL také připojili. Klub se v roce 1960 přestěhoval do St. Louis ve státě Missouri a hrál v tomto městě až do roku 1987 (tým byl označován jako „Football Cardinals“ nebo „Big Red“, aby nedošlo k záměně s týmem z Major League Baseball St. Louis Cardinals). Před sezónu 1988 se Cardinals přesunuli do Tempe v Arizoně, studentského města na předměstí Phoenixu. Zde hráli své domácí zápasy následujících 18 let v areálu Arizona State University na stadionu Sun Devil Stadium. Od roku 2006 hrají v nově postaveném University of Phoenix Stadium na severozápadním předměstí města Glendale.\n\nKlub vybojoval dvakrát trofej pro šampióna NFL, ale to klub ještě sídlil v Chicagu. První titul získali Chicago Cardinals v roce 1925, ale tento fakt je předmětem diskuse, protože fanoušci Pottsville Maroons věří, že Pottsville měl získat titul. Druhý titul, a první vybojovaný ve finálovém zápase NFL, přišel v roce 1947, dvacet let před prvním Super Bowlem. Do finále NFL se Cardinals dostali rovněž o rok později, nicméně tentokrát prohráli ve sněhové bouři s Philadelphií Eagles 0:7.\n\nV následujících sedmi dekádách Cardinals mnoho úspěšných sezón nezaznamenali, do play-off se dostali pouze osmkrát, zaznamenali v nich šest vítězství, z nichž tři během tažení v play-off 2008. Během této sezóny došli pod vedením Quarterbacka Kurta Warnera až do Super Bowlu XLIII, ve kterém i přes vedení po třech čtvrtinách 20:7 podlehli Pittsburgh Steelers 23:27. V sezóně 2012 se Cardinals stali prvním týmem v historii NFL, který nasbíral 700 a více porážek. Na konci sezóny 2016 se poměr vítězství, porážek a remíz zastavil na poměru 549-741-40 (včetně play-off). Přesto jsou Cardinals jediným týmem v historii NFL, který na domácím stadionu neprohrál ani jedno utkání play-off, současná bilance činí 5 vítězství a 0 porážek.\n\nKlub vznikl v roce 1898, když se dala dohromady skupina sousedů v oblasti jižního Chicaga, a pojmenovali se Morgan Athletic Club. Následně klub převzal chicagský malíř a stavební dodavatel Chris O'Brien, který ho přesunul na stadion Normal Field na Racine Avenue. Tým byl známý jako Racine Normals až do roku 1901, kdy O'Brien koupil použité dresy od Chicagské univerzity. Barvu těchto vybledlých hnědo-červených dresů O'Brien nazval „cardinal red“ a klub se přejmenoval na Racine Street Cardinals. Tým se nakonec stal v roce 1920 zakládajícím členem Americké profesionální fotbalové asociace (APFA), která byla o dva roky později přejmenována na National Football League (NFL). Tým vstoupil do ligy jako Racine Cardinals, nicméně jeho jméno bylo změněno v roce 1922 na Chicago Cardinals, aby nedošlo k záměně s týmem Horlick-Racine Legion, který vstoupil do NFL v tomto roce. S výjimkou sezony 1925, kdy jim byl udělen mistrovství titul po diskvalifikaci Pottsville Maroons, zaznamenali Cardinals v prvních 26 sezónách pouze minimum úspěchů. V letech po skončení Druhé světové války se Cardinals dvakrát za sebou dostali do finále NFL proti Philadelphii Eagles, přičemž v sezóně 1947, osm měsíců po smrti majitele Lou Gehriga, zvítězili. Po mnoha špatných sezónách a odlivu fanoušků k úspěšným městským rivalům Chicago Bears byli Cardinals na konci 50. let na pokraji bankrotu. Tehdy se majitel Violet Bidwill Wolfner začal zajímat o přemístění klubu.\n\nVzhledem ke vzniku soupeřící American Football League povolila NFL Bidwillovi přesunout klub do St. Louis ve státě Missouri, čímž vznikli St. Louis Cardinals (v okolí se jim přezdívalo \"Big Red\" nebo \"Football Cardinals\", protože již baseballový tým stejného jména ve městě existoval). Během 28 let v St. Louis ovšem Cardinals pouze třikrát postoupili do play-off (1974, 1975 a 1982), z toho ani jednou nehráli utkání doma a pokaždé prohráli. Celková podprůměrnost Cardinals kombinovaná se zastaralým stadionem Busch Memorial Stadium způsobili odliv diváků, a tak se majitel Bill Bidwill rozhodl přesunout tým do Arizony.\n\nNedlouho po skončení sezóny 1987 Bidwill odsouhlasil přesun klubu do oblasti města Phoenix a tým se přejmenoval na Phoenix Cardinals. K poslední změně názvu klubu na Arizona Cardinals došlo 17. března 1994 (zajímavé je, že tým nikdy nehrála ve městě Phoenix samotném). V sezóně 1998 Cardinals ukončili dvě dlouholeté negativní série, když se po šestnácti letech dostali do play-off. Navíc tým v prvním utkání play-off zvítězil, poprvé od roku 1947. V sezóně 2008 pak Arizona získala titul v konferenci NFC a postoupila poprvé v historii do Super Bowlu. Zde podlehla Pittsburgh Steelers 23:27.\n\nPo skvělé sezóně 2008 následoval vydařený ročník 2009, ve kterém si Cardinals připsali 10 vítězství a 6 porážek, podruhé za sebou získali titul v divizi NFC West a byli poraženi až v NFC Divisional Play-off budoucími šampiony Super Bowlu New Orleans Saints 14:45. Nová úspěšná éra klubu započala v roce 2013 s příchodem trenéra Bruce Arianse: ten nejprve vytáhl Cardinals na pozici těsně pod play-off (bilance 10-6), o rok později už 11 vítězství a 5 porážek na postup do play-off stačilo, zde ovšem Cardinals prohráli s Panthers 16:27. V sezóně 2015 pak Arizona ovládla svou divizi s bilancí 13-3, jenže ve finále konference proti Panthers opět slavil vítězství soupeř, tentokrát po jednoznačném průběhu 15:49, když se Cardinals dopustili celkem sedmi turnoverů.\n\nPočínaje rokem 1947 měl tým jako logo hlavu Kardinála červeného posazeného na stehu míče pro americký fotbal.\n\nCardinals se v roce 1988 přestěhovali do Arizony a vlajka tohoto státu byl přidána na rukávy dresů v následujícím roce. Od sezóny 1990 tým začal používat bílé dresy a červeného kalhoty, protože nový trenér Joe Bugel chtěl napodobit svůj bývalý tým, Washington Redskins, který v té době používal kalhoty v burgundské červené barvě s bílými dresy (Redskins se později vrátili ke zlatým kalhotám ze sedmdesátých let).\n\nV roce 1994 se Cardinals zapojili do programu NFL a představili své vlastní retro dresy. Ty byly podobné těm z Chicaga v roce 1920, s logem \"CC\" na levé hrud a třemi pruhy na každém rukávu, čísla byla přemístěna na pravou hruď. Kalhoty barvy khaki simulovaly barvu a materiál používané v té době. Cardinals rovněž na dva zápasy také odstranili logo z helmy, v utkáních proti Clevelandu (18. září) a doma proti Pittsburgh (30. října).\n\nHlava Kardinála červeného na bílém podkladu se na dresech objevoval mezi roky 1982 až 1995. V roce 1996 byla státní vlajka Arizony posunuta výše na rukávu poté, co byla kardinálova hlava odstraněna. V roce 2002 začali Cardinals používat celočervené a celobílé kombinace dresů a kalhot, od sezóny 2004 se pak vrátili ke kombinaci bílo-červená a červeno-bílá, všechna loga a znaky byly z dresů odstraněny.\nPro sezónu 2005 bylo upraveno logo, Kardinál červený byl elegantnější a tvářil se agresivněji. Jako třetí barva klubu byl zvolena černá a následně se objevila na vnějších náramenících, rukávech a po stranách dresů a kalhot. Jak červené, tak bílé dresy měly jako doplněk červené i bílé kalhoty.\n\nOd sezóny 2010 využívají Cardinals třetí, černou sadu dresů. Až do tohoto zavedení byli Cardinals jediným týmem NFL bez alternativního dresu nebo retro dresu, s výjimkou programu NFL v roce 1994.\n\nCelkem získaných bodů: 489 (2015)\n\nPřihrávky\n\nBěh\n\nZachycené přihrávky\n\nReturny\n\nKopy\n\n\n\nKruh cti Arizony Cardinals vznikl v roce 2006 u příležitosti otevření University of Phoenix Stadium. Vyznamenává bývalé hráče Cardinals ze všech období historie klubu. Níže je seznam osob a datum, kdy byli do Kruhu cti uvedeny.\n\nHráči draftovaní v prvním kole za posledních deset sezón:\n\n"}
{"id": "678484", "url": "https://cs.wikipedia.org/wiki?curid=678484", "title": "Collected (album, Golden Earring)", "text": "Collected (album, Golden Earring)\n\nCollected je kompilační album nizozemské hard rockové skupiny Golden Earring, vydané v roce 2009.\n\n\n\n"}
{"id": "678485", "url": "https://cs.wikipedia.org/wiki?curid=678485", "title": "Tupinambové", "text": "Tupinambové\n\nTupinambové (\"Tupinambá\", vlastní jméno \"Tubüb abá\" \"Děti prvotních rodičů\") byli etnická skupina jihoamerických Indiánů, obývající okrajovou oblast velké Amazonie. Hovořili jazykem patřícím k tupíjské jazykové rodině. Žili v pobřežních oblastech Brazílie přibližně od ústí Amazonky po dnešní Rio de Janeiro. V 16. století jejich počet dosahoval asi 40.000 lidí, ale brzy podlehli tlaku bělochů. Dílem vymřeli na zavlečené nemoci (spalničky, chřipka, neštovice), dílem byli asimilováni. V současné době je tento kmen i jejich jazyk vymřelý.\n\nJejich způsob života zachytili ještě v 16. století někteří cestovatelé - Francouz Jean de Léry a zejména německý námořník Hans Staden, který dokonce prožil devět měsíců v jejich zajetí. Jejich cestopisy jsou nejlepšími prameny k poznání jejich kultury.\n\nTupinambové byli především zemědělci, sběrači a lovci, jejich způsob života byl obdobný současným domorodým kmenům v Amazonii. Pěstovali především bavlník, arašídy, tabák, batáty a topinambury, které podle Tupinambů dostaly dokonce své jméno. Chovali různé druhy ptáků pro maso i pro peří - papoušky, kachnu pižmovou a další. Lovili jeleny, opice, želvy a ryby, zpravidla luky a šípy.\n\nJejich vesnice byly tvořeny společnými domy z palmových listů, zvanými \"maloka\". uvnitř se přespávalo v zavěšených hamakách. Vesnice byly chráněny palisádami a přístupové cesty k nim byly chráněné pastmi. Oblíbené byly zejména ostré bambusové třísky, nastražené pod listy tak, aby probodly chodidla případných útočníků.\n\nTupinambové vynikli v umění zpracování ptačího peří, z něhož zhotovovali čelenky, ozdoby i celé pláště. Peří živých ptáků uměli i přebarvovat technikou zvanou \"tapiragé\". Při ní vytrhali chyceným ptákům (hlavně amazoňanům) jejich zelená pera a ranky po nich potírali zředěným jedem (nebo krví) žáby pralesničky barvířské (\"Dendrobates tinctorius\"). Ptákům po této operaci postupně narostlo nové, oranžové či červené peří. Uměli mistrovsky zpracovávat dřevo, z něhož zhotovali zbraně, nádoby i lodě. Z velkých kmenů pralesních stromů zhotovovali dlabané pirogy dlouhé až 60 m. Ty byly vhodné i k plavbě po moři. Ovládali také tkaní bavlněných látek a výrobu keramiky.\n\nOděv Tupinambů byl poměrně jednoduchý. Muži i ženy nosili bederní pásy nebo tuniky z bavlněné látky, při obřadech i pláště a čelenky z ptačího peří. Bojovníci a šamani se při obřadech někdy potírali lepkavou pryskyřicí a celé tělo si posypávali drobnými pírky. Především muži se zdobili rovněž tetováním a v propíchnutých tvářích i dolních rtech nosili ozdoby z kamínků či lesklých mušlí. Ženy nosily dlouhé vlasy s ofinou, muži si však vyholovali tonzuru nebo i celou hlavu, až na hřeben v týle, podobně jako severoameričtí Irokézové.\n\nJejich náboženstvím byl šamanismus. Šamani \"pajé\" při obřadech kouřili tabák a tančili v rytmu velkých řehtaček \"maraká\". Uctívali mnoho duchů, z nichž nejvýznamnější byl nebeský duch hromu \"Tupá\" a pralesní duch - ochránce zvěře \"Kurupirá\" s chodidly obrácenými dozadu. Tyto i další postavy z jejich mytologie přešly do soudobého brazilského folklóru. Zajímavý byl způsob pohřbívání. Mrtvé ukládali do velkých uren, zvaných \"igacabá\", které přiklopili víkem a poté pohřbili do země. S jejich náboženstvím byly spojeny lidské oběti a rituální kanibalismus.\n\nTupinambové byli velmi bojovní a ve válkách se sousedními kmeny získávali zajatce. Ti byli podle očitých svědků, kterým byl i Hans Staden vykrmováni a posléze slavnostně obětováni duchům. Muž, který zajatce získal, ho při obětování usmrtil ozdobným kyjem a měl právo sníst jeho maso. Cenné maso z nohou, paží a zad se peklo na roštu, vnitřnosti a ostatní maso se vařilo ve velkých keramických nádobách spolu se šťávou z manioku, až vznikla polévka zvaná \"mingau\". Kanibalismus souvisel i se sympatetickou magií - Tupinambové byli přesvědčeni, že na sebe mohou požitím čístí zajatcova těla přenést jeho vlastnosti, zejména odvahu, sílu, dobrý zrak apod.\n\nJazyk Tupinambů patřil k tupíjské jazykové rodině a nazýval se \"ňeengatu\" (dobrý jazyk). Misionáři jejich jazyk později používali při christianizaci ostatních amazonských indiánů, proto se stal v 18. století jako tzv \"lingua geral\" obecným komunikačním jazykem ve velké části dnešní Brazílie. Protože se Tupinambové setkali s bělochy jako první z amazonských indiánů, mnoho jejich slov přešlo do světových jazyků. Například názvy kulturních plodin: maniok, kešu, petunie, ananas, anona, genipapo, některých živočichů: tukan, tapír, jaguár, jaguarundi, uakari, aguti, ara arakanga, ara ararauna, jabiru, piraňa, seriema, teju nebo musurana, ale i místní názvy: Xingú, Tocantins, Iguaçu, Marajó a některá další.\n\nPředevším svým kanibalismem zaujali Tupinambové ve své době i evropské spisovatele. V době 16. - 17. století se stali jakýmsi prototypem \"divocha\". Jejich obětní obřad včetně usmrcení zajatce ozdobenou palicí převzal i Daniel Defoe do svého světoznámého románu Robinson Crusoe. Robinsonův ostrov se však ve skutečnosti nenacházel na území obývaném Tupinamby. O Tupinambech psal i francouzský filosof Michel de Montaigne ve své eseji \"o Kannibalech\". Montaigne se osobně setkal s několika Tupinamby dovezenými do Francie. Později, v době Osvícenství, Montaignovy myšlenky rozvedli další filosofové, hlavně Jean Jacques Rousseau do ideálu \"vznešeného divocha\". Jejich jméno vybral Carl von Linné pro jihoamerického ještěra teju pruhovaného (\"Tupinambis teguixin\") a do mezinárodního slovníku se dostalo také v souvislosti se zeleninou topinambury.\n"}
{"id": "678487", "url": "https://cs.wikipedia.org/wiki?curid=678487", "title": "Pain", "text": "Pain\n\nPain je industrialmetalová skupina ze Švédska, kterou založil Peter Tägtgren, pro kterého to začalo spíše jako „hobby“. Ze začátku to byl jednočlenný projekt (Peter Tägtgren si nahrával všechny nástroje sám) a později začal nabírat další členy. V roce 1997 podepsal smlouvu s nahrávací společností Nuclear Blast, pod kterou spadá mnoho známých skupin.\n\nV roce 2008 a 2009 často jezdili na turné s symfonicko-metalovou kapelou Nightwish jako podporující skupina a předskokani. Po skončení jednoho z těchto turné je napadl neznámý gang. Peter obdržel monokl a 10 stehů na hlavě, David utrpěl otřes mozku a 6 stehů v obličeji a Johan měl zlomený nos.\n\n\n"}
{"id": "678494", "url": "https://cs.wikipedia.org/wiki?curid=678494", "title": "Hello! (album)", "text": "Hello! (album)\n\nHello! je šesté studiové album anglické rockové skupiny Status Quo, vydané v září roku 1973.\n\n\n"}
{"id": "678497", "url": "https://cs.wikipedia.org/wiki?curid=678497", "title": "Bitva u Turckheimu", "text": "Bitva u Turckheimu\n\nBitva u Turckheimu byla střetnutím francouzsko-nizozemské války svedená 5. ledna 1675 mezi městy Colmarem a Turckheimem v Alsasku. Bojovalo zde francouzské vojsko, kterému velel maršál Turenne, proti armádám habsburské monarchie a Braniborska, vedeným Fridrichem Vilémem.\n\nÚtočné tažení Ludvíka XIV. proti Spojeným provinciím vyprovokovalo nepřátelství dalších evropských států jako habsburské soustátí, které ovládalo Svatou říši římskou, a Braniborska. Jejich intervence rozšířila válku i na horní tok Rýna, což bylo hrozbou pro nová francouzská teritoria. Roku 1674 Maršál Turenne, francouzský velitel v tomto sektoru, nezvládl zabránit vpádu do Alsaska částí říšského vojska. S příchodem konce roku se císařští nakvartýrovali na zimu do okolí Colmaru, několik mil na jih od francouzských zimních ubikací, situovaných v Haguenau.\n\nPodle běžných válečných zvyklostí by se měly vojenské operace během chladnějšího období zastavit a generálové jen udržovali armády až do návratu jara. Avšak Turenne se rozhodl tento zvyk nedodržet. Využil linii pohoří Vogéz jako ochranné clony, odebral se na západ a pak na jih, kterýmnžto manévrem obešel císařské pozice tak, že se 27. prosince 1674 velice překvapivě objevil u Belfortu, jižně od protivníka. Neshledav se s žádným odporem, dosáhl Mulhousu 29. prosince. Překvapení císařští se začali spěšně soustřeďovat na Turckheim. Turenne našel 5. ledna 1675 odpoledne císařskou armádu velice dobře položenou. Nadcházející střetnutí nemělo standardní parametry 17. století. Turenne, jenž pochodoval se svým levým křídlem nalepeným k horám, v čele pouze asi jedné třetiny svého vojska vpadl do boku nejzazšího pravého křídla naplánovaného nepřátelského rozestavení. Přítomnost císařských, rozestavených před zbytkem francouzských sil, nenarušila jeho plány. Rychlost útočících (kteří s sebou netáhli dělostřelectvo) a početní převaha na jednom úseku, rozvrátila a demoralizovala obránce, kteří ihned prchali, aniž by k tomu byli nuceni velkými ztrátami. Nyní, když byly jeho zimní kvartýry ohroženy, byl Fridrich Vilém přinucen opustit Alsasko, překročit Rýn a vrátit se během příštího týden do Němec. Toto tažení je považováno za jedno z nejpříkladnějších v 17. století. Maršál Turenne zde ukázal, jak dvěma nepřímými manévry (jedním strategickým a jedním taktickým) zbavit Francii vpádu a utrpět při tom jen nepatrné ztráty.\n\n"}
{"id": "678498", "url": "https://cs.wikipedia.org/wiki?curid=678498", "title": "Orenburská vojenská vysoká letecká škola", "text": "Orenburská vojenská vysoká letecká škola\n\nPolbinova orenburská vojenská vysoká letecká škola pilotů vyznamenaná řádem Rudého praporu ( ) byla sovětská vojenská škola v Orenburgu.\n\nŠkola vznikla roku 1921 v Serpuchově, městě Moskevské oblasti, jako Serpuchovská vysoká škola vzdušného boje (). Ústav připravoval piloty pro Rudou armádu. Roku 1928 byla přemístěna do Orenburgu a přejmenována na Třetí vojenskou školu pilotů a pilotů-pozorovatelů (). Roku 1938 byla přejmenována na Vorošilovovu vojenskou leteckou školu pilotů (). Už příští rok byla škola rozdělena na dvě – pro piloty a pro navigátory. \n\nRoku 1960 byly obě orenburské školy sloučeny s Kirovobadskou školou pilotů (dříve přeloženou do Orska) ve vysokou školu – Orenburskou vojenskou vysokou leteckou školu pilotů (), od roku 1967 nosící jméno dvojnásobného hrdiny Sovětského svazu generálmajora Ivana Semjonoviče Polbina.\n\nŠkola vychovala 328 hrdinů Sovětského svazu (v tom 9 dvojnásobných hrdinů).\n\nRoku 1993 byla škola zrušena.\n\n"}
{"id": "678503", "url": "https://cs.wikipedia.org/wiki?curid=678503", "title": "Třída America (Cunard)", "text": "Třída America (Cunard)\n\nTřída America byla série lodí společnosti Cunard Line, nástupce třídy Britannia. Šest nových parníků budovaných od roku 1848 umožnilo Cunardu zdvojnásobit četnost svých plaveb z Liverpoolu a zavést novou linku do New Yorku.\n\nTyto větší a rychlejší parníky než jejich předchůdci dosahovaly v roce 1849 průměrný čas 13 dní a 1 hodina do New Yorku přes Halifax a 12 dní a 2 hodiny na cestě zpět. Poslední dva parníky, \"Asia\" a \"Africa\", které byly ještě větší, byly přiobjednány v roce 1850. Přesto byly všechny tyto lodě zastíněny novými parníky Collins Line třídy Atlantic, a to v rychlosti i luxusu.\n\nLodě třídy America sloužily pro Cunard poměrně dlouho. První z nich měly na svém kontě asi 100 plaveb a \"Europa\" setrvala ve službě až devatenáct let do roku 1867. Poslední dvě lodě absolvovaly 120 plaveb a byly prodány až v roce 1868.\n"}
{"id": "678504", "url": "https://cs.wikipedia.org/wiki?curid=678504", "title": "Třída America", "text": "Třída America\n\nTřída America může být:\n"}
{"id": "678508", "url": "https://cs.wikipedia.org/wiki?curid=678508", "title": "Lokomotiva 759", "text": "Lokomotiva 759\n\nLokomotiva řady 759 (do roku 1987 řada T 499.0) je dieselová lokomotiva s elektrickým přenosem výkonu určená původně pro vozbu rychlíků na hlavních tratích. Pro svůj tvar čela s jedním velkým kulatým reflektorem pod oknem stanoviště strojvedoucího si vysloužila přezdívku „kyklop“. Dva prototypy byly v pražské ČKD vyrobeny v roce 1974 jako plánovaná náhrada nejvýkonnějších parních lokomotiv na neelektrifikovaných tratích. Během následujících let prošly dlouhodobým testováním, mimo jiné i na expresu Ostravan z Bohumína do Prahy. Při zkouškách roku 1976 dosáhl první prototyp rychlosti 176 km/h a drží tak i v současnosti stále platný rychlostní rekord tuzemských motorových lokomotiv. K sériové výrobě však nedošlo a ani oba prototypy se v provozu dlouhodobě neudržely – po ukončení zkoušek přešly jako pronajaté do nákladní dopravy. Po mnoha závadách a požáru byl první prototyp odstaven koncem roku 1979 a krátce nato podobný osud potkal i druhý stroj. Oba stroje zakoupil Výzkumný ústav železniční (VÚŽ) a využíval lokomotivu T 499.0002 na zkušebním okruhu v Cerhenicích jako zátěžové a brzdicí vozidlo. První stroj byl zlikvidován roku 1989 po nárazových zkouškách.\n\nDruhý stroj sloužil na okruhu do roku 1992, kdy byl po dalším požáru odstaven. Po přesunu do Nymburka a opravě sloužil jako neprovozní exponát na železničních výstavách až do roku 2012. Tehdy jej zpět odkoupil VÚŽ a přistavil na hlavní opravu spojenou s komplexní rekonstrukci. Na jaře 2015 byl opět oživen a navrácen do provozu. Kromě služby na cerhenické základně plní funkci historického vozidla a je předváděn veřejnosti na mnoha historických jízdách a akcích.\n\nV polovině 60. let byla v ČKD rozpracována konstrukce nového lokomotivního motoru řady 230, jehož plánované použití mělo být především ve strojích pro osobní a rychlíkovou dopravu. V roce 1968 byl tento motor pod označením K 12 V 230 DR poprvé použit v lokomotivě řady T 478.3, ale zároveň se měl stát hnacím agregátem pro připravovanou rychlíkovou lokomotivu s maximální rychlostí 140 km/h. Vývoj této lokomotivy započal již roku 1967 a původně měly být prototypy postaveny roku 1971. Pro zpoždění konstrukce a další problémy byla tohoto roku teprve hotova prototypová dokumentace a Federální ministerstvo dopravy (FMD) odeslalo do ČKD své zadání pro připravovanou lokomotivu. Mezitím začaly být po zkušebním provozu prototypů v roce 1970 hromadně vyráběny lokomotivy řady T 478.3, které se sice ukázaly pro dopravu přínosné a po prvotních problémech se osvědčily, přesto ale nebyly pro vedení nejdůležitějších a nejtěžších rychlíků a expresů na neelektrifikovaných tratích dostatečně rychlé a výkonné. Československé státní dráhy (ČSD) proto požadovaly novou, moderní, vysoce výkonnou a dynamickou motorovou lokomotivu, která by tyto předpoklady splnila. Zadávání výroby však narazilo na mnoho problémů, mezi něž patřila dohoda RVHP, podle které nesměly být v Československu takto výkonné motorové lokomotivy vyráběny. Přesto byla výroba prototypů odsouhlasena a zahájena po více než pěti letech od počátku vývojových prací, roku 1973. Hlavními konstruktéry lokomotivy byli Ing. Jiří Rumíšek a Ing. Augustýn Uliarczyk.\n\nPrvní exemplář označený T 499.0001 byl dokončen v červnu 1974 a během podzimu oživován. Počátkem roku následujícího přibyl druhý prototyp, jenž zároveň obdržel výrobní číslo 8888. Zatímco se první stroj stále zdržoval ve výrobním závodě, číslo 2 odešlo na železniční zkušební okruh do Cerhenic k prototypovým zkouškám. Technicko-bezpečnostní zkoušku zde vykonalo 23. července 1975 a poté začalo vyjednávání o jeho nasazení na vlacích ČSD v rámci testování. Stalo se tak 22. srpna na osobních vlacích do Berouna, hlavním cílem však bylo vyzkoušení na expresu „Ostravan“, který umožňoval denně najet více než 700 km rychlostmi až 120 km/h, navíc v té době se ještě nesmělo používat elektrické vytápění souprav mimo elektrifikované tratě. Do čela Ostravanu lokomotiva poprvé nastoupila o čtyři dny později. Přes veškerou snahu obsluhujícího personálu však stroj náročný provoz nezvládal s příliš zářnými výsledky a trpěl častými závadami; po třech měsících musel být provoz na Ostravanu pro téměř každodenní zpoždění a neschopnosti ukončen. První prototyp mezitím odjel na cerhenický zkušební okruh, aby se zde podrobil dalším testům. Při rychlostních jízdách zde dosáhl dne 22. července 1976 rychlosti 176 km/h a stanovil tím rychlostní rekord československých motorových lokomotiv, který drží do současnosti. \n\nKoncem roku 1976 bylo jasné, že se lokomotivy pro mnoho problémů v rychlíkové dopravě neosvědčí (kromě spolehlivosti se jako jeden z hlavních problémů ukázala vysoká nápravová hmotnost), a následně přišlo rozhodnutí o jejich předání do dopravy nákladní. V lednu a únoru 1977 obě přešly do lokomotivního depa Děčín, kde měly posílit park řady T 478.3.\n\nS lokomotivou řady T 499.0 bylo od počátku vývoje kalkulováno jako s nejvýkonnější tuzemskou motorovou lokomotivou, určenou pro dopravu rychlíků na dálkových tratích bez elektrifikace. Po zkušebním provozu prototypů ale sériovou výrobu železnice odmítly a to s sebou přineslo nutnost urychleného náhradního řešení. Zvolena byla cesta úpravy stávající řady T 478.3 s použitím elektrického topného alternátoru. Za tímto účelem došlo ke zvýšení výkonu spalovacího motoru na 1 460 kW a provedení dalších úprav. Nová lokomotiva získala označení řadou T 478.4 (později 754) a dva prototypy do zkušebního provozu nastoupily na sklonku roku 1975. Přesto složitý a dlouhý vývoj řady T 499.0 nepřišel zcela vniveč – pro řadu T 478.4 byly využity některé prvky poprvé vyzkoušené na lokomotivách řady T 499.0, například v podobě systému ARR. Celkem ve dvou sériích vzniklo 86 kusů této řady.\n\nV červnu roku 1977 také bylo zpracováno závěrečné schvalovací řízení prototypů, které potvrdilo vysokou technickou úroveň lokomotiv a velmi dobré trakční a jízdní vlastnosti. Mimo jiné je v něm zmíněno, že lokomotivy nejsou u ČSD ekonomicky využitelné, proto ani sériová výroba nepřipadá v úvahu (zejména kvůli překročení hmotnosti a poddimenzovanému chladicímu systému motoru). Na základě tohoto dokumentu byly přehodnoceny i poslední úvahy o výrobě dalších strojů.\n\nV Děčíně byly lokomotivy provozovány na těžkých nákladních vlacích zejména na pražské trati. Poměrně dobře se osvědčily a výkonná EDB umožňovala efektivní udržování konstantní rychlosti soupravy, strojvedoucí si je proto vcelku oblíbili. Pro svou atypičnost ale i zde lokomotivy trpěly závadami, které je čas od času vyřazovaly z provozu.\n\nZa těchto podmínek probíhal provoz obou strojů, stále pouze jako pronajatých (lokomotivy se nikdy nestaly majetkem ČSD, ale zůstaly ve vlastnictví výrobce), s většími či menšími úspěchy až do konce roku 1979. 23. listopadu tohoto roku vypukl ve strojovně prvního prototypu rozsáhlý požár, který se lokomotivní četě nepodařilo včas uhasit a stroj byl značně poničen. O tři měsíce později dojezdil na poruchu generátoru i druhý stroj a oba byly poté vráceny výrobci – FMD k 1. dubnu 1980 ukončilo zkušební provoz.\n\nPo neslavném konci obou strojů u ČSD se vrátily zpět svému majiteli a ten řešil, co s nimi dál. Pro vysokou zůstatkovou hodnotu bylo neekonomické drahé a složité stroje po pouhých pěti letech provozu sešrotovat. Komisionální prohlídka potvrdila možnost opětovného zprovoznění alespoň druhého stroje a práce započaly ve druhém pololetí roku 1980. Po dalším vyjednávání o stroje projevil zájem Výzkumný ústav železniční (VÚŽ) s využitím na svém okruhu v Cerhenicích. Dohodu o spoluužívání obě strany podepsaly v březnu 1981 a lokomotivy se tak opět stěhovaly. Později VÚŽ obě lokomotivy odkoupil. Stroj T 499.0001 se už nikdy opravy nedočkal a dosloužil pouze jako vzorek pro nárazové zkoušky a zároveň zdroj náhradních dílů pro svého mladšího sourozence. Ten byl používán jako tažné a brzdicí vozidlo pro testované soupravy, přičemž vhodným nástrojem se stala výkonná EDB. Po kratším odstavení obdržel v létě 1988 nový nátěr, shodný s továrním, a vrátil se do práce na okruhu (jako jediné hnací vozidlo nezávislé trakce, patřící VÚŽ). V tomto období mu také byl definitivně odebrán systém ARR včetně všech komponentů. Po zavedení nového systému označování dle UIC v roce 1988 získal označení 759.601-8 (první prototyp ani přeznačen nebyl).\n\nRoku 1989 zbylo po mnoha nárazových zkouškách z prvního prototypu pouze torzo a byl rozložen; některé z jeho součástí ještě posloužily pro udržení v provozu druhého stroje. Ten již dlouho v Cerhenicích nejezdil – v roce 1992 jej po dalším, tentokrát už menším požáru majitel odstavil z provozu a používal jiné lokomotivy. O dva roky později byl přesunut jako neprovozní do depa v Nymburce.\n\nV tomto období začíná existence druhého prototypu jako historického vozidla. V Nymburce mu byl obnoven nátěr a ukázal se na několika železničních výstavách; prosazen byl také jeho převod do majetku nově vzniklých Českých drah. Roku 1997 odjel na zápůjčku na výstavu do Bohumína, kde už zůstal v péči místního spolku přátel železnic. Zde pobýval více než deset let a odstaven v místní rotundě se objevoval stále pouze jako neprovozní exponát. Provedeny na něm byly další drobné opravy, které měly zamezit postupnému chátrání. Mezitím došlo konečně k jeho přeznačení na platné označení, které nyní znělo 759.002-9. 17. února 2003 byl stroj, ač v neprovozním stavu, prohlášen za kulturní památku.\n\nPo letech v ústraní jej nakonec zpět zakoupil Výzkumný ústav železniční s tím, že plánuje jeho opětovné zprovoznění a navrácení původní podoby. Naposledy byl prezentován na nymburské výstavě v září 2012 a poté byl přistaven do místních Dílen pro opravy vozidel (DPOV), aby se zde podrobil hlavní opravě a náročné rekonstrukci. Kvůli atypičnosti původního motoru technici dosadili běžný motor K 12 V 230 DR, původem z lokomotivy 750.249. Při rekonstrukci byla lokomotiva navrácena téměř do původního stavu, zároveň ale osazena moderními systémy pro snadnější ovládání a zvýšení spolehlivosti. Po sérii zkušebních jízd na jaře 2015 vykonala v dubnu téhož roku svou novou technicko-bezpečnostní zkoušku a vrátila se mezi provozuschopná vozidla. V rámci testů na zkušebním okruhu „kyklop“ opět dosáhl své maximální rychlosti 140 km/h. Kromě jeho primárního využití na ŽZO v Cerhenicích jako hnacího a brzdicího vozidla při zkouškách je častým návštěvníkem různých železničních akcí a setkání.\n\nLokomotiva je skříňového typu, se dvěma stanovišti strojvedoucího na obou koncích rámu. Pojezd tvoří dva dvounápravové podvozky; jednotlivá dvojkolí mají individuální pohon vlastními trakčními motory, umístěnými v podvozcích. Uložení skříně na podvozcích je řešeno šroubovými pružinami typu Flexicoil (první použití toho typu uložení u lokomotivy v Československu) s pomocnými hydraulickými tlumiči. Přenos tažných a brzdných sil je realizován přes hlavní otočný čep. Od vyrobení byly obě lokomotivy oděny do modrožluté barevné kombinace s černým rámem a světle šedým pojezdem. Velký hlavní reflektor, umístěný netradičně pod čelními okny, vysloužil stroji přezdívku „kyklop“. \nMísto do té doby obvyklého čistě stejnosměrného elektrického přenosu výkonu bylo u řady T 499.0 přistoupeno k využití smíšeného střídavě-stejnosměrného přenosu. Spalovací motor K 12 V 230 DR byl čtyřdobý vznětový stojatý dvanáctiválec s uspořádáním válců do V, vrtáním 230 mm, zdvihem pístů 260 mm a přeplňováním pomocí dvojice turbodmychadel, pomocí jejichž úpravy se podařilo konstruktérům dosáhnout zvýšeného výkonu oproti verzi použité u lokomotiv T 478.3, a to 1 760 kW při 1 150 ot./min. Motor tvoří jeden montážní celek spolu s trakčním alternátorem TA 602 (který je na něj namontován přímo) a dynamostartérem D 208. Všechny tři součásti jsou propojeny společným hřídelem. Zbytek přenosové soustavy tvoří usměrňovač a stejnosměrné trakční motory typu TE 017. Vytápění soupravy zajišťuje topný alternátor A 403, spojený pružnou spojkou s hřídelem trakčního alternátoru. Kromě obvyklé přímočinné a samočinné tlakové brzdy je lokomotiva také vybavena elektrodynamickou brzdou (EDB) o výkonu 2 000 kW, pracující v osmi výkonových stupních. Prvky EDB jsou uloženy v menším prostoru strojovny, odděleném mezistěnou.\n\nRegulaci výkonu zajišťuje mechanický kontrolér s jízdním voličem na pultech. Disponuje dvanácti jízdními stupni (a třináctým stupněm s vypnutým vytápěním vlaku). Při jízdě v manuálním režimu strojvedoucí volí řídicím kontrolérem jednotlivé stupně, kterými reguluje otáčky motoru. Kromě ručního řízení byly oba stroje jako první tuzemské motorové lokomotivy vybaveny systémem ARR (Automatická regulace rychlosti) s možností cílového brzdění, proto je i brzdič samočinné brzdy řízen elektricky. Po počátečních problémech a následných úpravách se však systém neosvědčil a později jej Výzkumný ústav železniční při působení na zkušebním okruhu demontoval.\n\n\n"}
{"id": "678510", "url": "https://cs.wikipedia.org/wiki?curid=678510", "title": "Time (hudební skupina)", "text": "Time (hudební skupina)\n\nTime byla jugoslávská rocková hudební skupina, kterou v roce 1971 založil zpěvák Dado Topić, poté co opustil skupinu Korni Grupa.\n\n\n\n\n"}
{"id": "678513", "url": "https://cs.wikipedia.org/wiki?curid=678513", "title": "Time (album, Time)", "text": "Time (album, Time)\n\nTime je debutové a eponymní studiové album jugoslávské rockové skupiny Time, vydané v roce 1972.\n\n\n\n"}
{"id": "678518", "url": "https://cs.wikipedia.org/wiki?curid=678518", "title": "Jaromír Olšovský", "text": "Jaromír Olšovský\n\nJaromír Olšovský (* 10. května 1966 Ostrava-Poruba) je český historik umění specializující se na barokní sochařství a sochařství 19. století ve Slezsku, ikonografii a emblematiku. Muzejní pracovník, vysokoškolský pedagog.\n\nVystudoval gymnázium v Ostravě–Porubě (1980–1984) a poté Vysokou školu báňskou v Ostravě obor hutnictví neželezných kovů, kde získal titul ing. V letech 1989-1990 byl zaměstnán jako odborný pracovník Státní zkušebny drahých kovů v Brně. Ve studiu pokračoval na filozofické fakultě Masarykovy univerzity v Brně, kde studoval dějiny umění a odbornou historii (1990-1997). Studia zakončil v roce 1997 obhajobou diplomové práce \"Univerzitní teze Martina Antonína Lublinského\" a ziskem titulu Mgr.. V roce 1995 studoval na Katedře dějin filozofie Středoevropské univerzity. Doktorské studium dějin umění na FF Masarykovy univerzity (1999-2006) ukončil obhajobou disertační práce \"Barokní sochařství v Rakouském Slezsku (1650 – 1800)\" a získal titul Ph.D.\n\nOd roku 1995 do roku 2014 pracoval ve Slezském zemském muzeu v Opavě jako historik umění a odborný kurátor sbírky uměleckohistorického řemesla. Od února 2009 pracuje jako odborný asistent na Filozoficko-přírodovědecké fakultě Slezské univerzity v Opavě. Na stejné fakultě v roce 2009 obhájil rigorózní práci \"Umění a společnost 19. století v Rakouském Slezsku na příkladu sochařské tvorby\" a získal titul PhDr.\n\n"}
{"id": "678519", "url": "https://cs.wikipedia.org/wiki?curid=678519", "title": "Time II", "text": "Time II\n\nTime II je druhé studiové album jugoslávské rockové skupiny Time, vydané v roce 1975. Album produkuje stejný producent jako jejich debut, tedy Vladimir Mihaljek Miha.\n\n\n"}
{"id": "678524", "url": "https://cs.wikipedia.org/wiki?curid=678524", "title": "Život u čizmama sa visokom petom", "text": "Život u čizmama sa visokom petom\n\nŽivot u čizmama sa visokom petom je třetí a zároveň poslední studiové album jugoslávské rockové skupiny Time, vydané v roce 1976. Stejně jako jejich předchozí dvě alba, toto album znovu produkuje Vladimir Mihaljek Miha.\n\n\n\n"}
{"id": "678529", "url": "https://cs.wikipedia.org/wiki?curid=678529", "title": "II. třída okresu Žďár nad Sázavou", "text": "II. třída okresu Žďár nad Sázavou\n\nII. třída okresu Žďár nad Sázavou (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Žďár nad Sázavou. Hraje se každý rok od léta do jara se zimní přestávkou. Účastní se jí 14 týmů z okresu Žďár nad Sázavou, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I. B třídy Kraje Vysočina – skupiny B. Celkový počet sestupujících je ovlivněn počtem sestupujích z I. B třídy kraje Vysočina – skupiny B. Do II. třídy vždy postupuje vítězný a druhý tým z III. třídy.\n\n"}
{"id": "678531", "url": "https://cs.wikipedia.org/wiki?curid=678531", "title": "Krásnoporka mlynářka", "text": "Krásnoporka mlynářka\n\nKrásnoporka mlynářka (\"Albatrellus ovinus\" (Schaeff. ex Fr.) Kotl. et Pouz.) je jedlá, ale značně tuhá, a tím i hůře stravitelná houba z čeledi krásnoporkovité. Dobrou přípravou (delším dušením nebo vařením) se dá mnoho napravit. Hodí se k výrobě houbového prášku, do octa i soli.\n\n\nKlobouk má většinou 3-17 cm v průměru. Je světlý, bělavý, nepravidelný, masitý a na temeni rozpukaný.\n\nRourky jsou bílé, později nažloutlé, nízké, s ústími velmi jemnými, na třeň se sbíhajícími.\n\nTřeň 2-8 cm vysoký, 1-4 cm tlustý krátký, bílý, nepravidelný a často zahnutý.\n\nDužnina bílá, později citrónově žloutnoucí, velmi tuhá, jedlá, nečervivějící.\n\nVýtrusný prach je bílý, výtrusy jsou skoro kulovité, hladké, bezbarvé, neamyloidní, velikosti 3,5-4,5 x 3-4 µm.\n\nMlynářka roste v pozdním létě a na podzim ve všech lesích, hlavně však jehličnatých, v lesích podhorských. Místy je hojná.\n\nMožnost záměny s jedovatými houbami není.\n\n\n\n"}
{"id": "678533", "url": "https://cs.wikipedia.org/wiki?curid=678533", "title": "Wutach", "text": "Wutach\n\nWutach je řeka na jihu Německa v Bádensku-Württembersku. V úseku své jižní části tvoří hranici mezi Německem a švýcarským kantonem Schaffhausen a posléze se vlévá zprava do Rýna.\n\nWutach lze překládat jako \"zběsilou vodu\", neboť je složeninou z německého \"wut\" znamenajícího \"vztek\" a \"ach\", což je v oblasti běžná koncovka pro vodní toky. Pochází ze starokeltského slova pro vodu příbuzného s latinským \"aqua\".\n\nWutach vzniká soutokem říček Haslachu a Gutachu nedaleko Lenzkirchu v jižní části Černého lesa. Větší z říček je Gutach, který vytéká z jezera Titisee. Největším přítokem Titisee je potok Seebach, který pramení blízko nejvyšší hory Černého lesa, Feldbergu. Pokud počítáme délku Wutachu až odtud, činí devadesát kilometrů.\n\nV první části svého toku teče Wutach na jihovýchodovýchod. Na této části toku se nachází tři soutěsky o délce dohromady třicet kilometrů a maximální hloubce 160 metrů, které jsou dlouhodobě turistickou atrakcí. Těsně před koncem soutěsek řeka prudce mění směr z jihovýchodního na jihozápadní v ohybu zvaném \"koleno Wutachu\" ( ). V těchto místech je Wutach velmi blízko současnému povodí Dunaje a až do období poslední doby ledové odtud skutečně do Dunaje tekl.\n\nU Wutachu vedou dvě pozoruhodné železnice. První z nich, Höllentalbahn (doslova \"dráha pekelného údolí\"), vede z Freiburgu im Breisgau do Donaueschingenu a Wutach překračuje v první ze soutěsek. Naopak na konci soutěsek vstupuje do údolí Wutachtalbahn (doslova \"dráha údolím Wutachu\") vedoucí z Immendingenu do Lauchringenu, která pak vede souběžnou s řekou až k jejímu ústí. Četné serpentiny, kterými se železnice dostává do wutašského údolí, jí vysloužily přezdívku \"dráha prasečího ocásku\" ( ).\n\n"}
{"id": "678538", "url": "https://cs.wikipedia.org/wiki?curid=678538", "title": "Paměť zvuku", "text": "Paměť zvuku\n\nVýstava Paměť zvuku je věnována záznamu a reprodukci hudby v období 19. a počátku 20. století, doby největšího rozmachu automatofonů, mechanických hudebních nástrojů. Výstava prošla od roku 1993 desítkami muzeí po celé republice, zavítala i na Slovensko a do Maďarska.\n\nInstalovaná kolekce představuje 65 mechanických hracích strojů, které získalo Technické muzeum v Brně do vlastnictví od soukromých osob. Podle autora výstavy Mgr. Petra Nekuži je vystavena asi polovina ze všech hracích strojů ve vlastnictví muzea. Návštěvníci si mohou prostřednictvím sluchátek u každé vitríny poslechnout autentické nahrávky vystavených exponátů a seznámit se tak s různými typy automatofonů – od maličkých skříněk až po šestimetrákového obra, které se vyráběly a používaly v našich zemích v 19. století a byly předchůdci gramofonů, magnetofonů a CD přehrávačů.\n\nVystavené hrací stroje jsou rozděleny do čtyř částí:\n\nSoubor obsahuje mnohé kuriozity a unikáty. K nejsložitějším patří německé koncertní křídlo z přelomu 19. a 20. století.\n\nVelká pianola – mechanické piano je zařízení, které se přidávalo ke klavíru a na něm je záznam melodie z papírové děrné pásky snímán složitým mechanicko – pneumatickým systémem, který si pamatoval až osmnáct minut hudby připomínající hraní celého orchestru. Brněnské Technické muzeum vlastní šest hracích strojů podobného typu.\n\nPozoruhodný je i originální znělkostroj Petrof, vyrobený na zakázku, který přehrával mezi lety 1935 - 1956 známý hudební motiv melodie známé písně Moravo, Moravo, který do poloviny padesátých let používalo brněnské studio Českého rozhlasu.\nMezi nejrozměrnější exponáty patří Orchestrion, který napodobuje zvuk celého orchestru. Vystavený klavírový orchestrion brněnského stavitele K. Čecha je kombinací klavíru, bubnů, xylofonu a houslí. Je pozůstatkem restauračního zařízení na Klajdovce v Brně.\n\nNejstarším předmětem je hřebíčkový hrací stroj z roku 1870. reprezentující mechanické hrací přístroje, které až do třicátých let 20. století ovládaly záznam a přednes hudby. „Pražská firma Řebíček, která jej vyrobila, měla mezinárodní renomé.“ Hřebíčkové hrací stroje, u nichž je nosičem programu melodie kovový válec s hřebíčky, který rozeznívá ocelový hřeben, se dnes uplatňují jen jako exotické doplňky šperkovnic a suvenýrů. Šperkovnice a kazety s podobnými mechanismy se dovážejí z Číny a Tchán-wanu.\n\nDevadesát procent exponátů je funkčních, mnohé se instalovali do vitrín či proutěných klecí. O libé vyhrávání a zvuky přístrojů , které se šířily ve druhé polovině 19. století, aby je v roce 1930 definitivně z trhu postupně vytlačil Edisonův fonograf a v roce 1887 Berlingův gramofon, návštěvníci nepřijdou. Záznamy mechanických hudebních produkcí zachytily čtyři magnetofonové smyčky.\n"}
{"id": "678539", "url": "https://cs.wikipedia.org/wiki?curid=678539", "title": "Muzeografie", "text": "Muzeografie\n\nMuzeografie, resp. aplikovaná muzeologie je organickou součástí muzeologie.\n\nAplikuje poznatky, metody a techniky, které podmiňují uskutečňování muzealizace. Je orientována k praxi, není s ní však shodná. Je zároveň také poznávacím procesem, který se opírá o muzeologické poznatky a využívá i poznatky různých vědních oborů, technik, technologií a řemeslných dovedností. Určující je jejich modifikace, jejich poměřování z pohledu muzeologie.\n\nPosláním muzeografie je nejen samo poznání, ale především uplatnění poznatků v každodenní muzejní praxi.\n\nMuzeografie se skládá z několika nauk, které tvoří organickou součást celého systému muzeologie. Tyto nauky vysvětlují povahu realizačních operací, jejich metodiku, technologii i techniku.\n\n\n"}
{"id": "678542", "url": "https://cs.wikipedia.org/wiki?curid=678542", "title": "Rezoluce Rady bezpečnosti OSN č. 418", "text": "Rezoluce Rady bezpečnosti OSN č. 418\n\nRezoluce Rady bezpečnosti OSN č. 418, kterou Rada bezpečnosti OSN schválila jednomyslně 4. listopadu 1977, uvalovala povinné vojenské embargo proti Jihoafrické republice, kde vládl apartheidní režim. Lišila se o předchozí rezoluce č. 282, která byla svým charakterem nezávazná. Embargo bylo následně zpřísněno a rozšířeno rezolucí č. 591. Zrušeno bylo po demokratických volbách v roce 1994 rezolucí č. 919.\n\nUvalení embarga mělo přímý dopad v následujících bodech:\n\n"}
{"id": "678545", "url": "https://cs.wikipedia.org/wiki?curid=678545", "title": "Historický radioklub československý", "text": "Historický radioklub československý\n\nHistorický radioklub československý, z.s. (HRČS) je zájmový spolek příznivců historické radiotechniky. Členové jsou převážně sběratelé historických radiopřijímačů, ale i zájemci z oborů souvisejících. Radioklub má vlastní stanovy a je v registru OS MVČR. Pro své členy vydává specializovaný časopis Radiojournal, který vychází nejméně 3x do roka včetně příloh. Pořádá čtyřikrát ročně celostátní setkání sběratelů spojená s dražbou a bazarem historických radiopřijímačů či jiných artefaktů týkajících se tohoto oboru. Radioklub si též klade za úkol budování muzea československého radioprůmyslu v rámci záchrany existenčně ohrožených technických památek. Sbírka, která je uložena v muzejním depozitáři obsahuje rozměrné rozhlasové a televizní vysílače, režijní pracoviště až po domácí radiopřijímače, televizory či magnetofony, které známe ze svých domovů. Budoucí muzeum se nachází v Třešti poblíž Jihlavy. První plnohodnotná expozice byla otevřena v srpnu 2013 pod názvem \"TESLA - dědictví čs. elektroprůmyslu\". Tato expozice je umístěna v prvním patře výše zmiňovaného depozitáře a její realizace byla spolufinancována z fondů rozvoje venkova v rámci EU. Ostatní expozice (např. \"Těžká radiotechnika\") se nadále budují.\n\nHRČS byl založen 27. září 1990 ve Zlíně za účasti PhDr. Františka Peřiny ze Zlína, Petra Fridricha z Říčan u Prahy a Ivana Marka z Pardubic. Mnozí z prvních členů HRČS se již znali, mj. i z Kruhu přátel Technického muzea v Brně. Od roku 2005 je klub veden pětičlenným představenstvem voleným na tříleté funkční období. Současné představenstvo (2016 až 2019) je v zastoupení Jan Mottl, Václav Červinka, Jiří Hájek, Jiří Šťastný a Pavel Vejdělek.\n\nHRČS má nyní kolem 350 aktivních členů. Členem může být krom fyzické i osoba právnická. Členy HRČS jsou tedy i dvě česká velká technická muzea (Národní technické muzeum v Praze a Technické muzeum v Brně).\n\n"}
{"id": "678548", "url": "https://cs.wikipedia.org/wiki?curid=678548", "title": "Východohercegovinský dialekt", "text": "Východohercegovinský dialekt\n\nVýchodohercegovinský dialekt (srbsky Источнохерцеговачки дијалекат, nebo také Херцеговачко-крајишки дијалкат) je jedním z dialektů, který sdílejí srbština, bosenština, černohorština a chorvatština. Rozkládá se na území jihu a východu Bosny a Hercegoviny, na severu Černé Hory, okolí Dubrovnika a na území víceméně bývalé RSK s přesahy do chorvatského vnitrozemí. Představuje západní hranici štokavštiny. Na základě tohoto dialektu Vuk Karadžić formoval v 19. století spisovnou podobu srbského jazyka; protože je rovněž spjatá s Dubrovníkem jako významným centrem středověké literatury, přijali jej v 30. letech 19. století také i Chorvaté za základ pro svůj spisovný jazyk. \n\nTento dialekt je ijekavský (to znamená že staroslověnská samohláska jať se zde vyslovuje a zapisuje jako ije, či je a na rozdíl od dialektů jižního a středního Srbska zde došlo ke změně systému přízvuků - které se víceméně posunuly o jednu slabiku dopředu. Východohercegovinský dialekt také zná délku a melodii přízvuku, kterou dnes používají také i chorvatská, bosenská i srbská média. Od jazykového standardu se ale odlišuje především tím, že se zde nevyslovuje hláska h, a že se některá slova změkčují (tzv. nová jotace; đevojka namísto djevojka), což je výsledek postupného zjednodušení výslovnosti samohlásky jat jako v podobě je/ije. \n"}
{"id": "678550", "url": "https://cs.wikipedia.org/wiki?curid=678550", "title": "We Are the World 25 for Haiti", "text": "We Are the World 25 for Haiti\n\nWe Are the World 25 for Haiti je remake hitu z roku 1985 \"We Are the World\", který napsali Michael Jackson a Lionel Richie. Nová verze byla součástí charitativní akce na pomoc události Zemětřesení na Haiti 2010. Píseň byla natočena byl 1. února 2010, jako singl vyšla 12. února 2010.\n\n\nWe Are The World 25 For Haiti - Oficiální video (YouTube)\n"}
{"id": "678557", "url": "https://cs.wikipedia.org/wiki?curid=678557", "title": "Noel Redding and Friends", "text": "Noel Redding and Friends\n\nNoel Redding and Friends byla hudební superskupina, složená ze čtyř hudebníků jen pro dva koncerty v listopadu 1995. Na basovou kytaru zde hrál dřívější spolupracovník Jimi Hendrixe Noel Redding, který v roce 2003 zemřel. Na kytaru hrál dřívější člen doprovodné skupiny Iggy Popa a skupiny Patti Smith Group Ivan Král. Skupina odehrála dva koncerty v Praze, odkud Král pochází a znovu se rozešla. Po smrti Reddinga vyšel záznam z koncertů na CD pod názvem Live from Bunkr - Prague. Album produkoval Ivan Kral.\n\n\n"}
{"id": "678561", "url": "https://cs.wikipedia.org/wiki?curid=678561", "title": "Národní rekreační oblast Mount Baker", "text": "Národní rekreační oblast Mount Baker\n\nNárodní rekreační oblast Mount Baker se nachází na severu amerického státu Washington zhruba 24 kilometrů jižně od americké hranice s Kanadou v národním lese Mount Baker-Snoqualmie.\n\nRekreační oblast byla založena v roce 1984 americkým Kongresem především za účelem vybavení jižních svahů hory Mount Baker sněžnými skútry v zimě. V oblasti se nachází také mnoho turistických stezek. Dále sousedí s divočinou Mount Baker, kde ale sněžné skútry nejsou povoleny.\n"}
{"id": "678563", "url": "https://cs.wikipedia.org/wiki?curid=678563", "title": "Berlínská univerzita", "text": "Berlínská univerzita\n\nBerlínská univerzita může znamenat:\n\n"}
{"id": "678566", "url": "https://cs.wikipedia.org/wiki?curid=678566", "title": "Národní rekreační oblast Ross Lake", "text": "Národní rekreační oblast Ross Lake\n\nNárodní rekreační oblast Rossovo jezero se nachází na severu amerického státu Washington, jen kousek jižně od amerických hranic s Kanadou. Jedná se o nejpřístupnější část parkového komplexu Severní Kaskády, kam patří také národní park Severní Kaskády a rekreační oblast Lake Chelan. Oblast následuje řeku Skagit od kanadských hranic k západnímu předhůří Severních Kaskád. Nachází se zde část scénické dálnice Washington State Route 20, jinak zvané také \"North Cascades Highway\", a tři jezera: 49 km² rozlehlé Rossovo jezero, 3,7 km² velké Ďáblovo jezero a 0,8 km² velké Georgovo jezero. Jezera jsou částí Skagitského hydroelektrického projektu, který provozuje společnost Seattle City Light, hlavní dodavatel elektřiny v Seattlu. Oblast se tedy nachází v oblasti „Amerických Alp“ a rozděluje Severní Kaskády na jižní a severní polovinu.\n\nRekreační oblast je destinací číslo jedna v Severních Kaskádách, jelikož přitahuje mnoho turistů z celých Spojených států a Kanady, kteří rádi rybaří, loví, jezdí na kánoi či na kajaku nebo provozují horolezectví či pěší turistiku. Oblast zahrnuje několik turistických stezek, které ji spojují se sty mil stezek v sousedních chráněných územích jako jsou národní park Severní Kaskády, divočina Pasayten nebo kanadský provinční park Skagitské údolí. Správa národních parků provozuje u silnice North Cascades Highway několik tábořišť se stany a místy pro rekreační vozidla. Městečko Newhalem je domovem jak Severokaskádského turistického centra, tak Skagitského informačního centra. Na Rossově a Ďáblově jezeře je povoleno také táboření v lodích, povolení je k mání v informačním centru v Marblemountu.\n\nVyhlídka na Zpustošelém vrcholu stále zůstává protipožární vyhlídkou, kterou každé léto osazuje hasičský personál. Vyhlídka zahrnuje dechberoucí výhled na vrcholky Severních Kaskád, v čele s Hozomeen Mountain. Nejvíce známa je nejspíš jako místo děje románu Jacka Kerouaca Andělé pustiny. Kerouac zde strávil léto 1956 ve službách americké lesní správy. Vyhlídka je přístupná po desetikilometrové procházce od pobřeží Rossova jezera.\n\nRekreační oblast zahrnuje důležité přístupové body pro turisty směřující do národního parkového komplexu Severní Kaskády. Automobily se sem dostávají po dvou silnicích. Většina cestovatelů využije Washington State Route 20, která, známá také pod názvem North Cascades Highway, přetíná pohoří v polovině. Druhým přístupovým bodem je jižní konec 69 kilometrů dlouhé štěrkové Stříbrné Skagitské silnice, který leží jen kousek od hranice s Kanadou, u Hozomeenského tábořiště. Nejbližšími velkými městy jsou na západě Sedro-Wooley, na východě Winthrop a na severu Hope. Vjezd do komplexu se nachází 80 kilometrů východně od mezistátní dálnice Interstate 5. Vstup do parku je zdarma.\n"}
{"id": "678568", "url": "https://cs.wikipedia.org/wiki?curid=678568", "title": "Robert Hoffman", "text": "Robert Hoffman\n\nRobert Hoffman (* 21. září 1980, Gainesville, Florida, USA) je americký tanečník, herec a choreograf.\n\nRobert se narodil v Gainesville na Floridě. Je synem Charlotte a Roberta Hofmmana. S rodinou se přestěhovali do Madisonu v Alabamě, když mu bylo sedm let. Má jednoho bratra Chrise a dvě mladší sestry Ashley a Lauren. Navštěvoval Bob Jones High School. Zálibu v tanci objevil po zhlédnutí videoklipu Michaela Jacksona k písničce \"Thriller\". Krátce navštěvoval Alabama School of Fine Arts.\n\nV roce 2004 získal roli Maxe ve tanečním filmu \"Nakládačka\". S Nickem Cannonem si zahrál v seriálu \"Wild 'n Out\". V roce 2006 si zahrál po boku Amandy Bynes ve filmu \"Super Náhradník\". V roce 2008 získal hlavní roli ve filmu \"Let's Dance 2\". Za roli získal společně s Brianou Evigan cenu MTV Movie Awards v kategorii Nejlepší polibek. Společně se také objevily ve videoklipu Enriqueho Iglesiase \"Push\"\n\nV roce 2009 si zahrál v televizním seriálu stanice ABC Family \"Greek\". V tom samém roce si zahrál po boku Ashley Tisdale ve filmu \"Příšerky z podkroví\". V lednu 2012 získal roli ve čtvrté sérii seriálu stanice CW \"\".\n\n\n\n"}
{"id": "678573", "url": "https://cs.wikipedia.org/wiki?curid=678573", "title": "Live from Bunkr – Prague", "text": "Live from Bunkr – Prague\n\nLive from Bunkr – Prague je jediné koncertní album americké rockové superskupiny Noel Redding and Friends. Bylo nahrané v roce 1995 a vydané až po smrti Noel Reddinga v roce 2003. První vydání vyšlo v roce 1996 a teprve po smrti Noel Reddinga vyšla v USA reedice. Nebyla to kapela, ale volné seskupení hudebníků, kteří se sešli, aby zahráli k čtvrtému výročí klubu Bunkru. Vystoupení navštívil také tehdejší prezident Václav Havel. Obálku navrhl pražský výtvarník Joska Skalník, proto je na americkém vydání jiná obálka.\n\n\n"}
{"id": "678579", "url": "https://cs.wikipedia.org/wiki?curid=678579", "title": "Otoman (tkanina)", "text": "Otoman (tkanina)\n\nOtoman je obchodní označení druhu rypsové tkaniny, nazývané také široký ryps nebo otomanový ryps.\n\nPůvod označení se většinou odvozuje od hlavního účelu použití, tj. jako potah na otomany (viz např. \"Henning: Gewebetechnik\").\n\nTkanina má výrazné příčné žebrování, kratší vazby se tkají bez zesílení, flotáže případně s dodatečnou vaznou osnovou, aby se zabránilo posouvání nití. V osnově se oproti útku většinou používá dvojnásobný počet nití. Plastické žebrování se dá dosáhnout také rozdílnou tloušťkou nití, otomany se tkají také v panamové vazbě (s poměrem osnovních a útkových nití 2 : 1).\nNěkteré (starší) varianty se tkaly ze dvou osnov, dvou útků a třetího, výplňkového útku, který se zanášel každým druhým prohozem. \nTkanina s počesanou rubní stranou se označuje \"otoman cardé\", zatímco oboustranně počesanému otomanu se říká \"velours\".\n\nOtomany se tkají z česaných i mykaných vlněných přízí, z bavlny, hedvábí nebo ze syntetických filamentů, výrobky vynikají elegantním leskem. Hotová tkanina mívá váhu 200 až 450 g/m, lehčí zboží (většinou s plochým žebrováním) se používá na šaty a kostýmy, z těžších tkanin se mimo nábytkových potahů a dekorací zhotovují tak pláště a bundy.\n\n"}
{"id": "678580", "url": "https://cs.wikipedia.org/wiki?curid=678580", "title": "Josef Malejovský", "text": "Josef Malejovský\n\nJosef Malejovský (19. dubna 1914 Holice – 20. prosince 2003 Trutnov) byl český a československý akademický sochař, řezbář a pedagog. Politik Komunistické strany Československa a poslanec Sněmovny lidu Federálního shromáždění za normalizace.\n\nPo studiu na pražské Státní ústřední škole bytového průmyslu se dostal do ateliéru profesora Karla Dvořáka na Vysoké škole uměleckoprůmyslové. Za války pracoval jako retušér v keramickém závodě, nebo jako pomocný dělník. Zároveň ve volném čase tvoří díla ovlivněná okupací.\n\nV dobách socialistického Československa mu jeho angažovaná tvorba v duchu socialistického realismu zajistila řadu zakázek na díla ve veřejném prostoru. Byl několikrát oceněn státní cenou Klementa Gottwalda (1959, 1976, 1980), v roce 1974 obdržel titul Národní umělec. Angažovanost mu na začátku roku 1989 dopomohla výhodně získat dům po malíři Stanislavu Vajceovi a jeho ženě Evě, kteří z Československa emigrovali.\n\nVe volbách roku 1976 byl zvolen do Sněmovny lidu Federálního shromáždění (volební obvod č. 9 - Praha 6-severovýchod, hlavní město Praha). Mandát obhájil ve volbách roku 1981 (obvod Praha 6-severovýchod). Ve Federálním shromáždění setrval do konce funkčního období, tedy do voleb roku 1986.\n\nHlavy jeho soch se podobaly košťálové zelenině, proto měl přezdívku Kedlubnář.\n\n\n"}
{"id": "678586", "url": "https://cs.wikipedia.org/wiki?curid=678586", "title": "Razamanaz", "text": "Razamanaz\n\nRazamanaz je třetí studiové album skotské rockové skupiny Nazareth, poprvé vydané v květnu roku 1973.\n\n\n\n"}
{"id": "678590", "url": "https://cs.wikipedia.org/wiki?curid=678590", "title": "Michaela Burdová", "text": "Michaela Burdová\n\nMichaela Burdová (* 8. září 1989, Příbram) je česká spisovatelka, která napsala fantasy trilogii \"Poselství jednorožců\", tetralogii \"Křišťály moci\" a dilogie \"Syn pekel\" a \"Volání sirény.\" Vystupuje občas také pod pseudonymem Nelien. Narodila se v Sestrouni u Příbrami, absolvovala střední ekonomickou školu. Kromě psaní se také věnuje kreslení a malbě. Miluje rekreační potápění a zvířata, ráda čte a to především fantasy literaturu. První dílo \"Poselství jednorožců\" začala psát už v 16 letech.\n\nJejí tvorba se vyznačuje typickými prvky fantasy literatury: fiktivními světy, fantazijními bytostmi (draci, elfové atd.) a kouzly. Kvůli jejímu vegetariánskému přesvědčení se v jejích knihách objevují také i vegetariánské podtexty.\n\nKoncem roku 2010 vyšel první díl trilogie \"Poselství jednorožců\" v srbském nakladatelství Evro Giunti.\n\n\n\n\n\n\n"}
{"id": "678591", "url": "https://cs.wikipedia.org/wiki?curid=678591", "title": "Messin'", "text": "Messin'\n\nMessin' je studiové album anglické rockové skupiny Manfred Mann’s Earth Band, vydané v roce 1973.\n\n\n"}
{"id": "678597", "url": "https://cs.wikipedia.org/wiki?curid=678597", "title": "Soft Vengeance", "text": "Soft Vengeance\n\nSoft Vengeance je studiové album anglické rockové skupiny Manfred Mann's Earth Band, vydané v roce 1996.\n\n\n\n"}
{"id": "678598", "url": "https://cs.wikipedia.org/wiki?curid=678598", "title": "Piko (firma)", "text": "Piko (firma)\n\nPiko (celým názvem PIKO Spielwaren GmbH) je německý výrobce modelových vláčků. Sídlo společnosti se nachází v durynském městě Sonneberg. Nabízí výrobky v modelových velikostech H0 (1:87), TT (1:120), N (1:160) a G (1:22,5).\n\n"}
{"id": "678604", "url": "https://cs.wikipedia.org/wiki?curid=678604", "title": "Silnice II/293", "text": "Silnice II/293\n\nSilnice II/293 je podkrkonošská silnice II. třídy spojující silnici I/16 s Krkonošemi. Délka silnice je asi 12 kilometrů.\n\nSilnice II/293 začíná na Horkách u Staré Paky na křižovatce se silnicí I/16. Silnice I/16 zde jde přímo směr Trutnov, ale silnice II/293 odbočuje doleva směr Jilemnice, Vrchlabí přes Studenec. Hned za touto křižovatkou odbočuje doleva silnice III/2931 směr Nedaříž, Levínská Olešnice. Silnice II/293 pokračuje přímo na Jilemnici. Za čerpací stanicí v obci Studenec odbočuje silnice III/2932 doprava směr Bukovina u Čisté. Za touto křižovatkou u kostela odbočuje doleva silnice III/2933 směrem na Levínskou Olešnici. Silnice II/293 za oběma křižovatkami pokračuje přímo směr Jilemnice. V severní části Studence odbočuje ostře doleva silnice III/2934 a o 350 m dál, u restaurace Na Špici, odbočuje doprava silnice II/295 směrem na Vrchlabí. V obci Martinice v Krkonoších za železničním přejezdem s železniční tratí 040 odbočuje doprava silnice III/2951 směr Vrchlabí a za touto křižovatkou o několik metrů dál odbočuje doleva silnice III/2935 směr Zásadecko. Silnice II/293 za oběma křižovatkami pokračuje přímo směr Jilemnice. V krajní části Jilemnice odbočuje doprava silnice III/2936 směrem na Horní Brannou. Zde silnice pokračuje přímo až na kruhový objezd v Jilemnici se silnicí II/286, kde silnice II/293 končí.\n"}
{"id": "678605", "url": "https://cs.wikipedia.org/wiki?curid=678605", "title": "Out of the Shadows", "text": "Out of the Shadows\n\nOut Of The Shadows je druhé studiové album britské rockové skupiny The Shadows, vydané v roce 1962.\n\n\n\n"}
{"id": "678606", "url": "https://cs.wikipedia.org/wiki?curid=678606", "title": "Dragon Age: Prameny - Procitnutí", "text": "Dragon Age: Prameny - Procitnutí\n\nDragon Age: Prameny – Procitnutí (\"Dragon Age: Origins – Awakening\") je datadisk k RPG videohře . Datadisk je vyvinutý firmou BioWare Edmonton a vydaný firmou Electronic Arts. Datadisk byl vydán pro Microsoft Windows, PlayStation 3 a Xbox 360. V České lokalizaci hra vyšla 19. března 2010.\nDatadisk nabízí novou kampaň příběhově umístěnou za Dragon Age: Prameny a je umístěn do království Amaranthine. Hráč má možnost importovat postavu a savy (uložené pozice) vytvořené v dohraném Dragon Age: Prameny (postavy z nedohraného Dragon Age: Prameny nefungují, Hráčova postava také musela přežít) nebo vytvořit kompletně nový charakter. Dějová linka rozšiřuje příběh Dragon Age: Prameny o ustupující Zplozence a tajemnou přítomností entity známou jako \"Architekt\". Datadisk také přinesl nové členy hrdinovy skupiny, nové schopnosti, nové třídy specializací, vzrostl maximální level a přinesl nové předměty.\n\nDatadisk doplňuje původní hru o novou kampaň, doplňuje nové předměty a atributy, ale zásadní změny nepřináší a stylem hry plně navazuje na Prameny. Největší novinkou je Šedá tvrz, která slouží jako náhražka původního tábora, hráč ji může zlepšovat, navštěvovat v ní obchodníky, či plnit úkoly šedé tvrze. K mírnému zjednodušení došlo u NPC postav v hráčově družině, už není možné s nimi vést natolik rozsáhlé dialogy, jako v Pramenech.\n\n\nHra začíná útokem na šedou tvrz, hráčova postava, teď už velitel/ka šedých strážců (postava může být importována z Pramenů, nebo si hráč může založit novou postavu), spolu s Mhairi (rekrutka šedých strážců). Při obraně tvrz se k postavě přidá mág Andres a trpaslík Oghren (ten patřil do hráčovy družiny i v Pramenech). Tvrz je ubráněna a hráčova postava ji získává zpět pod kontrolu. Hráč se krátce setká s králem Alistairem (pokud se v Pramenech stal králem, pokud ne, tak se setká s královnou Anorou). Andres a Oghren se stanou šedými strážci, Mhairi přijímání nepřežije.\nŠedá tvrz slouží hráči jako tábor v Pramenech, jsou v ní i obchodníci (třeba i mistr Wade, známý z Pramenů) a hráč může svou tvrz zlepšovat, aby byla nedobytnější.\nVe tvrzním vězení je Nathaiel Howe, syn zrádce arla Howea z Pramenů, chtěl hráčovu postavu zabít, může se stát šedým strážcem (a být tak v hráčově družině), nebo být popraven, případně propuštěn.\nArcidémon byl poražen v Pramenech, ale v království Ferelden je ještě mnoho zplozenců, se kterými musí šedí strážci bojovat, hlavní dějová linie hry se zabývá novým druhem inteligentních zplozenců, kteří umí mluvit a hlavně dvěma, mezi sebou soupeřícími, frakcemi zplozenců. Zápasí spolu Zplozenci Architekta a Matky.\nMěsto Amaranthine nabízí mnoho vedlejších, ale i hlavních, úkolů, hráč se zde může setkat i s Wynne (mohla být v hráčově družině v Pramenech).\n\nV pohyblivém lese hráč může přibrat do družiny elfskou kouzelnici Velannu, které unesli zplozenci sestru, také je možné Velannu zabít. Hráč se setká s architektem, který na šedých strážcích provádí dokonce pokusy, ale porazit ho zatím není možné.\nSukovité vrchy jsou další povinnou štací, hráč zde může přibrat do družiny trpaslici Sighur z Legie mrtvých a nejspodnější části Kal´Hirol je nezbytné porazit ohnivého golema. Po osvobození Kal´Hirol je úkol dokončen.\n\nV černé mokřině hráč musí projít Únikem a zabít krvavou baronku, která pomocí krvavé magie udržuje „snovou vesnici“, ale stojí to mnoho nedobrovolných lidských obětí. Je možné ji zabít, nebo se s ní dohodnout a nechat ji být. Do hráčovy družiny se může přidat Spravedlnost, duch z Úniku, který nechtěně se vtělil do těla šedého strážce Kristoffa.\n\nV závěru hry se hráčova postava vydává bránit Amaranthine, ale objeví se Architektův vyslanec, který tvrdí, že zplozenecká armáda Matky napadla Šedou tvrz, hráč se musí rozhodnout, jestli bude bránit město, nebo tvrz. Ať tak, či tak, padlé město nebo padlá tvrz se později dočká znovuvýstavby a obnovy, jak je sděleno na konci hry.\n\nHra končí v hlubinách zkaženosti, Architekt prozradí, že chce zplozencům dát svobodu a pomocí krve šedých strážců (jde o napodobení přijímacího rituálu šedých strážců, ti pijí zplozeneckou krev), jim umožňuje svobodně přemýšlet. Také se přizná, že stvořil Matku, čehož ale lituje. Je možné uzavřít s ním spojenectví a on pak pomůže hráčově postavě zabít Matku, nebo ho zabít. \n\nPo zabití šílené matky následuje závěrečná animace, která dokončuje všechny dějové linie, pokud hráč importoval savy z Pramenů, tak jsou osvětleny i osudy některých postav z Pramenů, animace také osvětlí, co se stalo s hráčovou postavou, po poražení Nákazy. Závěrečná animace se opět odvíjí od hráčových rozhodnutí.\nHardwarová náročnost je totožná s původní hrou. Hra Dragon Age: Prameny – Procitnutí vyžaduje původní hru .\n\n\"V článku jsou použity úryvky z článku na české Wikipedii.\"\n\n"}
{"id": "678612", "url": "https://cs.wikipedia.org/wiki?curid=678612", "title": "Bitva u Casselu", "text": "Bitva u Casselu\n\nBitva u Casselu může znamenat:\n\n"}
{"id": "678613", "url": "https://cs.wikipedia.org/wiki?curid=678613", "title": "Titisee", "text": "Titisee\n\nTitisee je jezero v Černém lese v Bádensku-Württembersku. Má plochu zhruba 1,3 čtverečného kilometru a maximální hloubku 43 metrů. Za svůj vznik vděčí feldbergskému ledovci, jehož v pleistocénu vytvořená moréna dnes tvoří břeh jezera. Ve výšce 840 metrů nad mořem z jezera vytéká říčka Gutach, která se po soutoku s Haslachem přejmenovává na Wutach. Na severním břehu jezera se nalézají lázně, dnes součást obce Titisee-Neustadt.\n"}
{"id": "678615", "url": "https://cs.wikipedia.org/wiki?curid=678615", "title": "Good to Be Bad", "text": "Good to Be Bad\n\nGood to Be Bad je desáté studiové album anglické hard rockové skupiny Whitesnake, vydané v dubnu roku 2008.\n\nVšechny skladby napsali David Coverdale a Doug Aldrich.\n\n\n"}
{"id": "678624", "url": "https://cs.wikipedia.org/wiki?curid=678624", "title": "Zimní stadion", "text": "Zimní stadion\n\nZimní stadion je stadion vhodný pro provozování některých zimních sportů. V zimním stadionu se konají turnaje, soutěže a zápasy ve sportovních odvětvích, jako je lední hokej, curling, rychlobruslení a krasobruslení. \n\nNěkteré sportovní aktivity konané v zimních stadionech mají kolektivní charakter (týmové soutěže, družstva), jiné jsou individuální (soutěže jednotlivců).\n\nPo položení parket na led a zakrytí celé ledové plochy nekluzkým povrchem se zimní stadiony mohou používat také k jiným účelům. Mimo hlavní sportovní sezónu slouží např. ke konání koncertů, setkání většího množství lidí, turnajům v deskových hrách, výprodejům různého zboží a samozřejmě k provozování ostatních sportů. \n\n\n"}
{"id": "678639", "url": "https://cs.wikipedia.org/wiki?curid=678639", "title": "Filip I. Burgundský", "text": "Filip I. Burgundský\n\nFilip I. Burgundský ( \"Philippe de Rouvres\" a \"Philippe de Rouvre\", 1346 hrad Rouvres - 21. listopadu 1361 hrad Rouvres) byl vévoda a hrabě burgundský, hrabě z Artois, Auvergne a Boulogne. Zemřel mlád a stal se tak posledním burgundským vévodou z krve Kapetovců.\n\nByl třetím potomkem a jediným synem Filipa, syna burgundského hraběte Oda IV. a Jany, dědičky hrabství Auvergne a Boulogne. Filipův otec se účastnil obrany proti anglické invazi a v srpnu 1346 během bitvy u Aiguillonu nešťastně spadl z koně a zemřel. Chlapec se narodil jako pohrobek. O čtyři roky později se Jana z Auvergne znovu provdala za normandského vévodu Jana, budoucího francouzského krále, který se tak stal poručníkem burgundského dědice. \n\nFilip roku 1349 zdědil po dědově skonu titul burgundského vévody a roku 1357 se v zastoupení oženil se sedmiletou Markétou, dcerou a dědičkou flanderského hraběte Ludvíka II. Zemřel v patnácti letech na podzim 1361 v důsledku nemoci, aniž stačil se svou mladou ženou zplodit dědice. Vymřeli jím tak burgundští vévodové z dynastie Kapetovců. Byl pohřben v cisterciáckém klášteře Citeaux. \n\n"}
{"id": "678643", "url": "https://cs.wikipedia.org/wiki?curid=678643", "title": "Steel Aréna", "text": "Steel Aréna\n\nSteel Aréna – Košický štadión Ladislava Trojáka je nová domácí hala a hokejový stadion klubu HC Košice.\n\nStadion byl otevřen 24. 2. 2006. Jeho kapacita dosahuje 8 378 míst k sezení a stadion byl pojmenován na počest generálního sponzora klubu U. S. Steel Košice (člena americké ocelářské korporace United States Steel Corporation) a také na počest Ladislava Trojáka, košického hokejisty, který se jako první rodilý Slovák stal mistrem světa v tehdejším národním týmu Československa.\n\nSteel Aréna je jeden z hostitelských stadionů, kde se hrály Mistrovství světa v ledním hokeji 2011 a Mistrovství světa v ledním hokeji 2019, které se konaly v Bratislavě a Košicích na Slovensku.\n\nSteel Arénu od roku 2013 pravidelně využívá pro zápasy Euroligy ženský basketbalový klub Good Angels Košice. Divácká podpora tohoto družstva nemá v evropském ženském basketbalu obdoby. Již v listopadu 2007 byl v této hale sehrán zápas proti Spartaku Moskva, který navštívilo 7 120 diváků, což tehdy znamenalo nový evropský rekord v počtu diváků na ženském basketbalovém utkání.\n\nV listopadu 2013 si do haly na zápas proti Jekatěrinburgu našlo cestu 7 855 lidí a o měsíc později bylo toto číslo ještě vylepšeno v utkání proti Bourges, při kterém bylo i díky zvýšené kapacitě haly ohlášeno 8 597 diváků. Toto číslo vydrželo na pozici euroligového rekordu do prosince 2014, kdy bylo pokořeno při utkání mezi družstvy Wisla Kraków a Galatasaray Istanbul, kterému v čerstvě otevřené Kraków Areně přihlíželo 12 990 lidí. To znamená, že v současnosti je zápas Košice-Bourges na druhém místě euroligových tabulek a zároveň se jedná o čtvrtou nejvyšší návštěvu ženského basketbalového utkání na evropském území.\n\nAréna dosud hostila koncerty mnoha známých umělců, mezi kterými byli:\n\n\n"}
{"id": "678673", "url": "https://cs.wikipedia.org/wiki?curid=678673", "title": "Erik Gudbranson", "text": "Erik Gudbranson\n\nErik Gudbranson (* 7. ledna 1992 v Orleans, Ontario) je kanadský hokejový obránce hrající v týmu Pittsburgh Penguins v severoamerické lize NHL.\n\nS juniorským profesionálním hokejem začínal v týmu Ottawa Jr. 67's Min. Midg. AAA v lize OEMHL v sezóně 2007/08 kdy za 70 odehraných zápasů získal 118 trestných minut. V roce 2008 byl draftován do OHL v 1. kole (celkově 4.) týmem Kingston Frontenacs. Po draftu se připojil k týmu Kingston Frontenacs a hned v první sezóně v lize OHL nasbíral za 63 zápasů 22 bodů ale jeho tým nepostoupil do play off. V následující sezóně musel pak vynechal 27 zápasů kvůli mononukleóze v sezóně 2009/10. Po uzdravení odehrál 41 zápasů ve kterých vstřelil dva góly a 21 asistencí. V play off odehrál sedm zápasů, v nichž vstřelil jeden gól a dvě asistence ale tým prohrál s Brampton Battalion v prvním kole play-off 3:4 na zápasy. Po sezóně získal Bobby Smith Trophy, což je trofej, který dokázal nejlépe zkombinovat, jak sportovní, tak i studentské úspěchy. V roce 2010 byl draftován do NHL v 1. kole (celkově 3.) týmem Florida Panthers. V létě 2016 byl vytrejdován za Jareda McCanna a volbu v draftu do Vancouveru Canucks\n\n22. ledna 2011 v OHL v zápase proti Oshawa Generals nejprv tvrdě srazil o mantinel protihráče J.P. LaBarda a poté ho napadl. Gudbranson dostal stop na 8 zápasů.\n\n\n\n"}
{"id": "678674", "url": "https://cs.wikipedia.org/wiki?curid=678674", "title": "Nikita Filatov", "text": "Nikita Filatov\n\nNikita Vasiljevič Filatov (* 25. května 1990, Moskva, SSSR ) je ruský hokejový útočník.V současnosti hraje za klub Nižnij Novgorod NHL Centre Scounting Bureau ho označili jako špičkového evropského bruslaře.V roce 2008 si ho Columbus vybral jako šestého v draftu. V Severní Americe odehrál dvě sezony, střídavě za Syracuse Crunch a Columbus Blue Jackets. Během sezony 2009-10 byl Filatov nespokojený se svým postavením v týmu a byl na zbytek sezony poslán do KHL, kde nastupoval za CSKA Moskva. Během draftu 2011 byl Filatov vyměnen do Ottawy Senators. V prosinci 2011 byl ale poslán opět zpět do CSKA Moskva do konce sezony 2011-12.\n\n\nNarodil se v Moskvě, v Rusku. Má mladší sestru. Jeho matka ho doma vyučovala angličtinu, i díky tomu mluví plynně anglicky. Aby si lépe zvykl na nové prostředí, když začínal hrát v Americe, zůstávala tam s ním jeho matka.\n\n"}
{"id": "678676", "url": "https://cs.wikipedia.org/wiki?curid=678676", "title": "Kateřina Bittmanová", "text": "Kateřina Bittmanová\n\nMUDr. Kateřina Bittmanová (* 14. července 1952) je česká lékařka a dcera Ladislava Bittmana a Anny Bittmanové, rozené Schönové. V roce 1968 emigrovala do Izraele, kde vystudovala gymnázium. Pak sloužila dva roky povinné vojenské služby. V letech 1975–1981 studovala medicínu v Jeruzalémě. Do roku 1991 pracovala ve městě Rechovot na gynekologicko-porodnickém oddělení. V roce 1991 se s dcerou a synem vrátila do Prahy a otevřela si zde gynekologickou ambulanci. Provozuje \"agenturu ProVida\", zajišťující osobní pomocnice pro staré a nemohoucí lidi. Aktivně ovládá šest jazyků.\n\n"}
{"id": "678678", "url": "https://cs.wikipedia.org/wiki?curid=678678", "title": "Simple Minds", "text": "Simple Minds\n\nSimple Minds je skotská new wave hudební skupina, kterou v roce 1978 založili bubeník Brian McGee, baskytarista Derek Forbes, klávesista Mick MacNeil, zpěvák Jim Kerr a kytarista Charlie Burchill. Z původní sestavy ve skupině po celou dobu její existence hráli pouze Burchill a Kerr.\n\n\n"}
{"id": "678702", "url": "https://cs.wikipedia.org/wiki?curid=678702", "title": "Copalis National Wildlife Refuge", "text": "Copalis National Wildlife Refuge\n\nCopalis National Wildlife Refuge je nejjižnější ze tří rezervací, které jsou známé jako Washingtonský námořní komplex rezervací, kam patří také rezervace Flattery Rocks a Quillayute Needles a který je skupinou 870 ostrovů, skal a útesů a zabírá téměř 200 kilometrů washingtonského pobřeží Pacifiku mezi mysem Flattery a Copalis Beach. Tyto ostrovy jsou uzavřeny veřejnosti, přestože jsou blízko vydatným zdrojům mořského jídla.\n\nJedná se o důležitou rezervaci, kde hnízdí a vyrůstají zástupci čtrnácti druhů mořských ptáků. Při migraci se jejich počet a počet bahňáků zvyšuje až na milion jedinců. V okolí ostrovů se vyskytují také lachtani, tuleni obecní, vydry mořské a velryby.\n\nRezervace byla původně otevřena jako Copalisská skalní rezervace v roce 1907 vládním příkazem Theodora Roosevelta. V roce 1940 byla přejmenována na National Wildlife Refuge prezidentským prohlášením.\n\nRezervace se nachází na území námořní rezervace Olympijské pobřeží a také se nachází v divočině Washington Islands. Tyto tři instituce spolupracují na průzkumech o hrozbách zdejším zdrojům.\n"}
{"id": "678703", "url": "https://cs.wikipedia.org/wiki?curid=678703", "title": "Silnice II/292", "text": "Silnice II/292\n\nSilnice II/292 je podkrkonošská silnice II. třídy spojující Železný Brod s Krkonošemi. Délka silnice je asi 24 km.\n\nSilnice II/292 začíná na křižovatce se silnicí I/10 v Železném Brodu. Silnice I/10 zde odbočuje doleva směrem na Tanvald, silnice II/292 odbočuje doprava směrem na Semily přes most přes řeku Jizeru. Za mostem začíná stoupání a za viaduktem začínají serpentiny. V jedné z nich odbočuje doprava silnice II/282 směrem na Loučky a Turnov. Zde silnice II/292 zatáčí doleva /směr Semily/. Po vyjetí kopce se naskýtá krásný výhled Železný Brod. Ve vesnici Pelechov odbočuje doprava silnice III/2921 směrem na Záhoří. Silnice II/292 pokračuje přímo směr Semily. Za Pelechovem silnice projíždí lesem, kde je zvýšený počet zatáček (klesání do údolí Mlýnského potoka a opětovné stoupání), a pokračuje skrze ves Proseč. Za Prosečí následuje další lesní úsek, v němž se po pravé straně silnice nalézá velký kamenolom, vlevo se prostírá přírodní rezervace Údolí Jizery u Semil a Bítouchova (silnice tvoří hranici rezervace). Následující úsek představuje klesání do Semil. V Semilech za mostem nad železniční tratí odbočuje doleva silnice III/2922 směrem na Chuchelnu. Silnice II/292 pokračuje mírně doleva, kde pak odbočuje ostřeji doprava silnice III/2829 směrem k vlakovému nádraží v semilském předměstí Podmoklice. Silnice II/292 zde pokračuje lehce doleva. Několik metrů za stadiónem se silnice kříží se silnicí II/289. Silnice II/292 odbočuje doleva a pokračuje v peáži se silnicí II/289 přes most přes Jizeru na kruhový objezd v centru Semil, kde II/292 odbočuje doleva /1. výjezd/. Silnice II/292 pokračuje směrem na Vrchlabí proti proudu podél řeky Jizery. V části obce Benešov u Semil Podolí odbočuje doleva silnice III/2893 směrem do centra obce Benešov u Semil. Silnice II/292 pokračuje přímo podél řeky. V místní části Hájů nad Jizerou Loukově odbočuje doprava silnice II/2923 směrem na Bystrou nad Jizerou. Silnice II/292 pokračuje přímo. Za Dolní Sytovou odbočuje doprava přes most přes Jizeru silnice III/28618 směrem na Peřimov. Silnice II/292 přirozeně pokračuje přímo směr Horní Sytová, Vrchlabí. Ve vesnici Horní Sytová za železničním přejezdem a mostem přes řeku Jizeru na křižovatce se silnicí I/14 poblíž soutoku Jizery s Jizerkou silnice II/292 končí.\n"}
{"id": "678710", "url": "https://cs.wikipedia.org/wiki?curid=678710", "title": "Edge (wrestler)", "text": "Edge (wrestler)\n\nAdam Josh Copeland (* 30. října 1973 Toronto) je bývalý kanadský profesionální wrestler, známý pod přezdívkou Edge (World Wrestling Entertainment) a Damon Striker (World Championship Wrestling). Debutoval 1. července 1992, kariéru ukončil 11. dubna 2011 kvůli poranění krku. 27. ledna 2020 se vrátil z důchodu a objevil se v zápase Royal Rumble.\n"}
{"id": "678714", "url": "https://cs.wikipedia.org/wiki?curid=678714", "title": "Stephen Gilbert", "text": "Stephen Gilbert\n\nWilliam Stephen Gilbert (22. července 1912, Newcastle, hrabství Down, Severní Irsko – 23. července 2010 Whiteabbey, hrabství Antrim, Severní Irsko) byl anglicky píšící irský spisovatel.\n\nPo studiích pracoval Gilbert krátkou dobu v Belfastu jako reportér pro \"The Northern Whig\", od roku 1933 se ale zabýval obchodem v rodinné firmě. Za druhé světové války sloužil jako dělostřelec u 3. ulsterského protileteckého pluku a zúčastnil se s ním bojů ve Francii včetně evakuace spojeneckých armád z Dunkerque.\n\nV poválečné době se angažoval v kampaních za zákaz jaderných zbraní a po napsání svého nejspěšnějšího románu \"Ratman's Notebooks\" (1968, Krysařův deník), který byl také zfilmován, se literárně odmlčel. Věnoval se nadále obchodu a stal se generálním ředitelem \"Germinal Holdings Limited\". \n\nGilbert byl ženatý od roku 1945, měl dva syny a dvě dcery a zemřel ve věku devadesáti osmi let. \n\n\n\n\n"}
{"id": "678716", "url": "https://cs.wikipedia.org/wiki?curid=678716", "title": "Samuel Ma'oz", "text": "Samuel Ma'oz\n\nSamuel Ma'oz (: שמואל מעוז, \"Šmu'el Ma'oz\"; * 1962, Tel Aviv) je izraelský filmový režisér. Jeho film \"Libanon\" z roku 2009 získal na 66. ročníku Benátského filmového festivalu ocenění Zlatý lev za nejlepší film.\n\nNarodil se v Tel Avivu a ve dvaceti letech byl střelcem v jednom z prvních izraelských tanků, které v roce 1982 vstoupily do Libanonu během první libanonské války. Po válce studoval kameramanskou profesi v umělecké škole Bejt Cvi v Ramat Ganu a pracoval jako filmový a televizní producent a výtvarník.\n\nJako filmový režisér je spojován především s produkcí dokumentárních filmů. Jeho režijním počinem je dokumentární snímek \"Total Eclipse\" („Úplné zatmění“) z roku 2000, v němž se objevila izraelská herečka Jevgenija Dodin. V roce 2007 začal pracovat na svém debutovém celovečerním snímku \"Libanon\", který je založen na Ma'ozových osobních zkušenostech, a který vypráví traumatickou zkušenost čtyřčlenné posádky izraelského tanku v libanonské vesnici na počátku první libanonské války.\n\nKoncem července 2009 Ma'oz obdržel pozvánku na 66. ročník filmového festivalu v Benátkách, kde jeho film získal hlavní cenu Zlatý lev, poté, co byl film odmítnut na filmových festivalech v Berlíně a Cannes. V témže roce byl nominován v deseti kategoriích na izraelské národní ocenění Ofirova cena, z čehož čtyři nominace proměnil. V roce 2010 se zúčastnil 45. ročníku MFF v Karlových Varech.\n\n\n"}
{"id": "678720", "url": "https://cs.wikipedia.org/wiki?curid=678720", "title": "Judy Chicagová", "text": "Judy Chicagová\n\nJudy Chicagová (* 20. července 1939, Chicago, Illinois, Spojené státy americké) je americká umělkyně, malířka, sochařka, spisovatelka, feministka, pedagožka a intelektuálka, jejíž kariéra trvá už více než čtyři desetiletí. Chicagová umění využívá jako prostředek pro změnu intelektuálních a společenských změn. Svou tvorbou také upozorňuje na právo žen angažovat se v umění. Pro svou víru v sebe sama či odmítání sexistických stereotypů se stala pro mnoho lidí na celém světě symbolem. Chicagová rozšířila definici umění a zdůrazňovala právo žen na svobodu projevu. Dosud o ní po celém světě vyšly stovky publikací a její díla byla vystavována v mnoha světových metropolích.\n\nMotto: „Neměli byste ospravedlňovat svou práci.“\n\nNarodila se v židovské rodině jako Judith Sylvia Cohenová. Později si v rozporu s patriarchální tradicí zvolila příjmení podle rodného města - Chicaga. Oba její rodiče pocházeli z rodin východoevropských emigrantů. Otec, Artur Cohen, byl z dlouhé generace rabínů sahající až do 18. století. Sám však odmítl ortodoxní židovský život a namísto toho se stal vyznavačem marxismu. Pracoval na poště ve městě Chicago, avšak většinu své energie vkládal do bojů za práva zaměstnanců a do aktivismu komunistické strany. Otec tehdejší rasově rozdělené Chicago odmítal: „Když sedí na záchodě s kalhotami dole, vypadají všichni stejně.“ Proto také svoji jedinou dceru povzbuzoval k účastem na politických diskuzích, které prostupovaly jejich měšťácký domov. Zemřel, když bylo Judy třináct let.\n\nJejí matka May Levinsonová, bývalá tanečnice, Judy velmi inspirovala. Byla to právě ona, která Judy poskytla útěchu smířit se se židovstvím, což jí umožnilo najít svou vlastní náboženskou víru. Po smrti otce ji matka často brávala do Institutu židovských lidí v Chicagu, kde Judy poprvé objevila svůj umělecký názor. Rasově nepředpojaté rodinné zázemí vysvětluje její zdánlivě vrozenou víru v sebe sama a odmítání sexistických stereotypů.\n\nVýchova k umění Judy Chicagové začala už v osmi letech, kdy chodila na lekce umění. Pokračovala na Uměleckém institutu v Chicagu a od roku 1957 studovala na Kalifornské univerzitě v Los Angeles, kde v roce [1964] studia dokončila.\n\nV roce 1961 se provdala za Jerryho Gerowitze, avšak jejich manželství skončilo tragicky, když Jerry o dva roky později zemřel při automobilové nehodě. V roce 1965 vstoupila do manželství se sochařem Lloydem Hamrolem, avšak tento svazek byl rozveden. Třetí, doposud poslední manželství uzavřela na Štědrý den roku 1985 s fotografem Donaldem Woodmanem.\n\nKariéra Judy Chicagové trvá nyní více než pět desetiletí. Její umění bylo často vystavováno ve Spojených státech, stejně jako v Kanadě, Evropě, Asii, Austrálii a na Novém Zélandu. Kromě toho byla po celém světě publikována také celá řada jejích knih.\n\nV roce 1974, Chicagová obrátila pozornost k tématu dějin žen. Vytvořila její nejznámější práci, „Dinner Party“, která vznikla v letech 1974 až 1979 za účasti stovky dobrovolníků. Tento velkolepý multimediální projekt, symbolicky zobrazující historii žen v západní civilizaci, vidělo během jeho šestnácti výstav konajících se v šesti zemím více než milión diváků. „Dinner Party“ byla předmětem nespočtu článků a textů v rámci dějin umění a je zahrnuta v mnoha publikacích z různých tematických oblastí. Dopad „Dinner Party“ byl přezkoumán v roce 1996 v rámci výstavy „Sexual Politics: Judy Chicago’s Dinner Party in Feminist Art History,” jejíž kurátorkou byla Dr. Amelia Jones z UCLA Armand Hammer Museum. „Dinner Party“ byla v roce 2007 natrvalo umístěna v Brooklyn Museum jako vrcholné dílo Centra feministického umění Elizabeth A. Sackler. Judy Chicagová zveřejnila jako konečné aktualizované a definitivní vyjádření k „Dinner Party“ knihu „From Creation to Preservation.“\n\nV letech 1980 – 1985 pracovala na projektu „Birth.“ Po identifikaci absence ikonografie související s narozením v západním umění navrhla sérii vyšívaných motivů s touto tematikou, kterou pod jejím dohledem realizovalo 150 kvalifikovaných pracovníků. Projekt „Birth“ vystavovala na více než 100 místech. Díla z této série je možné vidět v mnoha veřejných sbírkách, včetně muzea Albuquerque, kde je umístěno jádro projektu „Birth“.\n\nJudy Chicagová se zaměřila také na individuální práci v rámci projektu „Powerplay“. V této neobvyklé sérii kreseb, maleb, utkaných děl, bronzové reliéfů, ad. prezentovala Chicagová kritický feministický pohled na genderové konstrukce maskulinity. Zkoumala, jaký může mít převažující definice moci vliv na svět obecně.\nMyšlenkové procesy zapojené do „Powerplay“ souvisely s jejími dlouhodobými úvahami o moci a bezmoci, a také s rostoucím zájmem o své židovské dědictví.\n\n„The Holocaust Project: From Darkness Into Light“ se poprvé objevil v říjnu 1993 v muzeu Spertus v Chicagu, poté putoval do roku 2002 po celých Spojených státech. Jeho části jsou stále vystavovány. Projekt obnášel osm let šetření a studia, cestování a umělecké tvorby. Skládá se ze série obrazů spojující malby Chicagové s inovativními fotografiemi Woodmana, dále z prací na barevném sklu a tapiserie, které zkušení řemeslníci připravili na základě jejích návrhů.\n\nV roce 1999 se Judy Chicagová po 25 letech vrátila zpátky k učení, když přijala nabídku je jednosemestrová setkání v různých institucích napříč celou zemí (např. Indiana University, Bloomingon, kde obdržela Presidential Appointment in Art and Gender Studies – ocenění prezidenta za umění a genderová studia).\n\nV roce 2001 se svým manželem, fotografem Donaldem Woodmanem, podíleli na projektu na západní Western Kentucky University. Ve spolupráci se studenty, fakultou a místními umělci vytvořili projekt s názvem „At Home“, zkoumající pohled na dům (domov) očima místních obyvatel.\n\nMnoho dekád produkovala Judy Chicagová své monumentální i intimní práce, které se poté staly předmětem rozsáhlého retrospektivního projektu „Trials and Tributes“, který byl představen Dr. Viki Thompson Wylderem, odborníkem na její dílo, na začátku roku 1999 ve Florida State University Art Museum v Tallahassee na Floridě.\n\n„Resolutions: A Stitch in Time“ byl projekt spočívající ve spolupráci s kvalifikovaným řemeslnictvem pracujícím s jehlami a přinesl sérii inspirativních a obrazů kombinovaných s vyšíváním. Výstava byla zahájena v červnu 2000 v Muzeu umění a designu v New Yorku a následně cestoval do sedmi různých míst v rámci Spojených států a Kanady.\n\nNa jaře roku 2006 se Chicagová a Woodman stali prvními uměleckými kancléři na Vaderbilt University, kde se podíleli na projektu spojujícího místní studenty a nashvillské umělce.\n\nV roce 2009 hostila California State University její výstavu s názvem: „A Studio of Their Own: The Legacy of the Fresno Feminist Experiment,” která prezentuje práce jejích úplně prvních studentů. Textil Museum v kanadském Torontu představilo její projekt „If Women Ruled the World”, první významný přehled její textilní (vyšívané) umělecké tvorby.\n\nO jejím díle bylo natočeno mnoho filmů, například Right Out of History, The Making of Judy Chicago’s Dinner Party od Johanna Demetrakas; dokumenty o „Womanhouse“, o projektu „The Birth“, „The Holocaust Project and Resolutions“; a dva filmy produkované korporací Canadian Broadcast Corporation: Under Wraps and The Other Side of the Picture. Televize E! Entertainment zahrnuly Judy Chicagovou do svého pořadu – World’s Most Intriguing Women (Světově nejzajímavější ženy).\n\nVýznam Judy Chicagové spočívá kromě inovátorství v umělecké oblasti také v přínosu pro ženské hnutí a feminismus. Chicagová svou prací a názory prosazuje ženská práva na svobodu projevu, staví se proti sexismu a genderovým stereotypům. Je významnou propagátorkou feministicky zaměřeného umění. V roce 1970 dala Judy Chicagová vzniknout programu věnujícímu se výtvarné výchově pro ženy na California State University. Na California Institute of the Arts poté v roce 1971 založila spolu s Miriam Schapiro program na podporu feministického umění CalArts Feminist Art Program, díky kterému vznikla první feministická výstava Womanhouse demonstrující otevřený ženský pohled na umění. V roce 1973 se podílela na založení umělecké dílny Feminist Studie Workshop. Všechny tyto aktivity, ať umělecké či vzdělávací, napomohly ke vzniku globálního feministického uměleckého hnutí.\n\nV rámci programu CalArts Feminist Art Program se Judy Chicagová věnovala uměleckému směru, který bývá označován jako „vaginální ikonografie“ vycházející z ženské fyziologie a morfologie ženských pohlavních orgánů. Na základě tohoto přístupu vznikla slavná instalace Dinner Party, která byla oslavou osobností slavných žen pomocí symbolických zobrazení vagíny naservírované na talířích prostřených na trojúhelníkové slavnostní tabuli. Tento velký trojúhelník symbolizoval tvar ženského klína a spolu se symboly vagín představoval společenskou tendenci nabízet ženy pro potěchu mužů. Judy Chicagová tímto uměleckých ztvárněním kritizovala zneužívání ženských pohlavních orgánů a bojovala proti maskulinní politice trhu s uměním. Zároveň instalacemi reagovala na bigotní katolickou morálku tehdejší Ameriky. Toto umělecké dílo bylo průlomové pro feministické a lesbické umění, ale i pro americké chápání umění vůbec.\n\n\n\n"}
{"id": "678725", "url": "https://cs.wikipedia.org/wiki?curid=678725", "title": "Agnès Varda", "text": "Agnès Varda\n\nAgnès Varda (30. května 1928 Ixelles, Belgie – 29. března 2019, Paříž) byla francouzská filmová režisérka, scenáristka, dokumentaristka a profesorka dokumentární a filmové tvorby na European Graduate School. Bývá označována za jednu z předchůdkyň a zároveň představitelek francouzské Nové vlny. Ve své tvorbě se často zabývala sociální tematikou, feminismem. Byla držitelkou řádu Čestné legie a celé řady filmových ocenění.\n\nAgnès Varda se narodila v Ixelles v Belgii jako Arlette Varda. Její otec Eugene Jean Varda byl řeckého původu a její matka Christiane Varda (rozená Pasquet) byla Francouzka. V roce 1940 se rodina přestěhovala do Sète nedaleko Montpellier v jižní Francii, kde Agnès Varda prožila celé dětství a dospívání. Vystudovala historii umění na École du Louvre a fotografii na École nationale supérieure des beaux-arts. Po studiích pracovala jako fotografka pro Théâtre National Populaire, kde se také seznámila s Philippem Noiretem a Sylvií Montfort, kteří posléze hráli v jejím prvním filmu.\n\nV roce 1958 porodila dceru Rosalii, jejímž otcem je herec Antoine Bourseiller. Agnès Varda natočila o průběhu svého těhotenství krátký dokument \"L'opéra-mouffe\" (1958), což je jakýsi filmový deník těhotné ženy v Paříži. V roce 1962 se provdala za režiséra Jacquese Demyho. V letech 1968 a 1970 pobývala v USA, kde byla jednou z prvních, kdo postřehl talent Harrisona Forda. Byla přítelkyní Jima Morrisona. O jejich blízkém vztahu svědčí i to, že byla jednou z mála osob, které se v roce 1971 účastnily jeho pohřbu na hřbitově Père Lachaise. V roce 1971 podepsala Le manifeste des 343 na podporu uzákonění potratů ve Francii.\n\nV roce 1972 se jí narodil syn Mathieu Demy. V roce 1990 zemřel její manžel Jacques Demy. Režisérka se k jeho životu vracela i ve své tvorbě, například filmy \"Jacquot de Nantes\" (Jacquot z Nantes, 1991) a \"L'univers de Jacques Demy\" (1995). V roce 2002 byla vyznamenána cenou Francouzské akademie za celoživotní přínos kinematografii. 12. dubna 2009 se stala držitelkou Řádu čestné legie.\n\nAgnès Varda pracovala s experimentálním filmem, hraným filmem i dokumentem a často stírala rozdíl mezi hranou a dokumentární tvorbou. Její dokumenty neaspirovaly na dosažení co největší objektivity; naopak je pro ně typické subjektivní vidění světa.\n\nKritikou byla označena za prarodičku Nové vlny, k čemuž ona sama s úsměvem dodala, že přirovnání pokulhává, protože si ho vysloužila již jako třicetiletá. Někdy bývala zařazována spíše mezi členy hnutí Rive Gauche (Levý břeh), kam patří i Chris Marker, Alain Resnais, Marguerite Duras, Alain Robbe-Grillet, Jean Cayrol a Henri Colpi. Skupina Rive Gauche se stavěla do opozice proti hlavnímu proudu Nové vlny kolem časopisu Cahiers du cinéma. Přesto obě skupiny používaly podobné techniky a využívaly ve své tvorbě experimentu. Sama Agnès Varda se proti zařazování do kategorií vymezuje. Velmi si zakládá na tvůrčí svobodě a u velké části jejích filmů byla jak režisérkou, tak scenáristkou, případně producentkou. Ve svých filmech se zaměřuje na eroticismus, věk, smrt, čas, kolektivní nevědomost a prezentování sociálních tabu.\n\nBývala označována za feministku kvůli svému způsobu práce s ženskými představitelkami, a také kvůli ženskému hlasu, který propůjčovala filmovému umění.\n\nInspirací pro natočení prvního filmu \"La Pointe Courte\" (1955) se údajně stala návštěva stejnojmenné rybářské vesnice. Vesnici Agnès Varda natáčela pro smrtelně nemocného přítele, který toužil vesnici poznat, ale nemoc mu znemožnila ji navštívit. La Pointe Courte je natočen na motivy románu Williama Faulknera \"Divoké Palmy\". Film \"La Pointe Courte\" je pokládán za předzvěst Francouzské nové vlny.\n\nV roce 1962 natočila Agnès Varda film Cléo od pěti do sedmi (\"Cléo de 5 à 7\"), který získal cenu francouzských kritiků a byl nominován na Zlatou palmu na festivalu v Cannes. V tomto filmu Agnès Varda pracuje s genderovými stereotypy a někdy je režie tohoto filmu označována jako feministická. Cléo je navenek typickou femininní postavou, ale v průběhu filmu se postupně objevují i maskulinní rysy její osobnosti, například ve chvíli, kdy se stává tulačkou.\n\nDalším klíčovým filmovým počinem se stal film \"Le Bonheur\" (1965). Režisérka v něm s ironií zpracovává příběh manželské nevěry, ve kterém manžel přivede svoji ženu až k sebevraždě, aby nakonec na její místo nastoupila původní milenka a vše pokračovalo v zaběhnutých kolejích. Snímek je ovlivněn texty Simone de Beauvoirové \"Druhé pohlaví\" a Betty Friedanová \"Femininní mystika\". Autorka ve filmu zobrazuje patriarchální strukturu vztahů ironizujícím způsobem, k čemuž využívá zobrazovacích technik, které evokují reklamní fotografie z magazínů o životním stylu. Přestože je film považován za příspěvek do feministické debaty, některé feministky mu vyčítají přílišnou krutost, s jakou je zacházeno s ženskými postavami, a nedostatečně kritické zobrazení patriarchální struktury vztahů. Film byl oceněn Stříbrným medvědem na Berlinale v roce 1965 a získal cenu Louise Delluca.\n\nV roce 1977 měl premiéru další důležitý film \"L'une chante, l'autre pas\" (Jedna zpívá, druhá ne), který bývá označován za feministický muzikál. Formou muzikálu zobrazuje osobní i politické boje dvou hlavních ženských postav. Do neobvyklého muzikálového rámce vkládá témata jako jsou sex, těhotenství, řízená reprodukce, rodičovství bez partnerů. Film si vysloužil i značnou dávku kritiky, která mu vyčítala mimo jiné to, že muzikálové provedení nepatřičně zlehčuje zpracovávané téma.\n\nFilm \"Sans toit, ni loi\" (Bez střechy a bez zákona) z roku 1985 je dalším z filmů, ve kterém Agnès Varda narušuje stereotypy, postavy tuláků jsou obvykle mužské, ale zde je hlavní hrdinkou dívka-tulačka, kterou jednoho dne naleznou zmrzlou. Film zpětně rekonstruuje události v životě hlavní hrdinky, které vedly až k jejímu tragickému konci.\n\n\n"}
{"id": "678726", "url": "https://cs.wikipedia.org/wiki?curid=678726", "title": "Československá medaile Za chrabrost před nepřítelem", "text": "Československá medaile Za chrabrost před nepřítelem\n\nČeskoslovenská medaile Za chrabrost před nepřítelem bylo vyznamenání propůjčované jednotlivcům, skupinám, vojenským útvarům či jejich symbolům československé armády. Také se udělovala spojeneckým armádám za čin prokazující osobní statečnost na domácím nebo zahraničním bojišti během druhé světové války.\n\nZřízena byla nařízením vlády Československé republiky v Londýně č. 5/1941 Úř. věstn. čsl. 20. prosince 1940. Platnost tohoto nařízení byla těsně po druhé světové válce potvrzena vyhláškou ministra vnitra č. 42/1946 Sb.\n\n"}
{"id": "678727", "url": "https://cs.wikipedia.org/wiki?curid=678727", "title": "Československý velitelský řád Jana Žižky z Trocnova", "text": "Československý velitelský řád Jana Žižky z Trocnova\n\nČeskoslovenský velitelský řád Jana Žižky z Trocnova byl zřízen vládním nařízením 152/1946 Sb. dne 14. června 1946 jako vojenské vyznamenání pro velitele jednotek československé nebo některé spojenecké armády, kteří vedouce své jednotky v bojích druhé světové války k vítězství, přispěli k osvobození Československé republiky, zejména tím, že projevili:\n\nŘád měl následující třídy zásluh:\n\n"}
{"id": "678728", "url": "https://cs.wikipedia.org/wiki?curid=678728", "title": "Jan Hána", "text": "Jan Hána\n\nJan Hána (28. října 1927, Dobronice u Bechyně – 20. září 1994, Praha) byl český akademický sochař, profesor a rektor Akademie výtvarných umění.\n\nPo střední keramické škole nastoupil na Akademii výtvarných umění v Praze kde v letech 1945–1951 studoval pod vedením profesora Karla Pokorného. V letech 1947–1948 studoval i na Umělecké akademii v Záhřebu. Po studiu se věnoval jak veřejným zakázkám, tak komorní tvorbě. Na Akademii výtvarných umění byl v roce 1983 jmenován profesorem speciálního sochařského ateliéru, o dva roky později rektorem. Funkci rektora vykonával až do roku 1989.\n\nPro svá díla ve veřejném prostoru byl komunistickým režimem v ČSSR ceněn. Byl laureátem ceny Klementa Gottwalda (1976), nositelem titulu zasloužilý (1977) resp. národní umělec (1984). V roce 1987 mu byl udělen Řád práce.\n\nHánovu dílu dominují dívčí akty ať už v taneční poloze, stojící, schoulené nebo sedící.\n\n"}
{"id": "678735", "url": "https://cs.wikipedia.org/wiki?curid=678735", "title": "Kostel svatého Petra a Pavla (Praha)", "text": "Kostel svatého Petra a Pavla (Praha)\n\nKostelů svatého Petra a Pavla je v Praze více:\n"}
{"id": "678758", "url": "https://cs.wikipedia.org/wiki?curid=678758", "title": "Zápas na Letních olympijských hrách 1980 – muži, řecko-římský do 90 kg", "text": "Zápas na Letních olympijských hrách 1980 – muži, řecko-římský do 90 kg\n\nZápas řecko-římský ve váhové kategorii do 90 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 15 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "678768", "url": "https://cs.wikipedia.org/wiki?curid=678768", "title": "Zápas na Letních olympijských hrách 1980 – muži, řecko-římský do 100 kg", "text": "Zápas na Letních olympijských hrách 1980 – muži, řecko-římský do 100 kg\n\nZápas řecko-římský ve váhové kategorii do 100 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 9 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "678769", "url": "https://cs.wikipedia.org/wiki?curid=678769", "title": "Zápas na Letních olympijských hrách 1980 – muži, řecko-římský nad 100 kg", "text": "Zápas na Letních olympijských hrách 1980 – muži, řecko-římský nad 100 kg\n\nZápas řecko-římský ve váhové kategorii nad 100 kg probíhal na Letních olympijských hrách 1980 v Moskvě, v atletické hale CSKA Moskva. O medaile se utkalo celkem 10 zápasníků.\n\nZa prohru zápasníci získávají záporné body. 6 bodů vyřazuje zápasníka z dalších bojů. Poté, co zbývají poslední tři borci, utkají se tito ve finálovém kole o medaile.\n\n\n\nVýsledky z předchozích kol se započítávají do finále (žlutě zvýrazněno)\n\n\n"}
{"id": "678774", "url": "https://cs.wikipedia.org/wiki?curid=678774", "title": "Jednoprocesorový systém", "text": "Jednoprocesorový systém\n\nJednoprocesorový systém (UP, ) je v informatice označení pro počítače, které obsahují jen jeden procesor. Alternativou jsou víceprocesorové systémy (SMP, ASMP, MMP).\n\n"}
{"id": "678778", "url": "https://cs.wikipedia.org/wiki?curid=678778", "title": "Vzdálená internetová laboratoř", "text": "Vzdálená internetová laboratoř\n\nVzdálená internetová laboratoř (též \"Vzdáleně ovládaná laboratoř\"; angl. \"remote-lab\" nebo též \"online lab\") je skutečný reálný pokus (fyzikální, chemický...), připojený pomocí řídicího počítače (serveru) k celosvětové síti Internet. Vzdálení uživatelé prostřednictvím ovládacího webového rozhraní experimentu přes internetové spojení ovládají experiment a měří relevantní data. Získaná data jsou reálná, byla získaná na skutečném zařízení. \n\nVzdáleně ovládané experimenty mají oproti klasickým školním experimentům v tradičních školních laboratořích nebo oproti virtuálním experimentům několik podstatných výhod:\n\nWebové ovládací rozhraní vzdálené internetové laboratoře je zprostředkováno pomocí aktivních částí webové stránky - zpravidla Pluginy pro JAVA nebo prostředí LabVIEW. Některé laboratoře vyžadují zvláštní multimediální přehrávač pro provoz webové kamery.\n\n"}
{"id": "678780", "url": "https://cs.wikipedia.org/wiki?curid=678780", "title": "Obléhání Bonnu (1673)", "text": "Obléhání Bonnu (1673)\n\nObléhání Bonnu bylo součástí francouzsko-nizozemské války a trvalo od 3. do 12. listopadu 1673. Nizozemci, kteří předtím donutili vojska Ludvíka XIV. k ústupu, přešli v roce 1673 do ofenzívy. V Bonnu byla posádka, skládající se z jednotek kolínského kurfiřta-arcibiskupa a francouzského krále, obležena vojáky Nizozemské republiky (vedené Stadtholdrem Vilémem III. Oranžským), Španělska a Svaté říše římské (vedené Raimondem Montecuccolim). Spojenecké síly po devítidenním obléhaní zajaly celou posádku.\n"}
{"id": "678795", "url": "https://cs.wikipedia.org/wiki?curid=678795", "title": "Ústřední muzeum vojenského letectva", "text": "Ústřední muzeum vojenského letectva\n\nÚstřední muzeum vojenského letectva ( ) je muzeum ruského letectví nacházející se městě Monino, asi 35 km východně od Moskvy. Má status federální státní kulturní organizace ( ). Založeno bylo 28. listopadu 1958, pro návštěvníky otevřelo své brány 23. února 1960.\n\nV muzeu je možné vidět bohatou sbírku letadel i vrtulníků jak civilních, tak vojenských. Nechybí ani letecká výzbroj, nástroje, uniformy a umělecká díla. Samostatná expozice představuje zahraniční letadla druhé světové války. Muzejní exponáty jsou vystaveny pod širým nebem, ve dvou hangárech a šesti sálech. Každoročně muzeum navštíví přes 150 tisíc lidí.\n\n"}
{"id": "678799", "url": "https://cs.wikipedia.org/wiki?curid=678799", "title": "Las47", "text": "Las47\n\nLas47 (označovaná také \"Ty\") je polská parní lokomotiva úzkorozchodné dráhy, vyráběná v letech 1947 až 1958 v továrně Fablok ( ), v Chrzanově. \n\nLokomotivy tohoto typu byly používány především k přepravě zboží při výrobě a zpracování dřeva na lesní železnici o rozchodu 600/700/750/760 mm, zřídka na osobní přepravu. Bylo vyrobeno asi 640 kusů, mimo Polsko byly vyváženy do Rumunska, Bulharska a Albánie.\n"}
{"id": "678815", "url": "https://cs.wikipedia.org/wiki?curid=678815", "title": "Abbottábád", "text": "Abbottábád\n\nAbbottábád ( ) je správní centrum stejnojmenného okresu v provincii Chajbar Paštúnchwá v Pákistánu. Leží zhruba 50 kilometrů na severovýchod od hlavního města Islámábádu v nadmořské výšce 1260 metrů. Je vzdálen asi hodinu cesty autem od Islámábádu. Má příjemné, mírné klima s dostatkem srážek, proto se jedná v rámci Pákistánu o dražší destinaci, kde většinu obyvatel tvoří příslušníci střední třídy. Ve městě se nacházejí tři vojenské objekty, včetně výcvikového centra a vojenské akademie.\n\nV roce 2011 zde byl 2. května příslušníky americké speciální jednotky Navy SEALs zastřelen Usáma bin Ládin.\n\n"}
{"id": "678820", "url": "https://cs.wikipedia.org/wiki?curid=678820", "title": "Reaktivní formace", "text": "Reaktivní formace\n\nReaktivní formace je název pro reakci člověka, který u sebe samotného nějaké chování potlačil a nyní ho chce potlačit u někoho jiného. Důvodem jsou jeho pocity úzkosti navozené předtím z daného chování.\n\nJde vlastně o psychologické vysvětlení morálního ponaučení, které tak kritizoval Friedrich Nietzsche. Příkladem může být snaha napraveného kuřáka zabraňovat v kouření ve svém okolí. Jiný příklad je požadavek mužů, aby žena ve středním věku byla stále slušná, ačkoli „ona se již ponořila do červené“ (vychovává děti). To, co bylo potlačeno na její popud, se nyní vynořuje proti ní. Sekvence života muže je totiž z tohoto pohledu opačná a začíná červenou.\n"}
{"id": "678821", "url": "https://cs.wikipedia.org/wiki?curid=678821", "title": "Marie Schenková", "text": "Marie Schenková\n\nMarie Schenková (* 18. prosince 1938 Kylešovice) je česká historička umění specializující se na barokní malířství a malířství 19. století ve Slezsku.\nOd roku 1956 do roku 1964 pracovala jako diplomovaná zdravotní sestra v psychiatrické léčebně v Opavě a poté do roku 1970 jako odborná pracovnice na státním zámku v Hradci u Opavy. V letech 1963-1968 studovala dějiny umění na Filozofické fakultě Jana Evangelisty Purkyně v Brně (prof. A. Kutal, V. Richter, I. Krsek), roku 1971 studia ukončila obhajobou rigorózní práce (PhDr.)\n\nV letech 1973-2009 byla vedoucí uměleckohistorického pracoviště Slezského muzea v Opavě, 1998-2001 členkou vědecké rady Muzea v Šumperku, od r. 1998 členkou umělecké komise při Ostravsko-opavském biskupství, od r. 2003 členkou územní komise pro posuzování návrhů na prohlášení věci za kulturní památku při NPÚ v Ostravě.\nMarie Schenková ve své muzejní a badatelské činnosti dokázala navázat na kontinuitu předválečné muzejní a badatelské práce, narušené za dramatických událostí druhé poloviny 20. století, především nacismu a komunismu. Přinesla klasický model práce historika umění v muzeu, spočívající v rovnoměrném rozdělení pozornosti mezi činnost akviziční, prezentačně-výstavní a badatelsko-výzkumnou. Kromě barokního umění se systematicky zajímala o podobu umění 19. století a první poloviny 20. století ve Slezsku a ve svých studiích, otiskovaných na stránkách Časopisu Slezského muzea, věnovala rovnocennou pozornost jak českým, tak německým malířům této doby.\n\n"}
{"id": "678826", "url": "https://cs.wikipedia.org/wiki?curid=678826", "title": "Karel Prager", "text": "Karel Prager\n\nKarel Prager (24. srpna 1923, Kroměříž – 31. května 2001, Praha) byl český architekt. Kromě obytných domů je autorem i některých významných veřejných budov, například budovy Federálního shromáždění a Nové scény Národního divadla v Praze.\n\nNarodil se v Kroměříži, kde absolvoval nižší gymnázium a roční praxi na stavbě a v roce 1940 byl přijat na průmyslovou školu v Brně. Zde maturoval v roce 1944, poté se vrátil zpět do Kroměříže, kde pracoval u stavební firmy. Po konci války nastoupil na České vysoké učení technické v Praze, obor architektura, studium ukončil v roce 1949.\n\nPo krátkém působení (květen až září 1949) v Ostravě byl od roku 1950 byl zaměstnán v pražském Stavoprojektu, kde se také potkal se svými budoucími dlouholetými spolupracovníky Jiřím Kadeřábkem a Jiřím Albrechtem. V roce 1967 spoluzaložil Sdružení projektových ateliérů, kde se stal ředitelem Ateliéru Gama. Ateliéry byly po roce 1968 zrušeny (respektive přestaly fungovat jako nestátní ateliéry) a byly začleněny pod projektový ústav Výstavby hlavního města Prahy. Ateliér byl přejmenován na Ateliér 3 a Karel Prager byl ponechán v jeho čele až do roku 1990, kdy se ateliér stal soukromým Architektonickým ateliérem Gama. Karel Prager zůstal ředitelem tohoto ateliéru (od roku 1994 Architektonického studia Gama) až do své smrti v roce 2001. Je pohřben v rodinném hrobě na kroměřížském hřbitově.\n\nV roce 2000 byla Obcí architektů v rámci přehlídky Grand Prix udělena Karlu Pragerovi čestná cena za celoživotní dílo a přínos architektuře. In memoriam obdržel Poctu České komory architektů za rok 2011.\n\nKarel Prager byl v mládí skautem. Oženil v roce 1946, měl dvě děti – dceru Helenu (provdanou Loudovou) a syna Jana.\n\nZemřel v roce 2001 v Praze a je pohřben na kroměřížském hřbitově.\n\nU architektonických návrhů a realizací Karla Pragera je patrná především tendence k preferování ocelových konstrukcí staveb a skla. A zároveň též obdiv k modernistické západní architektuře šedesátých let, s jejími čistými formami, jež lze nalézt například u pozdních realizací Ludwiga Miese van den Roheho.\n\nPodle architektky Radomíry Sedlákové, která dílo Karla Pragera spravuje, je budova ministerstva dopravy v Tbilisi vlastně vykradeným nerealizovaným Pragerovým projektem přestavby pražských Košíř.\n\n\n\nJeho dílo je přijímáno rozporuplně; někdy je označován jako „vizionář socialistické architektury“ nebo „Karel Gott socialistické architektury“. Budova Federálního shromáždění (dnešní Nová budova Národního muzea) svým odvážným \"architektonickým stanoviskem\" nemohla být nikdy přijímána jednoznačně kladně širokou veřejností. Avšak odborná domácí i zahraniční kritika přisuzuje zmiňované stavbě architektonické kvality srovnatelné se světovou špičkou své doby.\n\n\n"}
{"id": "678833", "url": "https://cs.wikipedia.org/wiki?curid=678833", "title": "Otakar Zachar", "text": "Otakar Zachar\n\nOtakar Zachar (16. března 1870, Točník u Hořovic – 29. listopadu 1921, Praha) byl český chemik. Vystudoval chemii v oboru pivovarnictví a sladovnictví na Českém vysokém učení technickém v Praze.\n\nOtec Otakara Zachara, Šebestián, byl druhým sládkem z rodu Zacharů v kročehlavském pivovaru. Za jeho spravování byl pivovar zmodernizován a dočkal se velkého rozmachu. Otakar převzal pivovar roku 1898 a v práci svého otce úspěšně pokračoval. Vynalezl pivo v prášku.\n\nVěnoval se také literární činnosti, byl redaktorem časopisů Kvas, Sládek a Český sládek. Přátelil se s četnými českými umělci, např. s malířem Mikolášem Alšem, se kterým se seznámil během studií. Jako přílohu časopisu Sládek vydal roku 1909 antologii Čeňka Zíbrta s názvem \"Pivo v písních lidových a znárodnělých\" (v komisi knihkupectví O. Pyšvejce v Praze), v níž Zíbrt sebral \"v celek popěvky, písně lidové, staré i nové, české, moravské, slezské a slovenské o pivu.\"\n\n"}
{"id": "678874", "url": "https://cs.wikipedia.org/wiki?curid=678874", "title": "Ch-35", "text": "Ch-35\n\nCh-35 (rusky Х-35; v kódu NATO SS-N-25 Switchblade; GRAU 3M24) je ruská podzvuková protilodní střela s plochou dráhou letu. Pozemní mobilní verze systému pobřežní protilodní obrany nese označení Bal-E (NATO SSC-6; GRAU 3K60) a letecká verze AS-20 Kayak (mohou ji nést typy MiG-21, MiG-29SMT, Su-30, Su-35, Ka-27, Ka-28). Střela je ruským ekvivalentem amerického typu Boeing Harpoon (bývají přezdívány Harpoonsky). Vývoj střely začal v 70. letech a roku 1983 byla zavedena do služby. Používají ji ozbrojené síly Ruska, Vietnamu, Indie a Alžírska. Exportní verze základního modelu je označena 3M24E Uran-E.\n\nStřely mají inerciální a v závěrečné fázi útoku aktivní radarové navádění, přičemž operují velice nízko nad hladinou. Jejich trup je z hliníku. Nosné i ocasní plochy jsou v křížovém uspořádání. Z lodí a pozemních zařízení střela startuje pomocí startovacího stupně s raketovým motorem na tuhé pohonné látky a během letu ji pohání proudový motor. Vstup vzduchu k motoru je ve spodní části střely. Bojová hlavice obsahuje 145 kg výbušnin. Pozemní a námořní verze mají dostřel 130 km. Rusko už také vyvinulo modernizovanou verzi 3M24M (exportní označení 3M24E1), která využívá naváděcích systémů aktualizovaných pomocí GPS a Glonass. Tato verze má dolet prodloužený na 250 km.\n\n"}
{"id": "678878", "url": "https://cs.wikipedia.org/wiki?curid=678878", "title": "Bibliometrie", "text": "Bibliometrie\n\nBibliometrie je vědní disciplína zabývající se měřením a kvantitativní analýzou dokumentů komunikujících vědecké poznatky.\n\nZakladateli bibliometrie jsou F. J. Cole a N. B. Eales, kteří v roce 1917 publikovali práci \"Statistická analýza literatury\". Analyzovali v ní literaturu zabývající se anatomií publikovanou od roku 1573 do roku 1860. V roce 1923 bývalý knihovník Britského patentového úřadu E. Wyndham Hulme statisticky analyzoval historii vědy. V roce 1927 P. L. K. Gross a E. M. Gross publikovali studii, ve které spočítali a analyzovali citace k článkům v chemických časopisech. Byla to první studie tohoto druhu a díky ní byly položeny základy citační analýzy. Bradfordova práce o rozdělení článků mezi časopisy Applied Goephysics a Publication Research vedla k odvození Bradfordova zákona rozptylu.\n\nSamostatný pojem bibliometrie zavedl až roku 1969 A. Pritchard, do té doby se používal termín \"statistická bibliografie\".\n\n\n\n\n"}
{"id": "678889", "url": "https://cs.wikipedia.org/wiki?curid=678889", "title": "Bradfordův zákon", "text": "Bradfordův zákon\n\nBradfordův zákon rozptylu (také jen Bradfordův zákon) je empirický bibliometrický zákon, který objevil Samuel C. Bradford. \n\nBradford při sestavování rešerše z geofyziky zjistil, že články s požadovanou tematikou byly zveřejněné v 326 časopisech. Když tyto časopisy rozčlenil na tři skupiny tak, aby v každé byl přibližně stejný počet článků, v první skupině bylo 9 časopisů s 429 články, v druhé 59 časopisů se 499 články a v poslední 258 časopisů s 404 články. Podobnou zákonitost zjistil i při jiných rešerších. \n\nNa základě toho formuloval zákon rozptylu informací. Počet časopisů X je věnovaný určité problematice, tyto časopisy nazývané také klíčové časopisy představují jádro znázorněné centrálním kruhem. Okolo kruhu je možné vytvořit mezikruží tak, že do prvního mezikruží umístíme tolik dalších nejbližších časopisů, aby počet článků o dané problematice byl stejný v mezikruží i v jádře.\n\nMatematicky:\n\nPlatnost zákona experimentálně dokázal na více tematických oblastech a zjistil, že n = 5. \n\nBradfordův zákon je možné využít při hodnocení informačních pramenů v jednotlivých vědních oborech, při určení poločasu stárnutí vědeckých informací, nebo v nákupní politice knihovny.\n\n\n"}
{"id": "678900", "url": "https://cs.wikipedia.org/wiki?curid=678900", "title": "Výmarská klasika", "text": "Výmarská klasika\n\nVýraz Výmarská klasika ( ) vznikl v průběhu 19. století k označení období, kdy „čtyřhvězdí“ Wieland, Goethe, Herder a Schiller působilo ve Výmaru. Toto období bývá často ohraničováno Goethovou italskou cestou roku 1786 a Schillerovou smrtí roku 1805; někdy se jím míní pouze období „estetické aliance“, společných básnických snah Goethových a Schillerových (1794–1805).\n\nAutoři netvořili hnutí jako např. avantgardy 20. století a nikdo z těchto básníků se za klasika neoznačoval. Proto také bývá výraz \"výmarská klasika\" v literární vědě někdy zpochybňován. Vznikl jednak pro návaznost autorů na antickou literaturu (jak v motivech, tak ve formální výstavbě textů), ale také jako zpětné označení klasického období německého básnictví.\n\nKromě návaznosti na antiku (velmi výrazná u Wielanda, ale např. i v Goethově \"Ifigenii na Tauridě\") spojovaly tvorbu tohoto období také osvícenské i romantické prvky. Je zde patrná snaha o harmonické pojetí člověka, které skloubí osvícenskou rozumovost s romantickou citovostí, vystupňovanou dříve hnutím Sturm und Drang. Proto se odklánějí od Francouzské revoluce a také od estetiky Immanuela Kanta, zejména v Schillerových \"Listech o estetické výchově\", kde formuloval ideál estetické výchovy člověka. Schiller velmi často bral své náměty z historie, Goethe spíše z přírody; je to patrné ještě v jeho pozdějším románu \"Spříznění volbou\".\n\n"}
{"id": "678902", "url": "https://cs.wikipedia.org/wiki?curid=678902", "title": "Samuel C. Bradford", "text": "Samuel C. Bradford\n\nSamuel Clement Bradford (* 10. ledna 1878, Londýn – 13. listopadu 1948) byl anglický knihovník, objevitel Bradfordova zákona rozptylu.\n\nNa Londýnské univerzitě vystudoval chemii a získal zde doktorský titul. Od roku 1899 pracoval v Science Museum v South Kensingtonu, zdejší knihovnu řídil od roku 1925 do svého odchodu do důchodu v roce 1937. Dokázal shromáždit jednu z největších sbírek vědecké literatury v Evropě a zasadil se o zavedení desítkové klasifikace. Byl činný v různých grémiích zabývajících se dokumentační vědou.\n\nV knihovní vědě je známý především díky Bradfordově zákonu rozptylu, ve kterém v roce 1934 popsal rozdělení článků v jednotlivých tématech podle různých odborných časopisů.\n\n"}
{"id": "678910", "url": "https://cs.wikipedia.org/wiki?curid=678910", "title": "Elektronická fakturace", "text": "Elektronická fakturace\n\nElektronická fakturace je moderní způsob předávání daňových dokladů. Daňové doklady jsou zasílány e-mailem v běžném formátu PDF a v XML formátu ve standardu ISDOC. Jedná se o moderní formu komunikace, opírající se o platné zákony České republiky - konkrétně o Zákon o elektronickém podpisu 227/2000 Sb., novelizovaný zákonem č. 440/2004 Sb. \nSpolečnosti využívající elektronické fakturace zasílají elektronickou poštou (e-mailem) daňové doklady ve formátu PDF a XML (ISDOC), které jsou podepsány elektronickou značkou založenou na kvalifikovaném systémovém certifikátu. Takto podepsané faktury-daňové doklady splňují požadavky zákona č. 235/2004 Sb. o dani z přidané hodnoty na vystavování daňových dokladů v elektronické podobě (§ 26, odst. 4) a jejich archivaci v elektronické podobě (§ 27, odst. 2).\n\nPokročilejším stupněm elektronické fakturace je využití elektronické výměny dat (EDI). Tato technologie se neomezuje pouze na faktury (v EDI se jedná o zprávu INVOIC), ale umí pokrýt prakticky všechny doklady/procesy v obchodním styku. Zároveň pracuje se strukturovanými daty, které je možné s využitím mezinárodních standardů, automaticky přenášet (s využitím zabezpečených sítí jako jsou např. VAN, AS2, x.400 apod.) přímo z a do informačních systémů, aniž by bylo třeba je ručně přepisovat. \n\n\n"}
{"id": "678912", "url": "https://cs.wikipedia.org/wiki?curid=678912", "title": "Doubská hora", "text": "Doubská hora\n\nAberg nebo nověji Doubská hora je hora vysoká 610 m n. m., v Slavkovském lese, západně od lázeňského centra Karlových Varů, 500 metrů nad přehradou Březová.\n\nPrvní dřevěná rozhledna zde stála od roku 1845, ta však po 12 letech shořela. Jako náhrada za ní byla postavená kamenná rozhledna roku 1862. Byla vysoká 20 m a měla 78 točitých schodů. V roce 1878 byla přistavěna kavárna pro návštěvníky. Kvůli dezolátnímu stavu ji město v roce 1904 nechalo strhnout a postavit novou. Nová rozhledna byla postavena v roce 1905 dle architekta Ludwiga Schefflera. Po roce 1945 byla přejmenována na Gottwaldovu vyhlídku. Za dob socialismu sloužila jako školicí a rekreační středisko Klementa Gottwalda. V roce 1995 byl objekt prodán soukromníkovi, který zde po rekonstrukci v roce 1997 otevřel hotel Aberg. V roce 2000 byl poblíž rozhledny vybudován ruský kostelík sv. Nikolaje.\n\nAberg se nachází v části Karlovy Vary-Doubí a je přístupný po silnici, která odbočuje ze silnice I/20 u železniční stanice Březová a je k dispozici hostům hotelu Aberg. Ostatní návštěvníci mohou po této silnici dojet na parkoviště u areálu Svatý Linhart a dále po modře značené turistické cestě, která vede podél zmíněné silnice až na vrchol.\n\nRozhledna je přístupná celoročně, ale jen pokud je hotel otevřen a pokud není obsazen pokoj v nejvyšším patře věže.\n\nKrušné hory (Tisovský vrch s rozhlednou, Špičák, Klínovec), rozhledna Diana, Goethova vyhlídka, Doupovské hory, Andělská hora (zřícenina).\n\n"}
{"id": "678914", "url": "https://cs.wikipedia.org/wiki?curid=678914", "title": "Hearts Grow", "text": "Hearts Grow\n\nHearts Grow byla japonská hudební skupina z Motobu, ležící v prefektuře Okinawa. Jejich první vydanou skladbou byla \"Grow!!\", vydaná 16. října 2006. Největší úspěch tato skupina dosáhla po vydání prvního singlu \"Road\" 18. listopadu 2006. Jejich druhý singl \"Yura Yura\" byl vydán 6. prosince 2006. Tato píseň byla použita v kresleném seriálu Naruto.\n\nRoku 2009 byla tato skupina rozpuštěna.\n\n"}
{"id": "678917", "url": "https://cs.wikipedia.org/wiki?curid=678917", "title": "Rechle v Českém Krumlově", "text": "Rechle v Českém Krumlově\n\nKrytá dřevěná trámová lávka přes Vltavu v Českém Krumlově, spojující části Nové Spolí a Plešivec, je chráněna jako technická památka.\nLávka byla postavena v roce 1798. Byla používána k počítání vorů proplouvajících pod ní; používal se pro ni proto název rechle. V letech 1986 až 1987 byla lávka rekonstruována a zpevněna ocelovými nosníky . Přes lávku dnes vede vodovodní řad. Další rekonstrukce byla zahájena v roce 2011; při ní je plánována i výměna dřevěné konstrukce předmostí.\n\nLávka je vystavena na čtyřech kamenných podpěrách na půdorysu ve tvaru písmene L. Vltavu přetíná v šikmém směru. Je dlouhá 110 metrů, široká 2,7 m a vysoká 4 m, do výše 2,7 metrů je krytá bedněním. Je kryta valbovou šindelovou střechou. Těsně pod ní se nachází prudký jez s propustí na jižní straně.\n"}
{"id": "678921", "url": "https://cs.wikipedia.org/wiki?curid=678921", "title": "Turgajská plošina", "text": "Turgajská plošina\n\nTurgajská plošina (kazašsky \"Торғай үстірт, Torğaj üstirt,\" rusky \"Тургайское плато, Turgajskoe plato)\" je náhorní rovina mezi Jižním Uralem a Mugodžary na západě a Kazašskou pahorkatinou na východě. Nachází se na území Kostanajské oblasti Kazachstánu. Je dlouhá asi 600 a široká asi 300 km. Střední nadmořská výška se pohybuje od 200 do 300 m, nepřesahuje 310 m. Severojižní osou plošiny je Turgajská brána s řekou Torgaj.\n\nV geologické stavbě převládají mořské i pevninské jíly a pískovce. Jižní část je rozčleněna do systému stolových zvýšenin. V oblasti se nachází množství slaných jezer. Jsou tu ložiska magnetitu, limonitu, bauxitu a uhlí.\n\nVegetace severní části patří do pásma stepí (většinou kultivovaných), v jižní části převládají polopouště.\n"}
{"id": "678923", "url": "https://cs.wikipedia.org/wiki?curid=678923", "title": "Fallschirmjäger", "text": "Fallschirmjäger\n\nFallschirmjäger ( doslova \"padákoví myslivci\", tento překlad byl užíván v době druhé světové války a dnes je považován za archaický) je německý termín pro vojenského výsadkáře. Označení je složenina německého slova „padák“ (\"Fallschirm\") a „myslivec“ (\"Jäger\"). („Myslivci“ bylo označení elitních jednotek lehké pěchoty pruské armády.) Padákoví myslivci se zformovali ve 30. letech 20. století a během druhé světové války se zúčastnili řady rozsáhlých výsadkových operací, jako byla například německá invaze na Krétu. Po skončení druhé světové války byly jednotky padákových myslivců součástí východoněmecké i západoněmecké armády. Dnes jsou součástí armády sjednoceného Německa. \n\n\n"}
{"id": "678924", "url": "https://cs.wikipedia.org/wiki?curid=678924", "title": "Masakr v Kondomari", "text": "Masakr v Kondomari\n\nMasakr v Kondomari (řecky \"Σφαγή στο Κοντομαρί\") je označení popravy více než sta řeckých mužů-civilistů z krétské vesnice Kondomari německými padákovými myslivci 2. června 1941. Šlo o první ze série německých represálií vůči civilnímu obyvatelstvu na Krétě, které byly odvetou za zapojení tohoto obyvatelstva do obrany Kréty při německé invazi na Krétu během druhé světové války a za krutosti, kterých se tito civilisté údajně dopouštěli během bojů vůči německým vojákům.\n\n\n"}
{"id": "678927", "url": "https://cs.wikipedia.org/wiki?curid=678927", "title": "Jaroslav Josef Malý", "text": "Jaroslav Josef Malý\n\nJaroslav Josef Malý (* 1. října 1890 v Daruvaru, Chorvatsko - 12. srpna 1975 v Karlových Varech) byl český cestovatel, orientalista, spisovatel a chemik.\nNarodil se českým rodičům původem z Křesína v dnes chorvatském Daruvaru. Po návratu rodiny do Čech studoval na reálce v Lounech, kde roku 1910 maturoval. Na filosofické fakultě české části Karlo-Ferdinandovy univerzity navštěvoval do roku 1914 přednášky přírodních věd. První cestovatelské pokusy podnikal s podporou české části univerzity, přírodovědeckého klubu a spolku Svatobor.\nS finanční podporou ministerstva obchodu a průmyslu Ruské říše podniknul výpravu do Turkestánu. Navštívil Bucharu, Darváz, Šugnan, Pamír severní Afghánistán, severní Indii a západní Tibet.\n\nPrvní světová válka a ruská revoluce jej zahnaly na Sibiř. Jaro a léto 1918 strávil v tajze poříčí Ussuri a podzim v tundře u břehů Amuru. V roce 1921 cestoval v Mongolsku a Mandžusku. V roce 1924 pracoval ve střední Číně jako poradce čínského generála Tchen-Tse-Minga. Cestou do Evropy navštívil jižní Čínu, Indočínu, Malajský poloostrov, Cejlon a severní Afriku.\nPřibližně v roce 1928 se vrátil do Československa a založil si vlastní chemickou továrnu v Praze. Po roce 1948 pracoval v chemické výrobě v Karlových Varech, kde roku 1975 zemřel.\n\nOd roku 1911 publikoval články v časopisech Právo lidu, Besedy času, Venkově, Širém světě, Světozoru a Malém čtenáři. Je též autorem tří cestopisných knih:\n\n"}
{"id": "678933", "url": "https://cs.wikipedia.org/wiki?curid=678933", "title": "RMS America", "text": "RMS America\n\nRMS \"America\" byl kolesový parník třídy America společnosti Cunard Line vybudovaný roku 1848 v loděnicích Robert Steele & Co. ve skotském Greenocku.\nUž na své první plavbě 13. dubna 1848 z Liverpoolu do Halifaxu získal časem 9 dní a 16 minut s průměrnou rychlostí 11,7 uzlů (21,7 km/h) Modrou stuhu. Byla to hlavní loď sloužící na této lince hlavně v dobách, kdy většina ostatních sloužila jako transportní lodě v krymské válce. V roce 1863 si ji pronajala Allan Line, následně byl prodán a nakonec roku 1875 rozebrán.\n"}
{"id": "678935", "url": "https://cs.wikipedia.org/wiki?curid=678935", "title": "Cityboy", "text": "Cityboy\n\nCityboy: Peníze, sex a drogy v srdci londýnského finančního světa (v anglickém originále \"Cityboy: Beer and loathing in the Square Mile\") je kniha anglického spisovatele a bývalého finančního analytika Gerainta Andersona, který v ní shrnul své zkušenosti ze života v srdci evropského finančního centra - v londýnské čtvrti Square Mile, které již předtím psal jako sloupek do volně šířených londýnských novin \"thelondonpaper\". Kniha byla vydána v anglickém originále roku 2008 v britském nakladatelství Millennium Publishing a do češtiny byla přeložena v roce 2010 Ivanem Kytkou.\n\nKniha je osobní zpovědí autora, který v knize vystupuje pod jménem Steve Jones, o tom, jaké praktiky vládnou ve finančním centru Evropy, v londýnské čtvrti Square Mile neboli také přezdívána City, což je název samotného centra Londýna. Steve Jones je hippiesácký student, který tráví své mládí v kouření marihuany a hašiše, když mu jeho bratr, který je finančním analytikem, nabídne možnost, aby se také stal finančním analytikem. Absolvuje tedy pohovor ve své první bance, která v příběhu vystupuje jako francouzská banka Banque Inutile, ale všechny instituce jsou zde přejmenovány, aby se autor vyhnul případné právní žalobě. Později střídá zaměstnavatele a i přes svoji neznalost obchodů s akciemi se díky přátelské povaze a jak sám píše „schopnosti vypít vše v dosahu 100 metrů“ stává respektovanou osobností londýnského finančního světa. Nakonec jej však práce natolik pohltí a zjistí, do jakého zvráceného světa se to dostal, že nakonec vše ukončí a ze City odejde.\n\nAutor sám tvrdí, že příběhy v knize jsou sice v jádru pravdivé, ale pro čtenáře upraveny tak, aby byly čtivější a živější. \n\nAutor používá velmi svéráznou řeč, která je, jak v anglickém originále, tak v českém překladu, velmi hovorová, místy až vulgární, ale skvěle vystihuje a popisuje prostředí, ve kterém se autor nacházel a čtenář si tak udělá jiný náhled na svět finančních institucí.\n\nKniha má 314 číslovaných stran ve formátu A5 a skládá se Prologu, 8 kapitol a Epilogu, který je rozdělen na části HIPÍK, ČAS KRIZE a PODĚKOVÁNÍ. Epilog má název HLAVA Z KOKSU, 1. kapitola se jmenuje GURU, 2. kapitola Obchodník, 3. autor nazval NEMESIS, 4. je Génius, 5. Klient, 6. je nazvána VŮDCE, 7. kapitola knihy má název BĚHNA a finální 8. kapitola ABSOLVENT. Epilog se skládá ze 3 výše zmíněných částí - HIPÍK, ČAS KRIZE a PODĚKOVÁNÍ.\n\nISBN knihy je 978-80-86201-60-3\n"}
{"id": "678937", "url": "https://cs.wikipedia.org/wiki?curid=678937", "title": "Derby Museum and Art Gallery", "text": "Derby Museum and Art Gallery\n\nDerby Museum and Art Gallery (česky zhruba \"Derbské muzeum a umělecká galerie\") je muzeum a galerie anglického města Derby. Bylo založeno v roce 1879 spolu s Derbskou ústřední knihovnou v nové budově z červených cihel navržené Richardem Knillem Freemanem a darované městu Michaelem Thomasem Bassem. Sbírky muzea zahrnují velkou část obrazů Josepha Wrighta, rozsáhlé ukázky porcelánu firmy Royal Crown Derby i jiných porcelánek v regionu. Kromě toho muzeum vystavuje také sbírky z oboru archeologie, přírodopisu, geologie a vojenství.\n\nJeho umělecká galerie je otevřena od roku 1882.\n\nPočátky muzea lze vystopovat k založení \"Derby Town and County Museum and Natural History Society\" (tedy \"Společnosti pro muzeum a přírodopis města a hrabství Derby\") dne 10. února 1836. Společnost tehdy sídlila ve veřejných lázních, ovšem jednalo se o soukromou společnost placenou z členských příspěvků. Její sbírky začaly vznikat z darů, zpočátku zejména od doktora Forrestera, který byl předsedou Derby Philosophical Society (v překladu \"Derbské učené společnosti\"). Záštitu nad společností převzal William Cavendish, šestý vévoda z Devonshire a jejím předsedou byl sir George Harpur Crewe, baronet v osmé generaci, který byl vášnivým přírodopiscem. Do sbírek přispěl také plukovník George Gawler, který dodal minerály a vycpané ptáky včetně albatrosa z doby, kdy vykonával úřad guvernéra Jižní Austrálie. Do muzejních sbírek přešlo také mnoho exponátů z výstavy ústavu mechaniky v roce 1839, kde byly vystaveny mimo jiné části sbírek filantropa Josepha Strutta. V roce 1840 se společnost přestěhovala do Athenea ve Victoria Street. V roce 1856 už byly sbírky společnosti poměrně rozsáhlé a tehdejší předseda William Mundy nabídl muzeum městu, které ovšem tento návrh zamítlo (dvanácti hlasy proti devíti).\n\nV roce 1857 se stal sekretářem společnosti Llewellyn Jewitt a muzeum se otevřelo pro širokou veřejnost. Prohlídky byly ovšem pouze v sobotní rána. V roce 1858 se muzeum opět stěhovalo, dělo se tak v rámci sloučení s \"Derby Town and County Museum and the Natural History Society\" (\"Muzeální a přírodopisná společnost města a hrabství Derby\"). Mimo jiné bylo přesunuto 4000 svazků literatury, vědecké přístroje a sbírka zkamenělin. V roce 1863 ustanovila společnost prvního kurátora a knihovníka, botanika Alexandera Croalla. Rok poté byla oficiálně knihovna s muzeem sloučeny v jednu instituci. Croall své místo opustil v roce 1875, aby se stal kurátorem v Stirlingském Smithově muzeu a umělecké galerii.\n\nV roce 1870 bylo vlastnictví \"Derby Town and County Museum\" převedeno na Derby corporation, ale byl problém s nalezením místa pro vystavení sbírek. Poté, co všechny exponáty strávily tři roky ve skladech, se muzeum konečně otevřelo pro veřejnost 28. června 1879. O tři roky později, v roce 1882, byla otevřena umělecká galerie a hned rok poté, 1883, byla do muzea přivedena elektřina, aby mohla napájet umělé osvětlení.\n\nV roce 1936 dostalo muzeum velký dar v podobě sbírky obrazů Alfreda E. Goodeyho, který se shromažďováním uměleckých děl zabýval padesát let. Po jeho smrti v roce 1945 navíc připadlo muzeu z dědictví třináct tisíc liber určených k rozšíření budovy muzea. Rozšíření o novou budovu, kde dnes sídlí především muzejní část, bylo dokončeno v roce 1964. Jak stará, tak nová budova byly navíc rekonstruovány v letech 2010-2011.\n\n"}
{"id": "678939", "url": "https://cs.wikipedia.org/wiki?curid=678939", "title": "RMS Niagara", "text": "RMS Niagara\n\nRMS \"Niagara\" byl kolesový parník třídy America společnosti Cunard Line vybudovaný roku 1847 v loděnicích Robert Steele & Co. ve skotském Greenocku. Na vodu byl spuštěn 28. července 1847 a na svoji první plavbu na trase Liverpool-Halifax-Boston se zajížďkou do New Yorku vyplul 20. května 1848.\nV roce 1854 sloužil jako transportní loď v krymské válce. Pro Cunard sloužil až do roku 1866, kdy byl prodán. 6. června 1876 ztroskotal poblíž South Stacku.\n"}
{"id": "678941", "url": "https://cs.wikipedia.org/wiki?curid=678941", "title": "RMS Europa", "text": "RMS Europa\n\nRMS \"Europa\" byl kolesový parník třídy America společnosti Cunard Line vybudovaný roku 1847 v loděnicích John Wood & Co. Na vodu byl spuštěn 22. září 1847 a na svoji první plavbu na trase Liverpool-Halifax-Boston se zajížďkou do New Yorku vyplul 15. července 1848.\nV říjnu 1848 získal po své plavbě na stejné trase časem 8 dní a 23 hodin s průměrnou rychlostí 11,79 uzlů (21,84 km/h) Modrou stuhu. O rok později kolidoval u New Yorku s lodí \"Charles Bartlett\". Zatímco \"Europa\" neutrpěla vážnější poškození, 88 ze 130 cestujících na \"Charlesi Bartlettovi\" zahynulo, když se loď potopila. V roce 1854 sloužil jako transportní loď v krymské válce. Pro Cunard sloužil až do roku 1867, kdy byl prodán.\n"}
{"id": "678943", "url": "https://cs.wikipedia.org/wiki?curid=678943", "title": "Bruska", "text": "Bruska\n\nBruska je obráběcí stroj určený k broušení kovu nebo jiných materiálů. Brusky mohou být konstruovány buďto jako stacionární (nepřenosné) stroje nebo jako ruční přenosné strojní nářadí. Převážná většina brusek je v současnosti poháněna elektromotorem.\n\nMateriál se na brusce odebírá pohybem brusiva, což je nejčastěji brusný kotouč anebo brusné plátno. Brusný kotouč, vyrobený obvykle z umělého korundu nebo karbidu křemíku, se otáčí a může materiál odebírat buďto obvodem nebo čelem. Brusné plátno je připevněno na destičku, která vykonává rychlý krouživý nebo kmitavý pohyb, anebo slepeno do nekonečného pásu, který obíhá přes dva válce, hnací a volný.\n\nPři práci s ručním nářadím je obrobek na zemi, na stole nebo upnut ve svěráku. Při strojním broušení je obrobek pevně upnut na stůl stroje. Pohyb stolu i kotouče vůči němu je mechanický, takže lze dosáhnout vysoké přesnosti rozměrů.\n\n\nKromě toho se ve strojírenství používají speciální brusky na závity, na broušení ozubených kol, klikových hřídelů atd.\n\n\n\n"}
{"id": "678944", "url": "https://cs.wikipedia.org/wiki?curid=678944", "title": "Dungeness National Wildlife Refuge", "text": "Dungeness National Wildlife Refuge\n\nDungeness National Wildlife Refuge je rezervace nedaleko města Sequim v okrese Clallam v americkém státě Washington, na pobřeží úžiny Juana de Fucy. Rezervace má rozlohu 2,55 km² a nachází se v ní Dungenesská kosa, Hřbitovní kosa a části Dungenesského zálivu a zátoky. Dungenesská kosa je jedna z nejdelších přírodních pískových kos na světě, je více než osm kilometrů dlouhá a velmi úzká. V roce 1857 byl nedaleko konce kosy vybudován maják. Ke kose se dá dostat přes Clallamský okresní park, ve kterém se nachází turistické stezky, pikniková místa a tábořiště.\n\nRezervace nabízí prostředí pro různé živočišné druhy, mezi něž patří více než 250 druhů ptáků a 41 druhů suchozemských savců, které území nazývají domovem jen část svého života. Záliv a estuár řeky Dungeness poskytují domov vodním ptákům, pobřežním ptákům, bahňákům, korýšům a tuleňům obecným. Ve vodách se vyskytují anadromní ryby jako losos čavyča, losos kisuč, losos gorbuša nebo losos keta. Několik druhů vodních ptáků se zde zastavuje každý podzim na cestě do teplých krajů a každé jaro na cestě zpět na sever, některé z nich tu dokonce přezimují. Od pozdního října do začátku května se zde vyskytuje také berneška tmavá kanadská, jejíž populace roste v dubnu až na tři až pět tisíc. Pobřežní ptáci a bahňáci odpočívají a jedí na břehu vod, zatímco tuleni obecní přežívají na konci kosy. V přílivových rovinách rezervace žijí krabi, škeble a další podobní živočichové.\n\nNárodní Audubonův spolek uznává rezervaci jako důležité ptačí území, jelikož je i mezinárodně významné, protože mnoho ptáků, které se zde zastaví migrují až z Aljašky na konec Jižní Ameriky. Vodní ptáci toto místo využívají na jaře, kdy zde sbírají síly před konečnou migrací.\n\nLidé míří do rezervace za účelem sledování a fotografování divokých zvířat nebo za vzděláváním o divokých zvířatech. Aby bylo zajištěno, že mají divoká zvířata dost místa pro odpočinek a stravování je jogging a plavání povoleno pouze na vyznačených místech území v některá roční období.\n"}
{"id": "678947", "url": "https://cs.wikipedia.org/wiki?curid=678947", "title": "Bučina (rozhledna)", "text": "Bučina (rozhledna)\n\nBučina je rozhledna nacházející pod vrcholem hory Bučina 582 m n. m. jižně od obce Kyselka a 1,5 km od bývalých lázní Kyselka po červené turistické stezce.\n\nRozhlednu nechal postavit Jindřich Mattoni kolem roku 1880. Po 2. světové válce začalo okolí zarůstat a výhled zakrývat stromy. Je zde výhled na obec Kyselka a údolí Ohře. Po roce 1990 byla rozhledna špatně přístupná kvůli popadaným stromům a neudržovaným cestám. V roce 2003 nechala obec Kyselka rozhlednu opravit. Bylo vyspraveno zdivo, ochozy a bylo vybudováno nové zastřešení, dále se vykácely stromy, které bránily ve výhledu na údolí. K dalšímu vykácení okolních stromů, které bránily výhledu do krajiny došlo na jaře 2016.\n\nOd roku 2016 je rozhledna nově opravena, opravu provedla organizace Vojenské lesy a statky ČR (divize Karlovy Vary), vedle rozhledny jsou vyřezány sochy ze dřeva a je zde vytvořeno posezení.\n\nPřístup k rozhledně je po lesní cestě od lázní Kyselka, která je značena jako červená stezka KČT. Rozhledna je volně přístupná celoročně a bez poplatku.\n\nKyselka, Karlovy Vary i s přilehlými rozhlednami (Diana, Doubská hora), Klínovec.\n\n"}
{"id": "678949", "url": "https://cs.wikipedia.org/wiki?curid=678949", "title": "Sigh No More", "text": "Sigh No More\n\nSigh No More je druhé studiové album německé power metalové skupiny Gamma Ray. Bylo vydáno společností Noise Records 21. září roku 1991. Složení skupiny se od vydání minulého alba změnilo, což se stane trendem a bude to pokračovat až do vydání pátého studiového alba. Tentokrát Uli Kusch nahradil Mathiase Burchardta na bicí a Dirk Schlächter se stává oficiálně členem kapely, ve které hraje na kytaru.\n"}
{"id": "678954", "url": "https://cs.wikipedia.org/wiki?curid=678954", "title": "Silnice II/291", "text": "Silnice II/291\n\nSilnice II/291 je silnice II. třídy ve Frýdlantském výběžku spojující Frýdlant s Novým Městem pod Smrkem. Délka silnice je asi 16 kilometrů.\n\nSilnice II/291 začíná na křižovatce se silnicí I/13 ve městě Frýdlant u tamního úřadu práce. Silnice I/13 pokračuje přímo směrem na Habartice, Zawidów, ale silnice II/291 zde odbočuje doprava směrem na Nové Město pod Smrkem. Zhruba 3 kilometry za Frýdlantem odbočuje doprava silnice III/2909 směr Raspenava a na téže křižovatce odbočuje doleva silnice III/2912 směrem na Krásný Les. Silnice II/291 pokračuje přímo směrem na Nové Město pod Smrkem. Zhruba o 2,5 kilometrů dál na křižovatce jde přímo silnice III/2915, ale silnice II/291 odbočuje doprava směr Nové Město pod Smrkem. Před obcí Hajniště se komunikace kříží s železniční tratí. Několik metrů za tímto nechráněným železničním přejezdem odbočuje doprava silnice III/29015 a za touto křižovatkou odbočuje doleva silnice III/2916 směrem na Dolní Řasnici. Silnice na obou křižovatkách pokračuje přímo na Nové Město pod Smrkem. Za Hajništěm se komunikace opět kříží se železniční tratí na nechráněném přejezdu. Před čerpací stanicí Kontakt v Novém Městě pod Smrkem odbočuje doleva silnice III/2919 směr Horní Řasnice. Silnice II/291 pokračuje přímo do města. O několik křižovatek dál za obvodním oddělením Policie České republiky jde přímo silnice III/29110 směrem na Dětřichovec. Silnice II/291 odbočuje doprava a za touto křižovatkou odbočuje doprava silnice III/29011 směrem na Ludvíkov pod Smrkem. Silnice II/291 pokračuje přímo směrem na polský Mirsk, kde na státní hranici silnice II/291 přechází na polskou II/361.\n"}
{"id": "678963", "url": "https://cs.wikipedia.org/wiki?curid=678963", "title": "Mirinda", "text": "Mirinda\n\nMirinda je značka nealkoholických nápojů původně vytvořených ve Španělsku, ale s celosvětovou distribucí. Slovo Mirinda znamená v esperantu \"obdivuhodné, nádherné\". K dispozici je v mnoha příchutích (pomeranč, grapefruit, jablko, jahoda, malina, ananas, banán, marakuja, citron, ibišek, mandarinka a hrozny). Příchuť \"citrus\" je k dispozici také v některých oblastech blízkého východu. Mirinda je vlastněna společností PepsiCo.\n\n"}
{"id": "678964", "url": "https://cs.wikipedia.org/wiki?curid=678964", "title": "Bořivoj Penc", "text": "Bořivoj Penc\n\nBořivoj Penc (19. ledna 1936 – 26. června 2018 Praha) byl český herec.\n\nPůvodně pracoval jako nástrojař. Se Zdeňkem Svěrákem se znali od základní školy. Od roku 1983 byl členem divadla Járy Cimrmana, v kterém hrál ve většině her tohoto souboru. V menších rolích se objevil také ve filmu a televizi.\n\n\n\n\n"}
{"id": "678966", "url": "https://cs.wikipedia.org/wiki?curid=678966", "title": "Kryptogram", "text": "Kryptogram\n\nKryptogram je druh křížovky obzvláště populární ve Spojeném království, kde také vznikly, Irsku, Izraeli, Nizozemsku, a v několika zemích Commonwealthu, včetně Austrálie, Kanady, Indie, Keni, Malty, Nového Zélandu a Jihoafrické republiky. Ve Spojených státech, jsou kryptogramy známé jako „Britské“ křížovky.\n"}
{"id": "678968", "url": "https://cs.wikipedia.org/wiki?curid=678968", "title": "Vícesměrka", "text": "Vícesměrka\n\nVícesměrka je luštitelská úloha spočívající v hledání a vyškrtávání slov (v hádankářské terminologii tzv. „výrazů“) v obrazci.\n\nNejčastějším typem vícesměrky je osmisměrka, kdy výrazy se v obrazci vyškrtávají v osmi směrech (vodorovně zleva doprava i zprava doleva, svisle shora dolů i zdola nahoru a diagonálně ve čtyřech směrech). Méně často se lze setkat i se čtyřsměrkami, šestisměrkami nebo šestnáctisměrkami.\n\nObrazcem vícesměrky bývá nejčastěji obdélník. Používají se i tzv. figurální obrazce, typicky pokud mají nějakou souvislost s tajenkou (obrazec ve tvaru láhve, tajenkou je pointa vtipu o alkoholu) nebo oblastí vyškrtávaných výrazů (obrazec ve tvaru hradu, vyškrtávají se názvy hradů, tajenkou je název dalšího hradu).\n\nVyhledávané výrazy bývají nejčastěji uvedeny abecedně seřazeným výčtem vedle obrazce nebo obrázkovou legendou, méně častá bývá hádankářská nebo kvízová legenda, možné je uvést i jen souhrnnou informaci o vyhledávaných výrazech („pětipísmenná podstatná jména“, „názvy českých hradů“ apod.).\n\nCílem každé luštitelské úlohy je nalezení tajenky. Ve vícesměrkách ji nejčastěji tvoří nevyškrtaná písmena v obrazci, u tzv. doplňovacích vícesměrek písmena v prázdných vyznačených polích obrazce. Ve specializovaných časopisech lze nalézt i složitější umístění tajenky („tajenku tvoří písmena, která byla v obrazci zaměněna za písmeno S“, „po vyškrtání všech výrazů dosaďte na místa počátečních písmen výrazů po řádcích tuto řadu písmen (…), po sloupcích pak přečtete tajenku“ apod.).\n"}
{"id": "678971", "url": "https://cs.wikipedia.org/wiki?curid=678971", "title": "Pokrevní svazky (Hvězdná brána)", "text": "Pokrevní svazky (Hvězdná brána)\n\nPokrevní svazky je 11. epizoda 1. řady sci-fi seriálu Hvězdná brána.\nPo neúspěšném pokusu odstranit Teal'covi symbionta a udržovat jeho tělo pomocí léků, žádá Teal'c generála George S. Hammonda a ostatní o pomoc. Prozradí, že opustil svou rodinu, aby se mohl připojit k SGC, ale jeho synovi Rya'covi má být implantována goa’uldí larva, která jej učiní závislého na symbiontech. Když generál odmítne, snaží se jít na vlastní pěst. Hammond jej zastaví, ale poté nakonec souhlasí s misí SG-1 na Chulak.\n\nSG-1 se vrací na Chulak, přestrojená za učence ze dvora Apophise. Ve starém vyhořelém Teal'cově domě navážou kontakt s Bra'tacem, dalším rebelujícím Jaffou a Teal'covým starým učitelem. Vzhledem k tomu, že byl Teal'c prohlášen za \"shol'vu\" (vyděděnec, prokletý, odsouzený), byla Teal'cova rodina vyvržena ze společnosti Jaffů a žijí v primitivním táboře. Bra'tac vezme plukovníka Jacka O'Neilla a Teal'ca k Teal'cově rodině, zatímco kapitán Samantha Carterová a Dr. Daniel Jackson mají sledovat bránu.\n\nCestou k bráně Carterová a Daniel potkají kněží, kteří nesou nádobu plnou goa’uldích larev do nedalekého chrámu a následují je.\n\nMezitím O'Neill, Teal’c a Bra’tac dorazí do tábora vyvrženců. Teal'c přeruší obřad implantace prim'ta, aby zachránil svého syna. Drey'auc, Teal'cova žena, je rozzlobená tím, co Teal'covy činy přinesly jejich rodině. Nejhorší je, že syn Rya'c onemocněl spálou a jen symbiont jej může \"vyléčit\".\n\nDaniel a Sam se vplíží do chrámu a ukradnou goa'uldí larvu. Daniel chce zabít zbývající larvy, aby zabránil jejich využití pro lidské hostitele, ale Sam tvrdí, že je nemorální zabít je v tomto stavu. Zdá se, že Daniel souhlasí, ale jakmile oba opouští chrám, střílí Daniel na nádobu a všechny larvy zabije.\n\nO'Neill, Teal’c, Bra’tac a Rya’c spěchají k bráně. Rya’cův zdravotní stav se náhle zhorší a je jisté, že se nestihnou vrátit na Zemi včas. Teal’c se rozhodne dát synovi svou larvu a zachrání jeho život, i když tím obětuje svůj.\nMezitím se ukážou Daniel se Sam a Jack je informuje o tom, co se stalo. Daniel Jackovi sděluje, že ukradli jednu larvu a dají ji Teal’covi. Jakmile se Teal'c trochu zotaví, všichni spěchají k bráně.\n\nU brány hlidkují jeden Jaffa a dva kněží. Bra’tac s Teal’cem vedou zbytek týmu přímo k bráně a tvrdí, že vedou zrádce, které mají předvést před Apophise. Kněz však nařizuje, že musí počkat na palácovou stráž. Bra’tac trojici zneškodní tyčovou zbraní. SG-1 se loučí s Bra’tacem a odcházejí bránou.\n"}
{"id": "678974", "url": "https://cs.wikipedia.org/wiki?curid=678974", "title": "Insanity and Genius", "text": "Insanity and Genius\n\nInsanity and Genius je v pořadí třetí studiové album německé power metalové skupiny Gamma Ray a zároveň poslední album kapely, na kterém zpíval Ralf Scheepers. Skladbu \"Heal Me\" zpívá Kai Hansen, skladbu \"Your Tørn Is Over\" zpívá Dirk Schlächter. Pokračuje trend kapely, který spočívá ve střídání členů. Jan Rubach nahradil Uwe Wessela na basovou kytaru a Thomas Nack vystřídal Uli Kusche ve hře na bicí.\n\n"}
{"id": "678975", "url": "https://cs.wikipedia.org/wiki?curid=678975", "title": "3K87 Kortik", "text": "3K87 Kortik\n\n3K87 Kortik (v kódu NATO CADS-N-1 Kashtan) je ruský hybridní plně automatický systém blízké obrany, kombinující rychlopalné kanony a řízené střely. Systém je navržen k obraně hladinových lodí ruského námořnictva proti vzdušným hrozbám, například protilodním střelám, letadlům a vrtulníkům. Exportní verze systému nesou označení Kashtan. Konkurencí Kortiku je hybridní systém 3K89 Palaš společnosti KB Točmaš (exportní verze se jmenuje Palma) a v KBP Tula vyvíjený systém Palica/Pancir-ME.\n\nVývoj systému byl zahájen v roce 1975 v sovětské konstrukční kanceláři KBP Tula (Konstruktorskoje bjuro priborostrojenija). Cílem bylo vyvinout systém, který by netrpěl hlavním nedostatkem jeho předchůdce AK-630; malým účinným dostřelem v případě střelby na útočící protilodní střelu. Komplet AK-630 byl vybaven 30mm kanónem AO-18, který mohl střelu účinně napadnout na vzdálenost cca 1500 metrů. To stačilo na střelu letící podzvukovou rychlostí, u rychlejších střel ale účinnost systému klesala. Nově vyvíjený obranný komplet tak měl posunout obrannou linii dále od samotné lodi. K tomu bylo zvoleno hybridní řešení kombinující kanóny AO-18 a řízené střely 9M311 – koncepce kterou Tulská konstrukční kancelář zvolila už dříve v pozemním hybridním systému 9K22 Tunguska.\n\nOd roku 1983 probíhaly testy prototypů a roku 1989 byl systém zaveden do služby. Systémem jsou mimo jiné vybaveny letadlová loď \"Admiral Kuzněcov\" (8 ks), křižníky projektu \"1144.2\" (6 ks), torpédoborce projektu \"1155 Fregat\" (2 ks), či fregaty projektu \"1154\" (2 ks) a třídy \"Talwar\" (2 ks).\n\nSystém je modulární koncepce a může být umístěn na válečné lodě s výtlakem nad 400 tun. Tvoří ho střelecký modul 3S87, řídící modul 3R87 a u větších lodí rovněž přehledový radiolokátor MR-352 Pozitiv pro vstupní detekci cílů.\n\nVěž systému Kortik nese zaměřovací senzory (přehledový radar, střelecký radar, elektro-optická čidla), dva čtyřnásobné kontejnery protiletadlových řízených střel 9M311 (v kódu NATO SA-N-11 Grison, používá je rovněž armádní obranný systém 9K22 Tunguska) a dva 30mm šestihlavňové rotační kanóny AO-18K (varianta leteckého kanónu GŠ-6-30). U větších plavidel má systém automatické nabíjecí zařízení pro 24 rezervních řízených střel. Střely může systém použít v rozsahu 1,5–10 km, zatímco kanóny v rozsahu 0,5–4 km. Výškový dosah systému činí 5–6000 metrů u střel a 5–3000 u kanónů.\n\nModernizovaná verze systému Kaštan-M je vybavena novým přehledovým radiolokátorem Pozitiv-ME1.2, nese modernizované rakety verze 9M311M s dosahem více než 10 km a modernější kanony AO-18KD. Jako první tuto verzi využije indické námořnictvo u letadlové lodě INS \"Vikramaditya\", která má být do služby zařazena v roce 2012.\n\n"}
{"id": "678976", "url": "https://cs.wikipedia.org/wiki?curid=678976", "title": "Silnice II/288", "text": "Silnice II/288\n\nSilnice II/288 je silnice II. třídy v okresu Semily spojující Železný Brod se silnicí II/289 vedoucí do Semil. Délka silnice je asi 9 kilometrů.\n\nSilnice II/288 začíná na křižovatce se silnicí II/292 ve městě Železný Brod před mostem přes Jizeru. Zatímco silnice II/292 pokračuje přes řeku a míří přes Pelechov na Semily, tak silnice II/288 zůstává na pravém břehu řeky a odbočuje doleva směrem na Bozkov. Téměř po břehu Jizery potom vede několik kilometrů a ve velmi mírném stoupání míjí například městské koupaliště nebo pobřežní tábořiště. \nAž před železobetonovým mostem přes řeku Kamenici u vlakové stanice Spálov (v místní části Podspálov) začíná silnice stoupat strměji, přičemž od Podspálova vede vedle ní několik set metrů železniční trať. Silnice II/288 pokračuje dál vedle řeky Vošmenda a vede vedle obce Spálov a jejich místních částí (Kopaniny atp.), až přijíždí do místních částí Bozkova Podbozkov a Dolní Bozkov kde odbočuje doprava silnice III/2888 směrem na Příkrý. \n\nV místní části Hamry odbočuje ostře doleva silnice III/2887, která vede do Bozkova. Silnice II/288 pokračuje rovně do zatáčky vpravo. Za touto zatáčkou vpravo se připojuje silnice III/2888, která vede z Podbozkova. Silnice II/288 zde pokračuje po zatáčkách až do semilské místní části Cimbál, kde na křižovatce se silnicí II/289 silnice II/288 končí.\n\n"}
{"id": "678978", "url": "https://cs.wikipedia.org/wiki?curid=678978", "title": "Klínovec (rozhledna)", "text": "Klínovec (rozhledna)\n\nKlínovec je rozhledna při severovýchodním okraji katastrálního území města Jáchymova v Karlovarském kraji. Rozhledna stojí na stejnojmenném vrcholu (1244 m n. m) Krušných hor ve vzdálenosti 4 km od města Boží Dar. Jedná se o nejvýše položenou rozhlednu Krušných hor a pátou nejvýše položenou rozhlednu v Česku. Horský hotel Klínovec s rozhlednou byl zapsán dne 12. května 1992 pod číslem 29322/4-4765 na ústřední seznam kulturních památek České republiky.\n\nV roce 1817 postavilo město Jáchymov na vrcholu vyhlídkovou věž, která v roce 1868 shořela. Tuto první vyhlídkovou věž navštěvovali často i lázeňští hosté z Karlových Varů, odkud přijížděli kočáry taženými koňmi. V roce 1883 začal krušnohorský spolek z Jáchymova se stavbou kamenné rozhledny. Ta byla v srpnu následujícího roku pod názvem „Kaiser-Franz-Josephs-Turm“ slavnostně otevřena. Věž vysoká 24 metrů stojí na vrcholu dodnes, je však ve špatném technickém stavu a je i s hotelem v současné době v rekonstrukci. Na její vrchol vedlo 75 schodů. Počet návštěvníků rychle vzrůstal a například v roce 1885 vrchol navštívilo 6000 lidí, z toho však jen 4623 vystoupilo na věž, důvodem, jak popsal jeden ze současníků, byla především fyzická náročnost výstupu a velmi úzký prostor schodiště.\n\nKvůli silnému větru panujícímu téměř celoročně byla vrchní plošina rozhledny zastřešena, od roku 1888 ji kryla skleněná střecha. Vstupné v té době bylo 10 krejcarů. S rozvojem turistiky bylo rozhodnuto o přístavbě sloužící k ubytování. Ta byla otevřena 18. srpna 1893. V provozu byla každoročně od 1. května do 30. září a mimo provizorního ubytování pro deset osob poskytovala i teplá a studená jídla. Spolu s přístavbou to byla zřízena i stáj pro osm koní.\n\nK červnu 1897 byla na Klínovci zřízena i poštovní stanice, která za první léto provozu odeslala do Božího Daru přes 7 000 zásilek. V roce 1907 byla přistavěna ještě jedna budova s prostornou halou se stylovým kazetovým stropem, zobrazujícím znaky českých krušnohorských měst. K příležitosti jubilejní výstavy pořádané na počest císaře Františka Josefa I. v ní byly vystaveny průmyslové a řemeslné výrobky z českého krušnohoří.\n\nPřed vypuknutím první světové války byl hotel rozšířen a přistavěno bylo další patro. Současně byla dřívější stáj přestavěna na další ubytovací prostory a celý komplex byl opláštěn dřevem, které se na něm dochovalo dodnes. V roce 1913 měl hotel 40 ubytovacích místností pro 80 lidí. Vedle stájí pro 35 koní zde byly i garáže pro automobily.\n\nSe vznikem Československa, ke kterému území připadlo, zmizela i dvojjazyčnost v názvu hory, nejprve byl vybrán a používal se název Klín. V druhé polovině dvacátých let se název ustálil na dnešní Klínovec.\n\nDříve byla na vrcholu i meteorologická stanice. Počet turistů prudce vzrůstal zejména díky výstavbě silnice přímo na vrchol a také proto, že z Karlových Varů sem pravidelně jezdil autobus. Koncem dvacátých let byl komplex opět rozšířen a počet lůžek se zvýšil na 100.\n\nPůvodně se plánovala rozsáhlá rekonstrukce v letech 2004–2008, ale nedošlo k ní kvůli nedostatku financí. Obec Boží Dar (firma Služby Boží Dar), která objekt v roce 2003 koupila, získala v roce 2010 dotaci 1 milion euro. Při snahách o rekonstrukci se přišlo na fakt, že zdivo je v havariním stavu a rekonstrukce postrádá smyslu. Věž byla po částech rozebrána a znovu postavena s využitím původního materiálu pouze s nejnutnějším doplněním. Rozhledna byla slavnostně znovuotevřena 28. 10. 2013 v 11:00. Stav ostatních objektů horského hotelu je havarijní. Za příznivého počasí je rozhledna otevřena denně od 9 do 17 hodin.\n\nFichtelberg s rozhlednou, Krušné hory, Děčínský Sněžník, České středohoří, Doupovské hory , Tepelská vrchovina, Slavkovský les\n\n"}
{"id": "678983", "url": "https://cs.wikipedia.org/wiki?curid=678983", "title": "Frederick Laurence Green", "text": "Frederick Laurence Green\n\nFrederick Laurence Green (6. dubna 1902, Portsmouth – 14. dubna 1953, Bristol) byl anglický spisovatel irského původu známý především svým románem \"Odd Man Out\" (1945, Štvanec) z prostředí protibritských teroristů v Belfastu.\n\nGrenn se narodil roku 1902 v Portsmouthu v anglickém hrabství Hampshire, Vzdělával se na \"Salesian College\" ve Farnborough, ale musel studium přerušit pro častá onemocnění. Poté pracoval několik let příležitostně v kanceláři, v hotelích, v pivovarech a v divadlech.\n\nRoku 1929 se Green oženil a podle některých zdrojů se přestěhoval do Severního Irska, podle jiných to bylo v roce 1933 nebo dokonce v roce 1936. V Belfastu žil do roku 1951 a pak se odstěhoval do Bristolu, kde roku 1953 zemřel.\n\nZ belfastského prostředí vytěžil námět pro svůj nejslavnější román \"Odd Man Out\" (1945, Štvanec), který byl dvakrát zfilmován. Vypráví o muži, který vede lupičskou akci teroristů z IRA v Belfastu, při které je zraněn a je na útěku před policí i rozeštvanými davy. Bloudí nočními ulicemi, krátce se skrývá v různých doupatech a brlozích na periférii města a nakonec zahyne společně se svou milenkou ve vzájemném obětí.\n\n\n\n"}
{"id": "678989", "url": "https://cs.wikipedia.org/wiki?curid=678989", "title": "Generální stop", "text": "Generální stop\n\nGenerální stop je funkce traťového rádiového systému na železnici, která umožňuje výpravčím nebo dispečerům v případě hrozící nehody zastavit na dálku všechny vlaky v určitém okruhu. Touto funkcí je na českých železnicích vybaven starší analogový systém Tesla TRS vyvinutý na začátku 90. let. V současnosti záváděný digitální systém GSM-R tuto funkci neobsahuje, jsou ale snahy o její zavedení na národní úrovni, jejichž konečný výsledek zatím není znám.\n\nGenerální stop nepatří k funkcím železničního zabezpečovacího zařízení a jeho implementace nesplňuje požadavky na bezpečnostně-kritický systém; nejde o nic víc než o doplňkovou funkci některých traťových rádiových systémů.\n\nPřesto bylo díky funkci generální stop zabráněno řadě hrozících vážných nehod, zejména v situacích, kdy se kvůli chybně postavené vlakové cestě ocitly dva protijedoucí vlaky na stejné koleji. Takto se například podařilo zabránit čelní srážce rychlíku a osobního vlaku 1. května 2011 mezi stanicemi Praha-Vysočany a Praha hlavní nádraží. Naopak kvůli špatné domluvě mezi policisty a výpravčím nebyl generální stop použit u Vraňan v březnu 2007, kdy na železničním přejezdu na hlavní trati stálo zaklíněné auto, kdežto výpravčí z rozhovoru s policisty pochopil, že se jedná o přejezd na odbočující vedlejší trati, kde již žádný vlak ten den jet neměl. Doprava tedy zastavena nebyla a o stojící automobil v plné rychlosti vykolejila souprava rychlíku.\n"}
{"id": "678996", "url": "https://cs.wikipedia.org/wiki?curid=678996", "title": "Vyhlídka Karla IV. (rozhledna)", "text": "Vyhlídka Karla IV. (rozhledna)\n\nVyhlídka Karla IV. je rozhledna v Karlových Varech na Jižním (Hamerském) vrchu 514 m n. m. mezi Grandhotelem Pupp a Galerií umění. Rozhledna je chráněna jako kulturní památka.\n\nByla postavena roku 1877 a nachází se na Hamerském (Jižním) vrchu. V roce 2001 došlo k celkové opravě objektu. Stavba je přesnou napodobeninou rozhledny stojící v severoněmeckém Schleswigu v pseudogotickém slohu.\n\nRozhledna je volně přístupná celoročně.\n\n\n"}
{"id": "679016", "url": "https://cs.wikipedia.org/wiki?curid=679016", "title": "ESET", "text": "ESET\n\nESET, spol. s r.o. je slovenská softwarová firma působící na poli IT bezpečnosti se sídlem v Bratislavě v Aupark Tower. Společnost byla založena v roce 1992 a v současné době je pravidelně oceňována jako nejúspěšnější slovenská firma roku. ESET je soukromá firma s pobočkami v Praze, Brně, Jablonci nad Nisou, Košicích, Žilině, Jeně (Německo), Mnichově (Německo), San Diegu (Kalifornie), Montréalu (Kanada), Torontu (Kanada), Buenos Aires (Argentina), Bournemouthu (Spojené království), Tauntonu (Spojené království), Singapuru, Sydney (Austrálie), Krakově (Polsko), Jasy (Rumunsko), Tokiu (Japonsko) a Miláně (Itálie) s distributorskou sítí ve více než 200 zemích.\n\nJiž v prosinci 1987 napsali Miroslav Trnka a Peter Paško první antivirový program a nazvali jej NOD. Společnost ESET vznikla v roce 1992 a spolu s Trnkou a Paškem ji spoluzakládal Rudolf Hrubý. Spolu s tím byla zahájena zahraniční distribuce bezpečnostních produktů ESET.\n\nRozdělení Československa v roce 1993 podstatně ztížilo distribuci a společnost byla nucena na několik let český trh prakticky opustit. V závěru téhož roku se společnost rozšiřuje o skupinu studentů, mezi které patřil i Richard Marko a Maroš Grund, kteří iniciovali vznik zásadně přepracovaného antiviru. Výsledkem byl nový produkt, který vynikal rychlostí i detekčním enginem, který využíval emulovanou aktivní heuristiku s velmi vysokou úrovní detekce.\n\nV následujících letech dochází k dalšímu rozvoji bezpečnostních produktů i samotné společnosti. První zahraniční pobočky vznikají ve Spojených státech (1999), České republice (2001) a Argentině (2004). Ke globálnímu pokrytí dochází se vznikem pobočky v Singapuru (2010). V současné době jsou produkty ESET skrze distribuční síť k dispozici ve více než 200 zemích světa.\n\nKe konci roku 2010 z managementu společnosti odešli všichni spolumajitelé (Miroslav Trnka, Rudolf Hrubý, Maroš Grund, Anton Zajac a Peter Paško) kromě Richarda Marka, který se v lednu 2011 stal novým generálním ředitelem firmy. Spoluzakladatelé ESETu však nadále zůstávají členy správní rady.\n\nV roce 2013 byl spuštěn projekt ESET Technologická aliance, v jehož rámci rozšiřuje své portfolio antivirových řešení o další vybrané bezpečnostní produkty třetích stran, přičemž cílem tohoto integračního partnerství je zlepšení celkové ochrany firem. Členy tohoto sdružení jsou v současné době společnosti Storagecraft (zálohování dat), Safetica Technologies (Data Loss Prevention) a GreyCortex Mendel (Network Traffic Analysis). Členem ESET Technologické aliance byla v minulosti i společnost DESlock+ (šifrování dat), jež byla později integrována do struktur společnosti ESET.\n\nV dubnu 2015 dosáhla společnost ESET mety 1000 zaměstnanců.\n\nV prosinci roku 2017 společnost oslavila výročí 30 let od prvního bezpečnostního produktu. Při té příležitosti vznikl krátký dokumentární film popisující toto období pohledem Miroslava Trnky a Petera Paška.\n\nESET nabízí bezpečnostní produkty pro domácí i firemní uživatele. Pokrývá přitom veškeré hlavní systémové platformy včetně serverových, cloudových i mobilních.\n\nPrvní produkt firmy ESET byl NOD, antivir pro počítače s operačním systémem MS-DOS. V roce 1998 ESET vydal NOD32 1.0 pro Microsoft Windows, následovaný verzí 2.0 v roce 2003. V listopadu 2007 ESET vydal již třetí verzi ESET NOD32 Antiviru společně s ESET Smart Security 3, novým produktem, který ke stávající funkcionalitě NOD32 Antiviru přidává antispam a firewall. V březnu 2009 byl vydán ESET NOD32 Antivirus 4 a ESET Smart Security 4. V září 2010 ESET vydal NOD32 Antivirus pro Mac OS X Business Edition a v listopadu 2010 domácí verzi nazvanou ESET Cybersecurity for Mac OS X.. V roce 2011 ESET začal distribuovat ESET NOD32 Antivirus pro Linux Desktop. V srpnu 2016 vydala společnost ESET desátou verzi produktů ESET NOD32 a ESET Smart Security. Spolu s tím představila i nový produkt ESET Smart Security Premium. V září 2017 vydala společnost ESET nový produkt ESET Internet Security, který v portfoliu produktů nahradil ESET Smart Security.\n\nESET dále nabízí produkty pro mobilní platformy. Bezpečnostní aplikace ESET Mobile Security pro uživatele telefonů se systémem Windows Mobile, Symbian a nově také Android byla prvně uvedena v roce 2011. Mobilní verze bezpečnostního produktu kromě ochrany před malwarem nabízí antispam pro SMS zprávy, firewall a funkce proti odcizení (jako zamykání SIM karty nebo vzdálené smazání všech dat). V listopadu 2015 byla představena rodičovská aplikace ESET Parental Control pro Android.\n\nMezi další bezpečnostní produkty patří nástroj pro dvoufaktorovou autentizaci ESET Secure Authentication, který byl představen v březnu 2015, a řešení pro šifrování ESET Endpoint Encryption. To vzniklo integrováním produktu společnosti DESlock+ v říjnu 2017.\n\nV únoru 2018 byl představen produkt ESET Smart TV Security, který chrání chytré televize na platformě Android TV.\n\nESET již v roce 1995 uvádí heuristickou analýzu. Zavedení rozšířené heuristiky, které výrazně zvýšilo detekční schopnost produktů ESET, bylo představeno v roce 2002. Ochrana proti obfuskaci a jinými formám maskování malware, tzv. ESET DNA analýza, je součástí bezpečnostních produktů od roku 2005. Prvním integrovaným řešením, které umožňovalo proaktivní ochranu i před dosud neznámými rootkit aplikacemi, byla technologie Threat-Sense z roku 2006. Významnou část vytváření DNA vzorků převzal v roce 2007 ESET expertní systém, čímž detekci malwaru výrazně zrychlil a zefektivnil.\n\nReputační systém ESET LiveGrid, představený v roce 2011, umožňuje reagovat na neznámé či potenciálně škodlivé aplikace a jiné hrozby. Ty jsou monitorovány a odesílány na vyhodnocení do cloudového reputačního systému ESET. Pokud je vzorek vyhodnocen jako škodlivý, je pro něj vytvořena detekční signatura a je dána k dispozici všem uživatelům prostřednictvím reputačního systému.\n\nV roce 2012 ESET představuje Exploit Blocker, který monitoruje často zneužívané zranitelnosti v aplikacích. O rok později vzniká tzv. Pokročilá kontrola paměti. Ta umožňuje zachytávat malware, který se snaží maskovat svou přítomnost v operačním systému pokročilými technikami, jako je obfuskace kódu nebo šifrování. Ochrana proti botnetu je součástí bezpečnostních produktů od roku 2014. V následujících třech letech ESET zavedl technologie pro síťové detekce hrozeb, ochranu před skriptovými útoky a ochranu proti ransomwaru.\n\nPřímé používání instrukcí assembleru v produktech ESETu přispívá k jejich nízkým paměťovým nárokům a vysoké rychlosti.\n\nSkenovací jádro produktů ESETu, ThreatSense, využívá generických vzorků a heuristické analýzy. Tento název by neměl být zaměňován s ThreatSense.Net, což je systém ESETu pro zasílání nových vzorků malwaru k jejich analýze do virové laboratoře.\n\nProdukty ESETu jsou pravidelně testovány nezávislými organizacemi AV-Comparatives, AV-Test a Virus Bulletin. ESET je jediná společnost, která získala sedmdesát pět (75) ocenění VB100 od testovací organizace Virus Bulletin, přičemž za posledních šest let nevynechala žádnou hrozbu v rámci testů. \n\nV prosinci 2016 získat ESET jako první společnost 100 ocenění VB100 udělených jedinému výrobku. Jubilejní stou cenu VB100 Award předal provozní ředitel nezávislé testovací organizace Virus Bulletin John Hawes při slavnostním ceremoniálu, který se uskutečnil 16. prosince 2016. \n\nProdukty ESETu jsou také pravidelně certifikovány organizacemi ICSA Labs a West Coast Labs.\n\nNázev ESET odkazuje k bohyni Eset. Ta dle egyptské mytologie vdechla život svému svému bratru a manželu Usirovi, který byl rozsekán na kousky. A to samé dělal dle Miroslava Trnky v určitém smyslu i ESET, když zachraňoval napadené počítače.\n\nDesign loga ve tvaru pilulky symbolizuje léčení počítačových systémů.\n\nESET Android vznikl v roce 2007 v souvislosti s uvedením nového produktu ESET Smart Security. Záměrem bylo poukázat na umělou inteligenci v produktech, které Android symbolizuje. Původně se jmenoval The Thinker, Myslitel, podle slavné Rodinovy sochy. \n\nOznačení NOD je akronymem slov Nemocnice na okraji disku a odkazuje na československý televizní seriál Nemocnice na kraji města (slovensky „na okraji“).\n\nESET je nejprodávanějším bezpečnostním řešením z Evropské unie. Globálně patří mezi pět největších společností v tomto segmentu.\n\nESET je privátně vlastněná společnost. Jejími spolumajiteli jsou Miroslav Trnka, Peter Paško, Rudolf Hrubý, Richard Marko, Maroš Grund a Anton Zajac. Nabídky na prodej celé nebo části společnosti či vstup na burzu spolumajitelé v historii několikrát odmítli a ani v budoucnu to neplánují.\n\n"}
{"id": "679025", "url": "https://cs.wikipedia.org/wiki?curid=679025", "title": "David Warner (herec)", "text": "David Warner (herec)\n\nDavid Warner (* 29. července 1941 Manchester) je anglický herec.\n\nV profesionálním divadle debutoval malou rolí v roce 1962 v londýnském Royal Court Theatre ve hře \"Sen noci svatojánské\". V 60. letech se objevoval mimo jiné i v dalších Shakespearových inscenacích, roku 1965 ztvárnil titulní roli v \"Hamletovi\" v Royal Shakespeare Theatre. V roce 1963 se také poprvé objevil ve filmu \"Tom Jones\", o dva roky později hrál Jindřicha VI. v cyklu BBC \"War of the Roses\". V průběhu 70. let 20. století hrál např. ve filmech \"Přichází Satan!\" (1976), \"The Thirty Nine Steps\" (1978) či \"Čas po čase\" (1979). Roku 1981 obdržel cenu Emmy pro nejlepšího herce ve vedlejší roli v minisérii nebo filmu za roli Pomponia Falca v \"Masadě\". V roce 1985 zahrál Reinharda Heydricha v televizním filmu \"Hitlerova SS: Portrét zla\" (tutéž postavu ztvárnil v minisérii \"Holocaust\" z roku 1978), roku 1991 se objevil ve třech epizodách seriálu \"Městečko Twin Peaks\".\n\nNa přelomu 80. a 90. let 20. století hrál též ve Star Treku. Nejprve v roce 1989 ztvárnil postavu velvyslance St. Johna Talbota ve snímku \"\", o dva roky později zahrál ve filmu \"\" klingonského kancléře Gorkona a roku 1992 se objevil ve dvojdílné epizodě „Změna velení“ seriálu \"\" jako cardassijský gul Madred.\n\nVěnuje se též rozhlasové dramatické tvorbě, dabingu animovaných snímků a seriálů i počítačových her.\n\n"}
{"id": "679030", "url": "https://cs.wikipedia.org/wiki?curid=679030", "title": "Derby Industrial Museum", "text": "Derby Industrial Museum\n\nDerby Industrial Museum (česky \"Průmyslové muzeum Derby\"), známé také jako The Silk Mill (česky \"Přádelna hedvábí\") je v současnosti (2011) uzavřené muzeum průmyslu a dějin v anglickém Derby. \n\nMuzeum se nachází v areálu Lombe's Mill, bývalé historické přádelně hedvábí ležící na jižním konci Derwent Valley Mills, světového dědictví UNESCO. Mezi lety 1717 a 1721 zde na řece Derwent postavil George Sorocold pro rodinu Lombů první britskou průmyslovou přádelnu hedvábí.\n\nJohn Lombe okopíroval princip strojů pro předení velkého množství hedvábí během doby, kterou strávil v Itálii, když zde pracoval v hedvábném průmyslu. Jednalo se o jeden z historicky prvních případů průmyslové špionáže.\n\nNové stroje sice potřebovaly značnou energie (tu jim dodávalo vodní kolo na spodní vodu), ale byly daleko výkonnější než dosavadní tradiční předení pomocí kolovratu a kromě lokálních přadlen byly konkurencí i pro italské výrobce hedvábí.\n\nKdyž John Lombe zemřel v roce 1722 za záhadných okolností, spekulovalo se, že jej otrávil italský vrah v rámci pomsty krádeže tajemství. Johnův nevlastní bratr Thomas Lombe Knt., zemřel 2. června 1739 a objekt zdědila jeho manželka s dvěma dcerami, která právo na jeho používání prodala Richardu Wilsonovi juniorovi z Leedsu za 2800 liber.\n\nBudova pak dále sloužila jako přádelna různým majitelům až do roku 1908, kdy sem přesídlila F.W.Hampshire and Company, chemická společnost. Tou dobou bylo předení hedvábí v celé Británii v úpadku a společnost se do objektu nastěhovala, aby zde vyráběla mucholapky a léky proti kašli.\nDne 5. prosince 1910 v pět hodin ráno vypukl požár v sousedícím mlýně na mouku, který se rychle rozšířil i na objekt bývalé přádelny. Přes úsilí požárníků byl objekt značně poničen (východní zeď spadla do řeky). Při rekonstrukci byla místo původních pěti podlaží postavena jen současná tři podlaží.\n\nNásledující léta strávila přádelna ve stínu sousedící elektrárny a sloužil jako sklady, dílny i jídelna. Elektrárna byla v roce 1970 odstraněna a bylo rozhodnuto, že z bývalé přádelny se udělá dlouho plánované průmyslové muzeum. To otevřelo 29. listopadu 1974.\n\nMěstská rada města Derby Průmyslové muzeum od 3. dubna 2011 uzavřela, aby uvolnila finance na přebudování jak Průmyslového muzea samotného, tak ostatních městských muzeí. Podle předložené zprávy bude výsledkem uzavření ztráta 8,6 pracovního místa a úspora 197 000 liber ročně. Datum znovuotevření muzea zatím nebylo určeno.\n\n"}
{"id": "679033", "url": "https://cs.wikipedia.org/wiki?curid=679033", "title": "Obléhání Maastrichtu (1673)", "text": "Obléhání Maastrichtu (1673)\n\nObléhání Maastrichtu bylo jedním z klíčových prvků v plánech krále Ludvíka XIV. na dobytí celého Nizozemí, čímž by se pomstil za ponižující podmínky, které mu vnutila trojitá aliance, když se snažil plně si podmanit Španělské Nizozemí během devoluční války. Po klamném výpadu na Gent a Brusel nechal v květnu 1672 Ludvík mašírovat svou armádu kolem Maastrichtu, kondominia Spojených provincií a Lutyšského biskupství, dále do Nizozemska, nestaraje se o dobývání pevnosti. V roce 1673, když začaly být jeho zásobovací linie ohroženy, rozhodl se město obsadit; obléhání začalo 11. června.\n\nMaastricht bylo jedním z prvních měst dobývaných Sébastienem Vaubanem, mistrem obléhacích prací své doby. Navíc k ostřelování pevnostních hradeb nařídil Vauban budovat zákopy \"v cikcak vzorci\", paralelně k hradbám. Tyto výkopy podstatně ztěžovaly obráncům přímou střelbu na útočníky a ještě k tomu dovolovaly minérům pod ochranou dosáhnout základů opevnění a usadit zde miny k tvorbě průlomu.\n\nČtyřiadvacátého června byla slavnost sv. Jana Křtitele, a tak se Ludvík pokusil ukončit dobývání města tak, aby mohl slavit mši svatou v maastrichtské katedrále. Zákopy byly kompletně hotové, a tak Králův pluk se Společností Šedých mušketýrů vedli pochod na město pod velením kapitán-poručíka Charlese de Batz de Castelmore, také známého jako hrabě d'Artagnan. Francouzi, po nějaké době obtížných bojů, překročili příkop a zmocnili se půlměsícovitého opevnění, které se mělo stát místem nejtužších bojů celého obléhání.\n\nVětšina Francouzů byla brzy na to vytlačena pryč španělskými pomocnými jednotkami. ale asi třicet mužů se udrželo celou noc. James Scott, vévoda z Monmouthu se pokusil obsadit krytou cestu chránící příkop a ustoupil až poté, co utrpěl ztrátu tří set mužů. Holanďané brzy po tom dobyli zpět půlměsícovité opevnění, a když vévoda z Monmouthu shromáždil své muže k další zteči, byli opět zatlačeni zpět a hrabě d'Artagnan byl zabit.\n\nNakonec nařídil Ludvík dělostřelectvu, aby opět spustilo palbu. Během týdne pak dosáhl nizozemské kapitulace.\n\nKdyž byla nijmegenským mírem ukončena válka mezi Francií a Nizozemskem, byl Maastricht navrácen Nizozemcům. Přesto si Ludvík podržel značný počet habsburských měst. Nejpříznačnější pro tento střet bylo použití revolučních technik v obléhacích pracích, které řídil Vauban.\n\n\n"}
{"id": "679034", "url": "https://cs.wikipedia.org/wiki?curid=679034", "title": "Laurence Luckinbill", "text": "Laurence Luckinbill\n\nLaurence George Luckinbill (* 21. listopadu 1934 Fort Smith, Arkansas) je americký herec.\n\nV roce 1956 vystudoval University of Arkansas a o dva roky později The Catholic University of America. V roce 1961 debutoval na Broadwayi v inscenaci \"A Man for All Seasons\", roku 1967 se poprvé objevil na televizní obrazovce v seriálu \"The Secret Storm\". Zpočátku byl obsazován do menších jednorázových rolí, v letech 1972 a 1973 ztvárnil pravidelnou postavu Glenna Garthe Gregoryho v seriálu \"The Delphi Bureau\". V 70. letech dále hrál např. v seriálu \"City of Angels\" či \"Barnaby Jones\". V roce 1977 byl nominován na cenu Tony v kategorii Nejlepší herec v činohře za roli v broadwayské inscenaci \"The Shadow Box\". V průběhu 80. a 90. let 20. století hostoval např. v seriálech \"To je vražda, napsala\" či \"Právo a pořádek\". Roku 1989 ztvárnil Syboka, jednu z hlavních postav ve sci-fi filmu \"\".\n\nZ prvního manželství má dvě děti, od roku 1980 je ženatý s herečkou Lucií Arnazovou, se kterou má další tři děti. Luckinbillova sestra Lynne je matkou bratrů Wachowských.\n\n"}
{"id": "679040", "url": "https://cs.wikipedia.org/wiki?curid=679040", "title": "Pickford's House Museum", "text": "Pickford's House Museum\n\nPickford's House Museum (doslova \"Muzeum Pickfordova domu\") je muzeum v anglickém městě Derby. Jedná se o elegantní dům v georgiánském stylu, který pro svoji rodinu postavil v roce 1770 prominentní architekt Joseph Pickford.\n\nPickfordovým záměrem bylo kromě ubytování také předvést své umění a dům postavil se záměrem, že mu pomůže získat nové zakázky. Zároveň mu dům sloužil jako sídlo. Vzadu na pozemku měl navíc Pickford pracovní dvůr, ke kterému vede příjezd vpravo od domu.\n\nPředmětem dnešní muzeální výstavy je zařízené obydlí odborníka georgiánské éry. Přízemí je vybavené dobovým nábytkem a jsou zde vystaveny kostýmy z osmnáctého a devatenáctého století. Muzeum je v majetku města Derby a spravuje jej městská rada.\n\n"}
{"id": "679056", "url": "https://cs.wikipedia.org/wiki?curid=679056", "title": "Bitcoin", "text": "Bitcoin\n\nBitcoin je internetová open-source P2P platební síť a také v této síti používaná kryptoměna. Hlavní unikátností bitcoinu je jeho plná decentralizace; je navržen tak, aby nikdo, ani autor nebo jiní jednotlivci, skupiny či vlády, nemohl měnu ovlivňovat, padělat, zabavovat účty, ovládat peněžní toky nebo způsobovat inflaci. V síti neexistuje žádný centrální bod, ani nikdo, kdo by mohl o síti rozhodovat. Konečné množství bitcoinů je předem známo a uvolňování bitcoinů do oběhu je definováno ve zdrojovém kódu sítě.\n\nSíť funguje od roku 2009. Roku 2008 ji popsal a vytvořil člověk nebo skupina lidí podepsaná jako Satoshi Nakamoto, přičemž ještě 2 měsíce před tím byla zaregistrována doména bitcoin.org. K autorství se v květnu 2016 přihlásil Australan Craig Steven Wright, což bylo ale rychle zpochybněno. Sahil Gupta označil za pravděpodobného autora bitcoinu Elona Muska, který má hluboké znalosti ekonomie, šifrování a kódování, Elon Musk ale toto tvrzení odmítl.<ref name=\"byznys.lidovky.cz/podnikatel-a-vizionar-musk-poprel-ze-vytvoril-kryptomenu-bitcoin-1d0-/firmy-trhy.aspx?c=A171128_175039_firmy-trhy_ELE\"></ref>\n\nZákladem pro vznik bitcoinu byly koncepty „Bit gold“ a „b-Money\". Nyní pro platby existuje oficiální softwarový klient, o který se starají dobrovolníci z celého světa, a několik alternativních klientů.\n\nOd roku 2011 se o bitcoinu, ekonomice, možnostech a důsledcích této měny pořádají konference – v New Yorku a Praze (2011) a Londýně (2012). V roce 2013 byla jedna konference v San Jose; další je naplánována ve Vídni.\n\nV září 2012 vznikla Bitcoin Foundation, starající se o infrastrukturu okolo bitcoinu (včetně hlavního klienta), sledování hrozeb a případné vylepšování protokolu, zajišťování konferencí a propagaci měny. Vzhledem k decentralizované povaze sítě však nadace nemá žádné zvláštní pravomoce; v síti vždy rozhoduje většina, nehledě na Bitcoin Foundation.\n\nNa rozdíl od většiny měn není bitcoin závislý na důvěře k jejímu (centrálnímu) vydavateli ani prostředníkovi (bance, státu…). Pro provádění transakcí se využívá distribuovaná databáze napříč uzly peer-to-peer sítě. Měna je tak závislá na široké komunitě. Sociální média tak mohou ovlivňovat kurz bitcoinu. K zabezpečení sítě je využita kryptografie, umožňující používat pouze peníze, které daný uživatel vlastní, a zabraňující opakovanému využití již utracených peněz.\n\nCelkové množství bitcoinů, které budou vytěženy, je přibližně 21 000 000 (přesněji 20 999 999,9769). Růst se totiž postupně zpomaluje, a veškeré bitcoiny budou vytěženy v roce 2140 (drtivá většina však cca v roce 2030). Pokud tedy bude stále stejný zájem o novou měnu, dojde k deflaci. S tím je v protokolu počítáno, protože lze platit i zlomky bitcoinů. V současnosti má síť dělitelnost na 8 desetinných míst, je možné ji však rozšířit.\n\nVeškerá komunikace v síti probíhá pomocí počítačového programu (nebo jiného klienta, např. na mobilu), který komunikuje s dalšími uzly (účastníky). Účastníci jsou dvojího druhu: \"koncoví uživatelé\" a \"těžaři\". Každý účastník může být koncový uživatel, těžař, anebo obojí.\n\n\n\nNikdo jiný kromě uživatelů a těžařů v síti nefiguruje.\n\nTěžaři řeší umělý problém nalezení kryptografické nonce proto, aby potvrzení nového bloku bylo velice složité, a tedy i velice obtížně padělatelné, přitom ale snadno ověřitelné. Pokud by chtěl útočník změnit platební historii, musel by mít k dispozici výpočetní výkon větší, než je výpočetní výkon celého zbytku sítě. Tomuto teoretickému útoku se také říká 51% útok. Bitcoin počítá s tím, že takové množství výkonu žádná jedna entita nemá. I kdyby se to ale někomu povedlo, mohl by měnit pouze své vlastní transakce a zamezit potvrzování ostatních transakcí (tedy nemohl by například převádět cizí peníze k sobě ani stávající databázi nějak ničit). 51% útok je nepravděpodobný, např. v květnu 2013 byla síť těžařů více než 60× výkonnější než nejrychlejší superpočítač světa.. Získat nadpoloviční většinu výpočetního výkonu v celé síti by navíc bylo pro útočníky velmi nákladné. I kdyby byli ochotni investovat a opravdu síť tímto způsobem napadnout, klesla by důvěra v samotný bitcoin a s ním i jeho cena. Díky naprosté transparentnosti by totiž všichni uživatelé sítě snadno zjistili, že nejdelší větev na blockchainu, která je považována za platnou, je prodlužována pouze jedním uzlem. Pokud by 51% útok někdy proběhl, jednalo by se spíše o podkopání důvěry v samotnou Bitcoinovou síť, než snaha o reálné odcizení prostředků.\n\nKaždý nový blok odkazuje na předchozí blok, a tím potvrzuje i všechny předešlé transakce. Tudíž každá transakce je potvrzena tolikrát, kolik bloků bylo vytvořeno od prvního zahrnutí (včetně toho prvního bloku). Čím více potvrzení, tím obtížnější je padělatelnost celého procesu, a tím tedy více může příjemce věřit, že mu peníze skutečně přišly. Obecně se nízké částky (pití v automatu) přijímají i bez potvrzení, běžné částky 1–3 potvrzení, originální klient bere transakci za zcela důvěryhodnou při 6 potvrzeních.\n\nObtížnost nalezení bloku (limit hashe) je každých 14 dní upravována podle aktuální výpočetní síly všech těžařů tak, aby byl nový blok uvolněn průměrně každých 10 minut. Měna je tedy do sítě uvolňována přibližně stejnou rychlostí, nehledě na počet těžařů či celkový výkon v síti.\n\nVíce o technických podrobnostech fungování česky viz\n\nKaždý uživatel má jednu nebo více peněženek/adres. Kvůli anonymitě je doporučeno pro každou příchozí platbu vygenerovat novou adresu (odesílatel pak neuvidí zůstatek příjemce, protože bude posílat peníze na prázdnou adresu). Ke generování adres ale dochází i interně; při odesílání nelze utratit pouze část, takže se automaticky vytvoří další vlastní adresa a platba se rozdělí na dva příjemce: na jednoho, kterého uživatel zadal, a zbytek částky se pošle zpět uživateli jako tzv. \"drobné\" na nově vygenerovanou adresu. Tuhle vlastnost však většina klientů před uživatelem zcela skryje; je tak vidět pouze v blockchainu.\n\nVlastnictví peněženky není v síti nijak „vidět“. S penězi v dotyčné peněžence může nakládat ten, kdo vlastní soukromý klíč (typicky ten, kdo peněženku vytvořil). Zůstatek, který se uživateli zobrazuje v klientu, je pak pouze součtem peněz na těch peněženkách, od kterých má klient soukromý klíč.\n\nZ toho důvodu nemusí být příjemce při příjmu peněz k síti připojen; transakce proběhne stejně. Klient si při dalším spuštění jen zkontroluje pohyby na svých peněženkách a podle toho upraví zůstatek, který se zobrazí uživateli.\n\nAdresa je hash veřejného klíče (zhruba) a aby se dala použít (poslat na ni peníze), nemusí být nikde v síti registrovaná. Síť ji poprvé uvidí až při vlastním poslání peněz. Adresu tak lze vytvořit zcela offline.\n\nAby se zabránilo překlepům při opisování adresy, má v sobě vestavěný kontrolní součet (nedá se tedy splést s pravděpodobností 1 : 4 mld.). Pokud by se tak přesto stalo (nebo někdo schválně dopočítal kontrolní součet neexistující adrese, jako např. adresa 1BitcoinEaterAddressDontSendf59kuE), peníze na tuto adresu budou navždy ztraceny. Stejně tak se stane, pokud uživatel ztratí peněženku (smaže ji) a nemá zálohu. V bitcoin síti neexistuje nic jako „ztracená peněženka“, protože nelze nijak poznat, že k ní nikdo nevlastní soukromý klíč. Pro ostatní účastníky sítě je taková událost prospěšná; velice mírně se zvýší hodnota jejich bitcoinů (dojde k deflaci). Analogií v reálném světě je spálení bankovek.\n\nZačátkem roku 2018 se odhadovalo, že je nenávratně ztraceno více než tři miliony Bitcoinů, což v té době byla pětina oběhu.<ref name=\"technet.idnes.cz/kryptomeny-bitcoin-monero-tezba-dox-/sw_internet.aspx?c=A180306_181547_sw_internet_hege\"></ref> V odhadu je ale zahrnut i milion bitcoinů vytěžených zakladatelem Satoshim.\n\nProtože je nalezení bloku náhodný proces, pro malé těžaře je výdělek velice nepředvídatelný. Těžaři se proto často sdružují do tzv. \"těžařských uskupení\" (mining pool) a zkoušejí štěstí společně. Pokud některý z nich nalezne blok, odměna se rozdělí mezi všechny těžaře. Hlavní výhodou je větší předvídatelnost; zatímco těžař s průměrnou grafickou kartou by našel blok v průměru až za 5 let a do té doby by nezískal nic (květen 2013), v uskupení může dostávat poměrně malou část několikrát denně. Nevýhodou jsou pak obvyklé poplatky správcům uskupení v řádu procent.\n\nNa princip fungování těžařských uskupení přišel český programátor Marek Palatinus (slush), který také dodnes jedno z nejvýznamnějších uskupení provozuje. Funguje to tak, že uskupení vytvoří téměř celý blok (zahrne všechny transakce apod.), jediné, co chybí, je kryptografická nonce, která spolu s ostatními údaji bude dávat správný hash (menší než hodnota stanovená sítí). Uskupení pak každému těžaři přidělí rozsah, ve kterém má nonci hledat. Těžař hlásí uskupení dílčí výsledky, které jsou menší, než hodnota daná uskupením. Hodnota daná uskupením je větší, než je potřeba na nový blok. Většina dílčích výsledků tak nevede na nový blok, ale uskupení dostává informace, že těžař na problému pracuje a podle počtu dílčích výsledků ho i odměňuje.\n\nProtože pravidla bloku určuje správce uskupení, nikoli těžaři, má správce uskupení poměrně velký vliv. Je tak důležité, aby žádné uskupení nemělo nadpoloviční většinu těžařů, neboť by správce mohl rozhodovat, které transakce nezahrnout a síť by tak byla částečně centralizována. Statistiky uskupení viz\n\nSegWit je navrhovaný upgrade bitcoin protokolu. Byl poprvé představen na konferenci Scaling Bitcoin v Hong Kongu Bitcoin Core vývojářem Pietrem Wuillem. Tato inovace odděluje podpisová (signature) data z transakcí jako takových, což přináší několik výhod. Například efektivní zvětšení kapacity bloku nebo oprava chyby nazývané transaction malleability. Pokud nebude SegWit aktivovaný do poloviny listopadu 2017, nebude ho již možné aktivovat vůbec.\n\nPřed 1. srpnem 2017 docházelo k hlasování těžařů o budoucí aktualizaci protokolu bitcoinu a jelikož hlasování nebylo úplně jednotné, tak se malá skupina těžařů odtrhla a vznikla nová virtuální měna nazývaná Bitcoin Cash. Někteří její významní podporovatelé, například investor Roger Ver, dokonce označují bitcoin cash za „ten pravý bitcoin“. Argumentují hlavně v porovnání s bitcoinem nižšími transakčními poplatky, jež mají napomoci většímu rozšíření bitcoin cash mezi uživateli. O sedm měsíců později, v únoru 2018, byla přitom výše poplatků za transakce bitcoinem a bitcoin cash srovnatelná.\n\nPozději se od bitcoinu oddělila měna SegWit2×. Koncem roku 2017 bylo očekáváno oddělení (hardfork) třetí měny, ovšem 9. listopadu 2017, bylo oznámeno, že k tomuto dělení nedojde.<ref name=\"lupa.cz/clanky/bitcoin-pod-utokem-a-ve-velkem-zatezo-vem-testu-aneb-spinava-hra-rogera-vera\"></ref>\n\nBitcoin je samostatná měna, zcela nezávislá na tradičních měnách jako koruna, euro apod. Hodnota bitcoinu – podobně jako většiny ostatních měn – vychází z poptávky a nabídky na trhu, a je tedy dána ekonomickou rovnováhou. Bitcoin není kryt zlatem ani jinými komoditami, ale podobně jako u jiných běžných měn je jeho hodnota závislá na důvěře, že s ním bude možno v budoucnu zaplatit stejně jako dnes. Někteří autoři též poukazují na to, že už skutečnost, že existuje měna, která je nezávislá na rozhodnutí centrálních autorit, je sama o sobě hodnotná.\n\nJako jedno z rizik budoucí hodnoty bitcoinu je uváděn klesající podíl bitcoinu na celkové tržní kapitalizaci alternativních měn. Od roku 2013 do poloviny roku 2017 klesl podíl tržní kapitalizace bitcoinu oproti ostatním kryptoměnám ze zhruba 95 % na méně než 40 %.\n\nHodnota bitcoinu není určena počtem či výkonem těžařů: při zvýšení hodnoty se zvedne výkon těžařů, ne naopak. Těžaři neurčují hodnotu bitcoinu, ta je dána pouze poměrem mezi nabídkou a poptávkou. Též bývá chybně uváděno, že je kryta vzácností, nepadělatelností apod. Tyto vlivy nemají přímou vazbu na hodnotu, ale na důvěru, která má vliv na nabídku a poptávku. Na hodnotě se tedy podílejí, ale nepřímo.\n\nV době doposud největší cenové bubliny bitcoinu 28. listopadu 2017 překročila hodnota této měny 10 000 USD (215 000 Kč) za 1 BTC. Dva dny poté oznámila hlavní americká bitcoinová platforma Coinbase, že počet u ní otevřených účtů překročil počet 13,3 milionu. Cena tehdy nadále pokračovala v růstu až k 20 000 USD koncem roku 2017.\n\nKurz bitcoinu se občas vyznačuje vysokou volatilitou, tedy prudkým kolísáním ceny v krátkém časovém úseku. Ze střednědobého a dlouhodobého hlediska však vykazuje neustálý nárůst.\n\nBitcoin začínal jako čistě akademický projekt, kdy ho používali především odborníci a zájemci o technologii samotnou. Technologie však zaujala natolik, že hodnota bitcoinu po dlouhou dobu stoupala. To přivedlo i zájemce, kteří investují čistě ze spekulativních důvodů. Hodnota bitcoinu tak zažila za svoji krátkou existenci prudký růst, vrchol investiční bubliny i částečný pád.\n\nObchodování s bitcoinem je možné rozdělit do tří období. V období do června roku 2013 se bitcoinem zabývali téměř výhradně IT specialisté. V roce 2013 si situace v kryptoměnách ve větším měřítku všimli profesionální investoři, do svých platforem zařadili bitcoin obchodníci s deriváty. V průběhu roku 2017 se k obchodování s bitcoinem přidala i širší veřejnost.\n\nVzrůst a pád hodnoty bitcoinu byl dán různými podněty. V období do roku 2013 souvisela cena bitcoinu více s dostupností technologií a vytěženým množstvím kryptoměny. V období od roku 2013 do roku 2017 byla důležitá vzrůstající akceptace bitcoinu obchodníky, zprávy o regulaci, případně zákazech kryptoměn a podvodech nebo krachu bitcoinových burz. Projevily se také nepopulární kroky tradičních bank (např. zdaňování bankovních vkladů na Kypru). V roce 2017 má podstatný vliv důvěra v další růst a přísun nových kupujících, bitcoinové platformy také hlásí značný nárůst počtu nově otevřených obchodních účtů v řádu jednotek procent za den.\n\nZ 24.5.2017 na 25.5.2017 stoupla cena o 500 dolarů (+22 p. b.). V průběhu 2 měsíců do konce listopadu 2017 vzrostla cena bitcoinu o 150 % až na 10 000 USD a do konce roku 2017 na téměř 20 000 USD. Tento stav je přirovnáván k tulipánové horečce. Danou tezi ještě podporuje následný prudký propad kurzu bitcoinu o více než polovinu, k němuž došlo během ledna a února 2018. Některé hedgeové fondy, například Silver 8 Capital, chtěly situace náhlého cenového poklesu kryptoměn využít a nalákat nové investory s tím, že jejich hodnota opět brzy poroste.\n\nV průběhu obchodování s bitcoinem se objevily tzv. cenové bubliny, kdy cena bitcoinu prudce rostla na několikanásobek v období týdnů až měsíců, s následnou korekcí. Bitcoin má však podle analýzy na Kurzy.cz dlouhodobě tendenci ke stabilizaci – každá nová vzestupná fáze má nižší násobek změny, než fáze předchozí, zároveň se také zmenšuje relativní pokles po vzestupné fázi.\n\nJednotlivé cenové fáze u bitcoinu souvisejí s cykly takzvaného půlení (halvingu), tedy snižováním odměny vyplácené těžařům na polovinu. K tomu dochází přibližně jednou za čtyři roky, přičemž další půlení je naplánováno na květen 2020.\nZa bublinu bitcoin považuje např. investiční poradce Jan Traxler.<ref name=\"penize.cz/kryptomeny/328299-bitcoin-je-ukazkova-bublina\"></ref> Americký ekonom Nouriel Roubini označil Bitcoin za „matku všech bublin“.<ref name=\"novinky.cz/ekonomika/462350-bitcoin-je-nejvetsi-bublina-v-historii-tvrdi-vlivny-ekonom\"></ref>\n\nBitcoin se v mnohem větší míře než pro placení používá díky rychlému růstu jako investice pro zhodnocení. Před investicemi do bitcoinu ale varovala Deutsche Bank.<ref name=\"byznys.lidovky.cz/deutsche-bank-varuje-pred-investicemi-do-bitcoinu-fvl-/firmy-trhy.aspx?c=A171122_185530_firmy-trhy_ELE\"></ref> Podle hlavního investičního stratéga banky Ulricha Stephana měna není regulovaná a prochází nadměrnými výkyvy. Na ty upozorňuje potenciální investory například také ekonom a spolumajitel investičního fondu Quant Aleš Michl. Ten ale současně dodává, že kryptoměny své místo v portfoliu mají kvůli jeho diverzifikaci.\n\nSoučástí nákladů na fungování bitcoinu je spotřeba elektrické energie na těžení nových bitcoinů. Dolování bitcoinu v roce 2017 spotřebovalo více elektrické energie než jaká byla spotřeba 20 evropských zemí.<ref name=\"lupa.cz/clanky/bitcoiny-energii-nesetri-seriozni-weby-smiruji-a-nemecko-zakazalo-chytre-hodinky-pro-deti\"></ref> Při celosvětovém porovnání v roce 2017 byla spotřeba energie na dolování bitcoinu větší, než spotřeba elektrické energie ve 159 zemích. Mezi země, u kterých při porovnání jejich celkové spotřeby elektrické energie a celkového objemu elektrické energie spotřebovaného na těžení bitcoinu je spotřeba energie na dolování bitcoinu vyšší, patřilo Irsko, Chorvatsko, Srbsko, Slovensko a Island.<ref name=\"thenextweb.com/hardfork/2017/11/23/bitcoin-mining-electricity-africa\"></ref>\n\nNa začátku listopadu 2017 podle odhadů bitcoin spotřeboval 25,76 TWh elektřiny za rok.<ref name=\"byznys.lidovky.cz/bitcoin-spotrebuje-za-rok-vice-energie-nez-tretina-ceske-republiky-1fp-/firmy-trhy.aspx?c=A171108_161720_firmy-trhy_kopp\"></ref> Kdyby byl bitcoin zemí, podle v té době aktuálního žebříčku spotřeby energie by umístil na 68. místě, těsně za Ománem. Energie spotřebovaná na těžbu bitcoinu by tak pokryla asi 36 % elektrické energie spotřebované v roce 2016 v Česku.\n\nZačátkem roku 2018 vyžadovalo ověření jedné transakce bitcoinem stejné množství energie jako 465 tisíc plateb kartou VISA.\n\nZastánci bitcoinu ale argumentují, že energetická náročnost má smysl sama o sobě, neboť brání snahám manipulovat s údaji v blockchainu. Taková operace by byla příliš finančně nákladná. Podle popularizátora bitcoinu Andrease Antonopoulose ve srovnání s energetickou náročností současného finančního sektoru, kam by se počítaly i náklady na provoz centrál bank či tisk a rozvoz bankovek, údajně stále nejde o tak vysoká čísla.\n\nKvůli vysoké spotřebě pro jejich těžení jsou podle amerického ekonoma Nouriela Roubiniho nejen bitcoin i další digitální měny přírodní pohromou.\n\nObjevují se však i optimističtější názory, které tvrdí, že energická spotřeba bitcoinu již více neporoste, naopak bude klesat. První půlka argumentace se opírá fakt, že s rostoucím zájmem lidí se zvyšuje výpočetní výkon (spotřeba energie) a v závislosti na tom i náročnost těžby tak, aby k ověření jednoho bloku docházelo vždy jednou za 10 minut. Druhá půlka argumentace se opírá o tzv. halving, tj. pravidelné půlení odměny (od roku 2016 je 12,5 BTC) za ověření bloku, ke kterému dochází každé čtyři roky.\n\nV srpnu 2019 náklady na energii snižovaly zisk z těžby bitcoinu v průměru o 48,1 %. Pokud při dalším halvingu (z 12,5 na 6,25 BTC) v květnu 2020 nestoupne cena bitcoinu alespoň na 20 tisíc dolarů, spotřebovaná energie se pravděpodobně sníží. V ten moment se těžařům těžba příliš nevyplatí.\n\nBitcoiny lze získat (nebo prodat) třemi hlavními způsoby:\n\n\nVyužití měny je zatím poměrně malé, patrně kvůli příliš proměnlivému kurzu a nejistým legislativním otázkám obchodníků.\n\nV roce 2014 začala sponzorské dary v bitcoinech přijímat Apache Software Foundation i Nadace Wikimedia.\n\nV květnu 2017 začal bitcoin přijímat internetový obchod Alza.cz, který do budoucna plánuje i podporu jiných kryptoměn. Prvním z podporovaných altcoinů se stal v únoru 2018 litecoin.\n\nV listopadu 2017 proběhl i první známý prodej bytu za bitcoin na světě, a to v Praze skrz českou společnost HOME Hunters Praha. Jednalo se o světově druhou nemovitost, po tom co v září 2017 první rodinný dům prodali v americkém Texasu.\n\nPodle viceguvernéra ČNB Mojmíra Hampla bitcoin jakožto deflační měna je pro běžný platební styk nevhodný a velké výkyvy v jeho ceně brání lidem, aby si jej masově osvojili pro nákupy.<ref name=\"zpravy.e15.cz/burzy-a-trhy/meny/cestovatelska-platebni-karta-revolut-spousti-podporu-kryptomen-1340706\"></ref>\n\nOficiálním klientem je Bitcoin-Qt. To je jediný „úplný“ klient (fungující i jako serverová část), který však obsahuje kompletní databázi transakcí (blockchain). Z důvodu své náročnosti bývá označován za nevhodný pro koncového uživatele.\n\nDalší kategorií jsou tzv. tenké klienty (Electrum, MultiBit), které fungují jako interface k jinému serveru. To ale nijak nesnižuje jejich bezpečnost; soukromé klíče má uživatel pouze na svém počítači a nikdy se nikam neposílají. Server může být jakýkoli uzel bitcoinu, není vázán na uzel od autora software.\n\nPro pokročilé uživatele a vývojáře je určen klient Armory, který běží nad Bitcoin-Qt a umožňuje mnohem bohatší správu.\n\nPro mobilní telefon existují aplikace jako BitcoinSpinner nebo Bitcoin Wallet. Při posílání adres se často používají QR kódy.\n\nV roce 2013 Německo bitcoin uznalo jako oficiální virtuální měnu, zisky z transakcí se daní standardní sazbou daně z příjmu fyzické osoby. Nedaněné zisky lze realizovat pouze držením bitcoinu déle než 1 kalendářní rok. Zdaněny jsou také transakce mezi bitcoinem a altcoiny, kdy se hodnota transakce převádí na aktuální kurz v euru. Zdaněna je i těžba bitcoinů, kdy těžař je oprávněn odečíst veškeré náklady na těžbu bitcoinu, jako jsou nákup zařízení či spotřeba elektrické energie.\n\nV Česku zatím legislativa zaměřená specificky na kryptoměny chybí, to však z investorů nesnímá povinnost danit dosažené zisky podle stávajících regulí. Naopak slovenské ministerstvo financí se chystá zdanit digitální měny zvláštní sazbou.\n\nV prosinci 2013 Čínská lidová banka zakázala finančním institucím používat bitcoin, zatímco jeho používání veřejností povolila.\n\nV září 2015 americká Komise pro komoditní obchody (Commodity Futures Trading Commission, CFTC) oficiálně označila bitcoin za komoditu. To také znamená, že se provozovatelé bitcoinových burz musejí registrovat a provozovat své obchody pod dohledem. Austrálie již dříve prohlásila, že bitcoin je nehmotným aktivem, čímž ho učinila zdanitelným.\n\nOdborníci časem očekávají regulaci ze strany dalších států a bank. Obavy z přísnějšího postupu států vůči kryptoměnám přispěly začátkem roku 2018 k propadu hodnoty bitcoinu a dalších digitálních měn až o polovinu.\n\nNa začátku roku 2017 některé banky v České republice blokovaly platby pro bitcoinové směnárny.\n\nVývoj a rizika kryptoměn sleduje rovněž Evropská centrální banka. Její šéf Mario Draghi ale začátkem roku 2018 uvedl, že regulace bitcoinu není záležitostí této instituce.\n\nV červenci roku 2018 vstoupila v platnost směrnice ALM (Anti Money Laundering) Evropského parlamentu. Podle ní jsou členské státy EU povinny do 20. ledna 2020 zřídit specializované registry, do kterých se zaregistrují všechny firmy, které nabízí směnu nebo ukládání kryptoměn. Česká republika tuto směrnici rozšířila na úplně všechny firmy, které poskytují služby spojené s kryptoměnami, tj. například i obchodníci přijímající BTC. Podle odborníků by tím mohli být znevýhodněni oproti konkurenci ze zahraničí.\n\nSpeciální registr bude vedený pod Živnostenským úřadem a k jeho údajům bude mít přístup i Finanční analytický úřad bojující proti praní špinavých peněz. Registrace má zahrnovat také přísnější a důslednější kontrolu klientů i plateb. V případě nesplnění těchto požadavků hrozí subjektům pokuta až ve výši půl miliónu korun.\n\nTím bude zatížen zejména klient služeb spojených s kryptoměnami, kterému z toho neplynou žádné výhody. Bude pod podobným dohledem jako v případě finančních institucí, ovšem bez jejich zákonných garancí. Vystavuje se tedy riziku ztráty osobních údajů.\n\nKvalitní šifrování zajišťuje to, že celá bitcoinová síť je technologicky vyspělá a platby probíhají bez závažných komplikací. Kryptografie bitcoinu nebyla dosud prolomena, ovšem i tak jsou zde určitá rizika. Celá síť je totiž online a proto je teoreticky náchylná k útokům hackerů. Dalším rizikem je možná duplikace bitcoinu jakožto digitálního media. Jde o to, že uživatel může zaplatit dvakrát stejným bitcoinem (\"double spending\"). Hrozí, že pokud proces ověření plateb proběhne ve stejný moment, obě transakce mohou být považovány za validní (oběma obchodníky - v samotné bitcoinové síti bude po určitém čase validní vždy pouze jedna transakce, proto pro zamezení podvodu stačí, aby obchodník vždy počkal na ověření transakce v BTC síti alespoň do hloubky tří bloků). Další možnou hrozbou pro bitcoin jsou tzv.kvantové počítače.\n\nÚtoky se dějí i na jednotlivé burzy. Koncem roku 2018 byl objeven kód cílený na burzu Gate.io v trackovacím skriptu StatCounteru.<ref name=\"www.root.cz/clanky/postrehy-z-bezpecnosti-batmanuv-sonar-v-kapse\"></ref>\n\nBitcoin přináší poměrně velké množství nových přístupů, které vzbuzují diskuse a otázky nad budoucností měny. Častá tvrzení jsou:\n\n\n\n\n"}
{"id": "679058", "url": "https://cs.wikipedia.org/wiki?curid=679058", "title": "Karlovarský kraj (1949–1960)", "text": "Karlovarský kraj (1949–1960)\n\nKarlovarský kraj byl správní celek, který vznikl 1. ledna 1949 na základě správní reformy z roku 1948 na západě Čech. Jeho centrem bylo město Karlovy Vary. Ve srovnání s moderním Karlovarským krajem byl o něco větší. \n\nNa východě sousedil s krajem Ústeckým a Pražským, na jihu s Plzeňským. \n\n12 okresů: Aš, Cheb, Jáchymov, Kadaň, Karlovy Vary, Kraslice, Loket, Mariánské Lázně, Nejdek, Sokolov, Teplá a Žlutice.\n\nZrušen pak byl na základě další správní reformy z roku 1960, kterou se téměř celé jeho území sloučilo s Plzeňský krajem do kraje Západočeského a jen malá východní část byla připojena do Severočeského kraje.\n\nV současné době je území někdejšího Karlovarského kraje rozděleno mezi kraje Karlovarský (většina území), Plzeňský (malé jižní části) a Ústecký (malé východní části).\n\n\n"}
{"id": "679068", "url": "https://cs.wikipedia.org/wiki?curid=679068", "title": "Josef Brož (malíř)", "text": "Josef Brož (malíř)\n\nJosef Brož (13. srpna 1904 Krásno nad Bečvou – 12. října 1980 Praha) byl český malíř a grafik.\n\nStudoval na uměleckoprůmyslové škole v Praze u figuralisty Arnošta Hofbauera (1927–1934) a poté rok v Paříži u Františka Kupky. V době studií založil „Valašský Barbizon“ s Hofbauerovými žáky v Malé Lhotě. Věnoval se především malbě krajin (z okolí Prahy např. \"Z Jinonic\", \"Bertramka\") a figurálních kompozic (\"Požár\", \"Karneval\"), jeho dílo bylo ceněno za komunismu pro svoji společenskou angažovanost a moderní realismus, který umožnil dále rozvíjet socialistický realismus (díla z „revoluční historie“ \"Bitva na Vítkově hoře\"). Byl jeden z členů Umělecké besedy a Skupiny 58.\n\nByl mu udělen čestný titul zasloužilý umělec (1964) a poté i národní umělec (1968).\n\n"}
{"id": "679074", "url": "https://cs.wikipedia.org/wiki?curid=679074", "title": "Hassan Bechara", "text": "Hassan Bechara\n\nHassan Ali Bechara (17. března 1945 Bejrút, Libanon – 24. července 2017) byl libanonský zápasník, reprezentant v zápase řecko-římském. Třikrát startoval na olympijských hrách, v roce 1980 na hrách v Moskvě v kategorii nad 100 kg vybojoval bronzovou medaili. V roce 1968 a 1972 startoval v kategorii do 100 kg, ale ani v jednom případě do bojů o medaile výrazněji nezasáhl.\n\n"}
{"id": "679078", "url": "https://cs.wikipedia.org/wiki?curid=679078", "title": "Bitva u Seneffe", "text": "Bitva u Seneffe\n\nBitva u Seneffe se odehrála 11. srpna 1674 a skončila spíše nerozhodně. Francouzská vojska byla vedena Velkým Condém a nizozemsko-říšsko-španělská Vilémem III. Oranžským.\n\nBěhem francouzsko-nizozemské války vedl Vilém III. spojeneckou armádu jižním Nizozemím na území severní Francie. Francie tuto oblast bránila armádou pod velením Velkého Condé. Obě vojska manévrovala pět týdnů, aniž by došlo ke střetu. Ale 10. srpna se Vilém III. rozhodl zamířit přímo na Paříž, aby donutil svého soupeře k boji.\n\nCondé vyslal oddíl 500 jezdců, aby zaměstnal nizozemský předvoj poblíž vesnice Seneffe, čímž zastavil postup Stadtholdera. Mezitím se Condé pokusil obklopit se svými 45 000 muži 60 000 nepřátelských vojáků.\n\nJezdcům se podařilo udržet nizozemský předvoj zaměstnaný, ale obklíčení všech hlavních spojeneckých sil se nezdařilo. Po deseti hodinách bylo více než 8 000 lidí mrtvých. Condé ztratil 8,000 mrtvých či raněných a Vilém III. Oranžský 11 000. Obě vojska ustoupila z bitevního pole a obě si nárokovala vítězství, přestože byla bitva nerozhodná. Francouzi dosáhli strategického cíle zabránit spojencům v postupu do Francie a taktického dosažením nižších vlastních ztrát než nepřátelských (absolutně i relativně). Nepodařilo se jim však spojeneckou armádu rozdrtit.\n\n"}
{"id": "679081", "url": "https://cs.wikipedia.org/wiki?curid=679081", "title": "Frank Lucas", "text": "Frank Lucas\n\nFrank Lucas (9. září 1930, La Grange – 30. května 2019, New Jersey) byl dealer drog a heroinu, šéf organizovaného zločinu v Harlemu v období 60. a 70. let 20. století. Byl proslulý hlavně tím, že nakupoval přímo od výrobců v Saigonu a také díky tomu, že k převozu využíval letectvo Spojených států amerických, zvlášť ke konci války ve Vietnamu, kdy používal rakve padlých vojáků USA, které měly dvojité dno. Později toto ovšem popřel Frankův spolupracovník a prostředník Leslie „Ike“ Atkinson. Frankův příběh byl v roce 2007 zpracován do filmové podoby s názvem \"Americký gangster\", kde Franka Lucase hrál Denzel Washington.\n\nFrank Lucas se narodil v La Grange v Severní Karolíně a vyrůstal v Greensboro v Severní Karolíně. Frank tvrdí, že incident, který ho donutil dát se na dráhu zločinu bylo to, když byl svědkem brutální vraždy, kdy člen Ku Klux Klanu vnikl do jeho domu, jeho 12letého bratrance přivázal ke sloupu, hlavní brokovnice mu vyrazil zuby a následně ustřelil hlavu. Začal provádět drobné zločiny, dokud se nepopral s bývalým zaměstnavatelem a na radu své matky utekl do New Yorku. V Harlemu vstoupil pod křídla jednoho z největších mafiánů Bumpyho Johnsona a následně zaměstnán jako řidič, ochránce a pravá ruka Bumpyho.\n\nPo smrti Bumpyho Frank Lucas zjistil, že pro dosažení úspěchu musí prolomit monopol italské mafie v New Yorku. Při své cestě do Bangkoku, kde se v této době díky vietnamské válce zdržovalo mnoho amerických vojáků, se setkal s armádním seržantem Lesliem „Ikem“ Atkinsonem, který byl ženatý s jeho sestřenicí a znal se se všemi „černými chlapíky v armádě od kuchařů výš“. Přes něho navázal přímý kontakt s výrobci heroinu z místních plantáží a využil Ikových armádních kontaktů k převozu drogy do USA. K pašování využíval speciálně vyrobené kopie rakví pro padlé vojáky s dvojitým dnem, což Ike později popřel s tím, že drogy pašovali v nábytku.\n\nJakoukoliv metodu Frank Lucas používal, brzy začal v Americe prodávat pod názvem Blue Magic heroin o čistotě 98–100 % a dovážený přímo z Thajska. Frank Lucas prohlásil, že denně vydělával milion dolarů prodejem drog, toto tvrzení bylo později prokázáno jako přehnané. V jednom rozhovoru Frank Lucas řekl: „Chtěl jsem být bohatý, chtěl jsem být bohatý jako Donald Trump, k tomu mi dopomáhej Bůh, a byl jsem“.\n\nLucasovy heroinové operace vyřizoval pouze on sám a jeho blízcí příbuzní, poněvadž předpokládal, že vlastní příbuzní ho neokradou a nenechají se zlákat konkurenčními gangy. Frank Lucas se nechal slyšet, že jeho jmění činí „zhruba 52 milionů dolarů“ většinou uložených v bankách na Kajmanských ostrovech. K tomu navíc „asi 1000 kilo skutečnýho fetu“, který představoval potenciální zisk minimálně 300 000 dolarů za kilogram. Tedy dohromady při prodeji 300 milionů. Tyto obrovské příjmy mu umožnily nakupovat nemovitosti po celé zemi včetně kancelářských budov v Detroitu a bytů v Los Angeles a v Miami. Koupil také několik tisíc akrů půdy na ranči v Severní Karolíně, kde choval na 300 kusů dobytka Černý Angus, včetně plemenného býka v hodnotě 125 000 dolarů.\n\nFrank Lucas měl sedm dětí. Jedno z nich, dcera Francine, se narodilo z manželského svazku s Portoričankou Juliannou Farrait. Frank Lucas se scházel s politiky, herci, i se zločinci. Říkal, že se setkal s Howardem Hughesem v jednom z nejlepších klubů v Harlemu. Ačkoliv se rád pohyboval v lepší společnosti a vlastnil několik kabátu z norků a činčil, upřednostňoval nenápadné oblečení, aby na sebe nepoutal pozornost okolí.\n\nV roce 1975 byli on a všichni ostatní, jež mu pomáhali, zatčeni speciálně zřízeným protidrogovým oddělením pod vedením policisty a právníka Richieho Robertse. Na Frankových účtech v zahraničí bylo zabaveno přes 250 milionů dolarů. Frank Lucas byl obviněn z výroby, prodeje a následného přechovávání drog a odsouzen na 70 let. Po odsouzení podal policii svědectví, která vedla k více než stovce usvědčení z drogových zločinů.\n\nPro zajištění vlastní bezpečnosti putoval v roce 1977 do programu na ochranu svědků. Po pěti letech vazby se v roce 1981 dostal ven z vězení v rámci podmínečného propuštění. V roce 1984 ho znovu zatkli za pokus o výměnu 30 gramů heroinu a 13 tisíc dolarů za kilogram kokainu. Tentokrát ho obhajoval jeho bývalý žalobce Richie Roberts, odsouzen byl na sedm let. Z vězení ho propustili v roce 1991.\n"}
{"id": "679089", "url": "https://cs.wikipedia.org/wiki?curid=679089", "title": "Jeff Skinner", "text": "Jeff Skinner\n\nJeffrey Skinner (* 16. května 1992, Toronto, Ontario, Kanada) je kanadský hokejový útočník hrající v týmu Buffalo Sabres v severoamerické lize NHL.\n\nJeff Skinner se narodil právníkům Andrew a Elizabeth Skinnerovým. Je druhým nejmladším ze šesti sourozenců. Skinner studoval na veřejné škole Williama Armstronga a později přešel na střední školu v Markhamově okresu. Nedlouho poté se přestěhoval do Kitcheneru, kde se věnoval lednímu hokeji a krasobruslení. Na kanadském juniorském šampionátu v krasobruslení 2004 získal bronzovou medaili. Později se rozhodl soustředit pouze na hokej a začal hrát za Toronto Jr. Canadiens a Toronto Young Nationals v lize Greater Toronto Hockey League. Později i za Markham Waxers v lize Ontario Minor Hockey Association. Jeho favority byli Toronto Maple Leafs.\n\nSkinner byl v roce 2006 vybrán na 20. místě draftu OHL Kitchenerem Rangers. Tehdy hrál za Toronto Young National s budoucím útočníkem Bostonu Bruins Tylerem Seguinem. Poté co byl nejlepším střelcem Kitcheneru ve své premiérové sezóně v OHL, tak se zúčastnil Memoriálu Ivana Hlinky 2007, kde vstřelil 6 gólů a s týmem Kanady získal zlatou medaili. V první třetině své druhé sezóny OHL vstřelil 15 gólů a byl tak nejlepším střelcem v CHL mezi hráči, kteří mohli být draftováni do NHL. Také se stal prvním hráčem ve 23leté historii Kitcheneru Rangers, který vstřelil 50 gólů v jejich dresu. Přestože vedl v té době tabulku střelců CHL, tak byl Centrálním Úřadem Skautingu NHL zařazen v polovině sezóny až na 47. místo mezi severoamerickými hráči v poli, což kontrastovalo s žebříčky médií, která jej řadila mnohem výše. Nakonec byl během Vstupního draftu NHL 2010 vybrán na celkově 7. místě týmem Carolina Hurricanes.\n\nSkinner byl často přirovnáván k útočníkům Miku Cammallerimu, Travisu Zajacovi a Miku Richardsovi, pro jeho přirozený instinkt, předvídavost, schopnosti a styl hry.\n\nBěhem prvního předsezónního tréninkového tábora Hurricanes podepsal s vedením tříletý nováčkovský kontrakt v hodnotě 2,7 miliónů USD (asi 54 miliónů kč). 7. října 2010 debutoval v NHL při vítězství Caroliny nad Minnesotou Wild, při zápase hraném v Helsinkách. V šestnácti minutách, které strávil při hře na ledě, dvakrát vystřelil na branku. Následující den si připsal svůj první kanadský bod, když nahrál na gól Tuomovi Ruutovi. Ve stejném zápase vstřelil gól v rozhodujících samostatných nájezdech, což se mu povedlo jako třetímu nejmladšímu hokejistovi v historii NHL. 20. října 2010 vstřelil svůj první gól v NHL, brankáři Jonathanu Bernierovi z Los Angeles Kings. Během sezóny byl povolán pro zápas NHL All-Star Game za zraněného Sidneyho Crosbyho a byl tak prvním osmnáctiletým účastníkem této exhibice od účasti Stevea Yzermana. V lednu 2011 byl jmenován nováčkem měsíce NHL.\n\nNa konci sezóny 2010-11 byl nominován do kanadské reprezentace na Mistrovství světa na Slovensku.\n\n\n\n"}
{"id": "679108", "url": "https://cs.wikipedia.org/wiki?curid=679108", "title": "Počítačová kriminalita", "text": "Počítačová kriminalita\n\nTermínem počítačová kriminalita (též \"kybernetická kriminalita\", \"internetová kriminalita\", \"kyberkriminalita\" či \"kybernalita\") se označují trestné činy zaměřené proti počítačům nebo trestné činy páchané pomocí počítače. Jde o nelegální, nemorální a neoprávněné konání, které zahrnuje zneužití údajů získaných prostřednictvím výpočetní techniky nebo jejich změnu. Počítače v podstatě neumožňují páchat nový typ trestné činnosti, jen poskytují novou technologii a nové způsoby pro páchání už známých trestných činů jako je sabotáž, krádež, zneužití, neoprávněné užití cizí věci, vydírání nebo špionáž. Avšak odborníci varují, že tlak vyvíjený na její potlačení, napomáhá jejímu rozvoji.\n\nMezi nejvýraznější projevy počítačové kriminality patří:\n\n1. Podvody, zpronevěry - především se týkají finanční sféry. Příkladem počítačové zpronevěry je zaměstnanec banky, který zná veškerá přístupová data, která využije ve svůj prospěch, aby získal finanční prostředky banky. Samozřejmě jeho velkým pomocníkem bude počítač. Do této oblasti také patří průniky do počítačových systémů a elektronického bankovnictví zvenčí. Bankovní elektronické systémy jsou ovšem natolik zabezpečené, že tyto případy nastávají málokdy.\n2. Padělání - i tento trestní čin dokáží informační technologie usnadnit. Dříve padělání prováděli nejzručnější kreslíři a rytci, v dnešní době může padělání peněz provádět i člověk bez kreslířského talentu. S rozšířením IT je to jen otázka techniky. K tomuto trestnému činu je potřeba jen příslušného grafického software na vytvoření peněz, dále je potřeba vlastnit kvalitní tiskárnu, nejlépe laserovou nebo sublimační. Jediným problémem je tedy použití správného papíru, což v současné době není nepřekonatelné, proto tato situace vyžaduje maximální ochranu při výrobě peněz, cenin a jiných důležitých listin, jako jsou např. vysokoškolské diplomy. Obnovování ochrany musí být časté, jelikož vývoj technologií užívaných v této oblasti je neustálý.\n3. Elektronická msta a pomluvy - tato trestná činnost je stará jako lidstvo samo. Vždy existovaly pomluvy a msty, ovšem se vznikem IT je jejich provedení značně nebezpečnější a existuje mnoho způsobů, jak to provést. Páchání této trestné činnost není ani zase tak složité, jelikož každý, kdo má počítač a přístup k Internetu, se jí může dopustit. Jedním ze způsobů provedení je šíření nepravdivých informací po Internetu, jehož cílem je pošpinění cti určité osoby nebo osob, kdy může dojít i k zásahu do osobního nebo pracovního života. Dalším způsobem, jak se někomu pomstít prostřednictvím Internetu je zanesení jeho údajů, konkrétně telefonního čísla a adresy, do erotických seznamovacích služeb. Výsledkem je pak telefonické obtěžování, v nejhorším případě i návštěvy v místě bydliště.\n4. Hoaxes - neboli nepravdivá varování. Zatímco dříve nebyly metody šíření těchto poplašných zpráv tolik efektivní, neboť se jednalo o ústní šíření nebo šíření pomocí bulvárních médií, dnes a s pomocí Internetu je tento úkol o mnoho jednodušší. Obsahem těchto zpráv může být cokoliv, důležité je, aby svým sdělením působily na strach uživatelů, protože v tom je schovaná efektivita těchto zpráv. Takováto zpráva je schopná ovlivnit spoustu uživatelů a způsobit paniku. Jedná se například o poplašnou zprávu, že v poštovních obálkách se šíří virus, který je lidskému životu nebezpečný apod.\n\nWarez je termín počítačového slangu označující autorská díla, se kterými je nakládáno nelegálně, zejména v rozporu s autorským právem. Slovo bylo vytvořeno z anglického slova wares (zboží, zřejmě v souvislosti se slovem softwares) způsobem tzv. leetspeaku. Podle druhu bývá někdy warez rozdělován na gamez (počítačové hry), appz (aplikace), crackz (cracky) a také moviez (filmy). Nejčastějším způsobem šíření warezu je dnes hlavně Internet.\nS warezem je spojena dosti výrazná internetová subkultura a slovo warez se kromě označení samotných dat používá i pro tuto kulturu.\nLidé, kteří zacházejí s warezem, bývají označováni jako počítačoví piráti. Toto expresivní označení prosazují zejména organizace zastupující zájmy držitelů autorských práv, ale identifikují se s ním i uživatelé warezu - viz foto.\n\nDalší rozšířenou trestnou činností je neoprávněné vniknutí do systému. Člověk zabývající se touto činností se v počítačovém slangu nazývá hacker. Nejčastější metody pro průnik do systému jsou tyto:\n\nÚtok hrubou silou je metoda, která spočívá ve vyzkoušení všech možných kombinací znaků. Útočník sestaví program, který se pokouší postupným vyzkoušením všech možností uhádnout správné heslo. Rozluštění takovéhoto hesla lze zabránit použitím dostatečně dlouhého hesla (při současném výkonu počítačů se doporučuje minimálně 8 znaků). Důležité je použít co nejširší možný okruh znaků – malá i velká písmena, čísla a další symboly. Toto heslo je potřebné také často měnit. Samozřejmě záleží na důležitosti příslušného hesla. Je nanejvýš nevhodné ukládat hesla na veřejně dostupných počítačích.\n\nTento útok spočívá ve zkoušení všech slov daného jazyka. Takovémuto útoku se dá předejít tak, že se použije heslo, které není slovem žádného jazyka. Bezpečné heslo se může odvodit například takto: vezmou se první písmena věty, která se dá lehko zapamatovat: A přece se točí. Galileo Galilei. Dostane se Aprsto-Gaga. Toto heslo se může ještě vylepšit například takto Apr100-2*Ga.\n\nHeslo se dá velmi lehko získat odposlechem nezabezpečených komunikačních linek jako jsou http:// a ftp://. Proto se nikdy nemá zadávat svá hesla na stránky, které nejsou zabezpečené šifrovanou komunikací https:// nebo ftps:// (popřípadě jinou).\n\nÚtočník může využít, že se zapomeneme odhlásit ze systému. Využije otevřeného spojení, které zneužije ve svůj prospěch. Některé stránky se proti takovým útokům chrání automatickým ukončením spojení při nečinnosti (proto se nedá odeslat e-mail, který píšete déle než 15 minut).\n\nÚtočník sestaví program nazývaný Backdoor (zadní vrátka), který mu umožní připojit se do systému bez nutnosti poznat správné uživatelské jméno a heslo. Tento program rozšíří pomocí počítačového červa nebo trojského koně.\n\nÚtočník sestaví program nazývaný Keylogger, který zaznamenává stisknuté klávesy a takto získané údaje mu odesílá prostřednictvím internetu. Tento program se rozšiřuje pomocí počítačového červa nebo trojského koně.\n\nBankovní krádeže uskutečněné pomocí počítače jsou zatím u nás řídké, ale ve světě se začínají stále více vyskytovat. Známé jsou následující tři typy bankovních krádeží.\n\nPhishing (někdy převáděno do češtiny jako rybaření) je podvodná technika používaná na Internetu k získávání citlivých údajů (hesla, čísla kreditních karet apod.) v elektronické komunikaci. K nalákání důvěřivé veřejnosti komunikace předstírá, že pochází z populárních sociálních sítí, aukčních webů, on-line platebních portálů nebo od IT administrátorů.\nPrincipem phishingu je typicky rozesílání e-mailových zpráv nebo instant messaging, které často vyzývají adresáta k zadání osobních údajů na falešnou stránku, jejíž podoba je takřka identická s tou oficiální. Stránka může například napodobovat přihlašovací okno internetového bankovnictví. Uživatel do něj zadá své přihlašovací jméno a heslo. Tím tyto údaje prozradí útočníkům, kteří jsou poté schopni mu z účtu vykrást peníze.\nPhishing je příkladem techniky sociálního inženýrství používané k oklamání uživatelů za využití slabých míst současných bezpečnostních technologií (jejich implementací). Ochrana proti rostoucímu množství nahlášených případů phishingu zahrnuje legislativu, trénování uživatelů, veřejnou osvětu a technická opatření.\n\nPharming (někdy překládáno do češtiny jako farmaření) je podvodná technika používaná na Internetu k získávání citlivých údajů od obětí útoku. Principem je napadení DNS a přepsání IP adresy, což způsobí přesměrování klienta na falešné stránky internetbankingu po napsání URL banky do prohlížeče. Tyto stránky jsou obvykle k nerozeznání od skutečných stránek banky. Ani zkušení uživatelé nemusejí poznat rozdíl (na rozdíl od příbuzné techniky phishingu).\n\nIP spoofing označuje v informatice vytvoření IP datagramu s falešnou zdrojovou IP adresou, který je následně odeslán počítačovou sítí k cílovému počítači, před kterým má být zatajena totožnost odesílatele. IP spoofing slouží k vedení útoků (např. DoS) a podobně. Na většině systémů je pro vytvoření datagramu s podvrženou IP adresou nutný raw přístup k internet soketu, což je umožněno pouze správci počítače, nikoliv běžnému uživateli.\n\nK jednomu z největších počítačových zločinů v bankovním sektoru došlo v průběhu tří let, počátkem roku 1970. Šéf Newyorské pobočky UDSB (Union Dime Savings Bank) Teller zpronevěřil více než jeden a půl milionů amerických dolarů ze stovek účtů.\n\nHeckerská skupina která se nazývá MOD (Masters of Deception) údajně ukradla hesla a technická data od telekomunikačních firem jako například: Pacific Bell a Nynex, dále také od několika úvěrových agentur a dvou významných univerzit. Způsobené škody byly rozsáhlé, společnost Southwestern Bell utrpěla ztrátu 370 000 dolarů.\n\nV roce 1983, devatenáctiletý student UCLA (University of California, Los Angeles) použil svůj počítač pro nabourání se do mezinárodního komunikačního systému ministerstva obrany.\n\nV letech 1995 až 1998 platil satelit společnosti Newscorp za zobrazení šifrované služby SKY-tv. Tato služba byla několikrát nabourána během probíhajícího technologického závodu mezi evropskou hackerskou skupinou a společností Newscorp. Původní motivací hackerů bylo sledování opakování seriálu Star Trek, na který neměl Newscorp v Německu vysílací práva.\n\nDne 26. března 1999 červ Melissa infikuje dokument na počítači oběti, následně automaticky odesílá tento dokument spolu s červem pomocí e-mailu ostatním lidem.\n\nV únoru 2000 jednotlivec s přezdívkou MafiaBoy započal sérii DoS (Denial-of-Service) útoků proti známým webovým stránkám jako například: Yahoo!, Amazon.com, Dell, Inc., E*TRADE, eBay, a CNN. Na padesát počítačů na Stanfordově univerzitě a také několik počítačů Kalifornské univerzity v Santa Barbaře bylo napadeno a použito jako zombie při útocích typu DDoS (Distributed Denial-of-Service). Dne 3. srpna 2000 kanadští federální zástupci obvinili MafiaBoye z celkem 54 ilegálních přístupů do cizích počítačů a dalších deseti případů poškození dat po jeho útocích.\n\nRBN (Russian Business Network) byl registrován jako internetová stránka v roce 2006. Z počátku byl jejich aktivity legální, ovšem zakladatelé brzy přišli na to že by bylo výnosnější poskytovat hosting pro ilegální aktivity a tak začali pronajímat svoje služby počítačovým zločincům. RBN byl brzy vyhlášen společností VeriSign jako „nejhorší z nejhorších“. Nabízí webhostingové služby a přístup k internetu pro všechny druhy trestných a nežádoucích aktivit, u kterých zisk dosahoval až na 150 000 000 dolarů ročně. Ty slouží v některých případech pro krádeže osobních údajů a jejich následného prodeje. RBN je původce MPack (malware kit) a údajně provozovatelem botnetu Storm.\n\nDne 2. března 2010 španělští vyšetřovatelé odhalili více než 13 milionů infikovaných počítačů po celém světě. Botnetem infikované počítače byly nalezeny ve více než polovině z tisíce společností ze seznamu Fortune a více než 40 hlavních bankách.\nV srpnu 2010 mezinárodní výzkumný Provoz Delego, působící pod záštitou ministerstva pro vnitřní bezpečnost, vyřadil mezinárodní pedofilní stránku, ta měla zhruba 600 členů a rozšířila zhruba 123 terabajtů dětské pornografie (což je zhruba 16 000 DVD disků). K dnešnímu dni se jedná o největší americké stíhání obchodů s dětskou pornografií, 52 lidí po celém světě bylo zatčeno.\n"}
{"id": "679109", "url": "https://cs.wikipedia.org/wiki?curid=679109", "title": "Aleksandar Tomov", "text": "Aleksandar Tomov\n\nAleksandr Tomov Lazarov (* 3. dubna 1949 Sklave, Bulharsko) je bývalý bulharský zápasník, reprezentant v zápase řecko-římském. Třikrát, v roce 1972, 1976 a 1980, startoval na olympijských hrách a pokaždé vybojoval stříbrnou medaili.\n\n"}
{"id": "679119", "url": "https://cs.wikipedia.org/wiki?curid=679119", "title": "Držník", "text": "Držník\n\nDržník je rybník napájený Hradčanským potokem na území někdejšího vojenského prostoru Ralsko v jihovýchodní části Českolipska.\n\nRybník je největším ze skupiny nazývané Hradčanské rybníky. Rybníky jsou v oblasti Ralské pahorkatiny spravované státním podnikem Vojenské lesy na území vojenského prostoru Ralsko. Všechny jsou napájeny protékajícím Hradčanským potokem, který se za Mimoní stává levostranným přítokem řeky Ploučnice. Držník je mezi Strážovským a Hradčanským rybníkem, zhruba 1,5 km na východ od obce Hradčany. \n\nCelá soustava Hradčanských rybníků vč. Držníku je chráněna od roku 1933. Nyní má status přírodní rezervace, pod odborným dohledem Agentury pro ochranu přírody a krajiny ČR. Od roku 2004 je soustava součástí rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady . Tato oblast zahrnuje i Máchovo jezero, Novozámecký rybník a řadu rezervací a přírodních památek jižní části okresu České Lípy.\n\nRybník, nazývaný i Držákem či Držním, má plochu 14 ha. Část plochy je pokryta chráněnou vodní květenou, je zde několik mělčin a břehy jsou zalesněny.\n\nZ obce Hradčany jsou vedeny po okolím barevně vyznačené turistické okruhy pro pěší turisty. Všechny tři (červený, modrý, zelený) jsou vedeny různými cestami i k hrázi Držníka. Autem lze parkovat v obci Hradčany. Nejbližší stanice vlaku je ve městě Mimoň zhruba 7 km na sever.\n\n"}
{"id": "679130", "url": "https://cs.wikipedia.org/wiki?curid=679130", "title": "Zavařenina", "text": "Zavařenina\n\nZavařenina je výrobek z rozvařeného a zahuštěného ovoce, např. jahodová zavařenina. \n\n\n\n"}
{"id": "679132", "url": "https://cs.wikipedia.org/wiki?curid=679132", "title": "Richard Fischer", "text": "Richard Fischer\n\nRichard Fischer (27. března 1872 Loštice – 4. února 1954 Olomouc) byl advokát, žurnalista, publicista, politik, člen Moravské strany pokrokové a Lidové strany pokrokové (moravská odnož mladočeské strany), poslanec Revolučního národního shromáždění Republiky československé za Českou státoprávní demokracii, respektive za z ní vzniklou Československou národní demokracii, později politik Národního sjednocení a starosta Olomouce v letech 1923–1939.\n\nVystudoval Slovanské gymnázium v Olomouci a po maturitě v roce 1891 studoval na Univerzitě Karlově v Praze práva. V roce 1896 promoval a zahájil advokátní praxi v Olomouci u dr. Geislera. Vzápětí vstoupil do společenského a politického života a v roce 1903 si otevřel vlastní advokátní kancelář. Pracoval v olomouckých českých vlasteneckých spolcích, např. Matici školské, napsal stovky článků a absolvoval bezpočet přednášek. Postupně se vypracoval v znalce i praktika v otázkách finančních, národohospodářských i školských. Neustále byl činný žurnalisticky a napsal i přes 40 samostatných publikací.\nDo politiky vstoupil koncem 19. století jako součást hnutí Mladá Morava, tvořeného pokrokovými studenty, majícími blízko k mladočechům a hnutí takzvaných realistů. Vzešel z okruhu sdružení Politický spolek pro severní Moravu založeného roku 1892. Podílel se pak na proměně politického spektra na Moravě (Moravská strana pokroková) a pozdějším vytvoření Lidové strany pokrokové. V roce 1906 byl zvolen na Moravský zemský sněm. V roce 1911 patřil do mladší generace Lidové strany pokrokové na Moravě. Během tehdejšího pnutí ve straně, souvisejícího s tlakem mladočechů z Čech na větší integraci a programové sblížení, byl nakloněn tomuto tlaku vyhovět, ale nakonec byl přesvědčen Adolfem Stránským, aby zůstal loajální vůči stávajícímu vedení strany a nepodpořil uvažovanou výstavbu zcela nové mladočeské strany na Moravě. Kandidoval za tuto stranu na Moravský zemský sněm ve volbách roku 1913. Za první světové války byl vyslán do Národního výboru, ale roku 1917 se z něj stáhl (musel totiž narukovat). Vystřídal ho v něm Jaroslav Budínský. Vrátil se do něj v říjnu 1918, nyní už zastupoval Českou státoprávní demokracii.\n\nOd roku 1918 zasedal v Revolučním národním shromáždění. Ještě roku 1918 ale na členství v tomto zákonodárném sboru rezignoval. Byl profesí advokátem. Politicky se za první republiky angažoval v Československé národní demokracii, v 30. letech s ní přešel do nové formace Národní sjednocení. V roce 1937 se stal jeho místopředsedou a Karel Kramář ho před svou smrtí pověřil vedením ústředního výboru Národního sjednocení a usmířením znepřátelených frakcí.\n\nDominantním polem jeho aktivit ale byla komunální politika. Do křesla starosty statutárního města Olomouce byl poprvé zvolen v roce 1923, pak znovu a s velkou převahou v letech 1927 a 1932 (již předtím však na přelomu let 1918/1919 město řídil jakožto vládní komisař). Byl duchovním otcem projektu „Velká Olomouc – město hospodářsky silné, kulturně vynikající a sociálně vyspělé“. Za jeho řízení městských záležitostí byly položeny základy demokratické správě města, podařilo se mu udržet korektní vztahy mezi zde žijícími Čechy a Němci. Z prostředků vedení města se vystavělo osm škol a další veřejné budovy, byla řešena dopravní situace ve městě, rozvíjely se městské parky a zahradnická výzdoba města. V roce 1939 byl ze své funkce sesazen okupačními orgány.\n\nNarodil se do rodiny sládka. Měl syna Lubomíra Fischera, Miroslava a dceru Dagmar.\n\n"}
{"id": "679133", "url": "https://cs.wikipedia.org/wiki?curid=679133", "title": "Polyptoton", "text": "Polyptoton\n\nPolyptoton je opakovací (řečnická) figura založená na opakování stejného slova, ovšem v postupně v různých gramatických formách.\n\n"}
{"id": "679148", "url": "https://cs.wikipedia.org/wiki?curid=679148", "title": "Kostel svatého Michaela archanděla (Řepiště)", "text": "Kostel svatého Michaela archanděla (Řepiště)\n\nŘímskokatolický kostel svatého Michaela archanděla je dřevěná svatyně pocházející z druhé poloviny 15. století, která se nachází ve slezské obci Řepiště v místě zvaném Zaryje (j. č., rod ženský). Oprava v 60. letech 19. století zcela setřela původní středověký vzhled stavby.\n\nPodle údajů z vyhořelé šenovské fary byl dřevěný kostel v Řepišti postaven v roce 1485 a byl tehdy kostelem farním pro obec Řepiště. O jeho původním zasvěcení nevíme nic. Nejstarší písemná zmínka o řepišťském kostelu pochází z roku 1652, kdy se nacházel v rukou evangelíků. Dva roky nato, roku 1654, jim byl odebrán a přifařen pod šenovskou faru.\n\nRoku 1785 byl řepišťský kostel od šenovské fary oddělen a přiřazen byl pod faru vratimovskou. V té době se začal stav kostela prudce zhoršovat. Podle vizitačního protokolu z roku 1808 dnes již neexistující značně vysoká věž hrozila zřícením, srub kostelní lodi zavalením podobně jako prohnilý strop, do nějž zatékalo.\n\nJe až s podivem, že kostel vydržel až do generální opravy téměř o šedesát let později (1867-1891). Po této opravě zcela změnil svůj vzhled a není známo, zda se zachovala nějaká fotografie, kresba či malba, která by nám přiblížila původní gotický vzhled kostela. Z údajů o opravě se dovídáme, že byla stržena mohutná hranolová věž, která pouze volně navazovalu na chrámovou loď, podobně jak je tomu u kostela v Gutech. Rozebrán a neobnoven byl také ochoz okolo kostela, zvaný sobota, chránící základy před povětrnostními vlivy. Rozebrána a znova postavena byla i loď, protože však při poslední opravě v devadesátých letech neproběhl dendrochronologický průzkum, nevíme, kolik trámů pochází z gotické stavby a kolik z poloviny 19. století. Původní stanová střecha s ostrým sklonem byla nahrazena prostou sedlovou do jejíhož štítu byla vsazena nízká hranolová věž. Kostel získal, jak zevnitř, tak zvenčí, velice prostý vzhled. Na konci 90. let prošel kostel náročnou rekonstrukcí.\n\n\n"}
{"id": "679150", "url": "https://cs.wikipedia.org/wiki?curid=679150", "title": "Bitva u Enzheimu", "text": "Bitva u Enzheimu\n\nBitva u Enzheimu se konala 4. října 1674 za války francouzsko-nizozemské.\n\nCísařské vojsko generála Bournonvilla očekávalo u řeky Bruche příchod braniborských vojsk. Císařská armáda se zde zdržovala v silně opevněných pozicích. Střed Bournonvillových sil se nacházel v Enzheimu, zatímco levé křídlo s většinou pěchoty a dělostřelectva bylo ukryto v lese. Francouzský vojevůdce Turenne chtěl porazit Bournonvilla před příchodem braniborských vojsk, takže napadl nejdříve opevněné pozice císařské armády. Bitva započala pěším útokem francouzských dragounů na lesík ukrývající levé křídlo císařských vojsk, který po několika hodinách nelítostného boje dostali pod kontrolu. V tu chvíli udeřila na levé křídlo Francouzů císařská jízda i odrzuciła Turenne'a, ale další postup císařské jízdy byl zastaven ničivou palbou francouzského středu. Poté, co nedokázal prorazit středem císařské armády, Turenne v noci ustoupil, nevěda, že jeho protivník opustil bojiště. V bitvě padl do francouzského zajetí rakouský vojevůdce Aeneas Caprara, který však byl brzy poté propuštěn.\n\nMała Encyklopedia Wojskowa, 1967, Wydanie I\n\n"}
{"id": "679168", "url": "https://cs.wikipedia.org/wiki?curid=679168", "title": "Kalamajka", "text": "Kalamajka\n\nKalamajka může být:\n\n"}
{"id": "679171", "url": "https://cs.wikipedia.org/wiki?curid=679171", "title": "Dokumentace k softwaru", "text": "Dokumentace k softwaru\n\nDokumentace k softwaru je v informatice psaný text, který doprovází počítačový software. Popisuje jak software pracuje nebo jak se používá. Jejím účelem je usnadnit práci s novým produktem či technologií.\n\nDokumentace je důležitá část softwarového inženýrství, kterou lze rozdělit na různé části:\n\n\nDokumentace požadavků je popis toho, co konkrétní software dělá nebo musí dělat. Především se využívají při vývoji a slouží jako základní informace, pro to, co software má dělat. Dokumentace požadavků je výsledkem práce lidí, kteří se podílejí na výrobě softwaru: koncoví uživatelé, zákazníci, produktoví manažeři, projektoví manažeři, prodej, marketing, softwaroví architekti, inženýři, návrháři, vývojáři a lidé, co tyto softwary testují.\n\n\nVarianty a složitost požadavků jsou variabilní a mohou být pevně dané, ale i postupně dodávány. Ve většině případů je těžké odhadnout, kolik lidí a jaký druh dokumentace je zapotřebí. Na dokumentaci požadavků se podílí více osob, proto je často neúplná nebo nekompletní. Bez řádné dokumentace požadavků se změny v softwaru těžko hledají a vy softwaru může dojít k chybám (snížená softwarová kvalita). Potřeba požadavků na dokumentaci souvisí se složitostí produktu, dopadu produktu a průměrnou délkou životnosti softwaru. Jestliže je software složitější nebo vyvíjen více lidmi, požadavky mohou lépe sdělit cíle softwaru (např. software pro mobilní telefony). U softwarů, které mohou mít negativní vliv na životní prostředí, je často dokumentace vyžadována (např. systémy jaderné energie, lékařské vybavení). Požadavky jsou specifikovány v dokumentech požadavků (např. použití tabulkových a textových editorů).\n\nDokumentace architektury je zvláštní druh dokumentu. Architektura dokumentu je třetí částí odvozenou z kódu (druhou částí je návrh dokumentu a první je kód). Tyto dokumenty nepopisují, jak se program chová v praxi, ale pouze všeobecná ustanovení. Dobrá dokumentace je krátká a výstižná.\n\nDalší částí je dokumentace designu. Zabývá se porovnáváním dokumentů nebo obchodní studií, která má často podobu Bílé knihy. Zaměřuje se na jeden specifický aspekt systému a navrhuje alternativní přístupy. Může obsahovat uživatelské rozhraní, kód, design nebo také architektonické úrovně. Tyto aspekty popisují jednu nebo více alternativ pomocí kladů a záporů. Dokumentace o obchodní studii je velmi náročná na výzkum, myšlenky vyjadřuje jasně a výstižně, je nestranná. Cílem obchodní studie je navrhnout nejlepší řešení a vysvětlit jednotlivé nákladové položky.\n\nDůležitou součástí návrhu dokumentu ve vývoji podnikového softwaru je Databázový Design Dokument (DDD), který obsahuje konceptuální, logický a fyzický návrh.\n\nTechnická dokumentace vzniká současně při tvorbě softwaru. Samotný zdrojový kód je totiž nedostatečný. Spolu s kódem musí být psán doprovodný text, který popisuje jednotlivé činnosti programu. Dokument musí být důkladný, ale nemusí zacházet do podrobností (obtížná údržba). Některé dokumentace softwarových aplikací nebo softwarových produktů jsou k nalezení na stránkách API. Tyto stránky využívají vývojáři, testeři i koncoví uživatelé. V dnešní době se vyvíjí rozsáhlé softwary, které by se bez této dokumentace neobešly. K návrhu dokumentace se využívají nástroje, jako Doxygen, NDoc, javadoc, EiffelStudio, Sandcastle, ROBODoc, POD, TwinText nebo může být využité „automatické generování dokumentu“, které vypíše připomínky a kontraktové programování a vytvoří z nich text nebo HTML soubor. Kód dokumentu je organizován do referenční příručky a umožňuje rychlé hledání.\n\nNa rozdíl od technické dokumentace je uživatelská dokumentace obvykle psána jednodušeji, aby bylo pro obyčejného uživatele jasné, co program dělá. V případě softwarových knihoven se může dokument podobat technické dokumentaci. Dokumentace obsahuje popis všech funkcí programu a pomáhá uživateli při jejich používání, je stále aktualizována a psána tak, aby dokázala pomoci uživateli při řešení problémů.\n\n\nPro mnoho aplikací je nutné mít propagační materiály, které seznámí potenciální uživatele se základními vlastnostmi aplikace a přinutí je aplikaci si pořídit. Tato část dokumentace se skládá ze tří částí:\n"}
{"id": "679173", "url": "https://cs.wikipedia.org/wiki?curid=679173", "title": "Park Špilberk", "text": "Park Špilberk\n\nPark Špilberk je velký kopcový park obklopující hrad a pevnost Špilberk v historickém jádru Brna v městské části Brno-střed. Celková rozloha parku je 17 ha a je spolu s hradem vyhlášen národní kulturní památkou. Park byl založen v letech 1861 až 1862 z podnětu tehdejšího starosty Brna Christiana d'Elverta.\n\nVýznamné objekty v parku:\n"}
{"id": "679176", "url": "https://cs.wikipedia.org/wiki?curid=679176", "title": "Seznam parků v Brně", "text": "Seznam parků v Brně\n\nTato stránky poskytuje souhrnné informace o parcích na území statutárního města Brna.\n\nPark byl založen v letech 1814 až 1818 na místě původního bastionu brněnského městského opevnění, v té době šlo o vůbec první park založený veřejnou správou na území dnešní České republiky. Roku 1818 byla výstavba parku slavnostně dovršena odhalením obelisku na počest císaře Františka I. a park byl pojmenován Františkov, v polovině 19. století byla v parku postavena dnešní klasicistní kolonáda, kolonáda byla v parku již roku 1815, tehdy ovšem dřevěná, roku 1849 se park stal národní památkou. \n\nNázev Denisovy sady získal park až v roce 1919 a to na počest francouzského historika Ernesta Denise. V roce 1939 byl park rozdělen na dva parky a jeho velká část tak utvořila sousední park Studánka, stalo se tak výstavbou silnice dokončenou roku 1941. Park je v Brně výjimečný svým výhledem na jižní část města a svojí polohou přímo pod katedrálou sv. Petra a Pavla, v polovině 20. století byla v parku postavena vyhlídková kavárna, která byla na konci století zbořena.\n\nLužánky jsou nejstarším veřejným parkem na Moravě a v Čechách, veřejný park vznikl když císař Josef II. roku 1786 daroval bývalou Jezuitskou zahradu brněnským občanům pro zřízení městského veřejného sadu. Dnešní Lužánky o rozloze 20 ha jsou největším městským parkem v Brně a spolu s Denisovými sady a parkem Špilberk se řadí k nejvýznamnějším parkům v Brně, jsou rovněž prohlášeny kulturní památkou a to od roku 1849. Pojmenování Lužánky vychází z původních lužních lesů.9 Park v posledních letech prošel rozsáhlou rekonstrukcí a opět se stal jedním z nejvyhledávanější a nejoblíbenějších parků na území města Brna.\n\nPark je v rámci Brna zvláštní nejen svojí rozlohou a historií, ale také svojí nadprůměrnou vybaveností, najdeme v něm například umělý potůček, dopravní hřiště, novorenesanční pavilon s velkým sálem pro plesy a podobně, množství soch a památníků a různých drobných zajímavostí. V letních dnech bývá park běžně zaplněn lidmi, kteří se zde věnují různým sportovním aktivitám, hudbě, četbě a podobně.\n\nPark Špilberk je svojí rozlohou 17 ha jedním z největších parků v Brně a spolu s Lužánkami a Denisovými sady také jedním z těch nejvýznamnějších. Byl založen v letech 1861 až 1862 z podnětu tehdejšího starosty Brna na svazích kopce Špilberk pod stejnojmenným hradem. Svahy Špilberku byly do té doby holé a to z obraných důvodů, ve spodních částech kopce se pak rozkládaly vinice a ovocné sady. \n\nDnešní park je protkán množstvím drobných kamenných cestiček vystavěných ve svazích kopce, vyniká velkou hustotou dřevin a je vybaven řadou zajímavostí a vyhlídkových míst, například vyhlídkovým altánem, skalkou s živými rybičkami, několika fontánami a podobně. Uprostřed parku se nachází barokní hrad a pevnost Špilberk, založený ve 13. století tehdy jako sídlo moravských markrabat, tehdejších vládců Moravy. Park je jedinečná památka zahradního umění spolu s hradem prohlášen národní kulturní památkou a dnes bývá spolu s hradem častým dějištěm různých kulturních akcí, například v době festivalu Brněnské kulturní léto na Špilberku se park stává dějištěm divadelních a jiných kulturních výkonů.\n\nPark Studánka byl až do poloviny 20. století součástí parku Denisových sadů (dříve park Františkov), který byl vybudován v letech 1814 až 1818 na místě původního bastionu městského opevnění, tehdy šlo vůbec první park založený veřejnou správou na území dnešní České republiky. Tento park byl rozdělen na dva silnicí vystavěnou v letech 1939-1941. Horní část si zachovala své jméno a dolní byla pojmenována jako Park Studánka podle studánky, kde byl na začátku 19. století postaven empírový Fons Salutis (Pramen zdraví).\n\nKapucínské terasy jsou malým parkem rozkládajícím se na několika kaskádově postavených terasách na východním svahu kopce Petrova, nedávno byla malá část parku zrekonstruována a zpřístupněna veřejnosti.\nTyršův sad je park o rozloze necelé 2 ha, založen byl roku 1907 na území bývalého hřbitova a dnes je prohlášen kulturní památkou. Zajímavostí je, že park má zachované původní oplocení a můžeme v něm nalézt bylinkový záhon pro nevidomé. Park má celkově velice klidnou atmosféru navzdory faktu, že se nachází v poměrně rušné a části centra města, v létě Tyršův sad se stává stinným a tichým místem s velkým množstvím barevných květin.\nPark Koliště je prvním významným příkladem okružního parku na Moravě a v Čechách. Park vznikl jako součást parkového areálu založeného na okruhu rušeného městského opevnění.\nWilsonův les je lesopark o rozloze 34,4 ha, založen byl roku 1882 a většinou svého území zasahuje do městské části Brno-Žabovřesky. Dříve byla v parku sjezdovka s umělým povrchem, vybudovaná v 70. letech 20. století, ta byla po krátké době uvedena mimo provoz a dnes je již definitivně zrušena. Od počátku 21. století, kdy byla správa tehdy poměrně zanedbaného lesoparku převedena na město, celý lesopark prochází rozsáhlou revitalizací a postupně se daří jeho stav viditelně zlepšovat.\n"}
{"id": "679177", "url": "https://cs.wikipedia.org/wiki?curid=679177", "title": "Oččuguj Botuobuja", "text": "Oččuguj Botuobuja\n\nOččuguj Botuobuja (tzn. Malá Botuobuja) ( nebo , ) je řeka v Jakutské republice v Rusku. Je 342 km dlouhá. Povodí má rozlohu 11 100 km².\n\nPramení na Viljujsko-lenském rozvodí. Teče v široké dolině. Ústí zprava do Viljuje.\n\nZdrojem vody jsou sněhové a dešťové srážky. Průměrný roční průtok vody činí přibližně 40 m³/s. Zamrzá v říjnu, promrzá do dna od prosince do dubna a rozmrzá v květnu.\n\nVyužívá se k zásobování vodou pro průmysl. V povodí řeky jsou naleziště diamantů. Při ústí Ireljachu leží vesnice Almaznyj.\n"}
{"id": "679186", "url": "https://cs.wikipedia.org/wiki?curid=679186", "title": "Antonín Bartoš (voják)", "text": "Antonín Bartoš (voják)\n\nAntonín Bartoš (12. září 1910 Lanžhot – 13. prosinec 1998 New York) byl československý voják, člen druhého odboje (velitel výsadku Clay), poválečný poslanec Národního shromáždění za Československou stranu národně socialistickou a pozdější člen protikomunistického odboje.\n\nNarodil se 12. září 1910 v Lanžhotě. Otec Antonín pracoval u státní dráhy, matka Rosálie byla v domácnosti. Měl dva bratry a sestru. Absolvoval čtyři třídy obecné školy a v roce 1929 ukončil maturitou gymnázium v Břeclavi. V letech 1930 – 1932 pracoval u Československé pošty na úřadě v Břeclavi.\n\n1. října 1932 nastoupil základní vojenskou službu k hraničnímu praporu v Trebišově. Na důstojnickou školu se nedostal kvůli špatnému zdravotnímu posudku (jednalo se o mstu vojenského lékaře za vzájemný konflikt). 17. září 1934 byl z armády propuštěn a vrátil se zpět k poště. 24. září 1938 byl povolán v rámci všeobecné mobilizace do armády. Po návratu nejprve nastoupil do poštovního úřadu v Hodoníně a poté v Brně.\n\nZ obavy před zatčením opustil 10. března 1940 protektorát a přes Slovensko, Maďarsko, Jugoslávii a Sýrii se dostal do Francie. Zde byl zařazen do tvořícího se československého zahraničního vojska. V jeho řadách se účastnil bojů o Francii. Po porážce byl evakuován do Anglie.\n\n13. července 1940 připlul do Anglie. Zařazen byl k 2. pěšímu praporu. Od 2. ledna do 15. března 1941 absolvoval školu pro důstojníky pěchoty a následně byl povýšen na svobodníka aspiranta. Na vlastní žádost byl zařazen do výcviku pro úkoly zvláštního určení. V jeho rámci od 21. února do 19. prosince 1942 absolvoval základní sabotážní výcvik, parakurz, kurz průmyslové sabotáže. Dokončovací konspirační kurz absolvoval již v hodnosti desátníka aspiranta. 7. března 1943 byl povýšen na četaře aspiranta. Do 3. června 1943 absolvoval výcvik v civilním zaměstnání mechanika. Od 12. července, již jako velitel výsadku Clay prošel s ostatními jejími členy dvěma spojovacíma cvičeníma v Londýně a ve Skotsku. Od 11. do 23. října zůstal na vyčkávací stanici, odkud se přesunul do Alžíru. Zde pokračoval ve výcviku.\n\nPo prvním neúspěšném pokusu byl s ostatními příslušníky desantu vysazen 13. dubna 1944 poblíž obce Hostišová. Skupina pod jeho velením prováděla rozsáhlou výzvědnou činnost a zorganizovala síť spolupracovníků v okolí Valašského Meziříčí.\n\nPoté, co se přihlásil na ministerstvo národní obrany, požádal o uvolnění z armády. Od počátku června 1945 se začal za Československou národně socialistickou stranu angažovat v politice. V letech 1945-1946 byl poslancem Prozatímního Národního shromáždění a v letech 1946 – 1948 Ústavodárného Národního shromáždění.\n\n3. září 1945 byl postupně povýšen na kapitána pěchoty. V prosinci téhož roku se oženil a v srpnu 1946 se mu narodil syn. 29. ledna 1946 byl povýšen na štáb. kapitána a v tom samém roce na majora pěchoty.\n\nPo únorovém převratu v roce 1948 s rodinou dne 27. února 1948 překročil hranice a emigroval do Francie (rok na to mu byla vojenská hodnost odňata). Pod velením generála Františka Moravce se v emigraci do roku 1952 podílel na organizování a vysílání kurýrů do Československa, odkud přinášeli zprávy a převáděli uprchlíky. V listopadu 1952 se s celou rodinou přestěhoval do USA, kde pracoval jako konstruktér.\n\nDne 8. května 1993 byl povýšen do hodnosti generálmajora pěchoty. Na jeho rodném domku byla v roce 2000 odhalena pamětní deska.\n\n\n"}
{"id": "679192", "url": "https://cs.wikipedia.org/wiki?curid=679192", "title": "Třasák", "text": "Třasák\n\nTřasák může být:\n\n"}
{"id": "679196", "url": "https://cs.wikipedia.org/wiki?curid=679196", "title": "Jiří Štokman", "text": "Jiří Štokman\n\nJiří Štokman (17. dubna 1920 Buchlovice – 17. června 1981 Carmel, USA) byl československý voják a příslušník výsadku Clay.\n\nNarodil se 17. dubna 1920 v Buchlovicích. Otec Jan byl obchodník, matka Eliška, rozená Perlová byla v domácnosti. Měl tři sestry a dva bratry.\n\nPo absolvování obecné školy v Buchlovicích vystudoval gymnázium v Uherském Hradišti. Po maturitě v roce 1939 začal studovat právnickou fakultu Masarykovy univerzity v Brně. Po jejím uzavření v listopadu 1939 se zapojil v řadách Obrany národa do protinacistického odboje.\n\nPřed zatčením se 21. prosince 1939 zachránil útěkem a přes Slovensko, Maďarsko (kde byl zatčen, do 28. dubna 1940 vězněn a poté vrácen zpět na Slovensko, podařil se mu až druhý pokus), Jugoslávii, Turecko a Sýrii se dostal do Francie. Po prezentaci u československého zahraničního vojska v Agde byl zařazen ke 3. pěšímu pluku, bojů o Francii se ale nezúčastnil. Po pádu Francie byl 13. července 1940 evakuován do Anglie.\n\nV Anglii byl zařazen k 2. pěšímu pluku. Od ledna do března 1941 absolvoval školu pro důstojníky pěchoty v záloze. V létě 1942, v hodnosti desátníka aspiranta byl zařazen do výcviku pro plnění zvláštních úkolů. Od 27. srpna 1942 do 4. června 1943 absolvoval sabotážní a střelecký kurz, dále kurzy průmyslové sabotáže, parakurz, šifrovací a spojovací kurz a výcvik v civilním zaměstnání. Již v hodnosti četaře aspiranta byl zařazen do skupiny Clay. Od 2. srpna do 30. září 1943 se zúčastnil dvou spojovacích cvičení. V říjnu 1943 se s ostatními přesunul přes Alžír do Itálie, do vyčkávací stanice.\n\nPo půlnoci 13. dubna 1944 byl spolu s ostatními vysazen u obce Hostišová. Zde působil jako šifrant až do konce války.\n\nPoté, co se po osvobození přihlásil byl zařazen od 11. června 1945 na hlavní štáb MNO. V roce 1945 byl postupně povyšován až do hodnosti nadporučíka, v roce 1946 byl povýšen do hodnosti kapitána pěchoty. Od 31. srpna 1945 do 17. dubna 1948 pracoval jako instruktor šifrování a bojové přípravy na Vojenské akademii v Hranicích. V roce 1947 se oženil.\n\n17. dubna 1948 byl odeslán na nucenou dovolenou, 24. dubna odešel do západního Německa. Poté se dostal do Anglie, odkud v roce 1954 odešel do USA. Pracoval jako učitel češtiny v Ústavu obrany státu v Monterey. Zde se mu v roce 1955 narodil syn.\n\n2. srpna 1948 mu byla hodnost a vyznamenání odňaty.\n\n\n"}
{"id": "679198", "url": "https://cs.wikipedia.org/wiki?curid=679198", "title": "Břetislav Chrastina", "text": "Břetislav Chrastina\n\nBřetislav Chrastina (25. května 1901, Hodonín – 11. června 1971, Vítkov) byl československý voják a příslušník výsadku Spelter.\n\nNarodil se 25. května 1901 v Hodoníně. Otec František byl velkostatkář a majitel cihelny, matka Marie, za svobodna Mariková byla v domácnosti. Měl jednoho bratra. Po prodeji nemovitostí se rodina přestěhovala do Valašského Meziříčí. Zde absolvoval obecnou školu a začal studovat gymnázium. Poté, co krátce vedl rodinný velkostatek se po vzniku Československa dobrovolně zapojil do bojů proti Maďarům na jižním Slovensku. Zde byl raněn.\n\nV roce 1920 byl z armády propuštěn. Složil maturitu a poté v letech 1920 až 1922 absolvoval vojenskou akademii v Hranicích na Moravě. Nejprve nastoupil v hodnosti podporučíka k pěšímu pluku do Košic. V červenci 1924 byl na vlastní žádost přeložen k letectvu a absolvoval pozorovatelský kurz leteckého učiliště v Chebu. U leteckého pluku T. G. Masaryka v Praze-Kbelích sloužil nejprve jako spojovací důstojník a poté jako velitel letek. V roce 1927 se stal držitelem platného výškového leteckého rekordu. Začátkem roku 1930 odešel v hodnosti nadporučíka z armády.\n\nStal se se svým majitelem spolumajitelem velkostatku v Povážské Bystrici. 28. června 1930 se oženil s Leontinou Wittochovou, manželství bylo ale po pěti letech rozvedeno jako bezdětné. Po rozporech s otcem v roce 1935 začal podnikat v Praze. V roce 1937 dokončil studium právnické fakulty a začal pracovat jako koncipient v právní kanceláři. Krátce nato si podal žádost o vstup ke státní policii. Byl přijat v roce 1938 a službu vykonával v Náchodě. Během mobilizace sloužil u leteckého pluku v Hradci Králové. Poté se vrátil zpět k policii. Od té odešel v dubnu 1939 a znovu nastoupil k právní kanceláři v Praze.\n\nV noci ze 17. na 18. června 1939 opustil u Bohumína s dalšími letci protektorát směrem do Polska. Přes tábor v Malých Bronovicích se koncem června dostal do Francie. Zahájil sice letecký výcvik v Chartes, ten ale ze zdravotních důvodů nedokončil. Sloužil jako výpomoc na československém konzulátu. 30. září byl prezentován u československého zahraničního vojska v Agde a zařazen k 1. pěšímu pluku. Zúčastnil se bojů o Francii a po jejím pádu byl evakuován do Anglie.\n\nV Anglii byl nejprve zařazen k 1. pěšímu pluku jako velitel roty a poté jako důstojník u kulometné roty. 28. října 1941 byl povýšen na kapitána pěchoty. Od 10. května do 18. května 1942 prodělal paradesantní výcvik a od 22. srpna do 19. září 1942 sabotážní kurz. 12. července 1943 byl jmenován velitelem nově vzniklé paraskupiny Spelter. Od 12. července 1943 do 4. února 1944 prodělal tělovýchovný kurz, parakurz, výcvik u SIS, kurz mikrofotografie a konspirační cvičení v Londýně. Výcvik zakončil dalším tělovýchovným kurzem. 7. března 1944 byl povýšen na štábního kapitána pěchoty.\n\nSpolečně s ostatními příslušníky desantu byl vysazen po půlnoci 5. května 1944 poblíž Kramolína u Třebíče. Při následném přesunu ztratil při brodění v řece boty. Byl denervován a protože nechtěl zdržovat ostatní se od jednotky odloučil, přičemž stanovil nové místo setkání. Na kontaktních adresách neuspěl a přes Brno se v srpnu 1944 dostal na Slovensko. Podařilo se mu kontaktovat odbojovou organizaci Flóra a přes ni se dostal do styku s velením SNP. Přes povstaleckou vysílačku informoval o svém osudu Londýn. Ve funkci velitele roty se účastnil SNP a po jeho potlačení působil jako velitel průzkumného odřadu u partyzánské brigády M. R. Štefánika.\n\nZačátkem roku 1945 se se svou jednotkou přidal k I. čs. armádnímu sboru a byl jmenován zástupcem lyžařského praporu a poté velitelem náhradního praporu.\n\nPo osvobození se přihlásil na MNO a podal hlášení. 15. července odešel na vlastní žádost z činné služby. V srpnu 1945 bylo proti němu zahájeno trestní stíhání pro trestný čin svévolného opuštění jednotky. 23. srpna téhož roku byl povýšen do hodnosti majora pěchoty.\n\nV civilu pracoval jako advokát a v roce 1946 se znovu oženil. V roce 1950 byl zatčen a 27 měsíců vězněn na Mírově. V roce 1953 bylo jeho manželství jako bezdětné rozvedeno. Po propuštění pracoval v dělnických profesích (např. jako ohýbač železa), teprve v roce 1960 se vrátil k povolání advokáta, které vykonával do roku 1968. Závěr života prožil v domově důchodců.\n\n\n\n"}
{"id": "679203", "url": "https://cs.wikipedia.org/wiki?curid=679203", "title": "Titus Buberník", "text": "Titus Buberník\n\nTitus Buberník (* 12. října 1933 Pusté Úľany) je slovenský fotbalista, československý reprezentant, držitel stříbrné medaile z mistrovství světa v Chile roku 1962.\n\nByl především záložníkem, známý jako gentleman na hřišti (nikdy nebyl vyloučen). Za československou reprezentaci odehrál 23 zápasů a vstřelil pět gólů. Zúčastnil se již mistrovství světa roku 1958 ve Švédsku, kde v zápase se Severním Irskem prožil reprezentační debut, největšího úspěchu však dosáhl na mistrovství v Chile, kde tehdejší Československo skončilo na 2. místě. Má také bronzovou medaili z historicky prvního mistrovství Evropy roku 1960 (tehdy nazývaného Pohár národů).\n\nV dorosteneckých kategoriích hrál za Slovan Bratislava, hrát ligu však dostal možnost ve VSS Košice. Tam působil v letech 1953–1956. Vrchol kariéry prožil v ČH Bratislava (budoucí Inter Bratislava), za nějž hrál v letech 1956–1968. Poslední dva roky kariéry prožil v rakouském LASK Linec. Jeho vnučkou je zpěvačka Virgínia Buberníková, známá účinkováním ve SuperStar 2013.\n\nV roce 2015 o něm vyšla kniha pod názvem Titus Buberník - Elegán v kopačkách, jejímž autorem je Mojmír Staško.\n\n"}
{"id": "679204", "url": "https://cs.wikipedia.org/wiki?curid=679204", "title": "Gutzon Borglum", "text": "Gutzon Borglum\n\nGutzon Borglum (25. března 1867, St. Charles, Idaho - 6. března 1941, Kalifornie) byl americký sochař, který proslul vytesáním podobizny čtyř velkých amerických prezidentů do skály Mount Rushmore - Washingtona, Jeffersona, Roosevelta a Lincolna. Každá podobizna je více než 18 m vysoká. V době první světové války se podílel na úsilí českých krajanů v USA o podporu boje za samostatný československý stát. Spolu se svou manželkou propůjčil 400 akrů svých pozemků nedaleko Stamfordu ve státě Connecticut k vybudování vojenského tábora pro československé dobrovolníky, kteří byli po svém výcviku nasazeni v bojích v rámci československé legie ve Francii v roce 1918. V říjnu 1918 se rovněž podílel na editaci textu Masarykovy Washingtonské deklarace.\n\n"}
{"id": "679207", "url": "https://cs.wikipedia.org/wiki?curid=679207", "title": "RMS Canada", "text": "RMS Canada\n\nRMS \"Canada\" byl kolesový parník třídy America společnosti Cunard Line vybudovaný roku 1848 v loděnicích Robert Steele & Co. ve skotském Greenocku. Na vodu byl spuštěn 2. června 1848 a na svoji první plavbu na trase Liverpool-Halifax-New York vyplul 25. listopadu 1848.\nV roce 1849 získal po své transatlantické plavbě časem 8 dní, 12 hodin a 44 minut s průměrnou rychlostí 12,38 uzlů (22,93 km/h) rekord směrem na východ.\n18. dubna 1854 kolidoval s brigou \"Belle\", kterou potopil se ztrátou dvou životů. 25. listopadu téhož roku kolidoval u Bostonu s parníkem SS \"Ocean\" se ztrátou tří životů. Pro Cunard sloužil až do roku 1866, kdy byl prodán. V roce 1883 byl nakonec rozebrán.\n"}
{"id": "679209", "url": "https://cs.wikipedia.org/wiki?curid=679209", "title": "Tautliner", "text": "Tautliner\n\nTautliner je návěs, který má místo pevných bočnic posuvné plachty upevněné integrovanými upínacími pásy. Tyto plachty mohou být po stranách vytaženy podobně jako záclona, což usnadňuje nakládku a vykládku obzvláště neskladného zboží.\n"}
{"id": "679210", "url": "https://cs.wikipedia.org/wiki?curid=679210", "title": "Jez u Solivárny", "text": "Jez u Solivárny\n\nJez u Solivárny je 0,8 m vysoký a nachází se na Ohři na říčním kilometru 175,5. Nachází se v Karlových Varech po proudu pod Tuhnickým jezem a mezi Chebským a Ostrovským mostem.\n\nJe zde zavřená šlajsna a jez je narušen; je možné sjet vlevo od propusti nebo lze loď přenést po pravém břehu. Pod levou částí je za vyššího stavu vodní válec a za nižšího kameny.\n\n"}
{"id": "679214", "url": "https://cs.wikipedia.org/wiki?curid=679214", "title": "Stéphane Da Costa", "text": "Stéphane Da Costa\n\nStéphane Da Costa (* 11. července 1989) je francouzský hokejista hrající v týmu Lokomotiv Jaroslavl.\n\nNarodil se v Paříži francouzskému otci a polské matce. Má dva bratry - Teddyho a Gabriela, kteří také hrají závodně hokej. Sám začal hrát lední hokej, když mu byly tři roky. Působil v mládežnických týmech HC Amiens. Jako sedmnáctiletý odešel do Spojených států amerických.\n\nPo odchodu do USA působil nejdříve v juniorské North American Hockey League v týmu Texas Tornado, po roce pak přešel do nejvyšší americké juniorské ligy - United States Hockey League. Od roku 2009 působil v univerzitním týmu Merrimack College, který hraje v Hockey East - divizi I nejvyšší americké univerzitní soutěže. V prvním roce si vedl velmi dobře, když ve 34 utkáních zaznamenal 46 bodů. Neprošel draftem NHL, po sezóně však nabídky od týmů NHL měl, ale rozhodl se pokračovat u týmu Merrimack College. Nadále se mu dařilo, vyhlédli si jej Ottawa Senators a 31. března 2011 s ním podepsali dvouletý kontrakt. Stihl nastoupit ve čtyřech utkáních sezóny 2010/2011.\n\nZa francouzskou reprezentaci hrál na mistrovství světa v letech 2009, 2010 a 2011.\n\n"}
{"id": "679220", "url": "https://cs.wikipedia.org/wiki?curid=679220", "title": "Jaroslav Borovička", "text": "Jaroslav Borovička\n\nJaroslav Borovička (26. listopadu 1931, Praha – 29. prosince 1992) byl český fotbalista, útočník, československý reprezentant, držitel stříbrné medaile z mistrovství světa v Chile roku 1962.\n\nZa československou reprezentaci odehrál 21 zápasů a vstřelil dva góly. Zúčastnil se mistrovství světa roku 1958 ve Švédsku, největšího úspěchu však dosáhl na mistrovství v Chile, kde tehdejší Československo skončilo na 2. místě. Byl v kádru mužstva, do bojů však přímo nezasáhl.\n\nLigovou kariéru začal v pražské Spartě, většinu kariéry však prožil v Dukle Praha. V Dukle získal 6 mistrovských titulů (1953, 1956, 1958, 1961, 1962, 1963) a jednou vyhrál Československý pohár (1961), se Spartou získal mistrovský titul v roce 1952. V československé lize nastoupil v 264 ligových utkáních a dal v nich 77 gólů. V Poháru mistrů evropských zemí nastoupil ve 12 utkáních a dal 1 gól.\n\n\n"}
{"id": "679222", "url": "https://cs.wikipedia.org/wiki?curid=679222", "title": "Kosmonavt Jurij Gagarin", "text": "Kosmonavt Jurij Gagarin\n\nKosmonavt Jurij Gagarin ( ) byla vědecko-výzkumná loď Akademie věd Sovětského svazu, největší ve své třídě, určená pro udržování spojení spojení s umělými kosmickými tělesy. Pojmenovaná je podle Jurije Gagarina, prvního člověka ve vesmíru.\n\nLoď byla postavena roku 1971 v Leningradě na základě tankeru projektu 1552. Obsluhovalo ji 140 mužů posádky, pracovalo na ní 215 členů vědeckého a technického personálu.\n\nV letech 1971–1991 podnikla 20 cest do Atlantského oceánu. Loď udržovala spojení s kosmickými loděmi, stanicemi, družicemi a sondami.\n\nPo rozpadu Sovětského svazu přešla do majetku ministerstva obrany Ukrajiny, které pro ni nemělo využití. Nakonec ji roku 1996 prodalo do šrotu.\n\n"}
{"id": "679223", "url": "https://cs.wikipedia.org/wiki?curid=679223", "title": "Džamát Šaríat", "text": "Džamát Šaríat\n\nDžamát Šaríat je největší islamistická vojenská organizace v předkavkazském Dagestánu v Ruské federaci s hlavním sídlem v Machačkale. Vznikla během Druhé čečenské války, aby podporovala nezávislost Dagestánu coby islámského státu.\n\nNa svém kontě má už stovky obětí, zejména z řad ruských bezpečnostních a vojenských sil, ale také úředníků i civilistů. Ovlivňuje také separatistické konflikty v Čečensku a Ingušsku. Své členy a základny má i v Ázerbájdžánu.\n\nV Dagestánu se prohlašuje za legitimní autoritu, jejíž cílem je ustavit spravedlivou společnost založenou na právu šaría. Z toho titulu považuje útoky na policii nebo na kněze ruské pravoslavné církve za oprávněné.\n\n"}
{"id": "679233", "url": "https://cs.wikipedia.org/wiki?curid=679233", "title": "DOS/360", "text": "DOS/360\n\nDOS System/360 ( , tj. \"diskový operační systém 360\") je v informatice označení pro operační systém od firmy IBM určený pro sálové počítače. Poprvé se o něm IBM zmínila v poslední den roku 1964 a první uvedení tohoto systému proběhlo v roce 1966. Tento systém nemá přes svůj název nic společného se 16bitovým systémem DOS určeným pro počítače IBM PC kompatibilní.\n\nV roce 1979 IBM nabízí funkci na 4341 tzv. ECP:VSE, která nabízela single-level úložiště pro I/O kanály ne jen pro procesor a představila DOS/VSE jako systémovou podporu, také mohl běžet na System/370 bez nutnosti dalších programů. DOS/VSE byla poslední volnou verzí DOSu.\n\nV krátkém období IBM nabízela programy přímo ve DOS/VSE, poté je ale přemístila do přídavného balíčku VSE/SP. VSE/SP podporoval pouze 24bitové adresování i přesto, že zákazníci si přáli XA (31bitové ) verzi. IBM nabízela 31bitovou verzi VSE/ESA, ale ta mohla běžet pouze v S/370-ESA módu a ne ve starším XA módu.\nIBM později vypustila z/VSE, který je nejaktuálnější verzí od roku 2005. Ve své době byl DOS nejrozšířenějším operačním systémem na světě, jeho nástupce z/VSE byl široce používán ještě v roce 2006.\n\nAčkoliv mají stejná jména, není žádná souvislost mezi systémem DOS/360 z 60. let 20. století a systémem DOS pro IBM PC kompatibilní počítače z 80. let 20. století.\n\nKdyž začal vývoj hardwaru nové generace unifikovaného jako systém/360 (nebo S/360), tak se IBM zavázala k dodání pouze jednoho operačního systému OS/360, který bude také kompatibilní se slabšími počítači. Ale jeho dodání se oddalovalo a oddalovalo, jak předpověděl Fred Brooks, až do doby, kdy už byly na trhu daleko lepší počítače. Tak bylo IBM donuceno ve velice krátké době dodat další čtyřmi přídavné systémy:\n\n\nKdyž konečně OS/360 vyšel (o rok později), potřeboval pro svůj chod minimálně 64 KiB paměti. DOS byl navržen tak, aby pracoval s co nejmenší pamětí, a tak mohl běžet na 16 KiB počítačích, jako byl méně výkonný S/360 model 30. Na rozdíl od OS/360, DOS/360 byl jednoúlohový systém, což znamená, že nepodporoval multitasking (ačkoliv verze s limitovaným multitaskingem, která potřebovala 32 KiB paměti, byla vypuštěna později). Používala paměť rozdělenou na tři části a programům nebylo do jiné části povoleno zapisovat. Tyto tři části paměti nebyly nijak specializované, ale první byla nejčastěji používána pro načítání děrných štítků, druhá pro programy a třetí jako fronta pro tiskárnu. I přes svá omezení DOS/360 se stal nejpoužívanějším operačním systém pro procesory s méně než 256 KiB paměti, protože hardware pro System/360 se prodával velmi dobře, protože dobře běžel na System/360, které byli běžně dostupné i pro menší firmy a byl lepší než „operační systémy“, které tito zákazníci měli předtím.\n\nDOS/360 měl dobrou sadu utilit jako assembler a kompilátory pro FORTRAN, COBOL a eventuálně i PL/I. A podporoval řadu užitečných souborových systémů s přístupovými metodami, které ulehčovaly práci:\n\n\nSekvenční a ISAM soubory mohly ukládat buď záznamy s pevnou nebo s proměnlivou délkou a všechny druhy souborů by mohly být uloženy na více, než jednom diskovém svazku.\n\nDOS/360 také nabízel BTAM, který umožňoval komunikaci s téměř jakýmkoliv terminálem, což byla velká výhoda v době, kdy neexistoval žádný standard komunikačních protokolů.\n\n"}
{"id": "679234", "url": "https://cs.wikipedia.org/wiki?curid=679234", "title": "B. B. King &amp; Friends: 80", "text": "B. B. King &amp; Friends: 80\n\nB. B. King & Friends: 80 je studiové album amerického bluesového kytaristy B. B. Kinga, vydané při příležitosti jeho osmdesátých narozenin v roce 2005.\n\n"}
{"id": "679239", "url": "https://cs.wikipedia.org/wiki?curid=679239", "title": "Fedcupový tým Spojených států amerických", "text": "Fedcupový tým Spojených států amerických\n\nFedcupový tým Spojených států amerických reprezentuje Spojené státy americké ve Fed Cupu od roku 1963 pod vedením národního tenisového svazu United States Tennis Association.\n\nSpojené státy představují historicky nejúspěšnější družstvo soutěže, když vyhrály osmnáct ročníků a dvanáctkrát skončily jako poražený finalista. Rekord drží i sérií sedmi titulů v řadě z let 1976–1982, kdy Američanky vytvořily nejdelší šňůru neporazitelnosti, čítající 38 mezistátních utkání a v jejich rámci 64 výher v jednotlivých zápasech. \n\nV prosinci 2016 byla nehrající kapitánkou jmenována bývalá světová sedmička Kathy Rinaldiová, která nahradila Mary Joe Fernandezovou. V prvních dvou ročnících na lavičce, 2017 a 2018, dovedla tým do finále. \n\nAbsolutně nejvyšší počet osmi fedcupových trofejí vyhrála Chris Evertová, následována sedmi tituly Billie Jean Kingové a šesti Rosemary Casalsové, čímž patří Američankám první tři místa v historickém pořadí. Evertová (1981, 1982) s Kingovovou (1976) jsou navíc dvěma ze tří hráček soutěže, které triumfovaly i jako kapitánky družstva. \n\nAmerické tenistky také vyhrály 51 z 61 mezistátních utkání ve Wightman Cupu, soupeření ženských družstev mezi Spojenými státy a Velkou Británií.\n\nHráčským týmovým statistikám vévodí první světová jednička WTA Chris Evertová, která vyhrála celkově 57 zápasů, včetně nejvyššího počtu 40 dvouher a odehrála 42 mezistátních zápasů. Do prvního střetnutí nastoupila v ročníku 1977 a posledního se zúčastnila ve finále 1989 proti Španělce Conchitě Martínezové. Evertová je i držitelkou fedcupového rekordu v počtu 29 vyhraných dvouher v řadě. Šňůru započala při svém debutu 1977 a ukončila ji až ve čtvrtfinále roku 1986 Italka Sandra Cecchiniová. Nejvíce let odehrála Lindsay Davenportová, když od sezóny 2008 zasáhla do jedenácti ročníků soutěže.\n\nTřicet a více vyhraných zápasů vedle Evertové zaznamenaly Billie Jean Kingová s poměrem 34–2, Rosemary Casalsová 34–2, Lindsay Davenportová 33–3 a Martina Navrátilová 31–1, která roku 2004 prohrála až své poslední deblové utkání fedcupové kariéry, ve 47 letech a 267 dneh. Stala se tak nejstarší hráčkou soutěže ve Světové skupině. Výhrou v prvním kole Fed Cupu 2004 proti Slovinsku je i nejstarší vítězkou mezistátního zápasu Světové skupiny, když do něj nastoupila ve 46 letech a 190 dnech. Navrátilová také drží s Australankou Margaret Courtovou nejvyšší poměr singlové neporazitelnosti Fed Cupu, s bilancí 20–0 (první singly odehrála za Československo).\n\nJennifer Capriatiová se ve 14 letech a 114 dnech stala nejmladší Američankou, která zasáhla do soutěže, když v červenci 1990 nastoupila do Světové skupiny. Výhrou v prvním kole nad Polkou Magdalenou Feistelovou tak představuje nejmladší americkou vítězku zápasu a po finálovém triumfu i nejmladší šampionku Fed Cupu. Naopak jako nejstarší odehrála utkání Martina Navrátilová ve 47 letech a 266 dnech, když 11. července podlehla ve čtyřhře čtvrtfinále Světové skupiny 2004 proti Rakousku.\n\nNejdelší americký zápas trval 3.11 hodin. Meghann Shaughnessyová ve druhé dvouhře semifinále Světové skupiny 2003 porazila Belgičanku Kirsten Flipkensovou po třísetovém průběhu 7–6, 6–7 a 9–7.\n\nObrat se stavu 0:2 na zápasy se Spojeným státům nikdy nepodařil. Nejdelší vítězná série amerického výběru činí 38 mezistátních zápasů. Šňůra začala v úvodním kole světové skupiny 1976 proti Izraeli a skončila v semifinále Světové skupiny 1983 s Československem.\n\n\n"}
{"id": "679245", "url": "https://cs.wikipedia.org/wiki?curid=679245", "title": "Arcibiskupský palác v Olomouci", "text": "Arcibiskupský palác v Olomouci\n\nArcibiskupský (dříve biskupský) palác v Olomouci je sídlem úřadů olomouckého arcibiskupství, sám arcibiskup v něm ale již nebydlí. Palác je nejrozsáhlejším rezidenčním objektem v historickém jádru města Olomouce a je chráněn jako kulturní památka České republiky.\n\nArcibiskupský palác je v pořadí již čtvrtou rezidencí olomouckých biskupů a byl postaven jako původně renesanční palác biskupem Stanislavem Thurzem. Tento renesanční palác, dokončený biskupem Dubraviem a dále upravovaný biskupem Pavlovským na sklonku 16. století, byl zdevastován v průběhu třicetileté války, zejména během švédské okupace Olomouce v letech 1642–1650.\n\nAž biskup Karel II. z Lichtenštejna-Kastelkornu po požáru v roce 1661 začal s barokní obnovu paláce v roce 1664 po svém nástupu na biskupský stolec. Opravy byly prováděny podle plánů císařského architekta Filiberta Luccheseho (1606–1666) a po jeho smrti Giovanniho Pietra Tencally olomouckými zednickými mistry Petrem Schüllerem a Melchiorem Thoneckem. Autorem štukové výzdoby interiérů je Baltazar Fontana, původní nástěnné malby, jejichž autory byli Carpoforo Tencalla a Innocenzo Cristoforo Monti se dochovaly pouze fragmentárně.\n\nSvou dnešní podobu i výzdobu dostal palác po požáru roku 1904, kdy byl na popud kardinála Bauera restaurován a částečně přestavěn. Po důkladné rekonstrukci byl palác na jaře roku 2011 zpřístupněn veřejnosti jako prohlídkový objekt.\n\nHistorické události, které se odehrály v paláci:\n\nNa začátku prohlídky je na pravé stěně umístěna freska od Jano Köhlera s názvem Dobrý pastýř z roku 1927. Do prvního patra vede monumentální schodiště, které střeží dva lvi. Na stropě nad schodištěm vedoucím do prvního a druhého patra je sgrafitová výzdoba opět od Jano Köhlera.\n\nNa chodbě v prvním patře stojí sousoší věrozvěstů sv. Cyrila a Metoděje. Skulpturu vytvořil v roce 1840 český sochař Emanuel Max. Jedná se o první ztvárnění těchto dvou bratří v rozličných hábitech. Dříve všichni umělci vyobrazovali Cyrila s Metodem jako biskupy. Sochař Max ztvárnil Cyrila jako mnicha, zatímco Metoděje jako biskupa.\n\nNapravo od sousoší je klausura, kde jsou Milosrdné sestry sv. Kříže, které se starají o chod části paláce. Jejich klausura se nachází v prvním patře východní části budovy.\n\nNalevo od sv. Cyrila a Metoděje je kancelář současného arcibiskupa Msgre. Jana Graubnera. Arcibiskupem pro Olomouckou diecézi je od roku 1992. Je to první moravský metropolita, který se rozhodl, že nebude bydlet v rezidenci, kde pracuje. Proto z dřívějších obytných prostor vytvořil kanceláře a přestěhoval se do bytu.\n\nNa chodbě se rovněž nachází dvě lunety vymalované Jano Köhlerem ve dvacátých letech 20. stol. Luneta nad vstupem do kanceláře arcibiskupa má vyobrazenou ženu s eucharistií a Ditrichštejnskou hrobku v Mikulově. Luneta nad vstupem do Jubilejní knihovny má ženu držící znak Olomouckého biskupství a následně biskupství používaný pravděpodobně od 16. stol. do roku 1924.\n\nNa stejné chodbě je šest portrétů dcer Marie Terezie a podobizna Isabely Parmské, její snachy.\n\nNad schodištěm vedoucím do druhého patra se nachází nadživotní portréty Marie Terezie a jejího manžela Františka Štěpána Lotrinského. Napravo od nich je umístěn obraz Leopolda Podstatského, který byl v 18. stol. generálním vikářem olomouckého biskupství. Tomuto muži vděčíme za záchranu života jedenáctiletého Wolfganga Amadea Mozarta, který se při útěku ze Salzburgu v roce 1767 nakazil neštovicemi. Leopold Podstatský ho ubytoval v současném Arcidiecézním muzeu a poskytl mu v průběhu půl roku služby svého lékaře.\n\nV dalším sálu, v Jubilejní knihovně, která byla darována arcibiskupu Prečanovi k padesátému výročí v roce 1939 kněžského svěcení, se nachází na 12 tisíc svazků knih. Mobiliář vznikl pod vedením stolaře Františka Rajnocha v arcibiskupských dílnách. Levé dveře z knihovny vedou do Slavnostní dvorany, pravé dveře do Trůnního sálu.\n\nNejvětší a nejhonosnější sál v celém Arcibiskupském paláci. Současná podoba má původ v roce 1906, kdy skončila rozsáhlá rekonstrukce po požáru, který zachvátil v roce 1904 nejen druhé patro paláce, ale také Slavnostní dvoranu v patře prvním. Opravy inicioval tehdejší kardinál František Saleský Bauer, výzdobu sálu provedl sochař a štukatér Josef Hladík.\n\nV sále nacházíme troje falešné dveře, díky nimž je zachován symetrický vzhled sálu. Jedny dveře jsou umístěny po vstupu nalevo, další dvoje na protější straně sálu. V průběhu dvacátého století byly přidány ještě jedny dveře na levé straně, kde se nyní nachází sklad.\n\nPo vstupu je nad krbem umístěn portrét kardinála Františka Saleského Bauera z roku 1916, tedy rok po jeho smrti, od autora Vincence Dlouhého. Na protější straně nacházíme portrét arcibiskupa Rudolfa Jana Habsbursko-Lotrinského. Štukový strop zdobí alegorie čtyř ročních období. Každou roční dobu symbolizují dva andílci: na jaře jsou obklopeni rozkvetlými květinami, v létě sečou srpem obilí, na podzim jsou obklopeni hroznovým vínem, v zimě se ohřívají u ohně.\n\nV sále se pořádají koncerty vážné hudby, různá společenská setkání, konference, přednášky, rauty a plesy. Pravidelně se zde konají promoce absolventů CMTF UP. Svoji řeč zde měl například Tomáš Garrigue Masaryk, Václav Havel či papež Jan Pavel II.\n\nV tomto sále nastoupil na trůn František Josef I. Vládu převzal 2. prosince 1848 ve svých osmnácti letech od svého strýce Ferdinanda I. Dobrotivého, který zde abdikoval. Poněvadž ve Vídni, hlavním městě Rakouského císařství, probíhala revoluce, přemístil se celý císařský dvůr do Olomouce, kde mu arcibiskup poskytl útočiště. Právě v tomto sále proběhla výměna na trůnu, kterou v 70. letech 19. století namaloval olomoucký malíř Adolf Rabenalt.\n\nTrůn, na kterém až do května roku 1849 vládl celému Rakouskému císařství nový císař František Josef I., se dnes nachází v Červeném sále. Zatímco v Trůnním sále je od 70. let 20. století umístěn trůn pocházející ze zámku Jánský vrch v Javorníku - letního sídla vratislavských biskupů (dnešní polská Wroclaw, dříve Breslau/Vratislav v Dolním Slezsku).\n\nV pravém rohu sálu se nachází busta Františka Josefa I. z roku 1898, vyhotovená k 50. výročí nástupu císaře na trůn. Výzdoba sálu je klasicistní a pochází z 19. stol.\n\nMalý Zlatý salónek je poslední místnosti původní renesanční budovy. Jde o malý pokoj, který je pokryt brokátovými tapetami, jenž jsou prošívané zlatými nitěmi. V místnosti se nachází významné sbírky skla, keramiky a porcelánu, mimo jiné také skleněné číše z poloviny 16. století a habánská keramika z konce 17. století. Najdeme zde také kamna s otvorem umístěným ve zdi a přístupným z nádvoří v přízemí. Skrz 2 metry tlustou zeď, která původně ukončovala budovu, nyní vede průchod do dalšího pokoje nacházejícího se v barokní přístavbě - do \"Červeného\" (Přijímacího) pokoje. V téže zdi je vybudována malá kaple, která byla objevena při rekonstrukci paláce v 80. letech 20. století. V kapli visí obraz Panny Marie s Ježíškem a svatou Kateřinou od italského malíře Federica Barocciho. Kaple dříve sloužila jako soukromý prostor pro modlitby ubytovaných hostů (včetně Marie Terezie).\nČervený salóne dříve sloužil jako místnost pro ubytování významných hostů na návštěvě u arcibiskupa. Jako poslední zde nocovala Marie Terezie se svým manželem v polovině 18. století. Po jejich odjezdu byla zazděna malá kaple a pokoj byl přestavěn do konferenčního salónku. Stěny byly potaženy červenými papírovými tapetami (po rekonstrukci brokátové) a za účelem lepšího prosvětlení místnosti zde byla umístěna čtyři veliká skládaná zrcadla. Za opravami stojí tehdejší kardinál Ferdinand Troyer.\n\nV roce 1805 se zde sešli rakouský císař František II. a ruský car Alexandr I. Ti se zde radili o strategii proti Napoleonu Bonaparte, zda ho nechají přitáhnout k Olomouci, nebo zda se s ním střetnou mimo Olomouc. Nakonec se setkali u Slavkova v Bitvě tří císařů.\n\nV současnosti se zde nachází historický nábytek spolu s různými vzácnými vázami, které byly dány olomouckým arcibiskupům jako dar, např. alabastrová váza. Na levé stěně je pověšen obraz mladého Františka Josefa I. v oděvu římských císařů, tj. z období jeho nástupu na trůn. Obraz byl však malován až v roce 1854 vídeňským malířem Antonem Einslem.\n\nSalónek se opět jmenuje podle barvy tapet. Pokoj, do kterého vede vchod z Červeného salónku i ze schodiště ze dvora, sloužil jako místnost pro ubytování významných hostů, poté co byl přestavěn Červený salónek z ubytovacího na konferenční pokoj. Posledním, kdo zde přespal v roce 1947 byl tehdejší prezident Edvard Beneš, když přijel do Olomouce na slavnostní obnovení Univerzity Palackého (ta svůj provoz zahájila však již v předešlém roce).\n\nPostel z druhé poloviny 19. století budí dojem, že je krátká, avšak jedná se o optický klam. Jen samotná matrace je dlouhá 213 cm. Vedle sedací soupravy, na které odpočíval například prezident Václav Havel, je pamětní deska, připomínající podepsání tzv. Olomoucké punktace v listopadu roku 1850. Pod pamětní deskou se nachází stolní hodiny ze sbírky arcibiskupa Cyrila Stojana.\n\nVedle Zeleného salónku je umístěna malá místnost, která sloužila olomouckým biskupům jako pracovna. Kabinet má rokokovou výzdobu a ze stejného uměleckého období pochází rohová kamna, která jsou vytvarována do podoby Rohu hojnosti. Vedle kamen je umístěna stará ruční kalkulačka z počátku 20. století. Na protější stěně nacházíme falešné dveře, se zrcadlem, které budí dojem delší místnosti. Před zrcadlem je položena kůže ledního medvěda dovezeného jako dar biskupovi od císaře Alexandra I. Medvěd byl dovezen jako medvídě a byl chován na jednom z biskupských hradů (traduje se, že na Hukvaldech), po jeho uhynutí byl vypreparován a umístěn jako kobereček. V místnosti se nachází předměty denní potřeby z 19. století (psací stroje, počítadlo). \n\nZa Zeleným salónkem se nachází malá místnost, která dříve sloužila jako sociální zařízení pro hosty v Zeleném salónku. Odsud vede schodiště dolů na dvůr. Nyní tato místnost slouží pro sezónní výstavy.\n\nVe druhém patře se nachází barokní biskupská kaple s neobarokními stropy. V prvním patře je zase kaple v klausuře Kongregace Milosrdných sester sv. Kříže, která byla vystavěna arcibiskupem Bedřichem Fürstenbergem.\n\n\n"}
{"id": "679255", "url": "https://cs.wikipedia.org/wiki?curid=679255", "title": "Jüan-ťiang", "text": "Jüan-ťiang\n\nJüan-ťiang () je řeka v provincii Chu-nan na jihu ČLR. Je 993 km dlouhá. Povodí má rozlohu přibližně 90 000 km².\n\nPramení na jihovýchodě Kuejčouské vysočiny. Ústí do jezera Tung-tching-chu (povodí Jang-c’-ťiangu).\nV létě je vyšší vodní stav. Průměrný roční průtok vody činí přibližně 2500 m³/s.\n\nNa řece je rozvinutý rybolov. Vodní doprava je možná na dolním toku. Na řece leží města Chung-ťiang, Jüan-ling, Čchang-te.\n"}
{"id": "679261", "url": "https://cs.wikipedia.org/wiki?curid=679261", "title": "Bobby Vinton", "text": "Bobby Vinton\n\nBobby Vinton (* 16. dubna 1935, Canonsburg, Pensylvánie, USA) je americký zpěvák popu polského původu.\nČasopisem \"Billboard Magazine\" byl nazván \"nejúspěšnějším milostným zpěvákem Rockové Éry\".\n__OBSAH__\nVinton byl jediné dítě lokálně známého kapelníka Stana Vintona a Dorothy Studzinski Vinton.\nRodinné příjmení bylo původně Vintula a bylo změněno otcem Vintonem. Vintonovi rodiče podporovali synův zájem o muziku tím, že mu dávali denní kapesné 25 centů, když cvičil na klarinet. V 16 letech vytvořil Vinton svou první kapelu, která hrála v klubech v okolí Pittsburgu v Pensylvánii.\n\n\n"}
{"id": "679266", "url": "https://cs.wikipedia.org/wiki?curid=679266", "title": "Balchašsko-alakolská pánev", "text": "Balchašsko-alakolská pánev\n\nBalchašsko-alakolská pánev (kazašsky \"Балқаш-Алакөл бассейн, Balqaš-Alaköl bassejn,\" rusky \"Балхаш-Алакольская котловина, Balhaš-Alakol'skaja kotlovina)\" je sníženina v jihovýchodním Kazachstánu. Ze severozápadu je ohraničená slaným jezerem Balchaš, z východu pohořími Tarbagataj a Džungarský Alatau na kazašsko-čínské hranici, z jihu pohořím Ťan-šan. Pánví protéká řeka Ili, spojení se světovým oceánem ale chybí a voda se odpařuje z Balchaše. V pánvi leží i další velká kazašská jezera, Alaköl a Sasykköl. Nadmořská výška se pohybuje kolem 400 m. Průsmyk Džungarská brána mezi Tarbagatajem a Džungarským Alatau spojuje tuto pánev s Džungarskou pánví v čínském Ujgursku.\n"}
{"id": "679269", "url": "https://cs.wikipedia.org/wiki?curid=679269", "title": "Co se nevešlo", "text": "Co se nevešlo\n\nCo se nevešlo (1991) je album složené z koncertních nahrávek Nerezu, které si kapela vydala vlastním nákladem pod značkou Nerez a Vy. Album vyšlo pouze na kazetě v omezeném nákladu 1800 kusů a obsahuje 12 písní. Sleeve-note napsal Slávek Janoušek, obal vytvořil Michal Cihlář.\n\nNa album po deseti letech navázala deska \"Co se nevešlo (pozdní sběr)\", na které vyšly některé nahrávky již vydané zde.\n\n\n\nNahrávky osmi písniček (\"Světýlko\", \"Somrkrálka blues\", \"Nej, nej, nej\", \"Rozpravy\", \"Co jsme si...\", \"Kytička\", \"Před chvílí byla tma\", \"Contigo aprendí\") vyšly nově remasterovány na albu \"Co se nevešlo (pozdní sběr)\" (2001).\n\nDvě nahrávky z tohoto alba – \"Kytička\" a \"Somrkrálka blues\" – vyšly na kompilaci \"...a bastafidli!\" (2007).\n"}
{"id": "679270", "url": "https://cs.wikipedia.org/wiki?curid=679270", "title": "Peter van Mensch", "text": "Peter van Mensch\n\nPeter van Mensch (* 7. června 1947 Gouda) je muzeolog a profesor na amsterdamské Reinwardtské akademii.\n\nTitul MSc. získal v oboru zoologie a archeologie na univerzitě v Amsterdamu. Nejdříve se věnoval archeologii a pracoval v amsterdamské Státní agentuře pro obor archeologie. Poté se rozhodl profesní dráhu zasvětit muzeologii. Mezi lety 1967 – 1982 pracoval pro řadu muzeí zabývajících se historií, užitým uměním a přírodním dědictvím. Pracoval na pozicích pomocného kurátora, archiváře, pedagoga a koordinátora výstav. V letech 1977 – 1982 byl vedoucím vzdělávacích programů a výstav Národního muzea přírodní historie v Leidenu. Stal se docentem teoretické muzeologie a profesní etiky na Reinwardtské akademii. Při stejné instituci působil jako vedoucí mezinárodního magisterského studijního programu muzeologie. Roku 1992 získal PhD. titul na univerzitě v Záhřebu (Chorvatsko) na základě disertační práce o teoretické muzeologii (Towards a Metodology of Museology). Roku 2006 byl jmenován prvním profesorem kulturního dědictví při amsterdamské School of the Arts a je dále zodpovědný za výzkumný program této akademie. Je aktivní v ICOM (The International Council of Museum), v ICOM Mezinárodní komisi pro vzdělání (ICTOP) a ICOM Mezinárodní komisi pro muzeologii (ICOFOM), kde zastával post prezidenta. Byl a je hostujícím přednášejícím mnoha mezinárodních muzeologických přednáškových cyklů. Přednášel např. na Museology Programme of University of Sao Paulo (Brazílie), Mezinárodní letní škole muzeologie v Brně (ISSOM, 1987, 1988, 1989, 1990, 1991, 1994, 1997, 1999) a na The Baltic Museology School v Litvě.\n\nStal se jednou z nejuznávanějších osobností na poli teoretické muzeologie. Zkoumá nové trendy v muzeologii a zabývá se vývojem oboru muzeologie jako nedílné vědecké součásti přístupu ke kulturnímu dědictví. Ve své disertační práci Towards a Metodology of Museology shrnuje poznatky muzeologie druhé poloviny 20. století a formuluje zde její principy. V tomto ohledu zaznamenává velký ohlas činnost muzeologického oddělení Reinwardtské akademie v Amsterdamu. Díky činnosti Petera van Mensche se na rozdíl od podobných oddělení po celém světě již při vzniku roku 1976 hlásí svým názvem k muzeologickému předmětu vědeckého zájmu. Základem práce oddělení je muzeologický vědní obor v pojetí van Mensche, který ve svých pracích prokázal že muzeologie tvoří vědeckou bázi muzejní profese a prostřednictvím jejího osvojování je možné dosáhnout potřebné profesionalizace tohoto oboru.\n\n\"Peter van Mensch: „A museum studies curriculum should combine the study of an academic specialty with the study of museology and museography acknowledge the diversity among museums and recognize uniformly high methodological and theoretical standards.“\"\n\n\n"}
{"id": "679279", "url": "https://cs.wikipedia.org/wiki?curid=679279", "title": "Vzduchová trampolína", "text": "Vzduchová trampolína\n\nVzduchová trampolína je zábavní prvek podobný nafukovacím hradům. Rozdíl je v tom, že se jedná o venkovní herní prvek, který je pevně zabudován v zemi. Trampolína plynule přechází z povrchu země do \"bubliny\". Tím že se svažuje k zemi není nutné jí vybavovat ochrannými sítěmi.\n"}
{"id": "679281", "url": "https://cs.wikipedia.org/wiki?curid=679281", "title": "Josef Schinzel", "text": "Josef Schinzel\n\nJosef Schinzel (15. března 1869, Krasov u Bruntálu – 28. července 1944, Olomouc) byl moravský římskokatolický duchovní, kanovník olomoucké kapituly a světící biskup olomoucké diecéze. Na kněze byl vysvěcen roku 1892 v Olomouci, po svém jmenování titulárním biskupem elusánským na konci roku 1922 přijal v Olomouci 7. ledna 1923 biskupské svěcení.\n\nbyl synem zemědělce. V letech 1884–1886 Navštěvoval Arcibiskupský chlapecký seminář v Kroměříži. V období 1887–1888 studoval na gymnáziu, 1888–1892 studoval theologii na univerzitě v Olomouci a v Praze, v letech 1900 a 1901 filosofii ve Vídni. Doktorem theologie v roce 1910 v Olomouci.\n\nV letech 1898–1907 byl učitelem náboženství v Moravské Ostravě a do roku 1913 v Kroměříži. V rove 1913 byl jmenován kanovníkem olomoucké kapituly. V roce 1932 se stal děkanem v Olomouci.\n\n\n\n"}
{"id": "679286", "url": "https://cs.wikipedia.org/wiki?curid=679286", "title": "Národní les Mount Baker-Snoqualmie", "text": "Národní les Mount Baker-Snoqualmie\n\nNárodní les Mount Baker-Snoqualmie se nachází v americkém státě Washington, kde se rozpíná 230 kilometrů po boku západních svahů Kaskádového pohoří, od kanadské hranice po národní park Mount Rainier. Sídlo lesní správy se nachází ve městě Everett.\n\nLes se nachází v okresech Snohomish, Whatcom, Skagit, King, Pierce a Kittitas a jeho celková rozloha činí asi 10 357 km². Les je rozdělen do čtyř správních obvodů, od severu to je obvod Mount Baker se stanicemi v Sedro-Woolley a Glacieru, darringtonský obvod se stanicemi v Darringtonu a Verlotu, skykomishský obvod se stanicí v obci Skykomish a snoqualmijský obvod se stanicemi v North Bendu a Enumclaw.\n\n3,6 milionu obyvatel, což činí asi 62 procent populace státu Washington se nachází do 110 kilometrů od lesa a obyvatelé kanadského okresu Metro Vancouver se také nacházejí blízko severní části lesa. Tento fakt, společně s dobrou přístupností, dělá les druhým nejnavštěvovanějším národním lesem ve Spojených státech.\n\nV národním lese se nachází mnoho míst, které jsou významné buď historicky nebo svou malebností. Hory postupně rostou od 1 800 metrů na jihu lesa po 2 400 metrů na severním konci. Metry nad přilehlé hřebeny se zde výší vulkány Mount Baker a Glacier Peak.\n\nLes je domovem nejvíce ledovců ze všech národních lesů vyjma těch aljašských. Největší ledovce jsou:\n\nPočet ledovců na území lesa se snížilo z 295 v roce 1971 na 287 v roce 1998, za což může jev ustupování ledovců. Lesní ledovce ztratily mezi lety 1984 a 2006 až 40 procent svého objemu kvůli teplému počasí a negativnímu vyvažování přídavnou hmotností. Ledovec \"White Chuck\" na hoře Glacier Peak už nepatří mezi velké ledovce lesa, jelikož z 3,1 km² z roku 1958 zbylo v roce 2002 pouze 0,9 km². Díky zmenšování ledovců se letní ledovcový odtok snížil až o 80 procent, což zpomaluje proud a snižuje sedimentaci vodních toků, což nepříznivě ovlivňuje lososy i jiné druhy ryb.\nSeverní a východní části lesa jsou výjimečně drsné a malebné a v roce 1968 byla jeho část přeměněna na národní park Severní Kaskády. Studie lesní správy z roku 1993 odhaduje rozlohu pralesů na zhruba 260 tisíc hektarů. Od roku 1964 zde americký Kongres založil následující divočiny:\n\nTato starodávná území poskytují čistou vodu, izolaci a ochranu pralesům v téměř polovině národního lesa.\n\nV roce 1978 Kongres založil také ochranný systém pro řeku Skagit, kterou tak povýšil na divokou a malebnou řeku. Jedná se o celkem 201 kilometrů toků Skagit, Cascade, Sauk a Suiattle, což nabízí ochranu důležitému životnímu prostředí a příležitost pro rekreaci. Jedná se o jedno z největších zimovišť orla bělohlavého.\n"}
{"id": "679292", "url": "https://cs.wikipedia.org/wiki?curid=679292", "title": "Avraham Stavsky", "text": "Avraham Stavsky\n\nAvraham Stavsky (: אברהם סטבסקי, žil 5. ledna 1906 – 22. června 1948) byl člen revizionisticko-sionistických hnutí Bejtar, Irgun a Brit ha-birjonim a jeden z podezřelých z vraždy sionistického představitele Chajima Arlozorova. Zemřel při incidentu na lodi \"Altalena\".\n\nNarodil se v Brestu v carském Rusku (dnešní Bělorusko). Narukoval do polské armády a v té době vstoupil do mládežnického hnutí Bejtar. V roce 1933 podnikl aliju do britské mandátní Palestiny.\n\nDne 18. června 1933 Stavského zatkla britská mandátní policie pro podezření z vraždy Chajima Arlozorova. Ten byl zavražděn dvěma neidentifikovanými muži, když se společně s manželkou Simou procházel v pozdních večerních hodinách po pláži v Tel Avivu. Ani přes rychlý transport do nemocnice se ho pro masivní ztrátu krve nepodařilo zachránit. Jeho zabití výrazně eskalovalo politickou rivalitu mezi socialisty a revizionisty, která přerostla v nenávistnou kampaň.\n\nStavsky byl jedním ze tří obviněných, kteří byli všichni členy revizionistické skupiny Brit ha-birjonim. Dalšími byl vůdce skupiny Abba Achime'ir za zosnování vraždy a řadový člen Ze'evi Rosenblatt, který měl se Stavským vraždu provést (Stavského i Rosenblatta identifikovala Arlozorovova vdova). Všichni tři obvinění vehementně odmítali.\n\nV soudním procesu, který se konal v červenci 1934, nakonec okresní soud Achime'ira i Rosenblatta zprostil obvinění, avšak Stavského odsoudil k trestu smrti. Stavsky se však odvolal a ještě téhož roku jej pro nedostatek důkazů (jediným důkazem byla identifikace Arlozorovou vdovou) osvobodil nejvyšší Britský odvolací soud v Palestině. Obhajoba se snažila dokázat, že je proces zmanipulovaný; „obvinila policii z manipulace se svědectvím vdovy a dalšími důkazy z politických důvodů, a argumentovala tím, že vražda souvisela se zamýšleným sexuálním napadením paní Arlozorovové dvěma mladými Araby.“ Stavsky později stoupal v hierarchii Irgunu a byl zodpovědný za zajištění zbraní, které Irgunu v červnu 1948 přivezla na telavivské pobřeží loď \"Altalena\". Premiér David Ben Gurion požadoval, aby Irgun předal část zbraní oficiální izraelské armádě, jejíž byl již tři týdny součástí. Ten však takový krok odmítl učinit, a proto Ben Gurion, aby nebyla ohrožena autorita vlády a armády, rozkázal loď potopit. Příslušníci Irgunu na palubě začali střílet na vojáky na pláži, kteří palbu opětovali; loď začala hořet, potopila se a celkem zahynulo 40 Irgunistů, včetně Stavského.\n\n"}
{"id": "679296", "url": "https://cs.wikipedia.org/wiki?curid=679296", "title": "Fedcupový tým Austrálie", "text": "Fedcupový tým Austrálie\n\nFedcupový tým Austrálie reprezentuje Austrálii ve Fed Cupu od roku 1963 pod vedením národního tenisového svazu Tennis Australia, čímž představuje jeden ze čtyř týmů soutěže, které odehrály všechny ročníky.\n\nAustrálie vyhrála sedm ročníků a jedenáctkrát odešla z finále poražena, což ji řadí na třetí místo soutěže za Spojené státy a Českou republiku. S počtem sedmnácti odehraných finále jí patří druhá příčka za Američankami. Vyjma tří sezón se Australanky mezi roky 1963–1980 probojovaly vždy do finálového duelu. Naopak v letech 1995–2010 se ve Světové skupině objevily pouze pětkrát a nikdy nepřekročily první kolo. Do této nejvyšší úrovně se pak družstvo vrátilo v ročnících 2011 a 2013, aby poprvé od roku 1993 postoupilo do světového semifinále ve Fed Cupu 2014 a finále ve Fed Cupu 2019. \n\nNehrající kapitánkou se v roce 2013 stala bývalá osmá tenistka žebříčku Alicia Moliková.\n\nHráčským týmovým statistikám vévodí bývalá světová trojka Wendy Turnbullová, která vyhrála celkově 46 zápasů, včetně 29 čtyřher, a nastoupila do 45 mezistátních utkání, s posledním odehraným střetnutím v roce 1988 proti Západnímu Německu. Nejvyšší počet 29 vítězných dvouher dosáhla Samantha Stosurová. Rennae Stubbsová odehrála nejvíce let, když od sezóny 1992 zasáhla do sedmnácti ročníků soutěže.\n\nMargaret Courtová vyhrála všechny dvouhry a s poměrem 20–0 drží 100% úspěšnost. Jako první členka družstva získala roku 1965 desáté singlové vítězství a rovněž se v roce 1968 stala první s deseti výhrami ze čtyřhry. Nicole Bradtkeová se ve 22 letech a 1 měsíci stala nejmladší Australankou, která vybojovala deset výher po vítězství nad Radkou Zrubákovovou v roce 1995.\n\nJako nejmladší členka týmu do Fed Cupu v 15 letech a 104 dnech zasáhla Jelena Dokićová, když nastoupila do druhé světové skupiny 1998 proti Argentině. Výhrou nad Marianou Díazovou Olivovou tak představuje nejmladší vítězku zápasu. Naopak jako nejstarší do utkání zasáhla Rennae Stubbsová v 39 letech a 316 dnech během čtvrtfinále Světové skupiny 2011 proti Itálii.\n\nNejdelší australský zápas trval 2.43 hodin a Alicia Moliková v něm během světové baráže 2003 podlehla Kolumbijce Fabiole Zuluagové.\n\nObrat se stavu 0:2 na zápasy se Austrálii podařil pouze ve čtvrtfinále baráže druhé světové skupiny 1996 proti Kanadě.\n\nNejdelší vítězná série Austrálie činí 11 mezistátních výher, od osmifinále 1973 až do semifinále 1975.\n\n\"Neúplný seznam nehrajících kapitánů.\"\n\n\n"}
{"id": "679300", "url": "https://cs.wikipedia.org/wiki?curid=679300", "title": "Vožralej jak slíva", "text": "Vožralej jak slíva\n\nVožralej jak slíva je koncertní album české undergroundové hudební skupiny The Plastic People of the Universe, nahrané při několika koncertech v letech 1973-1975. Album vyšlo až více než dvacet let po nahrání skladeb, v roce 1997.\n\n\n\n\n\n"}
{"id": "679302", "url": "https://cs.wikipedia.org/wiki?curid=679302", "title": "Kostel svatého Rocha (Zámrsk)", "text": "Kostel svatého Rocha (Zámrsk)\n\nKostel svatého Rocha je dřevěná barokní svatyně ve slezské obci Zámrsku. Mohutná hranolová věž pochází ze 16. století, kdy stála při původním kostele.\n\nDnešnímu svatostánku předcházel kostel na stejném místě, postavený ještě před reformací. Ten shořel počátkem 18. století, zachovala se pouze věž z první poloviny 16. století, konstrukčně velmi podobná stavbě věže v nepříliš vzdálených Gutech. Kostel v době reformace sloužil evangelíkům, avšak v roce 1654 jim byl odebrán, podobně jako mnoho jiných na Těšínsku.\n\nStavbu nového dřevěného kostela financoval hraběte Jindřich Bedřich Vlček. Nejprve byla opravena věž, v níž se konaly bohoslužby, než byl kostel postaven znova. Po dokončení v roce 1731 se stal jezuitským misijním kostelem, až do roku 1773, kdy byl přifařen pod Těšínskou, později Hažlašskou faru. V roce 1981 byla vytvořena samostatná Farnost při svatém Rochu v Zámrsku\n\nBudova je sroubena z pečlivě otesaných hranolů, hlavní čtyřboká loď je zakončena trojbokým presbyteriem, na něž navazuje sakristie. Střecha je minimálně členěná, sedlová, krytá štípaným šindelem. Zvonice je čtyřboká, sloupové konstrukce s kosými stěnami. Zachoval se zbytek ochozu (soboty), avšak otevřené stěny byly v době rekonstrukce v 18. století sroubeny, aby se věřícím usnadnila účast na bohoslužbě i za nepříznivého počasí.\n\n\n"}
{"id": "679308", "url": "https://cs.wikipedia.org/wiki?curid=679308", "title": "Aba Achime'ir", "text": "Aba Achime'ir\n\nAba Achime'ir (: אב\"א אחימאיר, rodným jménem Aba Ša'ul Gejsinovič; 2. listopadu 1897, ves Dolgoje nedaleko Babrujsku – 6. července 1962) byl židovský novinář, historik a politický aktivista. Byl jedním z ideologů revizionistického sionismu, zakladatel ideologie revizionistického maximalismu a vůdce radikální revizionistické skupiny Brit ha-Birionim.\n\nV roce 1931 patřil mezi editory nového deníku Chazit ha-am, napojeného na revizionistické hnutí. V roce 1933 byl obviněn palestinskou policií ze zosnování vraždy sionistického představitele Chajima Arlozorova (další dva řadoví členové Brit ha-Birionim, Rosenblatt a Stavsky, byli obviněni z vraždy samotné). Achime'ir i zbylí dva však obvinění vehementně odmítali. V soudním procesu, který se konal v červenci 1934, nakonec okresní soud Achime'ira i Rosenblatta zprostil obvinění, avšak Stavského odsoudil k trestu smrti. Stavsky se však odvolal a ještě téhož roku jej pro nedostatek důkazů (jediným důkazem byla identifikace Arlozorovou vdovou) osvobodil nejvyšší Britský odvolací soud v Palestině.\n"}
{"id": "679316", "url": "https://cs.wikipedia.org/wiki?curid=679316", "title": "Fedcupový tým Belgie", "text": "Fedcupový tým Belgie\n\nFedcupový tým Belgie reprezentuje Belgii ve Fed Cupu od roku 1963 pod vedením národního svazu Královské belgické tenisové federace.\n\nBelgie vyhrála jediný titul v roce 2001, když body v závěrečném střetnutí proti Rusku získaly Kim Clijstersová a Justine Heninová. Jako poražené finalistky skončily Belgičanky v ročníku 2006.\n\nTým od založení soutěže v roce 1963 absentoval pouze ve dvou ročnících 1965 a 1971. Mezi lety 1963–1989 vyhrál ve Světové skupině jen sedm mezistátních zápasů a nikdy více než jedno utkání na ročník. Opakovaně tak nastupoval do turnaje útěchy pro poražené z úvodního kola, kde se jeho maximem stalo semifinále. Do premiérového světového čtvrtfinále i semifinále se probojoval v roce 1997 a s jednou výjimkou zahájil éru desetileté účasti ve Světové skupině, která skončila v sezóně 2007. Semifinále se pak Belgie opět zúčastnila roku 2011 a po čtvrtfinálové prohře v sezóně 2012 následoval propad až do kontinentální evropsko-africké zóny. Do elitní světové úrovně se Belgičanky vrátily v roce 2018.\n\nHráčským týmovým statistikám vévodí bývalá světová šestnáctka Sabine Appelmansová, která vyhrála celkově 32 zápasů, včetně 25 dvouher, a nastoupila do rekordního počtu 35 mezistátních utkání, v rozmezí dvanácti ročníků 1988 až 1999, což také představuje rekordní zápis. Nejvyšší počet 17 vítězných čtyřher dosáhla Els Callensová.\n\nJustine Heninová vyhrála všechny dvouhry a s poměrem 7–0 drží 100% úspěšnost. Jedinou další takovou hráčkou byla po sezóně 2018 Ysaline Bonaventureová se singlovým poměrem poměrem 4–0.\n\nJako nejmladší členka týmu do Fed Cupu ve 14 letech a 252 dnech zasáhla Tamaryn Hendlerová, když nastoupila do závěrečné čtyřhry čtvrtfinále světové skupiny 2007 proti Spojeným státům. Naopak jako nejstarší do utkání zasáhla Christiane Mercelisová v 37 letech a 231 dnech během semifinále turnaje útěchy Poháru federace 1969 proti Jihoafrické republice.\n\nNejdelší belgický zápas trval 3.35 hodin a Els Callensová v něm během čtvrtfinále světové skupiny 2004 porazila Španělku Virginii Ruanovou Pascualovou poměrem gamů 11–9 v rozhodující sadě.\n\nObrat z nepříznivého zápasového stavu 0:2 či 1:2 se Belgičankám k lednu 2019 nikdy nepodařil.\n\nNejdelší vítězná série Belgie činí 9 mezistátních výher, od utkání základního bloku 1. skupiny euroafrické zóny 1995 až do čtvrtfinále světové skupiny 1997.\n\n"}
{"id": "679319", "url": "https://cs.wikipedia.org/wiki?curid=679319", "title": "Silnice II/287", "text": "Silnice II/287\n\nSilnice II/287 je silnice II. třídy v okrese Jablonec nad Nisou spojující silnici I/65 v Jablonci nad Nisou se silnicí I/10 nedaleko Bratříkova u Železného Brodu. \n\nSilnice vede skrze Vrkoslavice, Kokonín, Maršovice, Čížkovice 1.díl, Pěnčín a Bratříkov; její délka je asi 16 kilometrů.\n\nSilnice II/287 začíná na kruhovém objezdu v Jablonci nad Nisou se silnicí I/65. Silnice I/65 pokračuje na 2. výjezdu směrem na křižovatku se silnicí I/14 směřující z Liberce na Vrchlabí. Silnice II/287 zde odbočuje doprava na 1. výjezdu směrem na Železný Brod. V místní části Vrkoslavice odbočuje doprava silnice III/2878. Za touto křižovatkou se silnice II/287 kříží na kruhovém objezdu se silnicí III/2879. Silnice II/287 pokračuje přímo /na 2. výjezdu/ směrem na Pěnčín. V Maršovicích odbočuje doprava silnice II/28719 směrem na Dalešice. Silnice II/287 pokračuje přímo. O několik metrů dál odbočuje doleva silnice II/287 směrem na místní část obce Pěnčín Krásná. V začátcích samotné obce Pěnčín odbočuje doprava silnice III/28735 směrem na Skuhrov a kousek dál silnice III/28738 odbočuje doleva směrem na Jistebsko. SIlnice II/287 pokračuje dál směrem na Železný Brod. Dále za obecním úřadem odbočuje doprava silnice III/28739 směrem na Alšovice. Silnice II/287 pokračuje dál ke křižovatce s III/28740, kde III/28740 pokračuje přímo směrem na Železný Brod a silnice II/287 odbočuje mírně doleva směrem na Bratříkov. V Bratříkově odbočuje ostře doleva silnice III/28741 směrem na Huť. Silnice II/287 pokračuje přímo až ke křižovatce se silnicí I/10, kde končí.\n\n \n"}
{"id": "679323", "url": "https://cs.wikipedia.org/wiki?curid=679323", "title": "Vladimír Nováček", "text": "Vladimír Nováček\n\nVladimír Nováček (1. října 1918, Mohelno – 6. ledna 1999, Břeclav) byl český římskokatolický kněz a prelát.\n\nPo studiu na gymnáziu v Třebíči odešel na studia bohosloví do Brna a v letech 1938–1944 pokračoval jako alumnus římského Nepomucena na Papežské lateránské univerzitě, kde roku 1944 získal doktorát teologie. Již v roce 1942 však byl vysvěcen na kněze. Na sklonku války, v roce 1944, se přihlásil do československé exilové armády, výcvik prodělal v Británii, ale do vlasti se vrátil až v říjnu 1945.\n\nPůsobil jako duchovní, nejprve jako kaplan v Cizkrajově, v brněnském semináři a u sv. Tomáše v Brně. V padesátých letech byl ve vykonstruovaném procesu odsouzen a uvězněn (1952–1960), po návratu pracoval jako stavební dělník (1960–1967). Po svém návratu do funkce v roce 1968 jej brněnský biskup Skoupý jmenoval svým generálním vikářem a děkanem brněnské kapituly. Na komunistický nátlak v roce 1971 rezignoval na tuto funkci a stal se proboštem kapituly mikulovské. Roku 1992 byl jmenován apoštolským protonotářem.\n\nZemřel roku 1999 a je pochován v Mikulově.\n\n\n"}
{"id": "679327", "url": "https://cs.wikipedia.org/wiki?curid=679327", "title": "Oheň a voda (Hvězdná brána)", "text": "Oheň a voda (Hvězdná brána)\n\nOheň a voda je 12. epizoda 1. řady sci-fi seriálu Hvězdná brána.\nTři členové týmu SG-1 se vrátí předčasně z mise a oznamují, že Dr. Daniel Jackson je mrtvý. Všichni jsou lékařsky vyšetřeni a jsou úplně v šoku. Jsou přesvědčeni, že Daniel uhořel, a že oni přežili, když se ponořili v blízkém moři. Daniel má obřad se všemi vojenskými poctami a věnec je poslán skrze Hvězdnou bránu. Když se kdokoli zmíní o návratu na planetu, tým reaguje s hrůzou a protestuje.\n\nPřestože se v SGC domnívají, že Dr. Jackson je mrtvý, není tomu tak. Probouzí se v podvodním komplexu na planetě. Je sám a volá ostatní členy týmu, ale nikdo se neozývá. Daniel je konfrontován s podivným tvorem, který chce, aby Daniel překládal různé nápisy klínového písma, a když si přečte jméno \"Omoroca\", tvor reaguje rozzlobeně. Nakonec se tvor zeptá, co se stalo Omoroce, která byla jeho družkou. Daniel neví, co se jí stalo, ale tvor jej obviňuje ze lži. Tvor se domnívá, že Země je stále ještě zotročena Goa'uldy, a myslí si, že Daniel je posedlý Goa'uldem. Na to Daniel vybuchne a ptá se, proč by měl sloužit rase, která unesla jeho ženu.\n\nNa Zemi zbylí členové SG-1 nemohou přestat myslet na Danielovu smrt a především plukovník Jack O'Neill reaguje velmi podrážděně, když na něj myslí. Jack zvažuje odchod do důchodu.\n\nMezitím je Daniel stále více frustrovaný z práce pro tvora, který mu není schopen pomoci a jen chce vědět, co se stalo s jeho družkou.\n\nV SGC Dr. Janet Fraiserová znovu zkoumá tým a uvědomuje si, že všichni byli zmanipulováni. Ukazuje se, že jejich vzpomínky jsou falešné a že jsou všichni naprogramováni tak, aby se báli jít zpět na planetu.\n\nKapitán Samantha Carterová pak souhlasí, aby byla hypnotizována Dr. Jamesem MacKenziem. V hypnóze si vzpomíná, že všichni byli v nějaké místnosti a nakonec si uvědomí, že vzpomínky na Danielovu smrt jsou falešné. SG-1 sestaví záchrannou misi a vrací se na planetu. Když dosáhnou oceánu, kde se naposledy viděli s Danielem, není po něm ani stopa. Nicméně, Jack říká, že bez Daniela neodejdou.\n\nDaniel souhlasí, aby tvor na něm použil přístroj na prohledávání vzpomínek. Zjišťuje, že tvor je Oannesan jménem Nem, a že Goa'uld Belus zabil Omorocu. Poté Nem souhlasí, s propuštěním Daniela. Nem s Danielem vystoupí z oceánu a jdou k SG-1. Daniel se s ním loučí a říká, že je mu líto Omorocy a že by mohli být přáteli. Nem odpoví, že časem i Daniel zjistí osud Sha're. Nem se vrací do oceánu a Daniel se vrací s ostatními domů.\n"}
{"id": "679332", "url": "https://cs.wikipedia.org/wiki?curid=679332", "title": "Velké Kunčice", "text": "Velké Kunčice\n\nVelké Kunčice (polsky Kończyce Wielkie, něměcky \"Gross-Kuntschitz\") jsou jednou ze šesti vsí Gminy Hažlach. Na rozloze 1445,25 ha žije necelých 1848 obyvatel. Obec se nachází na historickém území Těšínského Slezska.\n\nMísto dnešní obce bylo osídleno již v starší době kamenné, 800 000 let př. n. l. předchůdcem dnešního člověka člověkem vzpřímeným \"(Hommo Erectus)\". Archeologický průzkum proběhl mezi lety 2004–2005 při stavbě rychlostní silnice.\n\nPrvní zmínku o Velkých Kunčicích nalezneme v soupisu desátků vratislavského biskupa v roce 1305 pod názvem Kunczincdorf. Po celý středověk až do začátku novověku nesla název Knížecí Kunčice podle svých majitelů, těšínských knížat. Od 15. století měnila své majitele - prvními byli Kornicové, Bludovští, Harrasovsští, Vlčkové a od roku 1825 Laryšové.\n\n26. ledna 1919 prohrála armáda Druhé polské republiky nedaleko obce jednu z bitev Československo-polského sporu o Těšínsko. Z rozhodnutí Rady Velvyslanců připadla obec roku 1920 Polsku\n\n"}
{"id": "679334", "url": "https://cs.wikipedia.org/wiki?curid=679334", "title": "Fedcupový tým České republiky", "text": "Fedcupový tým České republiky\n\nFedcupový tým České republiky reprezentuje Českou republiku ve Fed Cupu od roku 1994, respektive jako nástupnické družstvo Československa od roku 1963, a to pod vedením národního tenisového svazu.\n\nS jedenácti tituly je na celkovém druhém místě soutěže za osmnácti trofejemi Spojených států. V české anketě Sportovec roku se družstvo stalo nejlepším kolektivem v letech 2011, 2014, 2015, 2016 a 2018. Absolutním vítězem ankety Zlatý kanár pak bylo vyhlášeno v letech 2015 a 2016. Český výběr vedl žebříček ITF nepřetržitě od dubna 2014 do listopadu 2019.\n\nPetra Kvitová se ziskem páté trofeje v roce 2016 stala nejúspěšnější českou reprezentantkou, když překonala čtyři vavříny Heleny Sukové z osmdesátých let 20. století. Následně přidala šestý titul, který ji posunul na třetí příčku historických statistik celé soutěže. Petr Pála dosáhl v roce 2016 jako první nehrající kapitán v historii Fed Cupu na pět trofejí a dva roky poté i šesté vítězství.\n\nTřicet a více zápasů vyhrály Helena Suková, Hana Mandlíková, Jana Novotná a Petra Kvitová.\n\nČeská republika se Fed Cupu účastní od roku 1994 jako nástupnický stát České a Slovenské Federativní Republiky, která zanikla 31. prosince 1992. Druhým státem vzniklým rozdělením ČSFR jehož tým hraje tuto týmovou soutěž je Slovensko.\n\nV roce 1993 hrálo soutěž společné družstvo pod názvem Česká republika a Slovenská republika (angl. \"Czech & Slovak Republics\"). Mezinárodní tenisová federace pojímá Českou republiku jako nástupnický stát po ČSFR, respektive Československu a do statistik jí započítává výsledky československého družstva z let 1963–1993.\n\nV roce 2011 české tenistky postupně porazily v Bratislavě Slovensko a v Charleroi Belgii a poprvé se tak tým v rámci samostatné České republiky probojoval do finále. V něm na půdě Ruska zvítězil 3:2 a získal tak první titul od roku 1988, především díky singlové neporazitelnosti tehdejší světové dvojky Petry Kvitové. Belgii i Rusku však chyběly jejich týmové jedničky, Kim Clijstersová z Belgie a Věra Zvonarevová z Ruska. V anketě Sportovec roku 2011 se český fedcupový tým stal vítězem v kategorii kolektivů.\n\nV roce 2012 český tým v prvním kole Světové skupiny porazil ve Stuttgartu Německo 4–1, opět bez týmové jedničky, zraněné Petkovicové. V dubnovém semifinále pak v ostravské ČEZ Aréně na tvrdém povrchu zvítězil nad Itálií 4–1. Po této výhře se český tým poprvé v historii vyhoupl do čela světového žebříčku fedcupových týmů. Ve finále pak v pražské O Areně zdolal Srbsko 3:1, přestože Petra Kvitová poprvé za poslední dva roky prohrála, když rozhodující třetí bod přidala Lucie Šafářová. Úspěšnou obhajobou se tým posunul na celkové druhé místo za Spojené státy, když vyrovnal sedm trofejí Australanek.\n\nVe čtvrtfinále Světové skupiny 2013 porazil v Ostravě Austrálii 4:0, když Petra Kvitová opět vybojovala dvě výhry nad Gajdošovou a nad světovou devítkou Stosurovou, přestože musela odvracet mečbol. Třetí bod přidala opět výhrou nad Stosurovou Lucie Šafářová. V palermském semifinále Češky podlehly Itálii 1:3 na zápasy. Čtvrtý zápas se kvůli nedělní nepřízni počasí dohrával až v pondělí.\n\nV úvodním kole Světové skupiny 2014 družstvo 8.–9. února nastoupilo na antuce sevillského Centro de Tenis Blas Infante proti Španělsku. Kvůli nemoci za Česko nehrála Kvitová a Lucie Šafářová ve studeném počasí nastydla, takže úvodní dvouhry odehrály Barbora Záhlavová-Strýcová a Klára Koukalová. V sobotu se ale kvůli dešti stihl odehrát pouze jeden zápas. Utkání skončilo až v pondělí večer, díky vítězné čtyřhře. Po těsné výhře 3:2 na zápasy tak přivítaly české tenistky v dubnovém semifinále Itálii, s níž se ve stejné fázi potkala i v předcházejícím ročníku. České tenistky povolily Italkám pouze jeden set a postoupily do finále. To se uskutečnilo v pražské O Areně, kde je vyzvalo Německo v čele se světovou desítkou Kerberovou. Německé reprezentantky se do závěrečného boje probojovaly poprvé po 22 letech. Celkově osmou trofej vyhrálo české kvarteto 3:1 na zápasy, když dva body zajistila Kvitová a jeden Šafářová. Čtyřhra se odehrála za rozhodnutého stavu a vyzněla ve prospěch německého páru Lisická a Görgesová.\n\nV prvním kole světové skupiny vyzvala obhájkyně titulu v únorovém čtvrtfinále Kanada. Hrálo se na tvrdém povrchu québecké haly PEPS. Všech pět předchozích vzájemných střetnutí Češky vyhrály. Ze zápasu se omluvilo několik hráček, když duel navazoval přímo na Australian Open. V českém týmu tak nebyly k dispozici Petra Kvitová, Lucie Šafářová, Barbora Strýcová, Klára Koukalová a Kateřina Siniaková. V kanadské sestavě chyběla Eugenie Bouchardová. Na dvorec nenastoupila ani indisponovaná Sharon Fichmanová. Premiéru v soutěži zvládly singlistky Karolína Plíšková a Tereza Smitková i deblistka Denisa Allertová. Po vítězství 4:0 na zápasy přivítaly Češky v ostravském semifinále Francii. Úvodní bod získala Šafářová a další dvě dvouhry opanovala Kvitová. Výhra 3:1 na zápasy znamenala postup do finále. \n\nV pražském finále proti Ruské federaci zvítězily Češky 3:2 na zápasy, když po jednom bodu zaznamenala Kvitová a Plíšková, která pak s Barborou Strýcovou získala také bod v rozhodující čtyřhře. Ruskám nepomohly ani dva výhrané singly světové čtyřky Marie Šarapovové. Česká republika tak dosáhla na čtvrtou trofej v pěti letech. Otočit nepříznivý vývoj 1:2 na zápasy se jim v rámci samostatného státu podařilo potřetí. Dvojka Šafářová do průběhu nezasáhla pro zánět šlach levého zápěstí. \n\nV prosinci se družstvo stalo potřetí nejlepším českým kolektivem roku v rámci ankety Sportovec roku a obhájilo tak vítězství.\n\nV únorovém čtvrtfinále Češky porazily Rumunsko těsným rozdílem 3:2 na zápasy, když o postupujících rozhodnla až závěrečná čtyřhra. Obě dvouhry poprvé v soutěži prohrála jednička týmu Petra Kvitová, nejdříve s Monicou Niculescuovou a v sobotu i se světovou trojkou Simonou Halepovou. Dva singlové body získala Karolína Plíšková, která po boku Barbory Strýcové zvládla i čtyřhru proti páru Andreea Mituová a Ioana Raluca Olaruová. Plíšková se tak stala první českou tenistkou od Nicole Vaidišové a jejího výkonu ve Fed Cupu 2008 proti Slovensku, která dokázala vyhrát všechna tři utkání jednoho mezistátního zápasu.\n\nV dubnovém semifinále proti Švýcarsku se v lucernské nominaci neobjevily Kvitová ani Šafářová. Švýcarky postrádaly jedničku Belindu Bencicovou pro nedolečné zranění kostrče. Překvapením se stala 129. hráčka žebříčku Viktorija Golubicová, která zdolala favorizovanou Karolínu Plíškovou i Barboru Strýcovou. Naopak týmová jednička Timea Bacsinszká obě dvouhry ztratila. V rozhodující čtyřhře Karolína Plíšková s Lucií Hradeckou dovolily Golubicové, v páru s deblovou světovou jedničkou Martinou Hingisovou, uhrát jen čtyři gamy. České reprezentantky tak opět zvítězily 3:2 na zápasy.\n\nVe finále pak přehrály ve štrasburské hale Francii 3:2, když ve čtvrtém utkání za sebou musela rozhodnout až závěrečná čtyřhra, v níž Strýcová s Karolínou Plíškovou porazily nejlepší světový pár Caroline Garciaová a Kristina Mladenovicová. Dvě singlové výhry Garciaové nad Kvitovou i Plíškovou, tak domácím nestačily. Rozhodující sada první dvouhry trvající 2.24 hodin, kterou vyhrála Plíšková nad Mladenovicovou 16:14, byla nejdelším setem dosavadní historie finále Fed Cupu a druhým nejdelším rozhodujícím setem v soutěži od roku 1963. Utkání skončilo po 3.48 hodinách, což znamenalo nejdelší zápas české i francouzské reprezentace.\n\nČeské reprezentantky se staly prvním týmem se třemi trofejemi v řadě od let 1993–1995, kdy soutěž vyhrálo Španělsko. Petra Kvitová získala pátou trofej a Petr Pála se stal prvním nehrajícím kapitánem v historii Fed Cupu s pěti tituly.\n\nV prosinci se družstvo stalo počtvrté nejlepším českým kolektivem roku v rámci ankety Sportovec roku a získalo třetí vítězství za sebou.\n\nV únorovém čtvrtfinále přívitala česká reprezentace na tvrdém povrchu pražské O areny Švýcarsko, které porazila 3:1 na zápasy. O postupujícím bylo rozhodnuto již po třech dvouhrách. Oba své singly vyhrála dvojka týmu Petra Kvitová, nejdříve s Viktorijí Golubicovou a v neděli i s Belindou Bencicovou. Tuto Švýcarku zdolala v sobotu také Barbora Strýcová. Češky tak podesáté v řadě postoupily do semifinále. V dubnu odehrály semifinále proti Německu, které zdolaly 4:1 na zápasy. Ve stuttgartské Porsche-Arena vyhrála opět dva singly Kvitová, v nichž porazila světovou jedenáctku Julií Görgesovou i dvanáctku Angelique Kerberovou. Jako čtvrtá Češka tím dosáhla na 30 vyhraných utkání ve Fed Cupu. Sobotní dvouhru zvládla i Karolína Plíšková a čtvrtý bod získal deblový pár Siniaková a Strýcová.\n\nDo pražského finále proti Spojeným státům nezasáhly sedmá hráčka žebříčku Kvitová ani osmá v klasifikaci Karolína Plíšková pro zdravotní potíže. Také Američanky nastoupily oslabené, když absentovaly tři nejvýše postavené členky na žebříčku, Stephensová, Keysová a Serena Williamsová, rovněž tak i Venus Williamsová. Finálový duel vyzněl ve prospěch Češek již po třech dvouhrách, výsledkem 3:0 na zápasy. Dva body získala Siniaková a jeden přidala Strýcová. Ta, společně s Lucií Šafářovou, ukončila fedcupovou kariéru. Rozhodující třetí bod získala Siniaková v druhém nejdelším zápase české fedcupové historie, když za 3.44 hodin zdolala Sofii Keninovou ve třech sadách a po odvrácení dvou mečbolů. Na rekordně dlouhý duel českého týmu z finále Fed Cupu 2016 utkání ztratilo čtyři minuty. Česká republika vybojovovala jedenáctou trofej, respektive šestou z předchozích osmi ročníků. Spojené státy porazila poprvé od roku 1985 s korekcí pasivní vzájemné bilance utkání na 3–10. \n\nNa konci roku převzal tým další ocenění pro nejlepší kolektiv v anketě Sportovec roku. Fedcupová reprezentace převzala nejvyšší ocenění už popáté za posledních osm let.\n\n\n"}
{"id": "679335", "url": "https://cs.wikipedia.org/wiki?curid=679335", "title": "Příživník", "text": "Příživník\n\nPříživník může být:\n\n"}
{"id": "679336", "url": "https://cs.wikipedia.org/wiki?curid=679336", "title": "Ritchie Blackmore's Rainbow", "text": "Ritchie Blackmore's Rainbow\n\nRitchie Blackmore's Rainbow (často jako Ritchie Blackmore's R-A-I-N-B-O-W) je debutové studiové album anglické hard rockové skupiny Rainbow, vydané v roce 1975.\n\nVšechny skladby napsali Ritchie Blackmore a Ronnie James Dio, pokud není uvedeno jinak.\n\n\n\n"}
{"id": "679347", "url": "https://cs.wikipedia.org/wiki?curid=679347", "title": "Rising (album)", "text": "Rising (album)\n\nRising (nebo také Rainbow Rising) je druhé studiové album anglické hard rockové skupiny Rainbow, vydané v roce 1976.\n\nVšechny skladby napsali Ritchie Blackmore a Ronnie James Dio.\n\n\n\n\n\n"}
{"id": "679348", "url": "https://cs.wikipedia.org/wiki?curid=679348", "title": "Neurověda", "text": "Neurověda\n\nNeurověda, častěji Neurovědy je vědecký obor studující nervovou soustavu. Tradičně se považuje za disciplínu biologie, dnes je to ale mezioborová věda propojující obory jako chemie, informatika, inženýrství, matematika, lékařství, filosofie, fyzika a psychologie. Někdy se s pojmem neurověda zaměňuje pojem neurobiologie, ale ta se zabývá pouze biologií nervové soustavy, přičemž první pojem označuje její komplexní studium.\n\nStudium nervového systému se datuje až do Starověkého Egypta. Důkazy o trepanaci, chirurgickém zákroku spočívajícím v proražení lebky s účelem vyléčení bolestí hlavy nebo duševních poruch, se objevují v neolitu. Rukopisy z roku 1700 př. n. l. ukazují, že Egypťané měli základní vědomosti o příznacích poškození mozku.\n\nV Egyptě se od období pozdní Střední říše mozek odstraňoval z těla při mumifikaci. Tehdy věřili, že zdrojem inteligence a vědomí je srdce a mozek je jen jakousi „výplní lebky“. Tento názor později napadl Hippokratés, který věřil, že mozek je nejen spojený s pocity – protože orgány jako oči, uši a jazyk jsou umístěny blízko mozku –, ale i s inteligencí. Platón také tvrdil, že v mozku je umístěna racionální část duše. Na druhou stranu Aristotelés věřil, že centrem inteligence je srdce a mozek slouží ke chlazení krve. Tento názor byl všeobecně sdílen až do doby Galéna, následovníka Hippokrata a lékaře gladiátorů, který zpozoroval, že jeho pacienti se zraněním mozku ztrácí psychické schopnosti.\n\nVelkého rozvoje dosáhlo studium nervové soustavy v oblasti Al-Andalus ve středověku, kde působili např. Abulcasis, Averroes, Avenzoar a Maimonides.\n\nStudium mozku pokročilo s vynálezem mikroskopu a vývojem procesu barvení Camillem Golgim v 90. letech 19. století. Proces využíval soli chromanu stříbrného k zobrazení struktury jednotlivých neuronů. Tuto techniku využil Santiago Ramón y Cajal a předložil hypotézu, že funkční jednotkou mozku je neuron. Golgi a Ramón získali za studium struktury nervového systému Nobelovu cenu za fyziologii a medicínu. Hypotézu potvrzovaly experimenty navazující na výzkum elektrické popudivosti svalů a neuronů vedený Luigim Galvanim.\n\nParalelně s tímto výzkumem francouzský vědec Paul Broca objevil, že určité části mozku jsou spojené s určitými funkcemi. Hypotézu specializace oblastní mozku podporoval John Hughlings Jackson, který pozoroval postup záchvatů pacientů postižených epilepsií.\n\nV roce 1952 Alan Lloyd Hodgkin a Andrew Fielding Huxley představili matematický model přenosu elektrických signálů v neuronech, akčních potenciálů.\n\nV druhé polovině 20. století se neurověda rychle rozvíjela díky revolucím v molekulární biologii, elektrofyziologii a komputační neurovědě. V současnosti lze pochopit chování jednotlivých neuronů. Nicméně to, jak je neuronová síť schopna vytvářet komplikované procesy jako je poznání nebo chování, zatím není známo.\n\nNeurověda je propojená i se společenskými a behaviorálními vědami, existují například interdisciplinární oblasti jako neuroekonomie, teorie rozhodování a sociální neurověda.\n\nVědecké zkoumání nervového systému se rozvinulo v druhé polovině 20.století především díky pokrokům v molekulární biologii, elektrofyziologii a počítačům. To umožnilo neurovědcům studovat nervový systém ve všech jeho aspektech. Například bylo možné pochopit v detailu i složité procesy vyskytující se v rámci jednoho neuronu a jedné synapse. Nervový systém je nejkomplexnější orgánovým systémem v těle. Lidský mozek sám obsahuje přibližně sto miliard neuronů a jednou 100 bilionu synapsí; Většina z přibližně 20-25,000 genů, které patří do lidského genomu jsou vyjádřeny specificky v mozku. Vzhledem k plasticitě lidského mozku, struktura jeho synapsí a výsledných funkcí se může měnit v průběhu celého života.\nModerní neurověda může být zhruba rozdělena do následujících odvětví, které se liší přístupem i předmětem zkoumání.\n\n\n\n"}
{"id": "679365", "url": "https://cs.wikipedia.org/wiki?curid=679365", "title": "On Stage (album, Rainbow)", "text": "On Stage (album, Rainbow)\n\nOn Stage je první koncertní album anglické hard rockové skupiny Rainbow, vydané v roce 1977. Album obsahuje i jednu skladbu z repertoáru Blackmoreovo dřívější skupiny Deep Purple, jedná se os skladbu \"Mistreated\".\n\n\n\n\n\n"}
{"id": "679368", "url": "https://cs.wikipedia.org/wiki?curid=679368", "title": "Cumulus fractus", "text": "Cumulus fractus\n\nCumulus fractus je oblak nízkého patra ve tvaru chomáčku vaty. Pokud se trochu zformuje a zmohutní, vyvine se z něj Cumulus humilis.\n\nMůže to být i rozpadající se cumulus kvůli nedostatku teplého a vlhkého vzduchu. Řadíme ho mezi oblaky nízkého patra (0–2 km) jako ostatní mraky druhu cumulus a nikdy z něho neprší. Je složen vždy z malých vodních kapiček. Může se také nazývat fractocumulus. Další mrak typu fractus je Stratus. \n"}
{"id": "679370", "url": "https://cs.wikipedia.org/wiki?curid=679370", "title": "Niská přehrada", "text": "Niská přehrada\n\nNiská přehrada ( , \"Jezioro Głębinowskie\" nebo \"Zbiornik Nysa\", lidově \"Polská Copacabana\") je údolní nádrž vybudovaná na řece Kladská Nisa u města Nisa. Hráz je dlouhá 2000 m a vysoká 20 m. Vodní plocha zabírá 2077 ha a celkový objem přehrady činí 123 440 000 m³ vody. Maximální hloubka je 25 m. Nádrž a její okolí je vyhledávaným rekreačním místem. Niská přehrada je bohatá na mnoho druhů ryb, jako je candát, štika, okoun, cejn velký. Žijí zde ptáci: racek chechtavý, racek stříbřitý, rybák obecný, volavka bílá, vodouš bahenní, jespák malý, jespák obecný, pisík obecný, čejka chocholatá, koliha velká, vodouš šedý, kulík bledý, čírka obecná.\n"}
{"id": "679382", "url": "https://cs.wikipedia.org/wiki?curid=679382", "title": "Neutralismus", "text": "Neutralismus\n\nNeutralismus je vzájemné soužití dvou či více jedinců, při kterém není ovlivňován ani jeden z nich. Je jedním z druhů symbiózy.\n\nhttp://www.priroda.cz/slovnik.php?detail=505\n\n"}
{"id": "679385", "url": "https://cs.wikipedia.org/wiki?curid=679385", "title": "Fedcupový tým Československa", "text": "Fedcupový tým Československa\n\nFedcupový tým Československa reprezentoval Československou socialistickou republiku, respektive v letech 1990–1992 Českou a Slovenskou Federativní Republiku, ve Fed Cupu od vzniku soutěže v roce 1963, až do rozpadu státního útvaru na konci roku 1992. Řídící autoritou družstva byl Československý tenisový svaz. Tým získal celkem pět titulů.\n\nOd roku 1994 hrají soutěž dvě samostatné fedcupové reprezentace České republiky a Slovenska.\n\nČeskoslovensko se soutěže účastnilo od prvního ročníku v roce 1963. Martina Navrátilová dopomohla týmu k titulu v roce 1975. Roku 1981 přijala americké občanství a v roce 1986 odehrála za Spojené státy finále proti rodné zemi na pražské Štvanici, v němž Američanky zvítězily 3:0.\n\nV roce 1993 hrálo společné družstvo pod názvem Česká republika a Slovenská republika (angl. \"Czech & Slovak Republics\"). Mezinárodní tenisová federace pojímá Českou republiku jako nástupnický stát po ČSFR a ve statistikách jí připisuje výsledky od roku 1963.\n\nPosledním utkáním družstva bylo čtvrtfinále Světové skupiny 1992, v němž ČSFR prohrála s Austrálií 1:2.\n\n"}
{"id": "679388", "url": "https://cs.wikipedia.org/wiki?curid=679388", "title": "Kisch", "text": "Kisch\n\nKisch [\"kiš\"] je vlastní jméno:\n\n"}
{"id": "679437", "url": "https://cs.wikipedia.org/wiki?curid=679437", "title": "Andrej Kopčaj", "text": "Andrej Kopčaj\n\nIng. Andrej Kopčaj, CSc. (26. dubna 1943 Užhorod – 11. prosince 2012) byl český manažer, odborník na oblast řízení změn ve firmách a rovněž autor řady článků a publikací na toto téma.\n\nNarodil se 26. dubna 1943 v Užhorodě jako třetí ze sedmi dětí v rodině řeckokatolického faráře a učitelky. Po opakovaném stěhování rodina zakotvila v Karviné, kde Andrej Kopčaj vychodil gymnázium. Andrej Kopčaj má dceru Andreu, syna Pavla a vnoučata Mikuláše, Barboru a Andreje. V průběhu devadesátých let a první dekády žil a působil v Rychvaldu. Zemřel po vážné nemoci dne 11. prosince 2012.\n\nPo absolvování Hutnické fakulty VŠB v Ostravě (1967) nastoupil do VŽKG a po působení v řadě technických profesí se stal nejprve investičním a následně výrobním ředitelem celého koncernu. Mezitím dokončil postgraduální studium na VUT v Brně, později vědeckou aspiranturu na VŠB v Ostravě na stejné téma - matematické optimalizační metody v řízení. V období let 1989 - 1991 pracoval ve funkci výrobního náměstka ve společnosti VÍTKOVICE. Po návratu z kurzu pořádaném York University v kanadském Torontu (zde získal hlavní cenu nejlepšího absolventa), založil manažerský vzdělávací tým (1991). Následně přešel do soukromé sféry a založil společnost KOPČAJ-SILMA´ 90 zaměřenou na poradenství v oblasti strategického řízení, restrukturalizace firem, strategie rozvoje podnikové kultury, kultivace a řízení lidských zdrojů. Zároveň působil jako vedoucí katedry managementu na ekonomické fakultě VŠB-TU v Ostravě. Své zkušenosti z transformačních procesů přednášel v českých i mezinárodních kurzech a publikoval v odborných časopisech. Využíval při tom bohaté zkušenosti z vlastní manažerské praxe. \n\nAndrej Kopčaj své myšlenky šířil v modulech programu MANEX - Manažer excelence , jako lektor působil mj. na Brno International Business School v rámci programu MBA.\n\nAndrej Kopčaj je autorem knih „Košatění bohatství“ (1997), „Řízení proudu změn“ (1999) a „Spirálový management“ (2007).\n"}
{"id": "679438", "url": "https://cs.wikipedia.org/wiki?curid=679438", "title": "Parlament dětí a mládeže města Ostravy", "text": "Parlament dětí a mládeže města Ostravy\n\nParlament dětí a mládeže města Ostravy (zkratka PDMMO) je mládežnická organizace zastupující zájmy studentů a mladých lidí v Ostravě. Svého času byl největším dětským parlamentem na území České republiky. \n\nČleny jsou žáci a studenti základních a středních škol ve městě, ve věku od 13 do 30 let. Několikrát se zastupitelé i různí náměstci vyjádřili, že je PDMMO jediná mládežnická organizace podporovaná městem.\n\nOstravská mládež má tak v nabídce mnoho akcí, ve kterých se může projevit kdokoli. Pod záštitou SVČ Korunka a za spolupráce s městem v minulosti vznikaly projekty, jako jsou konference, usnesení a petice týkající se životního prostředí, přednášky na školách, účast na Bambiriádách, založení parlamentu v Bílovci, dobrovolnictví při Dni Země v ZOO Ostrava, cesta do Bruselu apod.\n\nNejvětší úspěchy posledních let je reprezentace České republiky na zasedání Švýcarského národního parlamentu dětí a mládeže v Lausanne. \n\n"}
{"id": "679444", "url": "https://cs.wikipedia.org/wiki?curid=679444", "title": "Komsomolskoamurské letecké výrobní sdružení J. A. Gagarina", "text": "Komsomolskoamurské letecké výrobní sdružení J. A. Gagarina\n\nKomsomolskoamurské letecké výrobní sdružení J. A. Gagarina (KnAAPO J. A. Gagarina; ) je letecký závod v Komsomolsku na Amuru pojemovaný podle kosmonauta Jurije Gagarina.\n\nSdružení je hlavním výrobním závodem holdingu Suchoj. V současnosti se účastní tří prioritních programů holdingu: vývoje a výroby víceúčelového stíhače Su-35, stíhače páté generace PAK FA (perspektivní letecký komplex frontového letectva) a dopravního letounu pro regionální linky Suchoj Superjet 100. Vyrábí jedno- i dvoumístné modifikace letadel rodin Su-27 a Su-33, provádí opravy a modernizace letadel nacházejících se ve výzbroji ruského vojenského letectva. Je dodavatelem Boeingu.\n\nVýstavba závodu byla zahájena 18. července 1934. Závod vyráběl průzkumná letadla Tupolev R-6 a za druhé světové války ze bran továrny vyšlo 2 757 bombardérů Il-4.\nPo válce zde vyráběli i dopravní Li-2 v počtu 355 kusů a stíhací MiG-15 a MiG-17. Od roku 1956 závod vyráběl především letouny původem z konstrukční kanceláře Pavla Suchoje. Současně s produkcí stíhaček podnik zhotovoval i protilodní křídlaté samonaváděcí rakety P-6 a P-70 Ametist zkonstruované v NPO Mašinostrojenija. Vyráběl části letadel Su-24 a Il-62. Od roku 1976 závod zahájil produkci stíhače čtvrté generace Su-27, v 80. letech se modifikace Su-27 staly hlavním výrobkem závodu.\n\nRoku 1996 byl závod začleněn do společnosti Suchoj. Podnik se účastní vývoje stíhače páté generace PAK FA, jehož první exemplář vzlétl v lednu 2010.\n\nOd roku 2006 je závod součástí Sjednocené letecké korporace.\n\n\n"}
{"id": "679445", "url": "https://cs.wikipedia.org/wiki?curid=679445", "title": "ECR", "text": "ECR\n\nECR může znamenat:\n\n"}
{"id": "679449", "url": "https://cs.wikipedia.org/wiki?curid=679449", "title": "Fedcupový tým Slovenska", "text": "Fedcupový tým Slovenska\n\nFedcupový tým Slovenska reprezentuje Slovensko ve Fed Cupu od roku 1994 pod vedením národního tenisového svazu.\n\nSlovensko se Fed Cupu účastní od roku 1994. Slovenské tenistky nastupovaly do roku 1993 za československé fedcupové družstvo, které hrálo pohár od premiérového ročníku v roce 1963.\n\nSlovenská republika vznikla 1. ledna 1993 zánikem České a Slovenské Federativní Republiky. Druhým státem, který navázal na základy ČSFR a jehož tým hraje tuto týmovou událost je Česká republika. V roce 1993 se soutěže zúčastnilo společné družstvo pod názvem Česká republika a Slovenská republika (angl. \"Czech & Slovak Republics\"). Mezinárodní tenisová federace pojímá Českou republiku jako nástupnický stát po ČSFR a ve statistikách jí připisuje výsledky od roku 1963.\n\nV roce 2002 Slovensko Fed Cup vyhrálo, když ve finále porazilo Španělsko 3:1. Dominantní hráčkou týmu se stala Daniela Hantuchová.\n\nV roce 2011 tým prohrál v 1. kole Světové skupiny s Českem 2:3 a v dubnové baráži o udržení podlehl Srbsku 2:3, čímž sestoupil do Světové skupiny II pro rok 2012.\n\nV roce 2012 v bratislavském zápase Světové skupiny II zdolalo Francii 3:2 a v následné baráži přešlo stejným výsledkem přes Španělsko do Světové skupiny pro rok 2013. V jejím čtvrtfinále zdolaly Srbsko a v dubnovém semifinále zavítají do Ruska.\n\nk únoru 2013.\n\n\"Tabulka uvádí slovenské reprezentantky v jednotlivých ročnících Fed Cupu.\"\n"}
{"id": "679467", "url": "https://cs.wikipedia.org/wiki?curid=679467", "title": "Bažantovití", "text": "Bažantovití\n\nBažantovití (Phasianidae) je čeleď drobných, středních i velkých ptáků, je rodově i druhově nejpočetnější a nejrozšířenější čeledi řádu hrabavých.\n\nV minulosti měli krocani a tetřevi své samostatné čeledě. Na podkladě morfologických a molekulárních analýz se většina odborníků přiklonila k názoru, že genetické rozdílnosti těchto skupin nejsou tak veliké, aby byly řazeny do samostatných čeledí. Krocani a tetřevi jsou proto společně s koroptvemi v nových taxonomických systémech řazeni jako podčeledě náležející do čeledě bažantovitých.\n\nBažantovití se vyskytují ve volné přírodě, vyjma Antarktidy, na všech kontinentech mimo polárních oblastí. Preferována stanoviště jsou podle druhu odlišná, většinou se ale zdržují na volném prostranství v blízkosti stromů a křovinatých porostů nebo na okrajích lesů.\n\nBažantovití jsou velikostně velice rozdílní, bývají velcí od 15 do 125 cm váží od 0,5 do 10 kg. Mají krátká, zakulacená křídla která jim neumožňují létat na větší vzdálenosti, jen některé drobné druhy patří mezi stěhovavé. Jsou druhy téměř bez ocasu, jiné ho mají dlouhý až 1 m. Barva peří je různá, od tmavé až po zářivé pestrou. Nohy mají kratší ale silné, dobře uzpůsobené k hrabání, s krátkými prsty zakončenými tupými drápy, mnozí mají ostruhy.\n\nU mnoha druhů je vyvinuta pohlavní dvojtvárnost, kdy samci jsou jinak zbarvení než samice a bývají také větší a těžší nebo mají delší ocas. Na hlavách mohou mít hřebeny nebo po tváří laloky, na hlavě a krku holou vráščitou kůži různě vybarvenou. Zobák mají krátký, silný, někteří mírně zahnutý. Bažantovití převážnou část svého života prožívají na zemi, kde si hledají potravu i odpočívají. Hřadují na stromech, některé druhy tam i odpočívají přes den nebo se ukrývají před nebezpečím.\n\nJsou to všežravci. Potravu si hledají převážně na zemi, bývají to různá semena travin, luštěnin a jiných bylin, plody, pupeny, hlízy, kořínky i mladé lístky a jehličí. Dokážou si úspěšně vyhrabat různý hmyz a bezobratlé živočichy, uloví i drobné savce, členovce a jiné úměrně velké živočichy. Jsou druhy které potřebují pravidelné místa napájení.\n\nNěkteré taxony bažantovitých vytvářejí monogamní páry, jiné jsou polygamní a žijí v hejnech. Mnohé druhy vytvářejí páry jen pro období páření, u těch často dochází k obřadnímu předvádění se samce spočívající v tančení, přinášení potravy nebo vystavování pestrých částí těla i v různých hlasových projevech.\n\nMísto pro hnízdo a jeho zřízení zajišťuje samice, většinou je to jen mělký důlek v zemi vystlaný trávou, málo druhů hnízdí na stromech. Snůška může být rozdílně veliká, od 2 do 20 vajec. Inkubace trvá 18 až 29 dnů, na vejce v hnízdě ptáci zasedají až je sneseno poslední. U většiny druhů inkubaci i veškerou péči o kuřata přebírá pouze slepice. Kuřata, po narození pokryta jemných peřím, jsou brzy schopna běhat i sama zobat, do dvou týdnů i poletovat, zůstávají však pod ochranou slepice před predátory i před nepřízni počasí. Dospělosti dosahují za jeden, dva až tři roky, samice většinou dřív než samci.\n\nBažantovití mají pro lidstvo ze všech ptáků asi největší význam, patří k nim dnešní slepice a jejich kuřata, krůty, bažanti, tetřevi a tetřívci objevující se hojně na našich stolech. Důležitých je mnoho dalších druhů které byly od nepamětí našimi prapředky, a mnohde jsou ve velkém doposud, loveny pro jídlo ve všech částech světa. Poskytují také pravidelní každoroční \"sportovní vyžití\" lovcům při honech.\n\nČeleď bažantovitých je podle posledních fylogenetických rozborů tvořena 4 podčeleděmi se 46 rody:\n\n\n\n\n\nPodle názorů jiných odborníků je podčeleď koroptve pouhým tribem podčeledě bažanti.\n\n"}
{"id": "679471", "url": "https://cs.wikipedia.org/wiki?curid=679471", "title": "Antonín Škoda", "text": "Antonín Škoda\n\nAntonín Škoda (7. ledna 1839, Počátky – 25. května 1919, Počátky), byl český středoškolský profesor, překladatel z řečtiny a latiny.\n\nV letech 1872–1891 byl ředitelem gymnázia v Domažlicích, poté byl jmenován ředitelem gymnázia v Příbrami. V roce 1905 odešel do výslužby a posledních deset let života strávil v rodných Počátkách, kde zemřel.\n\n\n\n"}
{"id": "679501", "url": "https://cs.wikipedia.org/wiki?curid=679501", "title": "Dušan Josef", "text": "Dušan Josef\n\nDušan Josef (19. června 1927 Brno – 10. prosince 2017) byl český vysokoškolský pedagog.\n\nByl propagátorem experimentálních metod školní výuky a zakladatelem výzkumných jazykových laboratoří. Napsal učebnice angličtiny. Během psaní jazykových příruček pro technické obory jej zaujaly mosty, o které se začal více zajímat. Během let o nich vydal několik knih.\n\n\n"}
{"id": "679503", "url": "https://cs.wikipedia.org/wiki?curid=679503", "title": "Fedcupový tým Francie", "text": "Fedcupový tým Francie\n\nFedcupový tým Francie reprezentuje Francii ve Fed Cupu od jeho založení v roce 1963 pod vedením národního tenisového svazu Fédération Française de tennis. Představuje jedno ze čtyř družstev, které odehrálo všechny ročníky soutěže.\n\nNejlepším výsledkem jsou tři vítězství z let 1997, 2003 a 2019. V ročnících 2004, 2005 a 2016 odešly reprezentantky „země galského kohouta“ z boje o trofej jako poražené finalistky. V prvních dvou případech nestačily na Rusko, potřetí pak podlehly České republice.\n\nTýmovým statistikám vévodí bývalá světová trojka a wimbledonská finalistka Nathalie Tauziatová, která vyhrála celkově 33 zápasů a během šestnácti ročníků nastoupila do 40 mezistátních utkání. Bývalá světová jednička Amélie Mauresmová zvítězila v nejvíce dvouhrách a v únoru 2013 se po Nicolasi Escudém stala nehrající kapitánkou družstva. Na funkci rezignovala po listopadoévm finále Fed Cupu 2016 v souvislosti s těhotenstvím. Nahradil ji Yannick Noah. Od roku 2019 plní tuto roli Julien Benneteau.\n\nV prvních deseti ročnících, mezi roky 1963–1972, zaznamenaly Francouzky stabilní výsledky a nikdy neopustily soutěž před branami čtvrtfinále. Tato výkonnost pokračovala do počátku osmdesátých let, kdy celkový poměr výher a proher činil 63 %. Do té doby si tým čtyřikrát zahrál semifinále a v roce 1982 vyhrál turnaj útěchy pro poražené v úvodním kole. Kvalitiativní pokles z průběhu osmdesátých let, s nízkou 40% úspěšností výher mezi roky 1983–1989, se zastavil v sezóně 1992, kdy Francie postoupila poprvé po šesti letech do čtvrtfinále. Následovaly čtyři ročníky 1993, 1994, 1995 a 1996, v nichž tenistky dohrály v semifinále.\n\nZlepšení výsledků se projevilo roku 1997 premiérovým postupem do světového finále. V něm zdolaly Nizozemsko 4:1 na zápasy a dosáhly na první titul, především díky tenistkám stabilně figurujícím v elitní světové dvacítce žebříčku WTA. Dva body z dvouher získala Sandrine Testudová, třetí přidala Mary Pierceová a čtyřhru za rozhodnutého stavu ovládl pár Alexandra Fusaiová a Nathalie Tauziatová. K druhé trofeji v sezóně 2003 je dovedly především výkony příští světové jedničky Amélie Mauresmové, která v osmi dvouhrách světové skupiny vybojovala všech osm bodů. V moskevském finálovém duelu Francouzky zdolaly Spojené státy 4:1 na zápasy. Dosud nejlepší období pokračovalo finálovými účastmi z let 2004 a 2005, když v obou případech nestačily na Rusko. Bodový zisk francouzskému družstvu v listopadu 2003 zajistil debutový posun do čela žebříčku ITF. Francouzky se tak od jeho zavedení staly druhým týmem na 1. místě, a k roku 2017 patřilo k pěti takovým družstvům.\n\nV roce 2011 zůstávala francouzská reprezentace posledním účastníkem Fed Cupu, která nikdy nesestoupila ze světové skupiny. Prohraná baráž se Španělkami 1:4 ji však premiérově poslala do druhé světové skupiny 2012. Návrat do nejvyšší etáže se uskutečnil v roce 2015 po zvládnuté baráži 2014 nad Američankami v poměru 3:2. V sezóně 2014 Francouzky zaznamenaly nejnižší postavení na žebříčku ITF, když jim patřila 18. příčka. Po osmi letech se v roce 2015 opět probojovaly do semifinále, v němž nenašly recept na Češky. Proti stejnému soupeři v listopadu 2016 podlehly ve finále světové skupiny, do nějž postoupily po jedenácti letech. V zápase přitom nevyužily vedení 2:1. Třetí trofej Francouzky vybojovaly v roce 2019, když v perthském finále porazily Austrálii 3:2 na zápasy. Duel rozhodla až závěrečná čtyřhra. Tři body získala Kristina Mladenovicová, která druhý hrací den porazila i světovou jedničku Ashleigh Bartyovou. V deblu pak Mladenovicová s Garciaovou zdolaly pár Bartyová a Stosurová.\n\n"}
{"id": "679504", "url": "https://cs.wikipedia.org/wiki?curid=679504", "title": "Čertův most", "text": "Čertův most\n\nNázev Čertův most je označení desítek historických mostů, převážně v Evropě. Většina z nich jsou kamenné obloukové mosty, které představují technický pokrok své doby, takže jsou opředeny mýty s čerty.\n\n\n\nVe Francii je 49 mostů s názvem \"Čertův most\", například:\n\n\n"}
{"id": "679512", "url": "https://cs.wikipedia.org/wiki?curid=679512", "title": "Foodwatch", "text": "Foodwatch\n\nFoodwatch je německá organizace zaměřující se na ochranu práv spotřebitelů a kvalitu jídla. Založena byla v říjnu 2002 v Berlíně bývalým výkonným ředitelem Greenpeace Thilo Bodem.\n\nV roce 2008 referovali o koncentraci uranu ve vodě z vodovodu překračující povolené limity. Každý rok organizace vyhlašuje ceny za nejdrzejší reklamní lež (\"Goldener Windbeutel\"), kterou v roce 2009 získal obdržel nápoj Actimel.\n\n"}
{"id": "679514", "url": "https://cs.wikipedia.org/wiki?curid=679514", "title": "Zenon Grocholewski", "text": "Zenon Grocholewski\n\nZenon kardinál Grocholewski (* 11. října 1939, Bródki) je polský římskokatolický kněz, kardinál, emeritní prefekt Kongregace pro katolickou výchovu a velký kancléř Papežské univerzity Gregoriana. Je považován za jednoho z největších současných odborníků na kanonické právo.\n\nNarodil se ve vesnici Bródki v nynějším západním Polsku jako syn Stanisława Grocholewskiho a Józefy rozené Stawińské. Po studiích teologie a filosofie na kněžském semináři v Poznani byl 27. května 1963 vysvěcen na kněze. Od roku 1966 žije v Římě, kde nejprve studoval kanonické právo a následně v letech 1972 až 1999 působil u Nejvyššího tribunálu Apoštolské signatury, od roku 1982 jako sekretář a od roku 1999 jako jeho prefekt. Současně s ustanovením do funkce prefekta byl 21. prosince 1982 jmenován titulárním arcibiskupem, biskupské svěcení obdržel 6. ledna 1983.\n\nDne 15. listopadu 1999 byl jmenován prefektem Kongregace pro katolickou výchovu a velkým kancléřem Papežské univerzity Gregoriana. V roce 2001 se stal kardinálem-jáhnem a 21. února byl povýšen do hodnosti kardinála-kněze. Vedle rodné polštiny hovoří také latinsky, italsky a anglicky, francouzsky a španělsky. Je autorem nebo spoluautorem řady knih a časopiseckých článků. Jeho bibliografie zahrnuje více než 550 publikací ve 12 jazycích.\n\nDne 31. března 2015 přijal papež František jeho rezignaci na post prefekta Kongregace pro katolickou výchovu, velkokancléřství Papežské Gregoriánské univerzity a dalších univerzit.\n\n\n"}
{"id": "679516", "url": "https://cs.wikipedia.org/wiki?curid=679516", "title": "Grant Lee Buffalo", "text": "Grant Lee Buffalo\n\nGrant Lee Buffalo byla rocková hudební skupina z Los Angeles, Kalifornie, kterou tvořili Grant-Lee Phillips (zpěv a kytara), Paul Kimble (baskytara) a Joey Peters (bicí). Všichni tři byli předtím členy jiné losangeleské skupiny, Shiva Burlesque.\n\nSkupina vydala čtyři alba: \"Fuzzy\" (1993), \"Mighty Joe Moon\" (1994), \"Copperopolis\" (1996) and \"Jubilee\" (1998) (poslední album bylo bez Kimblea, který opustil skupinu rok předtím). V USA byl populární jejich singl z roku 1998 „Truly, Truly“, který byl často hrán na různých radiostanicích.\n\nPo vydání alba \"Jubilee\" se skupina rozpadla. Phillips pokračoval v sólové hudební kariéře. V roce 2001 bylo vydáno výběrové album \"Storm Hymnal\", na kterém byly singly, písně z jiných alb a rarity.\n\nZvuk skupiny Grant Lee Buffalo připomínal Neil Younga a starodávnou country music a v textech byla často probírána politická a sociální témata. Například píseň “Lone Star Song” z alba \"Mighty Joe Moon\" odkazuje na incident ve Waco a “Crackdown“ z \"Copperopolis\" pojednává o nešťastné vraždě japonského studenta v USA Yoshihiro Hattoriho, nebo o bombovém atentátu v Oklahomě. Grant Lee Buffalo jezdili po turné s významnými skupinami první poloviny 90. let, jako byli R.E.M., Pearl Jam a Smashing Pumpkins.\n\nV dubnu 2011 hrála skupina v Oslo, Norsko.\n\n\n"}
{"id": "679517", "url": "https://cs.wikipedia.org/wiki?curid=679517", "title": "Smrt je mým řemeslem", "text": "Smrt je mým řemeslem\n\nSmrt je mým řemeslem (org. \"La mort est mon métier\") je válečný psychologický román z roku 1952, který napsal francouzský spisovatel Robert Merle.\n\nJe zpovědí Rudolfa Langa (ve skutečnosti Rudolfa Hösse).\n\nV roce 2017 vyšlo jako audiokniha, kterou načetl Norbert Lichý.\n\n"}
{"id": "679524", "url": "https://cs.wikipedia.org/wiki?curid=679524", "title": "Green Bay Packers", "text": "Green Bay Packers\n\nGreen Bay Packers je profesionální klub amerického fotbalu, který sídlí ve městě Green Bay ve státě Wisconsin. V současné době je členem North Division (Severní divize) National Football Conference (NFC, Národní fotbalové konference) National Football League (NFL, Národní fotbalové ligy). Packers jsou třetím nejstarším týmem v NFL, byli založeni již v roce 1919. Také jsou jedinou neziskovou společností vlastněnou komunitou fotbalových fanoušků, která řídí profesionální sportovní tým ve Spojených státech amerických.\n\nPackers jsou posledním zástupcem týmů z malých měst, které byly ve dvacátých a třicátých letech 20. století v NFL běžné. Klub založili v roce 1919 Earl „Curly“ Lambeau (odtud název Lambeau Field, na kterém tým hraje) a George Whitney Calhoun, ale počátky Packers sahají až do roku 1896 k polo-profesionálním týmům z Green Baye. V letech 1919 a 1920 Packers startovali jako polo-profesionální fotbalový tým proti klubům z celého Wisconsinu a Středozápadu USA. Poté se připojili k American Professional Football Association (APFA) v roce 1921, předchůdce toho, co je dnes známé jako National Football League. Přestože jsou Packers posledním týmem v NFL z malého města, jejich fanouškovská základna expandovala do nedalekého Millwaukee; tým zde mezi roky 1933 až 1994 sehrál některá vybraná utkání.\n\nGreen Bay Packers získali 13 ligových titulů (více než kterýkoliv jiný tým v NFL), včetně zisku devíti šampionátů NFL a čtyř vítězství v Super Bowlech v letech 1967 (Super Bowl I), 1968 (Super Bowl II), 1997 (Super Bowl XXXI) a 2011 (Super Bowl XLV). Jejich největšími soupeři jsou Chicago Bears, proti kterým sehráli více než 180 utkání, a Detroit Lions, s nimiž soupeří od třicátých let. Green Bay také pojí vášnivá rivalita s Minnesotou Vikings, která spolu s Packers, Bears a Lions tvoří NFC North, přezdívanou jako „Black and Blue Division“ vzhledem k intenzitě soupeření mezi těmito týmy. Dallas Cowboys jsou historicky známí jako největší soupeři Packers v play-off poté, co je Green Bay porazilo v proslulém Ice Bowlu v roce 1967.\n\nGreen Bay Packers byli založeni 11. srpna 1919 bývalými univerzitními fotbalovými rivaly Earlem „Curly“ Lambeauem a Georgem Whitneyem Calhounem. Lambeau získal peníze na dresy pro svůj tým od Indian Packing Company. Za 500 dolarů a nákup vybavení sponzor požadoval, aby se tým jmenoval podle něj. Od té doby Packers hrají zápasy ve svém původním městě, déle než jakýkoliv jiný tým v NFL.\n\n27. srpna 1921 Packers získali licenci v nově založené profesionální fotbalové soutěži NFL, která se zrodila o rok dříve. Finanční starosti začaly klub ničit a držení licence se ocitlo v ohrožení, ale pak Lambeau objevil nové investory a licenci zachránil i pro následující sezónu. Tito investoři, známí jako \"Pět hladových\", založili Green Bay Football Corporation.\n\nPackers získali 13 mistrovských titulů, nejvíc ze všech týmů NFL (další nejbližší je Chicago Bears s devíti). První tři získali po skončení základní části, další šest ve finálových zápasech NFL a poslední čtyři v Super Bowlech. Také jsou jediným klubem v NFL, který získal tři tituly po sobě a to hned dvakrát (1929–31 a 1965–67).\n\nPo těsném neúspěchu v roce 1927 získává Lambeaův tým první titul o dva roky později. Packers za celou sezónu neprohráli, ve třinácti zápasech pouze jednou remizovali a hned osmkrát nedovolili soupeři skórovat ani bod. Titul obhájili v letech 1930 a 1931, když předčili soupeře z New Yorku a Chicaga. Mike Michalske, Johnny McNally, Cal Hubbard nebo Arnie Herber, všichni budoucí členové Fotbalové síně slávy, byli oporami klubu v této době. Jedním z mnoha výjimečných rekordů této éry bylo třicet za sebou jdoucích zápasů bez porážky na domácím stadionu, což je stále platný rekord NFL.\n\nPříchod Split enda Dona Hutsona z Alabamy v roce 1935 dal Lambeauovi a Packers do rukou nejobávanější ofenzivní zbraň v celé soutěži. Hutson se podílel na vzniku přihrávkových vzorů a také díky tomu se stal osmkrát nejlepším ligovým wide receiverem a Packers pomohl k titulům v letech 1936, 1939 a 1944. Univerzální Hutson v roce 1940 rovněž zaznamenal nejvíc interceptionů ze všech hráčů NFL. Když roku 1945 skončil, zůstalo po něm 18 rekordů NFL, z nichž mnohé stále platí. V roce 1951 bylo jeho číslo 14 jako vůbec první v historii Packers navždy vyřazeno a Hutson byl při otevírání Fotbalové síně slávy v roce 1963 zařazen mezi první zvolené hráče.\n\nPo Hutsonově odchodu nebyl Lambeau schopen zastavit strmý sestup Packers a po sezóně 1949 rezignoval. Gene Ronzani ani Lisle Blackbourn neobnovili bývalé kouzlo Packers, a to ani přesto, že v roce 1957 byl otevřen nový stadion. Nezdary vyvrcholily v sezóně 1958, kdy tým pod trenérem Rayen McLeanem zaznamenal bilanci 1-1-10, nejhorší v historii Green Baye.\n\n2. února 1959 najali Packers asistenta New York Giants Vince Lombardiho na pozici hlavního trenéra a generálního manažera, a tím nastartovali okamžitý obrat. Lombardi stvořil tým desetiletí, jenž během sedmi sezón získal 5× mistrovský titul včetně dvou Super Bowlů. Během této éry zazářili v ofenzívě hráči jako Bart Starr, Jim Taylor, Carroll Dale, Paul Hornung, Forrest Gregg a Jerry Kramer, a v defenzívě třeba Willie Davis, Henry Jordan, Willie Wood, Ray Nitschke, Dave Robinson nebo Herb Adderley.\n\nV prvním utkání pod Lombardim 27. září 1959 Packers porazili Chicago Bears 9:6. Po dvou dalších vítězstvích následovalo pět porážek, ale zbytek zápasů Packers získali ve svůj prospěch a díky bilanci 7-5 si připsali první kladnou sezónu od roku 1945. Za tento počin byl Lombardi poprvé vyhlášen Trenérem roku.\n\nPříští sezónu Packers pod vedením Paula Hornunga získali titul v divizi NFL West a ve finále se střetli s Philadelphií Eagles. V závěru dramatického utkání Packers prohrávali o 4 body, když Chuck Bednarik tackloval Jima Taylora pouhých 9 yardů od endzóny a v ten moment vypršel čas. Hráči Green Baye prohlásili, že \"zápas neprohráli; byli na cestě k vítězství, když jim prostě došel čas.\"\n\nPackers se znovu dostali až do NFL Championship game, kde se střetli s New York Giants, ale poprvé v historii na svém domácím stadionu. Green Bay skórovalo ve druhé čtvrtině 24 bodů včetně rekordních devatenácti bodů Paula Hornunga, který byl pro utkání speciálně \"zapůjčen\" z Armády. Packers nakonec převálcovali Giants 37:0 a získali první titul od roku 1944.\n\nVýborné forma se přenesla i do ročníku 1962 a po deseti vítězstvích v řadě Packers ukončili základní část s bilancí 13-1. Díky konzistentním výkonům se Lombardiho Packers stali prominentním týmem NFL a dokonce se objevili na obálce časopisu Time 21. prosince 1962. Krátce po této události se znovu střetli ve finále NFL s New York Giants v mnohem brutálnějším utkání než předchozí rok, nicméně Jerry Kramer a Jim Taylor pomohli k vítězství 16:7 a obhajobě titulu.\n\nPo dvouleté přestávce se Packers znovu dostali až do finále NFL, když v boji o titul ve Western Conference zdolali Baltimore Colts. Toto utkání je známé kontroverzním momentem, kdy za stavu 7:10 pro Colts vyrovnal Don Chandler proměněným field gólem, ačkoliv míč šel evidentně mimo. Od příští sezóny pak byly brankové tyče prodlouženy. Po vítězství v prodloužení 13:10 čekali na Green Bay obhájci titulu Cleveland Browns, které zdolali 23:12 a získali třetí titul v Lombardiho éře.\n\nPod vedením Nejužitečnějšího hráče sezóny, quarterbacka Barta Starra, Packers prošli základní částí s bilancí 12-2 a opět se dostali do Finále NFL, kterým ale tento ročník poprvé v historii nekončil. V závěru zápasu proti Dallas Cowboys za stavu 34:27 se soupeř zastavil na 2-yardové linii a utkání hrozilo prodloužení. Při čtvrtém downu ovšem Don Meredith zachytil interception a tím rozhodl o vítězství Green Baye. V historicky prvním Super Bowlu pak Packers porazili vítěze AFL Kansas City Chiefs suverénně 35:10, když ve druhém poločase skórovali díky třem touchdownům 21 bodů a soupeř 0.\n\nSezóna 1967 byla poslední pro Vince Lombardiho jako hlavního trenéra Packers. Ve finále konference se Green Bay znovu střetlo s Dallas Cowboys v zápase přezdívaném jako \"Ice Bowl\" kvůli brutálně chladnému počasí, které panovaly toho dne na stadionu Lambeau Field. Kromě extrémních klimatických podmínek vešel do historie také jako jeden z nejlepších zápasů americké fotbalu. 16 sekund před koncem quarterback sneak Barta Starra přinesl vítězství Packers 21:17 a zisk třetí konferenčního titulu v řadě – mety, kterou se nikdy jinému týmu nepodařila zdolat. V Super Bowlu II proti Oakland Raiders se Packers dostali proměněným field gólem do vedení a bez problémů svůj náskok nadále navyšovali. Nakonec zvítězili 33:14 a Bart Starr byl podruhé za sebou vyhlášen Nejužitečnějším hráčem Super Bowlu.\n\nPo utkání Lombardi odstoupil z pozice hlavního trenéra a na jeho místo byl jmenován Phil Bengtson. Následující sezónu pak působil jako generální manažer, aby v roce 1969 z Green Baye odešel, a stal se trenérem a menšinovým vlastníkem Washington Redskins. Po Lombardiho smrti 3. září 1970 byl trofej pro vítěze Super Bowlu pojmenována právě po něm na počest jeho a jeho týmu. Stadion Lambeau Field se nachází na adrese 1265 Lombardi Avenue, protože bývalá Highland Avenue ve městě Green Bay byla takto přejmenována v roce 1968.\n\nV následujícím čtvrtstoletí po Lombardiho odchodu zažili Packers jen málo úspěchů. Během 24 sezon měli pětkrát aktivní bilanci, z toho jednou ve zkrácené sezóně 1982. V play-off se objevili dvakrát, zvítězili pouze v jediném utkání. Během této doby s u kormidla vystřídalo pět hlavních trenérů – Phil Bengtson, Dan Devine, Bart Starr, Forrest Gregg a Lindy Infante – z nichž dva (Starr a Gregg) byli bývalí hráči z Lombardiho éry a jeden (Bengtson) bývalý kouč. Každý z těchto mužů dovedl Packers k horšímu výsledku než jeho předchůdce.\n\nPro tuto dobu jsou také typická špatná personální rozhodnutí. První příklad je z roku 1974, kdy Dan Devine jako generální manažer poslal pět práv volby v draftech 1975 a 76 do Los Angeles Rams výměnou za quarterbacka John Hadla, který v Green Bay následně strávil pouze jeden a půl sezóny. Druhý příklad je z roku 1989, kdy byli v draftu k dispozici hráči jako Barry Sanders, Deion Sanders nebo Derrick Thomas, ale Packers si vybrali offensive linemana Tonyho Mandariche jako druhého hráče celkově. I přes vysoká očekávání Mandarich nikdy nepředvedl výkony, které se od něj očekávaly, a stanice ESPN ho v pořadu \"25 největších sportovních propadáků všech dob\" zařadila na 3. místo.\n\nŠpatná rozhodnutí Packers vyústila v příchod nového generálního manažera Rona Wolfa, který převzal plnou kontrolu nad fotbalovými operacemi v průběhu sezóny 1991. Před startem sezóny 1992 pak jako nového hlavního trenéra Wolf najal Mikea Holmgrena, bývalého ofenzivního koordinátora San Francisca 49ers.\n\nKrátce poté Wolf získal quarterbacka Bretta Favrea z Atlanty Falcons za právo volby v prvním kole draftu. Favre nahradil zraněného Dona Majkowskiho a přivedl Packers k obratu v utkání s Cincinnati Bengals. Od té chvíle se stal startujícím hráčem a tuto pozici si udržel až do konce sezóny 2007. Stal se tak rekordmanem NFL, kdy v dresech Packers, Jets a Vikings odehrál 297 zápasů v řadě za sebou jako startující hráč a tuto sérii ukončil až v průběhu sezóny 2010.\n\nPackers dosáhli v sezóně 1992 na bilanci 9-7, a definitivně potvrdili návrat ke špičce, když v roce 1993 přivedli Reggieho Whitea, pravděpodobně nejcennějšího volného hráče v historii NFL: White věřil, že Wolf, Holmgren a Favre vedou klub ke světlým zítřkům. S Whitem v sestavě se Packers dvakrát dostali do druhého kola play-off, jenže jak v roce 1993, tak i 1994 vypadli s Dallas Cowboys. V roce 1995 pak získali titul v divizi NFC Central, poprvé od sezóny 1972. Následně vyřadili bývalý Favreho klub Atlantu Falcons 37:20, poté obhájce Super Bowlu San Francisco 49ers 27:17, ale ve finále konference znovu podlehli Cowboys 27:38.\n\nV sezóně 1996 byla proměna Packers dokonána. Tým si v základní části připsal bilanci 13–3, nejlepší z celé ligy, a tím také výhodu domácího prostředí pro celé play-off. Mohl se také pyšnit nejlepším útokem, nejlepší obranou a nejlepším special teamem v čele s držitelem Heismanovy trofeje Desmondem Howardem. Po relativně snadném vítězství nad 49ers 35:14 si v utkání přezdívaném \"Ice Bowl 2\" poradili také s Carolinou Panthers 30:13. V Super Bowlu XXXI pak přehráli New England Patriots 35:21 a získali dvanáctý titul. Howard byl zvolen Nejužitečnějším hráčem utkání za svůj kickoff return vrácený do touchdownu, který definitivně zastavil snahu Patriots o obrat. V roce 2007 panel expertů vyhlásil Packers z roku 96 jako šestý největší tým, který kdy hrál Super Bowl.\n\nNásledující sezónu Packers zopakovali svou bilanci 13-3 a získali druhý titul v konferenci NFC v řadě. Po zdolání Tampy Bay Buccaneers 21:7 a 49ers 23:10 se v Super Bowlu XXXII postavili Denver Broncos s Johnem Elwayem v čele a prohráli 24:31.\n\nV sezóně 1998 si Packers připsali v základní části 11 vítězství a 5 porážek, a v prvním kole play-off se střetli se San Franciscem. Bylo to již čtvrté setkání těchto dvou týmů v play-off během čtyř let, a šesté celkově od sezóny 1995. Packers zvítězili ve všech předchozích zápasech a média spekulovala, že další porážka 49ers bude stát jejich hlavního trenéra Stevea Mariucciho místo. Na rozdíl od předchozích utkání toto mělo vyrovnaný průběh a vedení se přelévalo z jedné strany na druhou. V čase 4:19 před koncem základní hrací doby zakončil Brett Favre 89 yardů dlouhý drive touchdownovou přihrávkou na wide receivera Antonia Freemana. Za toho stavu by Packers postupovali, jenže quarterback 49ers Steve Young se nenechal zahanbit a ještě před vypršením hrací doby dovedl svou ofenzívu k touchdownu, když Terrell Owens pouhé 3 sekundy před koncem zachytil přihrávku mezi několika obránci. Utkání nicméně poznamenala jedna kontroverzní událost: během vítězného drivu se wide receiver 49ers Jerry Rice dopustil fumblu, který rozhodčí chybně označili jako \"down by contact\". Televizní záznamy potvrdily toto podezření, načež NFL následující sezónu zavedla pro rozhodčí systém kontroly pomocí videa. Kromě toho tento moment znamenal také konec éry Packers. O několik dní později Mike Holmgren opustil Green Bay a stal se viceprezidentem, generálním manažerem a trenérem Seattle Seahawks. Mnozí z jeho realizačního týmu odešli s ním a Reggie White následně ukončil kariéru (i když se v roce 2000 upsal na jednu sezónu Carolině Panthers). V letech 1999 a 2000 tak tým musel najít novou tvář, když ho opustilo tolik lidí zodpovědných za zisk Super Bowlu.\n\nNový trenérem se stal Ray Rhodes, který si nejprve vysloužil pověst kvalitního defenzivního koordinátora a také v letech 1995–1998 vedl Philadelphii Eagles. Ron Wolf věřil, že zkušený a k hráčům přívětivý Rhodes bude dobře pasovat k veteránům Packers, jenže byl po jedné sezóně a bilanci 8-8 vyhozen. Wolf totiž navštívil trénink v závěru sezóny 1999 a zjistil, že rhodesův styl je moc pohodlný a měkký, a v klubu začíná panovat příliš pohodlná atmosféra.\n\nPro sezónu 2000 Wolf nahradil Rhodese Mikem Shermanem. Sherman nikdy předtím netrénoval žádný fotbalový tým na jakékoliv úrovni a byl pro kuloáry NFL poměrně neznámý. Jeho jediná zkušenost v profesionálním americkém fotbalu spadala do let 1997–98, kdy byl trenérem tight endů Packers. Roku 1999 pak následoval Mikea Holmgrena do Seattlu, kde se stal koordinátorem ofenzívy, ale nevybíral akce během zápasů. Wolf vyzdvihoval především jeho organizační schopnosti a smysl pro detail. Sherman odstartoval svou první sezónu pomalu, jenže Packers získali poslední čtyři zápasy základní části a skončili s bilancí 9 vítězství a 7 porážek. Brett Favre si pochvaloval atmosféru, kterou do kabiny vnesl a fanoušci začali být optimističtí ohledně budoucnosti. Jenže v přestávce mezi sezónami Wolf oznámil, že rezignuje na funkci generálního manažera po Draftu 2001. Prezident Packers Bob Harlan byl překvapen Wolfovou rezignací a neměl za něj žádnou náhradu. Harlan preferoval strukturu, kterou založil v roce 1991: generální manažer řídil fotbalové operace a najímal hlavního trenéra. Ale se změnami, které proběhli v sezóně 2000, byl Harlan nucen stanovit novou filozofii. Wolf doporučil, aby jeho pozici dostal Sherman. Přestože nechtěl, nakonec Harlan souhlasil s wolfovými argumenty a od ročníku 2001 se Sherman stává generálním manažerem a zároveň hlavním trenérem.\n\nV letech 2001–04 vytvořil Sherman z Packers respektovaný tým úspěšný v základní části, který se opíral o Bretta Favrea, Ahmana Greena a silnou offensive line. Jenže Shermanovy týmy pokaždé zklamaly v play-off. Až do sezóny 2003 Packers nikdy neprohráli domácí utkání play-off od jeho ustavení v roce 1933 (z 13 zápasů 11 vyhráli na Lambeau Field a dva v Milwaukee). Tato série skončila 4. ledna 2003, když Atlanta Falcons porazila Packers 7:27 ve NFC Wild Card Game. Green Bay také ztratilo domácí zápas proti Minnesotě Vikings o dva roky později.\n\nNa konci sezóny 2004 se Sherman zdál přepracovaný, občas měl problémy komunikovat s hráči během trénink, a zároveň s nimi vyjednávat smlouvy. Harlan došel k závěru, že obě funkce naráz jsou pro jednoho muže příliš a Shermana odvolal z funkce generálního manažera, ale hlavním trenérem zůstal. Ze Seahawks byl najat viceprezident fotbalových operací Ted Thompson, jenž se stal novým výkonným viceprezidentem, generálním manažerem a ředitelem fotbalových operací. Vztahy mezi Shermanem a Thompsonem se zhoršily poté, co Thompson okamžit začal s přebudováním kádru Green Baye. Po mizerné sezóně 4-12 Thomspon Shermana propustil a najal Mikea McCartyho, bývalého koordinátora ofenzívy 49ers, jako nového hlavního trenéra. McCarthy v roce 1999 působil u Packers jako trenér quarterbacků.\n\nPo neúčasti v play-off 2006 Brett Favre oznámil, že se vrátí následující rok: sezóna 2007 nakonec byla jednou z nejúspěšnějších v jeho kariéře. Packers získali 10 z prvních 11 zápasů a základní část zakončili s bilancí 13-3, čímž dostali volno pro první kolo play-off. Pasový útok vedený Favrem a podporovaný skupinou velmi dobrých wide recieverů posunul Packers na druhé místo v konferenci NFC za Dallas Cowboys a třetí v rámci celé ligy. Running back Ryan Grant vyměněný z New York Giants za právo volby v 4. a 6. kole draftu naběhal v deseti zápasech 956 yardů a skóroval 8 touchdownů. V Divisional playoff round v husté sněhové vichřici porazili Packers Seahawks 42:20, když Grant získal přes 200 yardů a 3 touchdowny, zatímco Favre přihrál na další 3 touchdowny. 20. ledna 2008 se poprvé po deseti letech Packers utkali o konferenční titul v Green Bayi s New York Giants. Zápas prohráli v prodloužení 20:23 field gólem Lawrence Tynese. Toto byl poslední zápas Bretta Favrea v dresu Packers, přičemž jeho poslední akcí byla interception v prodloužení. Mezitím v prosinci 2007 podepsal Thompson pětileté prodloužení smlouvy a 5. února 2005 trenér McCarthy rovněž pětileté prodloužení.\n\n 4. března 2008 Brett Favre dojatě oznámil konec kariéry. Během pěti měsíců si ale svoje rozhodnutí rozmyslel a 29. července žádá NFL o návrat. Favreho žádost schválil komisionář NFL Roger Goodell s účinností od 4. srpna 2008. O dva dny později byla oznámena jeho výměna do New York Jets za dodatečné právo volby v Draftu 2009.\n\nPackers začali ročník s quarterbackem Aaronem Rodgersem, kterého si vybrali v prvním kole Draftu 2005. Rodgersovi se nováčkovská sezóna povedla, naházel přes 4 000 yardů a přihrál na 28 touchdownů. Nicméně kvůli zraněními decimované obraně Packers prohráli sedm těsných zápasů o 4 body a méně, a skončili s bilancí 6-10 bez nároku na play-off. Po sezóně McCarthy propustil 8 asistentů trenéra včetně koordinátora defenzívy Boba Sanderse, kterého nahradil Dom Capers.\n\nV březnu 2009 klub ujistil fanoušky, že Favreho číslo 4 bude z nabídky vyřazeno, ale ne během sezóny 2009. Favre nakonec přestoupil do týmu Minnesota Vikings, divizního rivala Packers, a jeho číslo nakonec nikdy nebylo vyřazeno. V dubnu 2009 si Packers v Draftu NFL v 1. kole vybrali defensive tackla B.J. Rajiho z Boston College, následně vyměnili tři práva volby (včetně toho za Bretta Favrea) za další volbu v prvním kole a zde si zvolili outside linebackera z University of Southern California Claye Matthewse III.\n\nV průběhu sezóny 2009 došlo ke dvěma střetům mezi Packers a Vikings pod vedením Favrea, a oba zápasy byly ostře sledované. První střet během 4. týdne v rámci Monday Night Football zlomil několik rekordů sledovanosti; utkání mohlo být uskutečněno v tomto termínu pouze proto, že komisionář baseballové MLB a zároveň člen správní rady Packers Bud Selig donutil baseballový tým Minnesota Twins k přesunu jejich zápasu, který s utkáním Packers-Vikings kolidoval. Vikings nakonec zvítězili 23:30, Favre zaznamenal 3 TD, 0 INT a passer rating 135. I druhé střetnutí získali Vikings v poměru 26:38. Aaron Rodgers byl celý zápas pod permanentním tlakem, byl čtrnáctkrát sackován, ale i tak přihrál na 5 TD a pouze jednu interception. Po porážce následující týden od slabé Tampy Bay Buccaneers si hráči Packers udělali schůzi, která vyčistila vnitřní vztahy a tým následně zvítězil v sedmi z osmi zápasů. S bilancí 11-5 se Packers dostali do Wild Card Game, obrana byla hodnocena jako druhá nejlepší a útok jako šestý nejlepší v lize. V 1. kole play-off ovšem Packers narazili na Arizonu Cardinals a po divoké přestřelce s nimi prohráli 45:51 v prodloužení.\n\nNa začátku září oznámili Packers soupisku 53 hráčů, dalších 20 bylo propuštěno. Ztrátou bylo suspendování Johnna Jollyho, který porušil antidopingovou směrnici NFL, další rána přišla v 1. týdnu, kdy si koleno poranil RB Ryan Grant a sezóna pro něj skončila. Na konci ročníku měli Packers na marodce 16 borců včetně sedmi startujících hráčů. Základní část zakončili s bilancí 10-6, když si účast v play-off a divokou kartu vybojovali až v posledním utkání proti Chicagu Bears díky vítězství 10:3. V 1. kole play-off se Packers střetli s třetí nasazenou Philadelphií Eagles, kterou porazili 21:16. V 2. kole smetli první nasazenou Atlantu Falcons 48:21 a ve finále konference je na stadionu Soldier Field čekalo Chicago Bears – bylo to teprve druhé setkání těchto dvou letitých divizních rivalů v play-off (první přišlo v NFL Championship game v roce 1941 a Bears ho vyhráli 14:33). Ovšem tentokrát slavili vítězství Packers v poměru 21:14 a 6. února 2011 se v Super Bowlu XLV na Cowboys Stadium utkali s vítězi konference AFC, Pittsburgh Steelers. Po napínavém průběhu zdolali soupeře 31:25, stali se prvním týmem z konference NFC v historii, který jako šestý nasazený vyhrál Super Bowl a Aaron Rodgers byl jmenován Nejužitečnějším hráčem utkání.\n\nObhájci titulu vstoupili do nové sezóny fenomenálně a především díky výborné pasové hře si dlouho udržovali neporazitelnost. Jediné zaváhání nakonec přišlo v 15. týdnu proti Kansas City Chiefs, ale to již měli Packers první místo v konferenci jisté. Po volnu v 1. kole play-off se na Lambeau Field střetli s New York Giants a naprosto vyhořeli. Offensive line Green Baye si nedokázala poradit s mohutným pass rushem Giants, Aaron Rodgers byl čtyřikrát sackován, zkompletoval \"pouze\" 26 z 46 přihrávek pro 264 yardů, 2 TD a 1 INT, a Packers prohráli 20:37.\n\nPo neslavném ukončení slibně rozjeté sezóny 2011 vstoupili Packers také do nové ho ročníku nejistě. Po porážce od Indianapolis Colts 27:30 měli dvě vítězství a tři porážky, jenže pak zvítězili v následujících 9 z 10 zápasů a díky bilanci 11-5 se probojovali do play-off ze třetího místa konference NFC. V posledním utkání základní části již jistí vítězové divize Packers prohráli s Vikings 34:37 a hned o týden později se oba týmy znovu střetli v prvním kole play-off. Green Bay ovšem tentokrát nedalo soupeři šanci, po třech čtvrtinách vedlo 24:3 a bez problémů si pohlídalo postup do dalšího kola. V Divisional Playoff Game zavítali Packers na hřiště San Francisca a po vyrovnané první půli zazářil v té druhé quarterback 49ers Colin Kaepernick, který si celkem připsal 263 yardů pasových plus 2 TD, a 181 yardů běhových plus další 2 TD. Packers prohráli 31:45, koordinátor ofenzívy Joe Philbin se stal hlavním trenérem Miami Dolphins a na jeho místo nastoupil trenér quarterbacků Tom Clements.\n\nStejně jako v sezóně 2012 se Packers potýkali se špatnou hrou obrany a množstvím zranění, která ovšem tentokrát nepostihla klíčové hráče. V prvních sedmi zápasech Green Bay prohrálo pouze dvakrát, útok pod vedením Aarona Rodgerse táhl mužstvo a ani obrana si nevedla špatně. Jenže následovalo 5 utkání bez vítězství, ve kterých se karta úplně obrátila a začal boj o play-off. Po dvou těsných jednobodových vítězstvích nad Falcons a Cowboys mělo rozhodnout derby na hřišti Bears. Vyrovnaný zápas rozhodl 43 sekund před koncem Aarona Rodgers, který přihrál Randallu Cobbovi na 48 yardů dlouhý touchdown. V samém závěru se o Hail-Mary pass pokusil quarterback Bears Jay Cutler, ale přihrávku zachytil cornerback Sam Shields. V prvním kole play-off čekali Packers vysoce favorizovaní 49ers. Ale ani přes vyrovnaný průběh zápasu a solidní výkon obrany to na vítězství nestačilo, 3 sekundy před koncem kopl rozhodující field gól Phil Dawson a stanovil konečné skóre na 20:23 ve prospěch San Francisca.\n\nPackers jsou jedinou neziskovou společností vlastněnou komunitou fotbalových fanoušků, která řídí profesionální sportovní tým ve Spojených státech amerických. Obvykle je klub vlastněn jednou osobou, partnery nebo společností, tedy \"majitelem\". Absence dominantního vlastníka byla jedním z důvodů, proč Packers nikdy neodešli z Green Baye, podle sčítání z roku 2010 města s pouze 104 057 obyvatel. I když klub funguje jako nezisková organizace, technicky je ziskovou organizací, protože podle zákonů státu Wisconsin nemůže nezisková organizace vydávat akcie.\n\nPro srovnání, typické město hostící klub NFL má populaci čítající stovky tisíc nebo dokonce miliony obyvatel. Nicméně Packers mají dlouholetou a rozsáhlou základnu fanoušků pod celém Wisconsinu a části amerického středozápadu. Ve skutečnosti Packers celá desetiletí hráli čtyři zápasy za sezónu v Milwaukee (jeden přípravný, tři v základní části) na stadionech Wisconsin State Fair Park a Milwaukee County Stadium. Teprve od roku 1995 hrají pouze v Green Bayi, protože nástupce County Stadium, Miller Park, byl navržen pouze jako baseballový stadion místo víceúčelové arény.\n\nNa základě původních \"Articles of Incorporation for the Green Bay Football Corporation\" (Stanov společnosti pro Green Bay Football Corporation) zavedených v roce 1923 v případě, že by licence Packers měla být prodána, by po zaplacení všech výdajů měla jakákoliv zbývající částka jít jako příspěvek \"Sullivan Post of the American Legion\" na vybudování vojenského památníku. Tato klauzule byla přijata proto, aby klub zůstal v Green Bayi a nikdy nemohl být finančně vykoupen ackionáři. V listopadu 1997 na výroční schůzi akcionáři odhlasovali změnu příjemce ze \"Sullivan-Wallen Post\" na \"Nadaci Green Bay Packers\", která finančně přispívá do mnoha charitativních organizací a institucí po celé Wisconsinu.\n\nV roce 1950 Packers vydali sadu akcií, aby tak znovu získali peníze na podporu týmu. K dalšímu prodeji akcií došlo na konci roku 1997 a začátku roku 1998. Přibylo 105 989 nových akcionářů, jenž přinesli přes 24 milionů dolarů, které byly použity k vylepšení Lambeau Field. Za cenu 200 dolarů za akcii si fanoušci koupili 120 010 akcií během sedmnácti týdnů do 16. března 1998. Pátý prodej v historii klubu začal 6. prosince 2011 a běžel až do 29. února 2012. Během tohoto prodeje bylo prodáno 269 000 akcií při ceně 250 dolarů za akcii. Bylo prodáno také zhruba 2 000 akcií do Kanady, což byl první mezinárodní prodej v historii Packers. Veškerý výtěžek z prodeje zamířil k Lambeau Field: projekt za 143 milionů dolarů zahrnoval rozšíření přibližně o 6 700 míst, nové HD obrazovky, nový zvukový systém a dva nové vstupy pro diváky. Akcionáři mají hlasovací právo, ale výkupní akcií cena je minimální, dividendy žádné, akcie nemohou být znehodnoceny a vlastnictví akcií nepřináší žádné výhody směrem k permanentním vstupenkám. Nově zakoupené akcie mohou být věnovány jako dar, jenže jakmile je vlastnictví ustaveno, jsou převody technicky povolené pouze mezi nejbližšími rodinnými příslušníky. Žádný akcionář nemůže vlastnit více než 200 akcí, aby se tak nemohlo stát, že jednotlivec převezme kontrolu nad klubem. Pro řízení klubu je zvolena Správní rada společnosti, kterou volí akcionáři.\n\nKlubem zvolený prezident reprezentuje Packers na setkání majitelů klubů NFL, pokud není určen nikdo jiný. Během svého trenérského působení Vince Lombardi reprezentoval klub na setkáních v roli generálního manažera, ale na srazech majitelů se této role ujal prezident Dominic Olejniczak.\n\nGreen Bay je jediným týmem v NFL s touto strukturou vedení; takovéto vlastnictví v přímém rozporu se stanovami soutěže, v nichž je stanoven limit 32 majitelů jednoho týmu a jeden z těchto vlastníků musí mít minimálně 30% podíl. Nicméně Packers vznikli ještě před ustanovením tohoto pravidla v 80. letech 19. století a jsou tedy z něj vyňati. Packers jsou tak jediným americkým profesionálním sportovním klubem, který vydává finanční bilanci za každý uplynulý rok.\n\nAkciovou společnost Green Bay Packers řídí sedmičlenný výkonný výbor, jehož zástupci jsou voleni z pětačtyřicetičlenné správní rady společnosti. Výbor se skládá z prezidenta, viceprezidenta, pokladníka, tajemníka a třech řadových členů. Prezident je jediný placený funkcionář, ostatní pozice jsou neplacené. Výbor řídí vedení společnosti, schvaluje významné kapitálové výdaje, stanovuje politiku klubu a sleduje výkony vedení v oblastech podnikání a spravování majetku společnosti.\n\nFanouškovská základna Packers je výjimečně oddaná, bez ohledu na výkony týmu je každé utkání na Lambeau Field od roku 1960 vyprodané, a také je jedna z největších, přestože mají zdaleka nejmenší lokální televizní trh. Každý rok se také řadí mezi nejpopulárnější týmy v NFL. Packers mají jednu z nejdelších čekacích listin na permanentní vstupenky v profesionálním sportu, okolo 86 tisíc lidí, což je více než kapacita stadionu. Průměrná čekací doba na permanentku je více než 30 let; ale protože se každý rok uvolní pouze 90 vstupenek, jméno přidané na listinu dnes by mohlo strávit na čekací listině i 955 let. Z tohoto důvodu není neobvyklé, že se permanentky odkazují v poslední vůli nebo že je novorozenci darován certifikát na umístění na čekací listině po obdržení rodného jména. V srpnu 2008 ESPN.com vyhlásila fanoušky Packers jako druhé nejlepší z celé NFL. Tým původně skončil na děleném prvním místě s Pittsburgh Steelers, jenže majitel ESPN John Clayton, rodák z Pittsburghu, odsunul Packers dozadu.\n\nBěhem soustředění v letních měsících, které se konají mimo Centrum Dona Hutsona na Ray Nitschke Field mladí fanoušci Packers můžou půjčit svá kola svým oblíbeným hráčům na cestu od hřiště ke kabinám. Tato stará tradice se datuje zhruba to roku 1957 (první rok existence Lambeau Field). Bývalý tight end Packers Gary Knafelc řekl: \"Myslím, že děti jenom chtěli, abychom se projeli na jejich kolech. Vzpomínám si, jak říkali: Hej, svez se na mém kole.\" Tato praxe pokračuje i dnes.\n\nEarl Lambeau, zakladatel klubu, získal peníze na nákup uniforem a vybavení od svého zaměstnavatele, Indian Packing Company. Bylo mu poskytnuto 500 dolarů, ale výměnou za to se klub musel jmenovat podle svého sponzora (stejná událost se stala i o rok později, kdy se Decatur Staleys přejmenovali na Chicago Bears). První novinové články přezdívali týmu \"the Indians\", ale v době okolo prvního zápasu se ujal název \"Packers\". V roce 1920 je Indian Packing Company pohlcena Acme Packing Company, ale ani tato společnost nepřestala financovat Lambeaův tým, který v první sezóně v NFL nosil na dresech nápis \"ACME PACKERS\".\n\nLambeau, který navštěvoval University of Notre Dame, převzal barvy místního fotbalového týmu Fighting Irish, námořnickou modrou a tmavě zlatou. Stejně postupoval i George Halas v případě Chicaga Bears a University of Illinois. V začátcích tak byli Packers přezdívání \"Bays\", \"Blues\" nebo \"Big Bay Blues\", a i když to nebyly oficiální přezdívky, Lambeau ve 20. letech uvažoval o \"Blues\" namísto \"Packers\".\n\nV 50. letech změnili Packers své barvy na tmavě zelenou a zlatou. Námořnická modrá se stala až třetí barvou, používala se pouze po stranách dresů a krátce nato zmizela z oficiálních materiálů definitivně. Nové barevné schéma dalo Packers asi jejich nejznámější přezdívku: \"The Green and Gold\". V roce 1994 v rámci oslav 75 let od založení klubu tým představil historické dresy, které následně dvakrát použil na Den díkuvzdání proti Detroit Lions: v sezóně 2001 to byly dresy z 30. let a v sezóně 2003 dresy z pozdních 60. let (ty se od současných lišily pouze nepatrně).\n\nOválné logo s G, které znamená Green Bay, bylo vytvořeno v roce 1961. Lombardi zaúkoloval manažera Geralda Braishera, aby zajistil nové logo na helmy. Braisher požádal svého asistent, studenta umění na St. Norbert College Johna Gordona, aby vytvořil nějaké návrhy. Oba poté finální návrh předložili Lombardimu, který ho schválil. Running back Tiki Barber mylně tvrdil, aniž by si ověřil fakta, že G znamená \"greatness\", a některá média uváděla Barberovo tvrzení jako falešný zdroj. Asistent ředitele a PR mluvčí na toto téma prohlásil: \"Nic v naší historii neukazuje, že je to pravda. Správci Síně slávy Packers tvrdí tu samou věc.\" Před rokem 1961 používali Packers mnohá loga, ale oválné G je jediné, které se kdy objevilo na helmách. Packers drží obchodní práva na toto logo a dávají povolení dalším organizacím užívat podobné logo: týká se to University of Georgia a Grambling State University.\n\nMnohé týmy NFL používají v prvních zápasech sezóny bílé dresy, protože ty v pozdním létě lépe odráží světelné paprsky. Packers tak učili pouze dvakrát během prvních dvou utkání na startu sezóny 1989. Třetí sada dresů se zlatou barvou a zelenými čísly je v prodeji, ale v současnosti neexistuje plán na jejich využití v soutěžním utkání. Poté, co v roce 2012 NFL přešla od výrobce Reebok k Nike, Packers odmítli jakékoliv změny na designu svých dresů kromě loga výrobce a nového loga soutěže. Odmítli tak všechna vylepšení verze \"Elite 51\", včetně zachování tradičních pruhovaných límečků.\n\nPo prvních sezónách na Bellevue Parku a Hagemeister Parku se Packers pro domácí zápasy na roky 1925 až 1956 přestěhovali na City Stadium v Green Bayi. Zde získali prvních šest titulů šampionů NFL. Jakmile však NFL pohrozila klubu přesunutím licence do Milwaukee pokud se podmínky na stadionu nezlepší, město odpovědělo vybudováním moderního zázemí pro Packers, které se slavnostně otevřelo v roce 1957. Nový stadion se stal prvním v NFL, který byl exkluzivně postaven pouze pro americký fotbal. Lambeau Field se původně jmenoval City Stadium, stejně jako jeho předchůdce, ale byl přejmenován v roce 1965 po smrti Earla Lambeaua.\n\nKdyž se v roce 1957 Lambeau Field otevíral, měl kapacitu 32 150 diváků. Až do konce 90. let prošel několika přestavbami, které zvýšily kapacitu na 60 890 diváků. V roce 2003 byl kompletně rekonstruován, rozšířil se počet míst, modernizovalo se vnitřní vybavení a bylo přidáno vstupní atrium. Tato renovace zvýšila kapacitu až na 72 928 návštěvníků. I přes mnohá rozšíření poptávka po lístcích stále výrazně převažuje nad nabídkou a od roku 1960 jsou všechny zápasy Packers vyprodány. Každý rok se na čekací listině na permanentní vstupenky objeví okolo 86 tisíc zájemců.\nPackers od roku 1933 sehráli část svých domácích zápasů v Milwaukee, včetně dvou každý rok na stadionu County Stadium mezi roky 1953 až 1994. Tím se snažili rozšířit svou fanouškovskou základnu do Milwaukee a okolních velkých sídel. V 60. letech hrozba ze strany American Football League, která měla zájem vytvořit v Milwaukee fotbalový klub, donutila Packers přenést část zápasů právě sem, včetně finále konference 1967. I když County Stadium byl primárně baseballový stadion, vešlo se sem i fotbalové hřiště. Vylepšení a rozšíření provedená na Lambeau Filed do roku 1994 spolu s plánem na vybudování nového stadionu pro Milwaukee Brewers (kde by se americký fotbal již hrát nedal) zajistily, že Packers opustili County Stadium po 62 letech. Držitelé permanentek pro zápasy v Milwaukee dostali přednost na přípravné zápasy, domácí utkání číslo dvě a pět, a play-off v následující sezóně na stadion Lambeau Field.\n\nPackers mají v Síni slávy profesionálního fotbalu 24 členů, nejvíc po Chicagu Bears (27).\nZa téměř sto let existence klubu Packers formálně vyřadili 6 čísel. Všichni tito hráči jsou členy Síně slávy profesionálního amerického fotbalu, a vyřazená čísla jsou vidět v atriu Lambeau Field a na vnitřní straně fasády nad severní end zónou.\nHráči draftovaní v prvním kole za posledních deset sezón:\n\n"}
{"id": "679528", "url": "https://cs.wikipedia.org/wiki?curid=679528", "title": "Hradčanský rybník", "text": "Hradčanský rybník\n\nHradčanský rybník je napájený Hradčanským potokem na území někdejšího vojenského prostoru Ralsko v jihovýchodní části Českolipska, u vsi Hradčany patřící pod město Ralsko.\n\nRybník je jedním ze skupiny, nazývané Hradčanské rybníky. Rybníky jsou v oblasti Ralské pahorkatiny spravované státním podnikem Vojenské lesy a statky na území vojenského prostoru Ralsko. Všechny jsou napájeny protékajícím Hradčanským potokem, který se za Mimoní stává levostranným přítokem řeky Ploučnice. Hráz rybníka je přímo v obci. \n\nHradčanský rybník má plochu 11 ha a je využíván i k rybolovu. Větší část břehů je zalesněna.\n\nCelá soustava Hradčanských rybníků vč. menší části hlavního Hradčanského je chráněna od roku 1933. Nyní má statut přírodní rezervace, pod odborným dohledem AOPK ČR - Agentury pro ochranu přírody a krajiny ČR. Od roku 2004 je soustava součástí rozlehlého chráněného území Evropy programu Natura 2000 s názvem Ptačí oblast Českolipsko - Dokeské pískovce a mokřady. Tato oblast zahrnuje i Máchovo jezero, Novozámecký rybník a řadu rezervací a přírodních památek jižní části okresu České Lípy.\n\nAutem lze parkovat v obci Hradčany přímo u rybníka. Nejbližší stanice vlaku je ve městě Mimoň zhruba 7 km na sever.Do obce zajíždí autobusová linka ČSAD Česká Lípa.\n\n"}
{"id": "679529", "url": "https://cs.wikipedia.org/wiki?curid=679529", "title": "Kríkové", "text": "Kríkové\n\nKríkové (angl. Creeks, častěji označováni vlastním názvem Muscogee) jsou etnická skupina severoamerických indiánů, společně s Čerokíji a Seminoly nejpočetnější etnikum kulturní oblasti jihovýchodu USA. Kríkové hovoří jazykem z maskogijské jazykové rodiny. Do češtiny z tohoto jazyka pronikl název stromu katalpa.\n\nV době příchodu Evropanů v 16.-17. století Kríkové sídlili na území dnešních států Alabama, Tennessee a Georgia. Netvořili jednotný kmen, ale spíše volnou konfederaci samostatných skupin. Politickou jednotkou byla \"idalwa\" - velká vesnice obehnaná palisádou (někdy se hovoří o městech), mající v čele mírového náčelníka \"miko\", který plnil i kněžskou funkci. Jeho funkce mohla být dědičná, případně byl volen z okruhu několika vlivných rodin. \"Miko\" spravoval město společně se svou matkou, jedním či více zástupci - \"mikalgi\" a radou starších - \"heniha\". V době války si Kríkové volili válečného náčelníka \"tustunnuggi\", který měl na starosti přípravu a koordinaci válečného tažení. Důležitou roli hráli ve společnosti i medicinmani - \"yaholové\", kteří léčili nemocné a prováděli očistné obřady.\nNejvýznamnější byla čtyři mateřská města Abihka, Tukabutče, Kúsa (Coosa) a Koweta. Obyvatelé těchto mateřských měst později založili menší dceřiná města. Obyvatelé Kowety a jejích dceřiných měst byli známi jako Dolní Kríkové, obyvatelé ostatních měst byli Horní Kríkové. Na přelomu 18. a 19. stol. měli Horní Kríkové 42 měst, které obývalo asi 15.000 lidí, Dolní Kríkové měli 10 měst, v nichž žilo asi 7.200 obyvatel.\n\nKríkové do své konfederace v 18. stol. přijali řadu menších kmenů poražených Evropany, jako byli Hitčitové, Appalačiové, Alabamové a posléze i Načezové a Šóníové. Naopak od Dolních Kríků se počátkem 18. stol. odtrhli Seminolové, kteří migrovali na jih a osídlili oblast Floridy.\n\nSpolečnost Kríků se dělila na dvě exogamní moiety - Červené a Bílé, jejichž příslušníci žili ve všech městech Kríků. Mimoto se Kríkové dělili do mnoha matrilineárních klanů, jejich příslušníci žili roztroušeně ve více městech. Klanů bylo více než dvacet. Největší prestiž měl Zimní klan, ostatní byly např. klany Vlka, Krtka, Bobra, Medvěda, Želvy, Mývala, Zelené kukuřice, Ořechovce nebo Rákosu.\n\nByli to usedlí zemědělci, pěstovali hlavně kukuřici, fazole, tykve a tabák. Menší význam měl rybolov a lov zvěře, zvláště jelenců, ale i králíků a některých ptáků. Hlavní loveckou i válečnou zbraní byl luk, měřící asi 170 cm, zhotovený ze dřeva hikory (ořechovce). Používali však také oštěpy, kyje a od 18. stol. i palné zbraně. Rozšířeným zvykem bylo skalpování, s kalpy nepřátel obětovali Slunci. Byl u nich znám i kanibalismus, a to pojídání srdcí nepřátelských zajatců, naproti tomu mučení zajatců neprováděli.\n\nMěsta Kríků byla tvořena dlouhými domy ze dřeva a kůry, případně chýšemi z větví omazaných hlínou, od 18. stol. se pod vlivem Evropanů objevují i dřevěné domy a sruby. V centru města bylo dlážděné prostranství, kde hořel slavnostní oheň a kde stála poradní chýše, v níž zasedal mírový náčelník s radou starších. Města bývala obehnaná palisádami.\n\nOděv Kríků byl tradičně zhotovován z kůže jelenců a jiných zvířat, v létě muži nosili jen bederní zástěrku, kožené legíny a mokasíny, v zimě rovněž koženou košili. Ženy nosily koženou tuniku, sahající ke kolenům. Od 18. stol. začali nosit oděvy z evropských látek, často velmi pestré, někdy i vyráběné metodou patchworku. Obě pohlaví se tetovala pomocí rybích kostí tmavě modrým nebo černým barvivem, v oblibě byly geometrické vzory, často protáhlé trojúhelníky. Ženy Kríků nosily dlouhé vlasy, často stažené čelenkou nebo upravené do uzlu, muži mívali vyholenou hlavu s ponechaným hřebenem vlasů na temeni (podobně jako Irokézové a Čerokíové) nebo se dvěma kadeřemi po stranách nad ušima. Muži nosili péřové čelenky (často z per jeřábů, volavek a labutí) nebo čepice zdobené mývalími ocasy.\n\nPůvodní náboženství kríků bylo animistické. Muži při obřadech kouřili nebo i žvýkali tabák a pili nápoj z cesmíny karolínské, vyvolávající zvracení - vnitřní očistu. Nejvýznamnějším obřadem byla \"Puskíta\" neboli \"Tanec zelené kukuřice\", každoroční oslava sklizně, ale také míru a obnovy. Kríkové se na ni připravovali očistou v parní lázni a pitím cesmínového nápoje. Slavnost trvala osm dní, uprostřed osady byl vysypán z bílého písku taneční parket a čtyŕi hranice dříví. Poté byl ve všech domech uhašen oheň a začaly tance. Ženy tančily \"Tanec divokých krůt\", osm mužů a žen pŕedvádělo \"Tanec žabích pulců\". Druhého dne šamani zažehli připravené hranice a ohněm z nich byly zapáleny ohně v domácnostech, obnovovalo se domácí nářadí a usmiřovaly staré spory. Zároveň se tančily další tance jako \"Tanec se zbraněmi\" a \"Tanec bláznů\", jedla se sladká mladá kukuřice a další pokrmy. Po dobu trvání tance bylo přísně zakázáno válčení a veškeré násilí.\nKríkové znali mnoho her, oblíbený byl lakros nebo hazardní hry s hůlkami. Měli v oblibě tance a zpěv, z hudebních nástrojů používali bubny, chřestidla z želvích krunýřů a rákosové i kostěné flétny. Z rodinných obřadů byl významný Kríkové pohřeb, zemřelé ukládali do země a do hrobu jim dávali jídlo i některé předměty (oděv, nůž). Po čtyřech letech vykopali kosti, očistili je a uložili v košíku pod podlahou chýše zemřelého.\n\nKríkové se setkali s Evropany jako jedni z prvních severoamerických indiánů roku 1536, kdy je navštívili členové Narváezovy výpravy, roku 1542 je navštívil Hernando de Soto, který na jejich území zahynul a posléze další španělští i francouzští objevitelé. Od roku 1617 začali mít Kríkové spory s anglickými osadníky z Karolíny, kteří pronikali na jejich území.\n\nOd konce 17. stol. vedli Kríkové vedli proti Evropanům řadu válek, první z nich byla Yamasecká válka z let 1715-17. Posléze se Kríkové smísili s Evropany, především se skotskými osadníky. Ze smíšené skotsko-kríkské rodiny pocházel významný náčelník přelomu 18 a 19. stol. Alexander MacGilavry, usilující o vytvoření samostatného státu Kríků.\n\nV době americké války za nezávislost bojovali Kríkové na straně Británie, za což jim byla přislíbena nezávislost. Samostatný stát Kríků skutečně existoval v oblasti dnešní Georgie a severní Floridy mezi lety 1799 a 1803, záhy však zanikl z důvodů nejednotnosti jednotlivých náčelníků a sílícího tlaku Američanů. Na straně Britů bojovali Kríkové také za války roku 1812. Po porážce Britů se Dolní Kríkové společně s Čerokíji podřídili vládě USA, ale část Horních Kríků pod vedením náčelníka Menawy snahám o usmíření vzdorovala. Tito rebelové byli známi jako Rudé hole - podle červeně natřených hůlek, které dostali jako znamení odporu proti bělochům od šónijského náčelníka Tecumseha. Jejich povstání z let 1813-1814 je známo jako válka rudých holí. V tomto velmi krvavém konfliktu, který měl částečně charakter občanské války mezi Kríky, byli radikální \"rudé hole\" poraženy. Po válce rudých holí se stal hlavním náčelníkem Kríků William MacIntosh, rovněž smíšeného skotsko kríkského původu. MacIntosh prosazoval smířlivou politiku vůči USA, za což byl většinou kmene označen za zrádce a roku 1825 popraven svým rivalem, radikálním náčelníkem Menawou.\n\nČást Kríků byla již roku 1828 vysídlena do Indiánského teritoria na území dnešní Oklahomy, ale většina kmene (kolem 14 000 lidí) tam byla nucena odejít společně s Čerokíji až roku 1836 během tzv. cesty slz (\"Trail of Tears\"), při níž zahynulo asi 3 500 Kríků. Další stovky indiánů zemřely v nové vlasti hlady těsně po vysídlení. V Indiánském teritoriu utvořili společně s Čerokíji, Seminoly, Čikasavy a Čokty svaz Pěti civilizovaných kmenů. Za Americké občanské války bojovali Kríkové společně s Čerokíji na straně Konfederace. V současné době se ke Kríkům hlásí více než 71 500 osob, včetně míšenců, většina z nich však hovoří spíše anglicky, jen asi 15 000 Kríků dosud ovládá i svůj jazyk z maskogijské jazykové rodiny. Kríkové žijí převážně v Oklahomě, menší skupiny také v Alabamě, Georgii a na Floridě.\n\n"}
{"id": "679530", "url": "https://cs.wikipedia.org/wiki?curid=679530", "title": "Oldřich Meduna", "text": "Oldřich Meduna\n\nOldřich Meduna (4. září 1902, Brno –\n9. listopadu 1996, Brno) byl český automobilový konstruktér, jehož nejslavnější období je spojeno s koncernem Škoda. Mezi jeho nejznámější díla patří populární nákladní automobil Škoda 706 a vládní limuzína Škoda VOS. V pozdějším věku byl vysokoškolským pedagogem, ovládal několik jazyků (plynně němčinu, angličtinu a ruštinu, částečně čínštinu).\n\nNěkolik let byl také členem KSČ – do strany vstoupil v době obecné poválečné euforie v roce 1945, vyloučen byl v roce 1950.\n\nVeškeré své prvotní vzdělání nabyl v Brně, absolvoval zde jak základní (národní) školu, tak i reálné gymnázium v Antonínské ulici a později vystudoval strojírenství na Vysoké škole technické (dnešní VUT Brno), kterou ukončil v roce 1924.\n\nŘidičský průkaz získal až 26. června 1933 v době, kdy již několik let konstruoval a i sám řídil automobily.\n\n\nPrvní zaměstnání jako konstruktér. Podle vlastních slov zde byl jediný Čech mezi samými Němci. Pracoval zde na konstrukci visuté dráhy pro válcovnu železa. Jako začátečník pracoval bez nároku na mzdu.\n\n\nPraga byla tehdy společným podnikem strojírenských skupin Českomoravská–Kolben a Ringhoffer, později již pouze ČKD (Ringhoffer se angažoval v Tatře). Oldřich Meduna nastoupil jako volontér (s měsíčním platem 600 Kč, což byla polovina běžného platu inženýra) do konstrukční kanceláře pod vedením ing. Jana Petránka. Po období překreslování a kopírování výkresů dostal za úkol nakreslit motor pro nový osobní automobil, poté i převodovku s jednoduchou zpátečkou. Později se stal zástupcem hlavního kontrolora – jeho plat stoupl na 700 Kč měsíčně, hlavní kontrolor pobíral čtyřikrát tolik, což Meduna pochopitelně vnímal jako neúctu. Když podal výpověď, nabídli mu místo vedoucího normalizace ČKD s měsíčním platem přes 3000 Kč, ale tuto nabídku Meduna odmítl, protože již dal slovo v plzeňské Škodovce.\n\nKvůli konkurenční doložce byl Meduna přijat nejprve do strojní konstrukce, později na vlastní žádost přeřazen do automobilní konstrukce (ta sem byla převedena z Mladé Boleslavi poté, co plzeňská Škoda koupila automobilku Laurin & Klement a došlo ke sloučení konstrukce osobních a nákladních automobilů), nástupní měsíční plat mu byl vyměřen ve výši 1620 Kč.\nZprvu se Oldřich Meduna věnoval úpravám stávajících typů, mj. Laurin&Klement 110, od roku 1928 spolupracoval na konstrukci automobilů Škoda 422, Škoda 430 a Škoda 645 a hospodářského traktoru Škoda HT 30. V této době vypsal Václav Klement stipendium pro roční stáž v USA – Meduna se přihlásil jako jediný, ale ředitel automobilního oddělení Ing. Emil Rezler mu ji nepovolil, což Meduna nemohl přenést přes srdce, Rezlerovi veřejně vynadal a hodlal odejít – Rezler ho odškodnil tím, že ho jmenoval svým zástupcem.\n\nTento krok byl šťastným rozhodnutím pro Medunu, Rezlera i Škodu: nadaný a nyní již uznávaný Meduna vedl konstrukci traktorů Škoda HT 18 a později Škoda HT 25, u kterého vymyslel konstrukci i výrobu tak, aby traktor byl co nejlevnější při koupi i při provozu (podle propočtů se vyplatil pro hospodářství o velikosti 20 ha a více). Při zkouškách motoru se Meduna přiotrávil petrolejovými spalinami, naštěstí bez vážných následků. Dále se věnoval vznětovým motorům, jednou z vůbec prvních československých konstrukcí byla přestavba benzinového motoru Škoda 304 na naftový. Při zkoušce na motorové brzdě opustila laboratoř část lidí ve strachu z chování motoru při vysokých otáčkách, tyto obavy se ukázaly jako zbytečné - vysoké otáčky motoru prospěly a jeho chod se zklidnil. V roce 1929 se Meduna stal vedoucím zkušebny motorové brzdy a inicioval stavbu velkých motorů pro nákladní automobily Škoda 404 D a Škoda 606 D, použitelné i pro kolejový autobus Škoda 2Mo.\n\nK 2. lednu 1930 byl Oldřich Meduna jmenován šéfkonstruktérem oddělení motorů a vojenských vozidel. Ve své funkci si vedl výborně a za odměnu mu byl opakovaně zvyšován plat i v době krize, kdy Škoda propustila 20 % zaměstnanců a ostatním snížila mzdy o 10 %.\n\nMeduna vedl skupinu, které se podařilo upravit benzinové motory na spalování lihobenzinové směsi (tzv. \"národní karburant\", obsahující 20 až 25 % lihu). V této souvislosti se věnoval úpravám malého nákladního automobilu Škoda 306 na spalování čistého lihu pro zákazníka z Tchaj-wanu (tehdy Formosy) a při jedné testovací jízdě málem přišel o život, když v prudké zatáčce spadl z korby a zadní kola ho jen těsně minula.\nMeduna pracoval i na vývoji československých tanků. V roce 1930 konstruoval pohon (pásy, kladky, motor) pro malý dvoumístný tank Škoda MU 4, v roce 1932 vedl konstrukci tanku Škoda Š-II se šestiválcovým motorem a s pneumatickým řazením i řízením - tento tank zvítězil při porovnávacích zkouškách s konkurenčním tankem Praga V8H s vidlicovým osmiválcem a mechanickým ovládáním.\nV letech 1931-32 Meduna spolupracoval ještě na vývoji speciálních vojenských tahačů – první prototyp se neosvědčil, byl přepracován a jako typy Škoda 6STP6 a Škoda 6ST6 zaveden do sériové výroby. Tyto vozy měly pokrokovou konstrukci s trambusovou budkou, zážehovým motorem za přední nápravou a všemi hnanými koly na výkyvných polonápravách, vyrobilo se jich cca 2000 kusů a ještě v roce 1951 je do své výzbroje zařadila Československá lidová armáda.\n\nMeduna se dále podílel na vývoji karosérie a podvozku pro třínápravový trolejbus Škoda 1Tr, který vycházel z nákladního automobilu Škoda 506 N a který se osvědčil při zavádění trolejbusového provozu v Praze – sloužil až do roku 1955.\n\nOd 1. dubna 1936 byl Meduna jmenován \"\"přednostou technické kanceláře pro vozidla mírová\"\" a podílel se na přesunu celého automobilní oddělení, tj. kompletní výroby i konstrukce, které se od jara 1936 stěhovalo zpět do dceřiné automobilky v Mladé Boleslavi – plzeňská továrna potřebovala uvolnit prostory pro zbrojní výrobu. Pro práci v Boleslavi byl Meduna oficiálně uvolněn od 25. května 1936 a zařizoval tam celou novou konstrukční kancelář.\n\nMeduna byl již od léta 1936 šéfkonstruktérem užitkových automobilů a přímo podléhal vrchnímu řediteli automobilky Ing. Karlu Hrdličkovi, jeho plat dál podstatně rostl. Od 1. ledna 1937 pobíral 52 200 Kč ročně, v roce 1938 96 000 Kč a v roce 1939 již 160 000 Kč. Zároveň s tím mu byl přidělen služební byt (uvolněný Ing. Hrdličkou po jeho přestěhování do Prahy) o výměře 170 m², za který platil nájem 500 Kč měsíčně.\n\nPrvním velkým úkolem, který si Meduna uložil sám, byla úprava stávajícího automobilu Škoda 606 - když už se stěhovala výroba, vymínil si i modernizaci výrobku a zlevnění výroby. Medunův tým upravil motor, převodovku, rám atd. a vznikla tak legendární Škoda 706, jejíž výrobní náklady klesly oproti původnímu modelu o 13 %. Sám Meduna za tento úspěch dostal renumeraci (cílová projektová odměna) 28 000 Kč.\n\nDalší prací byla modernizace trolejbusu - nový typ Škoda 2Tr měl dva motory a podlahu jen 500 mm nad vozovkou, což bylo v té době unikátem. Tuto konstrukci prosazoval náměstek ředitele Elektrických drah hl. m. Prahy ing. Arnošt Páv jako cestu k pohodlnému a rychlému nástupu a výstupu cestujících. V této souvislosti inicioval Meduna i zkonstruování nových třínápravových autobusů s aerodynamickou samonosnou karosérií, páteřovým rámem podvozku a výkyvnými polonápravami - tyto moderní vozy Škoda 532 a Škoda 536 zůstaly ale jen ve stadiu prototypů a na konci války byly zničeny při bombardování Kladna.\n\nMimo to se Meduna věnoval modernizaci traktorů Škoda HT 25.\n\nPo začátku okupace Medunův tým dokončoval rekonstrukci nákladního vozu Škoda 706. Podařilo se mu nejvyššího vojenského velitele automobilky, důstojníka SS Höraufa, přesvědčit o nutnosti dokončení projektu. Testování nového automobilu potom probíhalo při dopravě materiálu mezi Plzní a Mladou Boleslaví. Medunovy vzpomínky tak značně nabourávají mýtus o utajeném vývoji automobilu Škoda 706 R.\n\nZačátkem roku 1941 do Mladé Boleslavi přijel Ferdinand Porsche a pro vývoj plánovaného těžkého vojenského tahače si vybral právě Medunu, jehož protesty utnul předseda správní rady Škody Plzeň dr. Wilhelm Voss.\n\n\nMeduna odpovídal za celkovou konstrukci tahače RSO, šéfoval týmu zprvu asi deseti konstruktérů. Pro výbornou znalost němčiny a striktně technický přístup si ho brzy oblíbil i samotný Ferdinand Porsche natolik, že mu bez problému ukazoval i tajné materiály včetně strojů na polygonu \"Berka\". Když se v listopadu 1942 konaly terénní zkoušky prototypu tahače, byl Meduna svědkem toho, že ani vysoká oficialita Wehrmachtu, ani Porscheho rodina příliš nesdílejí Hitlerův nacistický fanatismus.\n\nPo návratu do Mladé Boleslavi se Meduna angažoval v přípravě sériové výroby RSO, jehož měla být HGW finalistou. Tehdy byl velmi blízko odsouzení za sabotáž, protože vznikla chyba na výkrese a kusovníku terénních ostruh pro kola tahače, takže hutě v Plzni vyrobily vadné ostruhy s desetinásobnou příměsí manganu. Tím byla znehodnocena tuna strategického materiálu a vojenský velitel automobilky Hörauf Medunovi vyhrožoval vězením (naštěstí pro Medunu přešel Höraufa vztek brzo a věc se vyřešila bez tragických konců). Další spor měl Meduna s kolaborantským ředitelem automobilky Ing. Aloisem Hrdličkou, který stornoval již schválenou investici na 250 nových obráběcích strojů s tím, že se automobilka zavazuje vyrobit RSO stávajícími technologiemi. Lidé z automobilky pak projekt RSO využili i jinak, na jeho zakázkové číslo se vyrábělo mnoho věcí naprosto nesouvisejících, včetně mlýnků na řepkový olej, což vše platil Wehrmacht…\n\nNa jaře 1945 byl ještě Meduna převelen do Dubnice nad Váhem, kde rozjížděl nový provoz škodovácké muničky (první podzemní haly tam Škoda postavila už ve 30. letech).\n\n\nNa konci války byla automobilka vybombardována a odklízení trosek trvalo přes týden. V té době se zúročily dobré vztahy Meduny s J. Lancem, šéfkonstruktérem dříve vybombardované Pragy – ti se spolu za zády vedení dohodli, že se výroba těžkých nákladních aut přesune z Mladé Boleslavi do Avie Letňany a v Boleslavi zůstane výroba osobních aut a lehkých nákladních vozů do tří tun (Škoda 256). Podařilo se mu také sjednat návrat výroby traktorů (Škoda T 30) do Plzně.\n\nVedení Československa se tehdy vydalo cestou k lidově demokratickému zřízení, což znamenalo mimo jiné to, že se velké podniky a koncerny znárodnily, jejich vertikály rozštěpily a znovu se spojily do horizontál, aby se odstranil konkurenční boj. V každém sektoru těžké výroby se tak povolovalo vyrábět jen několik málo typů, což se promítlo i do Medunovy pracovní náplně a ten tak v letech 1945-1947 kumuloval ve znárodněném těžkém průmyslu několik funkcí: šéf konstrukce karosérií v Mladé Boleslavi, šéf konstrukce sériových nákladních vozidel v Plzni i Boleslavi, šéf konstrukce vojenských automobilů a motorů v Plzni, šéf přípravy výroby vozidel v Avii atd. V té době se také podivil neznalostem a dogmatismu dr. Alexe Tauba, který měl coby americký expert postavit v Československu automobilový průmysl na nohy, ale o technice prý věděl velmi málo.\n\nPo převzetí moci komunisty se Meduna ještě nějaký čas věnoval běžné práci, ale koncem roku 1949 dostal za úkol konstrukci pancéřované limuzíny. Praga i Tatra tuto zakázku odmítly a protože Meduna byl jeden z mála, kdo rozuměl pancéřovaných vozidlům, stala se pozdější \"Škoda VOS\" jeho poslední velkou prací v AZNP. Kvůli ní Meduna neustále jezdil mezi Boleslaví, Prahou a Vysokým Mýtem (v tamním n. p. Karosa se vozy kompletovaly). O tomto voze také tvrdil, že to byl jeho první a poslední návrh karosérie osobního vozu.\nZačátkem roku 1950 se pak plně projevila nastupující studená válka: všichni konstruktéři automobilek dostali příkaz zastavit práce na veškerých civilních vozidlech a věnovat se plně vojenským. Praga dostala za úkol projektovat tanky, Škoda s Tatrou nákladní automobily - konstruktéři ze Škodovky tehdy zpracovali projekt V3T s celou řadou variant, který však v Tatře odmítli a sami připravili typ Tatra 128, vycházející z koncepce Tatry 111, a podle Meduny dokonce chtěli celou boleslavskou automobilku podřídit technologiím Tatry. Meduna se tehdy pohádal s představiteli Tatry i Ministerstva národní obrany, protože byl přesvědčen o kvalitách V3T (dotaženého již do stádia prototypů), pochyboval o výrobní a provozní nenáročnosti T128 a byl (správně) přesvědčen, že T128 bude nejméně o tunu těžší, než V3T. V té době mu opět hrozilo zatčení, proto ve sporech ustoupil a Tatra 128 se skutečně vyráběla jako hlavní vojenské vozidlo, ale byla prý šitá horkou jehlou a skutečně tak nekvalitní, že po roce byla výroba ukončena a Meduna dostal satisfakci v podobě příkazu Pragovce oprášit a zdokonalit V3T (čímž vznikla slavná Praga V3S). Podle něj se pak díky fiasku T128 mohly AZNP vrátit k vývoji osobních automobilů.\n\nKoncem roku 1950 se automobilka rozhodla Meduny zbavit. Dostal poukaz na lázeňský pobyt a druhý den po odjezdu ho pro nepovolené opuštění pracoviště zbavili funkce šéfkonstruktéra (tehdy s měsíčním platem 14 000 Kčs). Po návratu z lázní se proto Meduna pohádal se závodním ředitelem Císařem a podal výpověď, kterou osobní oddělení ani nechtělo převzít. Následujícího půl roku mu běžela výpovědní lhůta, kdy Meduna již jen dokončoval projekt Škoda VOS a rozhlížel se po nové práci. Byl mu nabídnut post vedoucího výroby v dubnické muničce, ale to odmítl, protože chtěl být konstruktérem. Cestou zpět se zastavil ve Vysokém Mýtě, kde ho přijali s otevřenou náručí.\n\n\nPříchod do Karosy znamenal pro Medunu jisté uskrovnění, coby obyčejný konstruktér dostal měsíční plat 7000 Kčs, ale brzy začal postupovat. Nejprve pokračoval na projektu malých autobusů Karosa se samonosnou karosérií na nápravách Tatra, ale kopřivnická automobilka později odmítla dodávat již potvrzené díly a Meduna se domníval, že v tom mohl být i vyšší zájem kvůli likvidaci bývalého majitele Josefa Sodomky a jeho odejití z funkce ředitele n. p. Karosa. Je však pravděpodobnější, že to souviselo i s dříve uvedenou orientací průmyslu na armádní požadavky. Nakonec byl totiž projekt autobusu pod Medunovým vedením přepracován do podoby třínápravového horského autobusu Tatra 500 HB, ovšem s portálovými nápravami Praga.\n\nŘeditelem automobilky byl tehdy bývalý Sodomkův lakýrník Kuba. Ten, jakmile zjistil, že Meduna je schopný organizátor, ho instaloval do funkce hlavního inženýra závodu a o jakékoliv ředitelování ztratil zájem. Tak dlouho nechával práci na Medunovi, až byl suspendován a Meduna se na příkaz ministra Zatloukala stal prozatímním ředitelem podniku se šesti pobočnými závody.\n\nV červnu 1954 byl Meduna oponentem prvotní studie nové limuzíny Tatra 603 – prosazoval tehdy fyzické rozšíření karosérie s výmluvným a poněkud potměšilým argumentem: \"„Je třeba počítat s cestujícími, kteří nejsou příliš sportovně založeni v důsledku stáří. Vstupování a vystupování z vozu mělo by být pohodlnější, aby osoby mohly bez namáhání a přílišného ohýbání snadno vstupovat a vystupovat.“\"\n\nOd roku 1953 také Meduna externě přednášel na liberecké katedře techniky. Když začal v roce 1955 v Karose pociťovat zhoršení lidských vztahů v důsledku činnosti závodní rady KSČ a když mu navíc onemocnělo srdce, rozhodl se Karosu opustit a věnovat se pedagogice.\n\nPo rekonvalescenci si Meduna mohl vybírat, kam půjde přednášet, nabízely se mu školy v Brně, Bratislavě a v Liberci. Protože jeho žena bydlela a pracovala v Praze, zvolil Liberec. Později si pochvaloval, že mezi mladými lidmi zapomínal stárnout, zato kantorský sbor se k němu choval odtažitě (mimo jiné proto, že dostával poměrně slušné honoráře za externí práce zejména pro podniky LIAZ a Karosa).\n\nV roce 1957 požádala čínská ambasáda československé Ministerstvo školství a osvěty, aby bylo pro jejich průmysl uvolněno několik odborníků na tříměsíční přednáškovou činnost, pro automobilovou výrobu jmenovitě profesor Meduna. V listopadu 1958 tedy Meduna (spolu s technologem z košické univerzity Ing. Vondrou) odletěl do Pekingu a poté navštívil několik desítek továren, kde všude pomáhal a radil s technologiemi a organizací výroby na úrovni závodu i na úrovni státu, přitom varoval před napodobováním československého vzoru v roztrhání podnikových vertikál. Podle něj je nejvhodnější, když pod jedním podnikem a vedením je výroba základního materiálu, polotovarů, montáž i prodej. Podle jeho slov si ho Číňané velmi oblíbili nejen pro poskytnuté rady, které ihned empiricky prověřili (např. od Medunova návrhu nového bloku motoru po zkoušky hotového motoru neuběhly ani čtyři dny), ale i pro jeho uznání pro čínskou kuchyni a také proto, že se Meduna rychle učil čínsky a podle svých slov ovládal i více než 2000 znaků písma.\n\nAsi v roce 1960 se pak Meduna vrátil do Československa, protože mu onemocněla žena, a pravděpodobně se věnoval přednáškám už především v rámci ČSSR.\n\nNa tehdejší Vysoké škole strojní a textilní v Liberci ještě v letech 1970–1972 působil ve funkci proděkana pro pedagogickou činnost na strojní fakultě. Jeho působení v této škole pokračovalo až do 31. 12. 1987, a to ve funkci profesora na Katedře částí strojů a mechanismů VŠST Liberec. Pravidelně i ve vysokém věku sám dojížděl autem (VAZ 2101) z místa svého bydliště, Prahy, do Liberce.\n\nPublicista Jan Králík byl v roce 1995 spoluautorem výpravné dvojdílné publikace ke stému výročí mladoboleslavské automobilky Škoda. Při této příležitosti byl dotázán, zda se při psaní setkal i s prof. Medunou – to J. Králíka překvapilo, protože si myslel, že ing. Meduna již jistě dávno nežije. Zanedlouho však byl seznámen s paní Dagmar Havlíkovou, Medunovou neteří, u které prof. Meduna žil na sklonku života, a domluvil se na sepsání jeho vzpomínek.\n\nOd jara do podzimu 1996 potom J. Králík jezdil každý týden do Brna a prof. Meduna (\"„takřka nevidomý, špatně slyšící a ztěžka se pohybující pán“\") ho nepřestával udivovat svou záviděníhodnou pamětí a bystrou myslí: \"„V deset hodin dopoledne jsem pustil diktafon a do pěti hodin poslouchal. Přes týden jsem pásky přepsal, abychom další středu pokračovali tam, kde jsme přestali. Vůbec nebylo třeba panu profesorovi připomínat, u čeho minule skončil. Jako kdybych si jen na okamžik odskočil, začal větou, která navázala na tu poslední z minula.“\" (citace z knihy). J. Králík však nestačil vzpomínky profesora Meduny dokončit - na konci října 1996 se musel ze schůzky omluvit a znovu se již nesešli, protože prof. Oldřich Meduna 9. 11. 1996 zemřel. J. Králík poté do podtitulu své knihy napsal: \"„Strhující příběh konstruktéra Oldřicha Meduny - ptal se, naslouchal a zapsal Jan Králík.“\"\n\nŽivotopis tak zůstal nedokončen a zastavil se v popisech II. poloviny padesátých let. Knižně vydán byl po deseti letech.\n\n"}
{"id": "679532", "url": "https://cs.wikipedia.org/wiki?curid=679532", "title": "Ferdinand Schmidt (fotograf)", "text": "Ferdinand Schmidt (fotograf)\n\nFerdinand Schmidt (19. června 1840 Norimberk – 22. srpna 1909 tamtéž) byl německý fotograf a zároveň nejvýznamnějším fotograf architektury na počátku 20. století v Norimberku. U příležitosti výročí města Norimberku se na práci Ferdinanda Schmidta klade velký důraz.\n\n"}
{"id": "679533", "url": "https://cs.wikipedia.org/wiki?curid=679533", "title": "Židovský hřbitov ve Spáleném Poříčí", "text": "Židovský hřbitov ve Spáleném Poříčí\n\nŽidovský hřbitov ve Spáleném Poříčí se nachází na severozápadním okraji města nedaleko náměstí. Má rozlohu 1036 m².\n\nHřbitov, obklopený kamennou zdí, byl údajně založen v roce 1683, doložen je však až od druhé poloviny 18. století. Dochovalo se zde asi 250 náhrobků, nejstarší čitelný náhrobek pochází z konce 18. století. Pohřbívalo se zde do roku 1937.\n\nŽidovská komunita ve Spáleném Poříčí, která se datuje z doby před rokem 1623, přestala existovat podle zákona z roku 1890, po druhé světové válce pro nízký počet přeživších nemohla být obnovena.\n\nHřbitov je chráněn jako kulturní památka České republiky. \n\nVe městě od 17. století stávala také synagoga, která byla zbourána v roce 1946.\n\n"}
{"id": "679536", "url": "https://cs.wikipedia.org/wiki?curid=679536", "title": "Dan Leyrer", "text": "Dan Leyrer\n\nDan Leyrer byl americký profesionální fotograf. Působil v New Orleans, Louisiana, USA. Jeho práce zahrnuje fotografie architektury pořízené pro instituci \"Historic American Building Survey.\"\n\nV roce 1930 se jako fotograf zúčastnil rozsáhlé vědecké expedice do majského města Uxmalu. Výpravu vedl Frans Blom, ředitel oddělení Middle American Research, Tulane University. Snímky a kresby, které členové expedice pořídili byly součástí výstavy \"Century of Progress Exposition\" v roce 1933 v Chicagu.\n\nPo smrti Ernesta J. Bellocqa nazvětšoval některé z jeho portrétních fotografií.\n\n"}
{"id": "679549", "url": "https://cs.wikipedia.org/wiki?curid=679549", "title": "Corey Duffel", "text": "Corey Duffel\n\nCorey Duffel \"celým jménem\" William Corey Duffel (* 11. dubna 1984, Walnut Creek, USA) je americký skateboardista.\n\nJe známý pro svůj styl jízdy, skákání schodů a sjíždění railů. Jeho postoj jízdy je \"Goofy\". Na skateboardu jezdí od svých deseti let a jeho nejoblíbenější trikem je \"ollie\". Jeho sponzorem, kterého má od svých počátku je obchod Metro v jeho rodném městě.\n\nOd roku 2001 členem profi týmu Foundation skateboards.\n\nOsobitý styl oblékání. Patří mezi ikony amerického skateboardingu.\n\nSponzoři : Foundation Skateboards, Osiris Shoes, Venture Trucks, Mob Grip, Pig Wheels, Metro Skateboard Shop, Armourdillo, CCS magazine, Skullcandy headphones, and Swiss Bearings\n\nCorey Duffel vlastní zatím dva promodely bot u firmy Osiris Footwear. The Duffel a The Corpse.\n\n\n"}
{"id": "679557", "url": "https://cs.wikipedia.org/wiki?curid=679557", "title": "Third Degree", "text": "Third Degree\n\nThird Degree je studiové album amerického bluesového kytaristy Johnny Wintera, vydané v roce 1986.\n\n\n"}
{"id": "679562", "url": "https://cs.wikipedia.org/wiki?curid=679562", "title": "Johnny Winter (album)", "text": "Johnny Winter (album)\n\nJohnny Winter je eponymní studiové album amerického bluesového kytaristy Johnny Wintera, vydané v roce 1969. Na albu hraje i jeho bratr Edgar Winter.\n\n\n(*) Bonusy na remasterované verzi v roce 2004.\n\n"}
{"id": "679563", "url": "https://cs.wikipedia.org/wiki?curid=679563", "title": "Fedcupový tým Itálie", "text": "Fedcupový tým Itálie\n\nFedcupový tým Itálie reprezentuje Itálii ve Fed Cupu od roku 1963 pod vedením národního tenisového svazu.\n\nItálie je jedním ze čtyř družstev, které od roku 1963 v soutěži odehrály všechny ročníky. K roku 2014 získala čtyři tituly 2006, 2009, 2010 a 2013, a stala se po Rusku druhým nejúspěšnějším týmem prvního desetiletí třetího milénia. V roce 2006 se stala prvním družstvem, které vyhrálo soutěž jako host od zavedení systému finálových utkání domácí–hosté v roce 1995.\nRoberta Vinciová držela spolu s Indonésankou Angelique Widžažaovou k roku 2011 rekord v celé soutěži jako hráčka s nejvíce vítězstvími ve čtyřhře (16) bez jediné porážky. V roce 2012 se po deblové výhře v úvodním kole Světové skupiny od Widžažaové odpoutala se 17 neprohranými zápasy.\n\nV roce 2012 Italky v prvním kole Světové skupiny porazily v Bielle Ukrajinu 3–2. V dubnovém semifinále pak v ostravské ČEZ Aréně nestačily na Českou republiku vedenou Petrou Kvitovou 1–4. Ve čtvrtfinále Světové skupiny 2013 zdolaly na domácí půdě Spojené státy 3:2, poté na palermské antuce oplatily porážku Češkám 3:1 a v cagliarském finále si poradily s Ruskem 4:0, když za hosty nenastoupily nejlepší hráčky pro zranění nebo únavu.\n\n\n\n\n\n"}
{"id": "679569", "url": "https://cs.wikipedia.org/wiki?curid=679569", "title": "Falling in Love Again", "text": "Falling in Love Again\n\nFalling in Love Again je čtvrté sólové studiové album amerického multiinstrumentalisty Davida Gatese, dřívějšího člena soft rockové hudební skupiny Bread, vydané v roce 1979.\n\nVšechny skladby napsal David Gates.\n"}
{"id": "679570", "url": "https://cs.wikipedia.org/wiki?curid=679570", "title": "HC Oceláři Třinec v české hokejové extralize 2011/2012", "text": "HC Oceláři Třinec v české hokejové extralize 2011/2012\n\nSezóna 2011/2012 je 17. sezónou HC Oceláři Třinec v české extralize. V této sezóně Oceláři obhajují mistrovský titul ze sezóny minulé. Hlavním trenérem je od 17.1.2012 Jan Tlačil.\n\n\n1. utkání\n\n2. utkání\n\n3. utkání\n\n4. utkání\n\n5. utkání\n"}
{"id": "679571", "url": "https://cs.wikipedia.org/wiki?curid=679571", "title": "Pasiáns", "text": "Pasiáns\n\nPasiáns (v překladu z francouzštiny \"trpělivost\") je karetní hra, kterou hraje zpravidla jediný hráč sám se sebou. Existují ale i varianty pro více hráčů. Pasiáns může představovat příjemné trávení volného času, slouží i k meditaci, tréninku pozornosti, paměti apod. V USA se pro podobné hry používá výraz Solitaire (Solitér - samotář).\n\nPasiáns se hraje tak, že se na stůl vykládají karty obrázkem nahoru a podle určitých pravidel se třídí, přesunují, seskupují nebo odebírají. Existuje nepřeberné množství různých variant a některé jsou i počítačovými hrami. Ty jsou často velmi populární.\n\nJednotlivé první hry \"Patience\" (český fonetický přepis je pasiáns) vznikaly zřejmě ve Francii v 17. století u dvora a přičiněním nudících se politických vězňů. Hraním pasiánsových her byl známý i císař Napoleon I.či královna Marie Antoinetta.\n\nMasové popularity se pasiánsové hry dočkaly s příchodem operačního systému Windows od společnosti Microsoft. Varianta Klondike byla zahrnuta v základní verzi Windows od verze 3.0, která vyšla v roce 1990. Solitaire tehdy fungoval hlavně jako výukový program, který měl uživatele naučit manipulovat s myší a naučit je manévry jako \"táhni a pusť\" nebo dvojklik.\n\nOd verze Windows 8 není Solitaire, ani jeho varianty, zahrnuta v základní verzi, ale Microsoft vydal aplikaci Microsoft Solitaire Collection, která funguje jak pro stolní počítače, tak jako mobilní aplikace.\n\nObvykle se pro pasiáns používají dvě sady žolíkových karet odvozeným z rummy karet. Karty se řadí podle hodnot od esa (A) po krále. Žolíci se většinou nepoužívají. Kompletní sestava obsahuje 108 listů, z nichž jsou čtyři Jokerové, využitelní jen ke speciálnímu druhu hry. Oproti žolíkovým, rummy kartám mají menší rozměr (44×67 mm), aby se lépe vykládaly na stůl. Mají čtyři barvy – srdce, kára, piky a kříže, každá z nich má sekvenci 13 listů: 2, 3, 4, 5, 6, 7, 8, 9, 10, J, Q, K a A.\n\n\n"}
{"id": "679577", "url": "https://cs.wikipedia.org/wiki?curid=679577", "title": "Fedcupový tým Ruska", "text": "Fedcupový tým Ruska\n\nFedcupový tým Ruska reprezentuje Rusko ve Fed Cupu od roku 1968 pod vedením národního tenisového svazu. Celkovým vítězem soutěže se stal čtyřikrát a šestkrát skončil jako poražený finalista.\n\nV letech 1968–1991 ruské tenistky reprezentovaly tým Sovětského svazu, po rozpadu země v ročníku 1992 pak Společenství nezávislých států a od roku 1993 pak Ruskou federaci.\n\nMezinárodní tenisová federace pojímá Rusko jako nástupce Sovětskho svazu. Do statistik mu tak byly započítány všechny výsledky od roku 1968. \n\nTýmovým statistikám vévodí Lotyška Larisa Savčenková, která dosáhla nejvíce celkových zápasových výher (65), singlových (29) i deblových (36) vítězných utkání, stejně jako odehrála nejvyšší počet 17 sezón a představila se v 55 mezistátních střetnutích. Nejdelší šňůra neporazitelnosti Rusek činila devět zápasů mezi lety 1997–1999.\n\nTým vyhrál čtyři tituly v letech 2004, 2005, 2007 a 2008. Stal se tak nejúspěšnějším družstvem prvního desetiletí třetího milénia. Pětkrát, a to v letech 1988, 1990, 1999, 2001 a 2011 odešel z finále poražen.\n\nPrvní listopadový víkend roku 2011 hostily Rusky v moskevském finále Světové skupiny Českou republiku, jíž podlehly 2:3 na zápasy.\n\nV roce 2012 družstvo v prvním kole Světové skupiny porazilo Španělky 3:2. V dubnovém semifinále pak v moskevské Megasport Aréně ruské hráčky nestačily na Srbsko 2:3. Ve čtvrtfinále Světové skupiny 2013, konaném opět v Moskvě, zvládly duel proti Japonsku po výsledku 3:2, když rozhodla závěrečná čtyřhra a v semifinále doma přehrály Slovensko stejným poměrem. Bez nejlepších hráček, které nenastoupily pro zranění nebo únavu, pak podlehly v cagliarském finále s Itálií 0:4.\n\nV úvodním kole Světové skupiny 2014 družstvo podlehlo Austrálii a po zvládnuté baráži s Argentinou se udrželo v elitní skupině.\n\nVe čtvrtfinále Fed Cupu 2015 si v krakovské aréně tenistky poradily s Polskem 4:0 na zápasy, když v prvním vzájemném měření sil týmů vyhrála obě dvouhry Maria Šarapovová. Po jednom bod přidaly Světlana Kuzněcovová i deblová dvojice Vitalija Ďjačenková s Anastasijí Pavljučenkovovou. V sočské aréně Adler rozhodla o postupu ze semifinále s Německem až závěrečná čtyřhra. Na antuce vyhrály Kuzněcovová i Pavljučenkovová, ale soupeřky srovnaly v nedělních singlech. V rozhodujícím deblu pak zvítězily Pavljučenkovová s Jelenou Vesninovou a družstvo prošlo do finále, opět po dvou letech, výsledkem 3:2.\n\nV pražském finále proti České republice prohrály 3:2 na zápasy až v rozhodující čtyřhře, kterou nezvládl pár Vesninová a Pavljučenkovová. Ruskám nepomohly ani dva výhrané singly světové čtyřky Marie Šarapovové, jež se ve finále objevila poprvé. Češky dokázaly otočit nepříznivý vývoj 1:2. Dvojka Makarovová do průběhu nezasáhla pro poranění nohy.\n\nV moskevském čtvrtfinále Světové skupiny 2016 Rusky překvapivě podlehly Nizozemsku 1:3. Po třech utkáních již měly soupeřky zajištěný postup vedením 3:0. Kiki Bertensová ani Richèl Hogenkampová přitom nefigurovaly v první stovce žebříčku WTA. Dvouhra mezi Kuzněcovovou a Hogenkampovou, jíž Nizozemka vyhrála 10–8 ve třetí sadě, se stala nejdelším zápasem v historii Fed Cupu. Trvala přesně čtyři hodiny a překonala tak rekord utkání vítězné Portoričanky Vilmarie Castellviové s Kanaďankou Wozniakovou, který v roce 2005 trval 3:49 hodin. Singlový duel nezvládla ani Jekatěrina Makarovová, když na úvod podlehla Bertensové.\n\nV dubnové baráži o udržení ve Světové skupině pak družstvo bez hlavních opor podlehlo Bělorusku 2:3 na zápasy a sestoupilo do druhé světové skupiny pro rok 2017, poprvé od sezóny 1998. Dva body soupeřek získala členka elitní světové desítky Viktoria Azarenková a třetí přidala Aljaksandra Sasnovičová. Ruskou jedničkou se stala Darja Kasatkinová figurující ve čtvrté desítce klasifikace WTA.\n\n\n\n"}
{"id": "679590", "url": "https://cs.wikipedia.org/wiki?curid=679590", "title": "Wildlife (album)", "text": "Wildlife (album)\n\nWildlife je třetí studiové album anglické glam rockové skupiny Mott the Hoople, vydané v roce 1971.\n\n\n\n"}
{"id": "679596", "url": "https://cs.wikipedia.org/wiki?curid=679596", "title": "Fedcupový tým Sovětského svazu", "text": "Fedcupový tým Sovětského svazu\n\nFedcupový tým Sovětského svazu reprezentoval Sovětský svaz ve Fed Cupu v letech 1968–1991. Počínaje rokem 1992 původně sovětské hráčky začaly hrát za nástupnické státy vzniklé na základech sovětského státu.\n\nDružstvo soutěž nikdy nevyhrálo. V letech 1988 a 1990 skončilo jako poražený finalista. V prvním případě podlehlo Československu 1:2 na zápasy. O dva roky později nestačilo stejným poměrem na Spojené státy. Posledním utkáním Sovětského svázu se stalo druhé kolo Světové skupiny 1991, v němž tým podlehl Československu 1:2.\n\nMezinárodní tenisová federace přičetla všechny výsledky dosažené v sovětské éře družstvu Ruské federace. Hráčské statistiky týmu vedla Larisa Savčenková.\n\n\n\n\n"}
{"id": "679599", "url": "https://cs.wikipedia.org/wiki?curid=679599", "title": "Fedcupový tým Španělska", "text": "Fedcupový tým Španělska\n\nFedcupový tým Španělska reprezentuje Španělsko ve Fed Cupu od roku 1972 pod vedením národního tenisového svazu.\n\nK roku 2011 tým získal pět titulů v letech 1991, 1993, 1994, 1995 a 1998 a stal se nejúspěšnějším družstvem posledního desetiletí druhého milénia. Šestkrát, v letech 1989, 1992, 1996, 2000, 2002 a 2008, odešlo jako poražený finalista.\n\nV roce 2011 hrálo Španělsko druhou světovou skupinu, v níž porazilo Estonsko 4:1 a po úspěšné baráži nad Francií 4:1, která do tohoto zápasu ze Světové skupiny nikdy nesestoupila, si pro rok 2012 zajistilo účast mezi elitní osmičkou týmů.\n\nPo barážové výhře nad Japonskem 4:0 Španělky v úvodním kole Světové skupiny 2014 8. – 9. února přivítají Českou republiku. Hrát se bude na antuce sevillského Centro de Tenis Blas Infante.\n\n\n\nk dubnu 2011\n\n"}
{"id": "679601", "url": "https://cs.wikipedia.org/wiki?curid=679601", "title": "Daňová kvóta", "text": "Daňová kvóta\n\nDaňová kvóta je makroekonomický ukazatel, který vyjadřuje celkovou úroveň daňové (plus poplatkové) zátěže v dané zemi. Může být jednoduchá, nebo složená (celková daňová kvóta):\n"}
{"id": "679602", "url": "https://cs.wikipedia.org/wiki?curid=679602", "title": "All the Young Dudes", "text": "All the Young Dudes\n\nAll the Young Dudes je studiové album anglické glam rockové skupiny Mott the Hoople, vydané v roce 1972. Album produkoval David Bowie, který napsal i píseň se stejným názvem jako album.\n\n\n"}
{"id": "679615", "url": "https://cs.wikipedia.org/wiki?curid=679615", "title": "Džungarská pánev", "text": "Džungarská pánev\n\nDžungarská pánev (ujgursky جۇڭغار ئويمانلىقى, \"Jungghar oymanliqi,\" čínsky 准噶尔盆地, \"Junggar Pendi,\" pinyin \"Zhǔngáěr Péndì,\" český přepis \"Čun-ka-er pchen-ti)\" je oblast na severozápadě Ujgurska a Čínské lidové republiky, mezi pohořími Altaj na severu, Ťan-šan na jihu a Tarbagataj (který se někdy považuje za součást Ťan-šanu) na západě. Nadmořská výška kolísá, místy překračuje i 1000 m, ale hladina jezera Ebinur v jihozápadním cípu pánve leží pouze 190 m n. m. Podstatnou část pánve vyplňuje druhá největší čínská poušť Gurbantünggüt. Většina pánve je bez odtoku, pouze její severní částí protéká řeka Irtyš (\"Ertis Che\").\n\nPo jižním okraji pánve vede důležitá silniční i železniční spojnice Číny s Kazachstánem. Leží tu i ujgurské hlavní město Urumči. Z něj vede silnice i železnice snadným průsmykem přes Ťan-šan k jihu do Turfanské pánve a dále do vlastní Číny. Naopak západní konec této trasy leží v Džungarské bráně, která spojuje Džungarskou pánev s Balchašsko-alakolskou pánví na území Kazachstánu.\n\n"}
{"id": "679617", "url": "https://cs.wikipedia.org/wiki?curid=679617", "title": "Legendy z Dogtownu", "text": "Legendy z Dogtownu\n\nLegendy z Dogtownu je biografický film z roku 2005 režírovaný Catherine Hardwicke, se scénářem napsaným Stacym Peraltou. Film pojednává o příběhu Z-Boys, partě lidí kteří stáli u zrodu skateboardingu. Film je věnován památce komika Mitche Herberga, který se ve filmu objevil, ale zemřel dříve než byl film uveden do kin. Je to také první film na kterém spolupracovali TriStar Pictures a Columbia Pictures což jsou obě obchodní značky Sony Pictures Entertaiment.\n\nDěj se odehrává v dogtownské části Venice Beach v raných 70. letech kde surfaři Tony Alva (Victor Rasuk), Stacy Peralta (John Robinson) a Jay Adams (Emile Hirsch) žijí šťastný život plný skateboardingu, surfingu s majitelem skateshopu a designerem skateboardů Skipem Engblomem (Heath Ledger) a ostatními surfery. Skipovi jednoho dne do jeho Zephyr skateshopu dojdou polyurethanová kolečka a kamarád Z-Boys Sid pozve Jaye, Stacyho a Tonyho, aby si zkusili dát polyurethanová kolečka na skateboardy: Potom co Skip uvidí, co kluci na skateboardech dokážou, rozhodne se založit vlastní skateboardový tým. Tým se ukáže být jako skvělá volba, vzhledem k vítězství v hodně soutěžích se Jay, Tony a Stacy stávají velice populárními po celé Venice Beach.\n\nSuchá období neposkytovala dostatek vln k surfování ale zároveň neposkytovala dostatek vody k napuštění bazénů, čehož si všimla parta kolem Z-boys velice rychle, začali se pokoušet o ježdění v bazénech, které ovšem nebyly jejich, mezitím se stále účastnili soutěží, které vyhrával. Tím se dostávali do skejtových magazínů a velice sport proslavili. Na oslavu jednoho článku Skip, který kluky sponzoroval, uspořádá párty, na kterou se dostaví trošku výstřední Topper Burks (Johnny Knoxville), a nabídne sponzoring Tonymu Alvovi. Ten ze začátku váhá, protože Skipy mu ze začátku velmi pomohl, ale když vidí výhody spojené se skejtováním za Toppera, rychle se nakloní na jeho stranu. Po něm Skipův tým opustí Jay, který doufá, že mimo něj vydělá víc peněz pro svou mámu, poslední tým opustí Stacy.\n\nTony a Stacy se stanou velice rychle slavnými a uznávanými skateboardisty, s výstupy v televizi, vlastními prkny a Stacy se dokonce objeví v Charlieho andílcích. Jay se mezitím připojí ke gangu. Jejich životy se velice změní, už nejsou nejlepšími přáteli, ale rivaly – toto je patrné zejména mezi Stacym a Tonym. Na mistrovství světa ve skateboardingu se Tony dostane do potyčky s jiným skateboardistou a málem přijde o oko, Jay se naštve na svoje sponzory, protože nedělají prkna aby se na nich dalo jezdit, ale aby vydělali, a Stacy vyhraje soutěž. Po mistrovství klukům zavolá jejich kamarád Sid a pozve je k němu domů, oznámí klukům že má nádor na mozku a pozve je k poježdění v jeho bazénu.\n\nV titulkách se dozvídáme, že z Tonyho se stal skvělý skateboardista který se pořád lidem vloupává do dvorků a jezdí v jejich vypuštěných bazénech. Stacy otevře vlastní firmu, za kterou jednu dobu jezdí tehdy 14letý Tony Hawk. Jay je pořád považován za jednoho z lidí co zažehli jiskru sportu. Sid nakonec na nádor na mozku zemře a jeho otec nechá v bazénu jezdit všechny skejtry z okolí.\n\n"}
{"id": "679626", "url": "https://cs.wikipedia.org/wiki?curid=679626", "title": "Johnny Winter And", "text": "Johnny Winter And\n\nJohnny Winter And je studiové album amerického bluesového kytaristy Johnnyho Wintera, vydané v roce 1970. Jedná se o první album na kterém s ním spolupracuje Rick Derringer.\n\n\n"}
{"id": "679628", "url": "https://cs.wikipedia.org/wiki?curid=679628", "title": "Fedcupový tým Srbska", "text": "Fedcupový tým Srbska\n\nFedcupový tým Srbska reprezentuje Srbsko ve Fed Cupu od roku 1995 pod vedením národního tenisového svazu. Od roku 1969 nastupovaly srbské hráčky za družstvo Jugoslávie, které odehrálo poslední ročník soutěže v roce 2003.\n\nSrbsko vstoupilo do soutěže v roce 1995. V letech 1995–2003 srbské hráčky reprezentovaly tehdy existující stát Svazovou republiku Jugoslávie a v období 2004–2006 pak nástupnickou zemi Srbsko a Černá Hora. Družstvo se probojovalo do finále Světové skupiny v roce 2012. Mezi roky 1995–2011 v této skupině odehrálo jedinou sezónu (2010), ve které prohrálo úvodní kolo s Ruskem.\nV roce 2011 byl srbský tým součástí druhé světové skupiny, kde zvítězil nad Kanadou 3:2 a v baráži pak přehrál Slovensko stejným poměrem 3:2, čímž si pro rok 2012 zajistil účast v nejvyšší úrovní soutěže.\n\nV roce 2012 Srbky v prvním kole Světové skupiny porazily Belgii 3–2. V dubnovém semifinále pak v moskevské Megasport Aréně přehrály Rusky  3–2 a poprvé v historii se probojovaly do finále Světové skupiny, v němž podlehly obhájci titulu České republice 1:3 na zápasy. Ve čtvrtfinále Světové skupiny 2013 nestačily v nišské hale na Slovensko 2:3, když absentovaly první dvě hráčky Ivanovićová a Jankovićová.\n\n\n\nk únoru 2013\n\n"}
{"id": "679632", "url": "https://cs.wikipedia.org/wiki?curid=679632", "title": "USA Today", "text": "USA Today\n\nUSA Today je druhý nejprodávanější americký deník, který byl založen Alem Neuharthem , a dnes je vlastněn Gannett Company.\nUSA Today je národní americký deník vydávaný společností Gannett Company. Bylo založen 15. listopadu 1982, zakladatelem byl Al Neuharth.\n\nUSA Today je konkurentem listu The Wall Street Journal v soupeření o pozici nejvydávanějších novin ve Spojených státech. Podle Audit Bureau of Circulations, tiskovina měla náklad 1,8 milionu kopií v březnu 2012 ve srovnání s The Wall Street Journal, který měl náklad 2,1 milionu kopií. Ovšem tento údaj zahrnuje 400 tisíc placených on-line účastníků. USA Today zůstává největším vydavatelem tištěných novin ve Spojených státech a je distribuován do padesáti států. USA Today je často v hotelech a na letištích rozdáváno mezi zákazníky.\n\n"}
{"id": "679634", "url": "https://cs.wikipedia.org/wiki?curid=679634", "title": "Live: Take No Prisoners", "text": "Live: Take No Prisoners\n\nLive: Take No Prisoners je třetí koncertní album amerického rockového zpěváka a kytaristy Lou Reeda, vydané v roce 1978.\n\nVšechny skladby napsal Lou Reed.\n\n\n\n"}
{"id": "679638", "url": "https://cs.wikipedia.org/wiki?curid=679638", "title": "Second Winter", "text": "Second Winter\n\nSecond Winter je studiové album amerického bluesového kytaristy Johnny Wintera, poprvé vydané v roce 1969. Na albu se podílí i jeho mladší bratr Edgar Winter.\n\n\n"}
{"id": "679656", "url": "https://cs.wikipedia.org/wiki?curid=679656", "title": "Spálov", "text": "Spálov\n\nSpálov může znamenat:\n\n"}
{"id": "679662", "url": "https://cs.wikipedia.org/wiki?curid=679662", "title": "Saints &amp; Sinners (album, Johnny Winter)", "text": "Saints &amp; Sinners (album, Johnny Winter)\n\nSaints And Sinners je studiové album amerického bluesového kytaristy Johnny Wintera, vydané v roce 1974. Na albu spolupracuje i s Rickem Derringerem nebo se svým bratrem Edgarem Winterem.\n\n\n"}
{"id": "679665", "url": "https://cs.wikipedia.org/wiki?curid=679665", "title": "Saints &amp; Sinners (album, Whitesnake)", "text": "Saints &amp; Sinners (album, Whitesnake)\n\nSaints & Sinners je páté studiové album anglické hard rockové skupiny Whitesnake, vydané v roce 1982.\n\n\n"}
{"id": "679666", "url": "https://cs.wikipedia.org/wiki?curid=679666", "title": "Fedcupový tým Ukrajiny", "text": "Fedcupový tým Ukrajiny\n\nFedcupový tým Ukrajiny reprezentuje Ukrajinu ve Fed Cupu od roku 1993 pod vedením národního tenisového svazu.\n\nUkrajina vstoupila do soutěže v roce 1993, v letech 1968–1991 ukrajinské hráčky reprezentovaly tehdy existující Sovětský svaz a v roce 1992 pak byly součástí nástupnického týmu Společenství nezávislých států. Dosud se neprobojovaly do žádného finále Světové skupiny, v níž k roku 2011 odehrály jednu sezónu 2010 a v 1. kole prohrály s Itálií 1:4.\nV roce 2011 byly součástí druhé světové skupiny, v níž zvítězily nad Švédskem 3:2 a v baráži pak přehrály Austrálii stejným poměrem 3:2, čímž si pro rok 2012 zajistily účast v elitní Světové skupině.\n\n\nk dubnu 2011\n\n"}
{"id": "679673", "url": "https://cs.wikipedia.org/wiki?curid=679673", "title": "Fedcupový tým Německa", "text": "Fedcupový tým Německa\n\nFedcupový tým Německa reprezentuje Německo ve Fed Cupu od roku 1963 pod vedením národního tenisového svazu Deutscher Tennis Bund.\n\nPremiérový titul Němky vybojovaly v roce 1987 ještě pod hlavičkou Západního Německa, když Steffi Grafová s Claudií Kohdeovou-Kilschovou porazily Američanky 2:1 na zápasy. Druhou trofej přidaly o pět let později Grafová s Anke Huberovou v ročníku 1992, po vítězství nad Španělskem 2:1. Pětkrát odešly jako poražené finalistky, a to v ročnících 1966, 1970, 1982, 1983 a 2014.\n\nNejvyšší počet 27 vyhraných utkání i 10 čtyřher zaznamenala Helga Masthoffová, nejvíce 17 vítězných dvouher dosáhla Anke Huberová a Anna-Lena Grönefeldová odehrála rekordní počet 12 ročníků.\n\nMezi lety 1963–1989 německé hráčky reprezentovaly pouze Spolkovou republiku Německo, která se účastnila soutěže.\nV roce 2011 byly Němky součástí druhé světové skupiny, v níž zvítězily nad Slovinskem 5:0 a v baráži pak přehrály Spojené státy poměrem 4:1, čímž si pro rok 2012 zajistily účast v elitní světové skupině.\n\nV roce 2012 tým v 1. kole Světové skupiny v Porsche-Arena prohrál s Českou republikou 1–4 a v následné baráži nestačil ve stejné hale na Austrálii 2–3, čímž pro rok 2013 sestoupil do Světové skupiny II. V únoru 2013 hráčky porazily ve druhé etáži soutěže Francii 3:1 a prošly do baráže o světovou skupinu 2014.\n\nDo světové skupiny se Němky vrátily v sezóně 2014 po ročním výpadku. Od sezóny 2004 pravidelně střídaly účasti v první a druhé světové skupině. Ve čtvrtfinále si v bratislavské aréně poradily se Slovenskem 3:1 na zápasy, když obě dvouhry vyhrála Angelique Kerberová a jeden bod přidala Andrea Petkovicová. V brisbanském semifinále pak podle stejného scénáře zdolaly Australanky opět poměrem 3:1, když úvodní dvouhru získala Petkovicová a další dva singly ovládla Kerberová. Německo tak po 22 letech postoupilo do finále soutěže. V pražském souboji o titul však podlehlo České republice 1:3, když za rozhodnutého stavu pro soupeřky získal jediný bod deblový pár Sabine Lisická a Julia Görgesová.\n\nMediální odezvu vyvolal slavnostní ceremoniál čtvrtfinále světové skupiny Fed Cup 2017 na havajském Maui, v němž Spojené státy přivítaly německý tým. Německá hymna byla přednesena opuštěnou slokou začínající slovy „\"Deutschland, Deutschland über alles\",“ jíž používalo také Nacistické Německo. Kapitánka Rittnerová reagovala slovy: „\"Je to neomluvitelný skandál. Bylo mi do breku, protože chvíle, kdy vám ve Fed Cupu hrají hymnu, je něco posvátného.\"“ Americká tenisová asociace se následně omluvila. Z pěti duelů byly dohrány pouze dvě dvouhry, z nichž Petkovićová odešla poražena. Další dva duely byly Němkami skrečovány a pátý se nekonal. Německo prohrálo 0:4 na zápasy a ocitlo se v baráži.\n\n\n\n"}
{"id": "679676", "url": "https://cs.wikipedia.org/wiki?curid=679676", "title": "Jiří Pešek (fotbalista)", "text": "Jiří Pešek (fotbalista)\n\nJiří Pešek (4. června 1927 Praha – 20. května 2011) byl český fotbalový reprezentant a trenér. Hrál na levém křídle, Zdeněk Šálek ho charakterizuje: \"\"Vynikající technik a dribler, schopný projít přes několik hráčů, vnikal neuvěřitelně lehce do pokutového území\"\". Po ukončení aktivní činnosti se stal úspěšným trenérem, působil v Řecku, Finsku (s tamním olympijským mužstvem se zúčastnil her v Moskvě), Jemenu a v Indii, kde v letech 1993–1994 vedl národní A mužstvo. V roce 2004 mu byla udělena Cena Václava Jíry.\n\nByl odchovancem Bohemians, za které hrál ligu od svých šestnácti let. V roce 1947 debutoval v reprezentaci proti Jugoslávii – naši vyhráli 3:1, tehdy si jedinkrát v životě zahrál se svým idolem Pepi Bicanem. Ačkoliv byl mimořádně talentovaný útočník, často doplácel na svoji neukázněnost, která mu dělala potíže v době vypjatého kolektivismu po roce 1948. V roce 1951 Bohemians sestoupili z ligy a on poté odešel do Sparty (tehdy Spartak Sokolovo). Vyhrál s ní mistrovské tituly v letech 1952 a 1954, kdy se navíc s patnácti brankami stal králem střelců. Vybojoval si tak nominaci na světový šampionát do Švýcarska, kde nastoupil v utkání proti Uruguayi, které skončilo porážkou 0:2. 27. března 1955 dal v Brně svůj jediný reprezentační gól, kterým rozhodl o výhře 3:2 nad Rakouskem. V témže roce přestoupil do Dynama Praha. V roce 1957 při výhře 4:1 nad NDR odehrál poslední zápas za národní tým. V letech 1960–1965 hrál za Motorlet, kterému pomohl k postupu do nejvyšší soutěže. Je členem Klubu kanonýrů se 149 brankami.\n\n\n\n"}
{"id": "679680", "url": "https://cs.wikipedia.org/wiki?curid=679680", "title": "Fedcupový tým Švýcarska", "text": "Fedcupový tým Švýcarska\n\nFedcupový tým Švýcarska reprezentuje Švýcarsko ve Fed Cupu od premiérového ročníku 1963 pod vedením národního tenisového svazu Swiss Tennis.\n\nNejlepším výsledkem v soutěži je finále z roku 1998, v němž Švýcarky podlehly Španělsku 2:3 na zápasy. Týmovým statistikám vévodí Patty Schnyderová, která vyhrála celkově 50 zápasů a během dvanácti ročníků nastoupila do 37 mezistátních utkání.\n\nNejlepšího výsledku družstvo dosáhlo v roce 1998, kdy se probojovalo do ženevského finále proti Španělsku. Za Švýcarsko v hale Palexpo nastoupily Martina Hingisová a Patty Schnyderová, soupeřky hrály ve složení Conchita Martínezová a Arantxa Sánchezová Vicariová. Rozhodla až závěrečná čtyřhra, kterou vyhrály Španělky a získaly tak trofej konečným poměrem 3:2 na zápasy.\nDo semifinále se hráčky země helvetského kříže probojovaly v letech 1981, 1983 a Fed Cup 2016. V prvním případě v Tokiu nestačily na Spojené státy poměrem 0:3 a o dva roky později je mezi poslední čtveřicí v Curychu vyřadilo Západní Německo shodným výsledkem.\n\nV roce 2011 hrál tým 1. skupinu euroafrické zóny, v níž vyhrál tři zápasy a ve skupinové baráži zdolal Nizozemsko. Poté v baráži o druhou světovou skupinu přehrál Švédsko poměrem 4:1, čímž si pro rok 2012 zajistil účast ve druhé světové skupině Fed Cupu.\n\n\n\"Zahrnuty jsou pouze zápasy světové skupiny, druhé světové skupiny a jejich baráží.\"\n\n\n"}
{"id": "679685", "url": "https://cs.wikipedia.org/wiki?curid=679685", "title": "Fey", "text": "Fey\n\nPříjmení Fey nosí více různých osobností:\n\n"}
{"id": "679691", "url": "https://cs.wikipedia.org/wiki?curid=679691", "title": "RMS Asia", "text": "RMS Asia\n\nRMS \"Asia\" byl kolesový parník třídy America společnosti Cunard Line vybudovaný roku 1850 v loděnicích Robert Steele & Co. ve skotském Greenocku. Na vodu byl spuštěn 30. ledna 1850 a na svoji první plavbu na trase Liverpool-New York vyplul 18. května 1850.\nTentýž měsíc získal po své transatlantické plavbě časem 8 dní, 14 hodin a 50 minut s průměrnou rychlostí 12,25 uzlů (22,69 km/h) Modrou stuhu.. Pro Cunard sloužil až do roku 1867, kdy byl prodán. V roce 1883 byl nakonec rozebrán.\n"}
{"id": "679694", "url": "https://cs.wikipedia.org/wiki?curid=679694", "title": "Ogurčinskij", "text": "Ogurčinskij\n\nOgurdža nebo Ogurčinskij (turkmensky \"Orgurja Ada\", resp. \"Ogurjaly adasy\", rusky \"остров Огурчинский\") je písčitý ostrov v jihovýchodní části Kaspického moře. Je to největší ostrov Turkmenistánu. Táhne se v podobě úzké kosy z jihu na sever. Je široký 1 až 1,5 km a dlouhý 42 km. Má rozlohu 45 km².\n\nTvarem připomíná okurku, nicméně pojmenování pochází od pomístního jména Ogurča v oblasti poloostrova Čeleken, které je známo od roku 1392 jako sídlo turkického kmene Ogurdžalů, což v překladů znamená piráti. V 15. až 17. století se na ostrově skrývali piráti, kteří přepadali perské kupce a obchodovali se solí a kradeným zbožím.\n\nPovrch ostrova je porostlý trávou a keři a nejvyšší body tvoří vrcholy písečných dun. Během zimních bouří se mořské vlny valí přes ostrov v úzkých místech a mění jeho tvar. Od poloostrova Čeleken je oddělen průlivem širokým 15 km. Sám ostrov od západu ohraničuje Turkmenský záliv.\n\nV 21. století nemá ostrov stálé obyvatele, především z důvodu nedostatku pitné vody. V minulosti na ostrově bylo leprosárium pro nemocné leprou. Zastavovali se tu rybáři při rybolovu. Za dob Sovětského svazu byl jejich pobyt na ostrově přísně omezován a ostrov byl přírodní rezervací (\"zakaznik\" - ). Byly sem přivezeny gazely perské, kterým hrozí vyhynutí. Na pobřeží ostrova se vyskytují a také rozmnožují kaspičtí tuleni.\n"}
{"id": "679695", "url": "https://cs.wikipedia.org/wiki?curid=679695", "title": "RMS Africa", "text": "RMS Africa\n\nRMS \"Africa\" byl kolesový parník třídy America společnosti Cunard Line vybudovaný roku 1850 v loděnicích Robert Steele & Co. ve skotském Greenocku. Na vodu byl spuštěn v červenci 1850 a na svoji první plavbu na trase Liverpool-New York vyplul 26. října 1850.\nV říjnu 1851 najel na útes a byl vážně poškozen. Na své trase zůstal i během krymské války. Pro Cunard sloužil až do roku 1868, kdy byl prodán..\n"}
{"id": "679701", "url": "https://cs.wikipedia.org/wiki?curid=679701", "title": "FNRS (balon)", "text": "FNRS (balon)\n\nFNRS (též FNRS-1) byl stratosférický balon, v němž jeho konstruktér Auguste Piccard v roce 1931 dosáhl světového výškového rekordu. Označení je zkratkou belgického fondu pro vědecký výzkum (\"Fonds National Belge de la Recherche Scientique\"), který stavbu financoval. Stejně pak byly pojmenovány i dva batyskafy: FNRS-2 a FNRS-3.\n\nBalón byl sestrojen pro výzkum kosmického záření ve vysokých vrstvách zemské atmosféry. Podle návrhu profesora Piccarda jej postavila švýcarská firma Riedinger a ve Švýcarsku byl také registrován. Skládal se z pláště z lehké (100 g/m²) pogumované tkaniny o objemu 14000 m a kulové gondoly. Byl plněn vodíkem. Při startu byl obal plněn jen zhruba do 1/5 objemu (2800 m³), teprve výstupem náplň expandovala a balón dosáhl kulovitého tvaru.\n\nGondola byla vyrobena z hliníkového plechu o tloušťce stěn 3 mm a měla průměr 2,1 m. Byla vybavena osmi okny a dvěma hermetickými průlezy. Okna byla dvojitá, aby se zabránilo omrzání. Polovina gondoly byla zvenku natřena černě a polovina bíle, což mělo usnadnit termoregulaci. Kvůli poruše ovládání balónu byl ale tento systém během rekordního letu nefunkční.\n\nK prvnímu vzletu byl balón připraven 14. září 1930. Kvůli špatnému počasí byl ale let zrušen. Ke skutečnému startu proto došlo až 27. května 1931. Balón vystartoval ve 3.57 ráno z Bernu. Kvůli větru byl balón na zemi zajištěn nadbytečným lanem, které však po startu zablokovalo ovládání výpustního ventilu, což posádce velmi zkomplikovalo přistání. Let proto trval až do večera, kdy po západu slunce plyn vychladl a balón klesl. Dosáhl výšky přibližně 16 km. Jako rekord byl pak uznán další let ze 17. srpna 1932, kdy balón dosáhl výšky 16 201 m (podle IAF) či 16 940 m (podle Švýcarského topografického úřadu).\nDalší a poslední let (s jinou posádkou) byl proveden 18. srpna 1934. O několik let později obal balónu shořel při pokusu profesora Piccarda o využití zvetšelého obalu pro teplovzdušný balón.\n\n"}
{"id": "679703", "url": "https://cs.wikipedia.org/wiki?curid=679703", "title": "SS British Queen (1849)", "text": "SS British Queen (1849)\n\nSS \"British Queen\" byl parník vybudovaný roku 1849 v loděnicích William Denny & Co. v Dumbartonu pro společnost Brownlow & Pearson. 8. června 1849 byl spuštěn na vodu, ale už 4. dubna 1850 si jej pronajala Sloman Line. V roce 1852 ho pak získalo rejdařství Cunard Line a od 17. července 1852 sloužil na lince New York-Konstantinopol. V roce 1854 sloužil jako transportní loď v krymské válce a od 20. dubna 1862 sloužil na poštovní lince Liverpool-Halifax-New York. V roce 1898 byl nakonec rozebrán.\n"}
{"id": "679709", "url": "https://cs.wikipedia.org/wiki?curid=679709", "title": "Hnutí za Velký Izrael", "text": "Hnutí za Velký Izrael\n\nHnutí za Velký Izrael (: התנועה למען ארץ ישראל השלמה,\" ha-Tenu'a le-ma'an Erec Jisra'el ha-šelejma\") bylo izraelské politické hnutí, existující v 60. a 70. letech 20. století, jehož ideologií byl Velký Izrael.\n\nVzniklo v červenci 1967, měsíc poté, co Izrael v šestidenní válce dobyl Pásmo Gazy, Sinajský poloostrov, Západní břeh Jordánu a Golanské výšiny, a vyzývalo izraelskou vládu, aby si dobytá území ponechala a osídlila je židovským obyvatelstvem. Zakladateli hnutí byli labourističtí a revizionističtí sionisté, spisovatelé a básníci, včetně Natana Altermana, Aharona Amira, Chajima Guriho, Rachel Janajit Ben Cvi, Jicchaka Tabenkina, Jicchaka Cukermana, Civji Lubetkina, Eli'ezera Livneho, Moše Šamira, Šmu'ela Kace, Ze'eva Vilnaje, Uri Cvi Greenberga, Šmu'ela Josefa Agnona, Isera Har'ela, Jisra'ele Eldada, Dana Tolkovského a Avrahama Jofeho.\n\nVe volbách v roce 1969 kandidovalo pod názvem „Kandidátka země izraelské,“ avšak získalo pouze 7561 hlasů (0,6 % hlasů) a nedokázalo překročit 1% volební práh. Před volbami v roce 1973 se připojilo k alianci Likud, kterou tvořily strany Cherut, Liberální strana, ha-Merkaz ha-chofši (Svobodný střed) a Rešima mamlachtit (Národní kandidátka). Likud ve volbách získal 39 mandátů, z nichž jeden byl přidělen Hnutí za Velký Izrael, který získal Avraham Jofe.\n\nV roce 1976 se hnutí spojilo s Rešima mamlachtit a ha-Merkaz ha-Acma'i (odštěpenec ha-Merkaz ha-chofši) a vytvořilo stranu La'am, která zůstala součástí Likudu, až do jeho sloučení v Cherut v roce 1984. Jeho dva členové, Moše Šamir a Cvi Šiloach se později stali členy Knesetu za Likud a Techiju.\n"}
{"id": "679717", "url": "https://cs.wikipedia.org/wiki?curid=679717", "title": "Těsnohlídek", "text": "Těsnohlídek\n\nNositelem příjmení Těsnohlídek může být:\n\n"}
{"id": "679723", "url": "https://cs.wikipedia.org/wiki?curid=679723", "title": "Radmila Kleslová", "text": "Radmila Kleslová\n\nRadmila Kleslová (* 25. srpna 1963 Vysoké Mýto), rodným příjmením Bartheldyová, je česká politička a lobbistka. V letech 1986 až 1989 byla členkou Státní bezpečnosti, od roku 1988 ve 23. odboru rozvědky, který měl na starosti získávání a výcvik špiónů do kapitalistického zahraničí. V letech 2010 až 2014 byla místostarostkou městské části Praha 10 za ČSSD, následně přestoupila do hnutí ANO 2011 a od listopadu 2014 do ledna 2016 vedla městskou část jako starostka. V únoru 2015 byla zvolena místopředsedkyní hnutí ANO 2011, na funkci v září téhož roku rezignovala, kvůli kauze, kdy pracovala pro mnoho podniků za vysoké finanční odměny.\n\nVystudovala gymnázium (1982) a v roce 1986 promovala na Právnické fakultě tehdejší Univerzity Jana Evangelisty Purkyně v Brně. V roce 1988 získala titul JUDr. na Právnické fakultě Univerzity Karlovy v Praze.\n\nOd roku 1986 podle svých slov pracovala v podniku Centrotex, poté v právním oddělení podniku Zelenina Praha a od roku 1988 na československém federálním ministerstvu vnitra s cílem nastoupit do diplomatických služeb. Z toho důvodu byla prověřována Státní bezpečnosti (StB). Prověrkou prošla a StB ji nabídla práci v zahraniční rozvědce, což podle svých slov odmítla a od roku 1989 si hledala jinou práci.\n\nTato verze se liší od dochovaných záznamů v Archivu bezpečnostních složek. Podle nich Kleslová v roce 1986 podala přihlášku do StB a po dlouhém prověřování byla v roce 1988 přijata v hodnosti podporučíka s krycím jménem Lia. Zařazena byla k 23. odboru I. správy SNB, tedy na Odbor výběru, přípravy a řízení nelegální rozvědky. Podle historika Radka Schovánka tak StB připravovala Kleslovou na dlouhodobou špionáž v zahraničí, pravděpodobně v západní Evropě nebo USA. Kariéru Kleslové na ministerstvu vnitra ukončila Sametová revoluce, po které byla StB zrušena. V roce 2015 popřela, že by kdy byla příslušnicí komunistické rozvědky či s ní jakkkoli spolupracovala.\n\nOd února 1990 pracovala na Správě spojení Sboru národní bezpečnosti (SNB), v srpnu téhož roku byla povýšena. Od září pracovala v Úřadu Federálního ministerstva vnitra pro ochranu ústavy a demokracie (předchůdce Bezpečnostní informační služby), kde byl jejím nadřízeným Jiří Klesl, její pozdější manžel. V roce 1998 již v bezpečnostních službách nepracovala.\n\nOd roku 1997 je zapsaná jako advokát v České advokátní komoře.\n\nZasedala v dozorčích radách velkých podniků Vítkovice Steel (2005–2006), Unipetrol Trade (2006–2008), Benzina (2005–2007) a Kostelecké uzeniny (2008–2010). Byla také viceprezidentkou Česko-izraelské smíšené obchodní komory vedené Tomášem Chrenkem.\n\nOd svého vstupu do politiky působila v několika společnostech přímo či nepřímo vlastněných či spoluvlastněných hlavním městem Praha. V letech 2005–2007 byla členkou dozorčí rady IDS Praha (tehdy podíl Dopravní podniku hl. m. Prahy 34 %), v letech 2011–2012 předsedkyní dozorčí rady Trade Centre Praha (jediný akcionář Praha), v letech 2013–2015 předsedkyní představenstva Pražské teplárenské Holding (podíl Prahy 51 %), v letech 2011–2013 místopředsedkyní dozoří rady PRAHA 10 – Majetková (jediný akcionář městská část Praha 10). Od června 2015 je předsedkyní dozorčí rady Pražské energetiky (podíl Prahy 58 % prostřednictvím Pražská energetika Holding), od srpna 2015 je členkou představenstva Pražské teplárenské (podíl Prahy 47,42 % prostřednictvím Pražská teplárenská Holding).\n\nJako advokátka také poskytuje a poskytovala právní a poradenské služby několika společnostem vlastněných či spoluvlastněných státem. Pracovala pro Dopravní podnik hl. m. Prahy (jediný akcionář Praha), v letech 2005–2015 pro Čepro (jediný akcionář stát), v letech 2011–2015 pro České dráhy (jediný akcionář stát) za 40 tisíc korun bez DPH měsíčně, a v letech 2000–2015 pro ČEZ (podíl státu 70 %), kde pobírala 100 tisíc korun měsíčně za poradenské služby a zprávy o práci vlády. Vyplývá to z korespondence bývalého náměstka ministra financí Lukáše Wagenknechta.\n\nOd roku 1993 byla Radmila Kleslová členkou ČSSD a působila na pozicích místopředsedkyně Obvodní organizace v Praze 10, předsedkyně Krajské kontrolní komise ČSSD Praha, místopředsedkyně Krajské organizace ČSSD Praha a členky Ústředního výkonného výboru ČSSD.\n\nV únoru 2014 ukončila své členství v ČSSD a vstoupila do hnutí ANO 2011, kde od téhož měsíce působí jako předsedkyně Krajské organizace ANO 2011 Praha. Na III. sněmu hnutí ANO 2011 byla na konci února 2015 zvolena místopředsedkyní hnutí. Uspěla v prvním kole volby, získala 109 hlasů ze 188 možných (tj. 58 %). V září 2015 na tento post rezignovala. K rezignaci údajně přispěla i nahrávka, na níž vyhrožovala členům dozorčí rady státní firmy, aby se o její smlouvu v ČEZ nezajímali. Nahrávku zveřejnil investigativní web Neovlivní.cz.\n\nV komunálních volbách v roce 2010 byla ještě za ČSSD zvolena zastupitelkou městské části Praha 10. V listopadu 2010 se pak stala místostarostkou městské části (funkci zastávala do roku 2014). O čtyři roky později ve volbách v roce 2014 obhájila post zastupitelky městské části, když vedla kandidátku hnutí ANO 2011. Hnutí volby vyhrálo (tj. 19,05 % hlasů a 9 mandátů) a dne 27. listopadu 2014 byla zvolena starostkou městské části Praha 10. Dne 12. ledna 2016 oznámila, že rezignuje na post starostky, protože koalice na Praze 10 dle jejího tvrzení nefunguje. O post ve vedení městské části se znovu ucházela i v komunálních volbách v říjnu 2018, ve kterých kandidovala na druhém místě kandidátky hnutí ANO v Praze 10. Ve volbách získala mandát zastupitele, když obdržela 4 426 preferenčních hlasů. Po volbách byla krátce asistentkou poslance Patrika Nachera, ale po kritice spolustraníků spolupráci ukončili.\n\nV roce 1990, při práci v Úřadu Federálního ministerstva vnitra pro ochranu ústavy a demokracie, navázala vztah se svým vedoucím, o 29 let starším bývalým příslušníkem Státní bezpečnosti Jiřím Kleslem, a provdala se za něj. Klesl zemřel v roce 2010. Jejich dcera Kateřina, studentka VŠE, je bývalá extraligová hráčka volejbalu za Olymp Praha.\n"}
{"id": "679726", "url": "https://cs.wikipedia.org/wiki?curid=679726", "title": "Místní knihovna Radotín", "text": "Místní knihovna Radotín\n\nMístní knihovna Radotín je veřejná knihovna zřízená Městskou částí Praha 16 jako její organizační složka.\n\nPrvní zprávy o knihovně v Radotíně jsou z roku 1874 - jednalo se žákovskou a učitelskou knihovnu, která se rozšiřovala a doplňovala z výnosů školních akademií úsilím učitelů a drobnými dary místních občanů. Radotín měl v té době 47 domů a 499 obyvatel. Z kronik a historických dokumentů máme o knihovně několik zajímavých záznamů: Učitelské knihovně věnoval knihu „Lev III.“ pan František Haman, vrátný hraběte Chotka ve Vídni. V roce 1899 vychází společná práce učitelstva „Smíchovsko a Zbraslavsko“, která v knihovně učitelů nemůže chybět. Z darů obyvatel obce byly zakoupeny učebnice pro děti z nejchudších rodin.\nSokolská knihovna byla založena v roce 1893 z iniciativy učitele a sokola Václava Šváchy. V domě U Koruny byla ještě pronajata čítárna časopisů, kterých se odebíralo kolem patnácti titulů. V roce 1908 měla tato knihovna 78 odborných tělocvičných a 530 poučných a zábavních knih.\n\nObecní veřejná knihovna byla zřízena na základě 1. knihovního zákona ze dne 22. července 1919, otevřena byla první zářijovou neděli 1921 v malé, zcela nedůstojné místnosti domu čp. 2, který už tehdy čekal na svou demolici. Nicméně knihovna fungovala a v roce 1922 v ní bylo týdně půjčeno okolo 200 až 300 svazků. Dle statistické zprávy z r. 1922 měla obecní veřejná knihovna ve svém vlastnictví celkem 442 svazků beletrie a četby naučné a 26 svazků časopisů. Všech čtenářů ve výše uvedeném roce bylo 150.\n\nV roce 1936 měla knihovna již 2800 svazků, z toho 147 knih poučných a 49 časopisů. Zapsaných čtenářů bylo 256 a vypůjčili si celkem 9209 svazků. Knihy se půjčovaly v neděli dopoledne.\nKnihovna se stěhovala, jako snad žádná jiná radotínská instituce. V letech 1939–1940 byla přemístěna do jedné ze sokolských šaten, od roku 1940 do roku 1944 do domu pana Šamonila na Betonce, pak byla přestěhována do budovy U Broulímů (Smalt).\nRoku 1945 bylo zakoupeno 125 nových knih a 100 knih starších. Svaz osvobozených vězňů daroval 22 svazků s obsahem o útisku v době okupace a z řad čtenářstva bylo věnováno asi 20 svazků. Čtenářů měla knihovna v té době 260 a svazků celkem 5000.\n\nV r. 1948 byly pořízeny nové seznamy knih, knihy byly zabaleny. Zároveň bylo vyřazeno mnoho knih považovaných vládnoucím režimem za závadné a škodlivé. Po válce přišlo další stěhování - do budovy čp. 5, tam zůstala až do r. 1990.\n\nOd roku 1970 do r. 1974 působila knihovna jako středisková, starala se o šest vesnických knihoven. Od 1. 7. 1974 připadla pod Městskou knihovnu Praha a od 1. 1. 1983 se vrátila pod správu MNV Radotín.\nRoku 1990 muselo být dětské oddělení z havarijních důvodů uzavřeno a přemístěno do Loučanské ulice do budovy bývalé školní jídelny a oddělení pro dospělé do bývalé prodejny oděvů vedle staré pošty. Tyto prostory byly v rámci restituce uvolněny původnímu majiteli a tak také oddělení pro dospělé bylo přestěhováno do Loučanské. V té době měla knihovna přes tisíc čtenářů, kteří si vypůjčili cca 42 tisíc knih.\n\nProstory se časem ukázaly pro dobře fungující a rozšiřující se knihovnu jako nedostatečné a proto bylo roku 2004 rozhodnuto o zásadní přestavbě knihovny, která začala v říjnu 2005. Knihovní fond byl přemístěn do náhradních prostor, půjčovna pro dospělé vznikla v Kulturním středisku „U Koruny“ a oddělení pro děti v ZŠ Radotín. Půjčovalo se do konce roku 2005 a od 1. 1. 2006 byla knihovna zcela uzavřena. Knihovní fond byl zpracováván v budově Živnostenského úřadu do elektronické podoby, aby mohl sloužit v nových prostorách již automatizované knihovny.\n\nSlavnostního otevření dne 2. 10. 2006 se mimo jiné zúčastnila starostka Prahy 16 Hana Žižková a senátor Tomáš Grulich.\n\nProvoz knihovny je plně automatizovaný, je používán knihovní systém Tritius.\nBudova je bezbariérová a v celé budově lze zdarma využít wi-fi připojení.\nČtenáři mají v knihovně k dispozici 3 on-line katalogy a 6 počítačů pro internet. \nKnihovna má vlastní webové stránky, na kterých je i on-line katalog, a tak si mohou čtenáři i z domova zkontrolovat, kolik vypůjčených knih mají, kdy je mají vrátit, případně prodloužit výpůjčky nebo tituly rezervovat.\nKnihovna půjčuje knihy, časopisy, společenské hry, audioknihy a čtečky e-knih. Hostuje výstavy - hlavně umělců spojených s regionem, pořádá besedy a nabízí kurzy základní počítačové gramotnosti. Nejmenší čtenáři i s rodiči se setkávají každou 1. středu v měsíci v rámci projektu \"První dobrodružství s knížkou aneb Narodil se čtenář\".\n\nKnihovna spolupracuje se ZŠ, Gymnáziem Oty Pavla, mateřskými školami, dětským zařízením Petrklíč a s Domem s pečovatelskou službou, které působí v Radotíně.\n\nKnihovní fond čítá 50 tisíc svazků a navštěvuje ji téměř 1700 čtenářů.\n\n\n\n\n"}
{"id": "679727", "url": "https://cs.wikipedia.org/wiki?curid=679727", "title": "Zkouška (Útěk z vězení)", "text": "Zkouška (Útěk z vězení)\n\nZkouška (v angl. originále \"Cell Test\") je třetí epizoda amerického seriálu Prison Break, kterou režíroval kanadský režisér Brad Turner a napsal nynější viceprezident WWE Studios Michael Pavone. Děj epizody se odehrává kolem Michaela Scofielda, který zkouší, zda může věřit svému spoluvězni Fernadu Sucremu. \n\nPoslední epizoda skončila s Michaelem, Johnem Abruzzim a několika Abruzziho tvrdými hochy v kůlně, s kleštěmi na malíčku Michaelovy levé nohy. Michael o prst přišel, ale mučení naštěstí skončlo, jelikož do kůlny vtrhlo několik strážníků, kteří pak dopravili hlavního protagonistu k doktorce Saře Tancredi, které se zdá, že se nejedná o nehodu, jak ji strážníci zdělili. Když Michaelův bratr Lincoln Burrows zjistí, co mu Abruzzi udělal, chce mafiána zabít. Michael mu to ale vymluví, jelikož s Abruzzim počítá jako se zajišťovatelem dopravy z nedalekého letiště. Michael se svému bratrovi také svěří o tom, že plánuje svůj plán říct Sucremu, kterého chce ale vyzkoušet a před kterým ho Lincoln varuje, jelikož se jedná o zloděje.\n\nZatím se Sucre snaží dovolat své snoubence Maricruz, jejíž telefon ale zvedá její matka, která dává Fernandovi najevo, že jestli má dívku opravdu rád, měl by jí dát pokoj. T-Bag, který se cítí ukřivděn po rasové válce, při které kvůli Michaelovi přišel o svého svěřence, se zatím vyzbrojuje na souboj s ním a sežene si speciální nůž, který je upravený pro co nejdelší a nejbolestnější usmrcení soupeře. Veronica Donovan opět navštěvuje Michaela, kterému chce útěk vymluvit, jenže ten ji odbyje tím, že dělal to co ona, než zjistil, že to nemá cenu a že musí do situace zasáhnout sám. Lincolnův syn, L. J. Burrows, se po svém trestném činu účastní s matkou návštěvy psycholožky, která se diví nad náhlým výpadkem dobrého studenta a doporučuje mu návštěvu svého otce.\n\nMichael zatím začal se svým testem, který spočívá v mobilním telefonu, který před Sucreho očima ukryje v lékárničce na zdi, čímž si svého spoluvězně efektivně otestuje. Lincolna navštěvuje ředitel Henry Pope, který po něm chce vyplnit seznam návštěvníků jeho popravy, kde ale nevinný vězeň nechce vidět nikoho, jelikož chce své bližní ušetřit takového utrpení. Pope ho také varuje, že všichni vězni, kteří tak v minulosti zvolili, své volby při popravě velice litovali. Veronica se rozhodla navštívit Leticiu Barris, která bydlí v nebezpečné části Chicaga, ale to mladou právničku neodradí. Leticia na ní při setkání namíří zbraň, jelikož si myslí, že Veronica patří mezi agenti Společnosti, organizace, která vykonstruovala vraždu a nyní se snaží zlikvidovat všechny, kteří by mohli popravu Burrowse ohrozit. Leticia se před setkáním připravovala k odjezdu, ale Veronica ji dokázala přesvědčit k návštěvě její kanceláře s tím, že ji po sepsání svědectví osobně odveze na letiště.\n\nBurrows na dvoře zaslechne Sucreho, jak o mobilním telefonu vypráví svým Hispánským kamarádům a poví o mobilu hlavnímu dozorci věznice, Bradu Bellickovi, za více času na vzduchu a pár cigaret. Mafiánský boss Philly Falzone se opět zastavil za Abruzzim, kterého varuje před Ottem Fibbonaccim a svému příteli hrozí zabitím jeho dětí, které nyní stráví nějaký čas se „strýčkem“ Phillym u jezera. Bellick si přivede k sobě Sucreho, který mu buď dá telefon, nebo přijde o práva na návštěvu své Maricruz, což si Portorikánec zvolil jako lepší možnost. Michael mu pak ukáže, že mobil je pouze kusem mýdla, které použil k testu, jestli mu může věřit, a že má lepší způsob, jak ho dostat ke své vyvolené. Když ale Sucre slyší o útěku, nechce s tím mít nic společného, jelikož za šestnáct měsíců ho z vězení propustí.\n\nLeticia Barris tedy podává Veronice své svědectví a svěřuje se i o tajných agentech, kteří se podle ní tváří, jako by byli „nedotknutelní“, než se odebere dát si cigaretu. Michael se opět dostává k doktorce, která mu navrhuje přeřazení na oddělení mezi oběti znásilnění, ale Michael se rozhodne čelit nebezpečnému prostředí věznice sám. Veronicu navštíví agent Paul Kellerman, který se poprvé setkává se svým novým cílem. Snaží se chovat co nejpřátelštěji a nabízí Veronice pomoc, ale právnička tuší, co se stalo a když Leticiu po Kellermanově odchodu nenachází v místnosti pro kuřáky, vidí pouze auto agentů, jak odjíždí z nedaleké ulice. Zatímco Abruzzi chápe, že na Michaela musí jinak, Sucre se rozhodne odstěhovat se do jiné cely. Lincolna navštěvuje kněz, ale ani ten ho nepřesvědčuje, aby na seznam návštěvníků zařadil své nejbližší.\n\nV jídelně se opět potkávají Michael a T-Bag, což není znamení ničeho dobrého. T-Bag chce Scofielda napadnout svou novou zbraní, ale na poslední chvíli ho zastavuje Abruzzi, který oba válečníky přivede do jedné z místností, zdánlivě aby si to vyříkali, jenže Abruzziho plán byl napadnout T-Baga a dát Michaelovi najevo, že s ním chce jednat jemněji. Michael mu tedy poví o svém plánu, jelikož je mafián důležitou součástí útěku, díky vlastnictví v nízkokapacitové letecké společnosti. Lincolna navštěvuje L. J., který chápe, jak je pro něj otec důležitý a lituje, že ho už mockrát neuvidí. Veroničin vztah se Sebastianem se stává kvůli případu stále komplikovanější, jelikož kvůli jednání s Leticiou Barris zmeškala jejich schůzku a navíc se nemůže rozhodnout, jestli se chce za přítele vdát. Tomu ale dochází trpělivost a s Veronicou se rozchází. \n\nDo Michaelovy cely se konečně dostává nový spoluvězeň, který ale není zrovna ideální pro plán útěku. Jedná se o Charlese Patoshika, zvaného Haywira, který do cely přichází z psychiatrického oddělení. To se ani Lincolnovi nelíbí a s tím, že plán má už třídenní zpoždění, vypadají šance celkem špatně. Kdesi v přírodě se agenti Kellerman a Hale rozhodují zabít Leticiu Barris a zkušenější Kellerman tímto úkolem pověřuje svého parťáka Hala, který ji zabít nechce a tak ji jen postřelí. Dorazit nevinnou ženu mu ale nejde a tak to za něj dělá psychicky odolnější kolega. Když vylezl nad věznicí Fox River měsíc, Michael se rozhodl, že právě to by mohl být správný okamžik, kdy pracovat na útěku, než ale vůbec stačil začít s odmontováním záchoda, zjistil poněkud nepříjemnou zprávu o svém spoluvězňovi, který trpí nemocí, kvůli níž nikdy nespí.\n"}
{"id": "679733", "url": "https://cs.wikipedia.org/wiki?curid=679733", "title": "SS Andes (1852)", "text": "SS Andes (1852)\n\nSS \"Andes\" byl parník vybudovaný roku 1852 v loděnicích William Denny & Co. v Dumbartonu. 18. srpna 1852 byl spuštěn na vodu a 8. prosince téhož roku vyplul na svou první plavbu Liverpool-New York. V roce 1854 sloužil jako nemocniční loď v krymské válce a roku 1859 byl prodán do Španělska.\n"}
{"id": "679734", "url": "https://cs.wikipedia.org/wiki?curid=679734", "title": "Tasmánská divočina", "text": "Tasmánská divočina\n\nTasmánská divočina (anglicky Tasmanian Wilderness) je společné označení pro několik oblastí v Tasmánii, které byly pod tímto názvem zapsány na seznam Světového dědictví UNESCO. Souhrnná plocha všech území je 15 842 km², což představuje přibližně 20% rozlohy celého ostrova.\n\nTasmánskou divočinu tvoří mimo jiné národní parky:\na dále rezervace:\n\nRegion, který byl podroben silnému zalednění, jeho parky a rezervace, se svými strmými roklemi, o rozloze více než 1 milion ha, představuje jeden z posledních mírných deštných pralesů na světě. Nálezy ve vápencových jeskyních svědčí o lidském osídlení po více než 20.000 let.\n\n"}
{"id": "679744", "url": "https://cs.wikipedia.org/wiki?curid=679744", "title": "Michael Giacchino", "text": "Michael Giacchino\n\nMichael Giacchino (* 10. října 1967, Riverside Township, New Jersey, USA) je americký hudební skladatel. Patří mezi známé hudební skladatele filmové a seriálové hudby.\n\nOd deseti let se začal věnovat filmové hudbě. Později vystudoval magisterský titul na \"School of Visual Art\" v New Yorku. Zpočátku pracoval ve studiích Universal a Disney v New Yorku. Později se přestěhoval do Los Angeles, kde pracoval pro Disney jako asistent produkce videoher.\n\nPrvní velkou skladatelskou kompozicí byla orchestrální hudba k videohře \"The Lost World: Jurassic Park\" od DreamWorks Interactive. Proslavil se také soundtrackem ke hře Medal of Honor, díky kterému si ho režisér J. J. Abrams vybral jako skladatele pro seriál Alias. Jejich spolupráce pokračovala i v kultovním seriálu Ztraceni, kde bylo zapotřebí 120 hodin hudby. Během seriálu složil také hudbu ke hře Call of Duty a v roce 2004 také k animovanému filmu Úžasňákovi. Pokračoval soundtrackem Mission Impossible III a získal nominaci na Oscara za hudbu k filmu Ratatouille. Toto ocenění nakonec získal díky animovanému filmu Vzhůru do oblak (2009), téhož roku napsal též hudbu pro sci-fi film \"Star Trek\".\n\nMezi jeho další počiny patří soundtracky k filmům \"\", \"Super 8\", \"Auta 2\", \", V hlavě, Zootropolis, Jurský svět\", \"Doktor Strange\", další \"Star Trek:Do Neznáma\" a v poslední řadě také \"Rogue One\" z nové série Lucasfilmu.\n\nRatatoullie(2008)\n\nVzhůru do oblak(2010)\"proměnil\"\n\nVzhůru do oblak(2010)\"proměnil\"\n\nVzhůru do oblak(2010)\"proměnil\"\n\nRogue One(2016)\n\nDoctor Strange(2016)\n\nÚsvit Planety opic(2015)\n\nSuper 8(2012)\"proměnil\"\n\nMission Impossible IV.(2012)\n\nAť vejde ten pravý(2011)\n\nVzhůru do oblak(2010)\n\nÚžasňákovi(2005)\n\n"}
{"id": "679748", "url": "https://cs.wikipedia.org/wiki?curid=679748", "title": "Objemný odpad", "text": "Objemný odpad\n\nObjemný odpad je odpad z domácností,který kvůli nadměrným rozměrům a velké hmotnosti nelze odkládat do běžných sběrných nádob jako jsou kontejnery nebo popelnice. Jedná se například o: nábytek, koberce, sanitární keramiku, objemné lepenkové, skleněné, plastové a kovové obaly apod. \n\n"}
{"id": "679751", "url": "https://cs.wikipedia.org/wiki?curid=679751", "title": "Komunální odpad", "text": "Komunální odpad\n\nKomunální odpad nebo také \"směsný odpad\" je podle legislativy veškerý odpad vznikající při činnosti fyzických osob (domácností) na území obce. Komunální odpad zahrnuje: tuhý komunální odpad, domovní odpad, objemný odpad apod. Jedná se o odpad, který není separován, nebo ho již dále separovat nelze. Složkou komunálního odpadu je biologicky rozložitelný (komunální) odpad, ve zkratce BRKO nebo BRO.\n\nZbytkový komunální odpad je složka komunálního odpadu, která zbývá po vytřídění využitelných a nebezpečných složek a objemného odpadu.\n\nPro sběr komunálního odpadu jsou použity sběrné nádoby tzv. kontejnery nebo popelnice,které jsou umístěny na shromažďovacích místech.\n\nKomunální odpad je shromažďován pomocí separačních systémů:\n\n\n"}
{"id": "679753", "url": "https://cs.wikipedia.org/wiki?curid=679753", "title": "Józef Dowbor-Muśnicki", "text": "Józef Dowbor-Muśnicki\n\nJózef Dowbor-Muśnicki byl polský generál (25. října 1867, Stary Garbów – 26. října 1937, Batorowo, Polsko) byl polský generál.\n\nZačal studovat na gymnáziu v Radomi, ale v roce 1881 přešel na vojenskou školu v Petrohradu. V roce 1888 se stal podporučíkem Ruské armády. V letech 1889 až 1902 navštěvoval akademii generálního štábu v Petrohradě. Roku 1914 byl povýšen na plukovníka. Za první světové války nejprve byl náčelníkem štábu divize pěchoty. V roce 1916 velel 138. pěší divizi, poté v roce 1917 velel 38. armádnímu sboru. Byl povýšen na generálporučíka, v červenci roku 1917 se stal velitelem polského I. sboru. Později roku 1919 byl velitelem Velkopolské armády. Na jaře roku 1919 byl povýšen na generála zbraní. V roce 1920 byl přeložen do rezervy. Zemřel v roce 1937.\n\n\n\n"}
{"id": "679756", "url": "https://cs.wikipedia.org/wiki?curid=679756", "title": "Seznam vítězek Fed Cupu", "text": "Seznam vítězek Fed Cupu\n\nToto je seznam vítězek a finalistek Fed Cupu spolu s místem konání, každoroční ženské týmové soutěže v tenise hrané od roku 1963. Do roku 1994 nesla název Pohár federace (Federation Cup).\n\nPouze Spojené státy, Austrálie a Česká republika vyhrály Fed Cup a Davis Cup v jednom kalendářním roce. Jediné Česko pak v konkrétní sezóně přidalo i triumf na Hopman Cupu.\n\n"}
{"id": "679767", "url": "https://cs.wikipedia.org/wiki?curid=679767", "title": "Take Me Now", "text": "Take Me Now\n\nTake Me Now je páté sólové album Davida Gatese, dřívějšího člena skupiny Bread, vydané v roce 1981. Jedná se o poslední album až do roku 1994, kdy vydal album Love is Always Seventeen.\n"}
{"id": "679771", "url": "https://cs.wikipedia.org/wiki?curid=679771", "title": "Scapegoat strom", "text": "Scapegoat strom\n\nScapegoat strom (z angl. slova scapegoat – obětní beránek) je jeden z binárních vyhledávacích stromů. Nezávisle na sobě ho vymysleli Arne Andersone a Igal Galperin. Je implementován tak, že používá standardní algoritmy pro vkládání záznamů do nevyváženého stromu a v případě, že je to třeba, je strom při poslední operaci znovu vyvážen. Složitost při vyhledávání je v nejhorším případě formula_1 a amortizovaná složitost vkládání a mazání je také formula_1. Jeho největší výhodou je paměťová nenáročnost, na rozdíl od většiny vyvažovaných vyhledávacích stromů nepotřebuje ve vrcholech informace navíc.\n"}
{"id": "679776", "url": "https://cs.wikipedia.org/wiki?curid=679776", "title": "Velikonoční jízda", "text": "Velikonoční jízda\n\nVelikonoční jízdy, také Jízdy křižáků či Jízda kolem osení ( \"Jutrowne jěchanje\", také \"Křižerjo\", \"Osterreiten\", také \"Kreuzreiten\") jsou starý velikonoční zvyk, který se do současnosti dochoval především v německé Lužici a také na dvou místech v Česku: v Lukavci v českém Slezsku a v Mikulášovicích ve Šluknovském výběžku (tradice obnovena roku 2011). Podobnou jízdou s žehnáním a průvodem koní (ale nesouvisející s Velikonocemi) je jízda sv. Linharta v pošumavském Uhlišti.\n\nPůvod tradice velikonočních jízd je v pohanských oslavách příchodu jara a žehnání úrody. Křesťanství tuto tradici převzalo a přeměnilo ji v oslavu zmrtvýchvstání Krista. Pro jízdy je typické procesí jezdců na koních v různě zdobených oblecích s cylindry na hlavách. Počty jezdců se různí, v největších bývá i několik stovek jezdců. Jezdci se sejdou před kostelem, kde dostanou požehnání, a spolu s průvodem věřících se vydají na průvod obcí (nebo mezi obcemi) za zpěvu písní.\n\nV současnosti jezdí 5 procesí v Horní Lužici (z toho u 4 z nich jedou jezdci ze dvou obcí proti sobě a po cestě se potkají) a 2 v Česku:\n\n\nněmecky:\n"}
{"id": "679777", "url": "https://cs.wikipedia.org/wiki?curid=679777", "title": "Čestmír Hofhanzl", "text": "Čestmír Hofhanzl\n\nČestmír Hofhanzl (9. října 1941 Borovany – 5. ledna 2020 Třeštice) byl český politik a biolog, postupně v letech 1990 až 1998 poslanec České národní rady a Poslanecké sněmovny PČR za Občanské fórum a ODA. Po odchodu z ODA člen Strany konzervativní smlouvy a Konzervativní strany.\n\nMěl tři sourozence, Hanu (* 1936), Jana (* 1939) a Helenu (* 1944). Jeho otec byl v padesátých letech internován v pracovním táboře, protože odmítl vstoupit do družstva. Po maturitě (střední zemědělská škola v Táboře) nebyl třikrát z kádrových důvodů přijat na vysokou školu, ale po základní vojenské službě byl z důvodu nedostatku studentů přijat na novou Vysokou školu zemědělskou v Českých Budějovicích. Po roce přestoupil na Univerzitu Karlovu, kde vystudoval biologii, kterou absolvoval roku 1971.\n\nPracoval převážně ve zdravotnictví. S manželkou lékařkou žil postupně ve Štóle pod Vyšnými Hágy na Slovensku, poté v Jablunkově, Zlíně a těsně před Sametovou revolucí na Vysočině (v letech 1983–1990 jako zaměstnanec biochemické laboratoře v jihlavské nemocnici), kde v Telči a v Jihlavě zakládal Občanské fórum. V prosinci 1989 se stal prvním mimopražským členem Občanské demokratické aliance.\n\nVe volbách v roce 1990 byl zvolen za Občanské fórum, respektive za ODA, do České národní rady. Působil ve výboru pro životní prostředí. Opětovně byl zvolen do ČNR ve volbách v roce 1992, nyní za ODA (volební obvod Jihomoravský kraj). Zasedal v zemědělském výboru. V roce 1992 se zmiňuje jako člen politického grémia ODA. V ČNR se zaměřoval na zemědělskou tematiku, kritizoval proces transformace lesnictví. Profiloval se jako antikomunista a v roce 1993 v průběhu projednávání zákona o protiprávnosti komunistického režimu neúspěšně navrhoval zákaz činnosti KSČM.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V ní obhájil mandát ve volbách v roce 1996. Kromě zemědělského výboru zasedal v období let 1996-1997 i ve výboru pro veřejnou správu, regionální rozvoj a životní prostředí.\n\nOd dubna roku 1997 byl členem Pravé frakce ODA, která v době rostoucího pnutí uvnitř ODA prosazovala zachování konzervativních postulátů, s nimiž Občanská demokratická aliance vznikala. Po definitivním rozkolu v prosinci 1997 vystoupil z ODA Společně s Ivanem Maškem v lednu 1998 nevyslovil důvěru vládě Josefa Tošovského, kterou podporovala kromě ODA také ČSSD, Unie svobody a KDU-ČSL. V březnu 1998 spoluzakládal Stranu konzervativní smlouvy (kromě něj se v ní angažoval například Ivan Mašek, Daniel Korte nebo Roman Joch). V roce 1998 napsal vzpomínkovou knihu, v níž mj. uvedl, že za rozpad ODA může Josef Zieleniec; je autorem celé řady dalších memoárových a polemických knih.\n\nZa Stranu konzervativní smlouvy kandidoval v senátních volbách roku 2000 neúspěšně za senátní obvod č. 59 - Brno-město. Získal ale jen 1 % hlasů a nepostoupil do 2. kola. Strana konzervativní smlouvy se roku 2001 sloučila s Konzervativní stranou, v níž Hofhanzl působil jako zástupce jejího smírčího soudu. Působil také ve správě Národního parku Šumava, kde se nechtěl podílet na jeho nové koncepci a proto odešel do předčasného důchodu. Žil ve vlastnoručně zrekonstruovaném mlýně mezi Telčí a Třeští.\n\nV krajských volbách roku 2008 kandidoval jako člen KONS za formaci Konzervativní koalice (sdružení několika pravicových stran včetně Konzervativní strany) do zastupitelstva kraje Vysočina. Mandát v krajské samosprávě ale nezískal.\n\nZemřel dne 5. ledna 2020 ve věku 78 let v obci Třeštice.\n\n"}
{"id": "679778", "url": "https://cs.wikipedia.org/wiki?curid=679778", "title": "Bibliothèque Cujas de droit et de sciences économiques", "text": "Bibliothèque Cujas de droit et de sciences économiques\n\nBibliothèque Cujas de droit et de sciences économiques (česky \"Cujasova knihovna práva a ekonomických věd\") je univerzitní knihovna v Paříži se specializací na právo. Nachází se v Latinské čtvrti v 5. obvodu v ulici \"Rue Cujas\". Jacques Cujas (1522-1590) byl francouzský právník a ve své době expert na římské právo.\n\nCujasova knihovna byla původně knihovnou právnické fakulty Pařížské univerzity a byla otevřena v roce 1829, aby pomáhala studentům při přípravě jejich diplomových prací. Od roku 1831 slouží všem studentům práv v hlavním městě. Knihovna se několikrát stěhovala. V roce 1946 byl zvažován přesun do ulice \"Rue Cujas\", ke kterému ale došlo až v roce 1958, kdy byla dokončena přestavba nového sídla. To se skládá ze starší budovy z let 1845-1846 a z novější postavené v letech 1955-1958.\n\nPo rozdělení Pařížské univerzity byla knihovna původní právnické fakulty integrována do meziuniverzitní knihovny podle vyhlášky ze dne 10. února 1972. Později se stala samostatnou knihovnou a od 16. listopadu 1978 nese svůj dnešní název.\n\nKnihovna se řídí dohodou mezi univerzitami Paříž I a Paříž II o společné spolupráci a je připojena k univerzitě Paříž I. Je otevřena pro vědecké pracovníky fakult, studenty magisterského a doktorandského studia a osoby vykonávající aktivity právní povahy. Jiné osoby zde mají povoleno studovat jen výjimečně, především při studiu specifických dokumentů.\n\nKnihovna obsahuje více než 650 000 knih práva ze všech dob, shromažďuje rovněž knihy týkající se politologie a ekonomie. Uchovává všechny právnické diplomové práce obhájené ve Francii, kterých je zhruba asi 160 000. Je také jednou z osmi francouzských knihoven uchovávajících dokumenty vydané OSN a uchovává dále dokumenty vydané Společností národů a Mezinárodní organizací práce.\n\n"}
{"id": "679779", "url": "https://cs.wikipedia.org/wiki?curid=679779", "title": "Bibliothèque publique d'information", "text": "Bibliothèque publique d'information\n\nBibliothèque publique d'information (česky \"Veřejná informační knihovna\") je knihovna v Paříži se statutem veřejné instituce pod dohledem Ministerstva kultury. Je přičleněná k Centre Georges Pompidou, kde také sídlí. Obsahuje asi 400 000 dokumentů, z toho činí asi 360 000 knih.\n\nProjekt velké veřejné knihovny v centru Paříže, jejímž cílem by bylo ulehčit Francouzské národní knihovně, vznikl již při přeložení Pařížské tržnice do Rungis v letech 1963-1965, kdy měla knihovna vzniknout na uvolněném místě. V roce 1966 vznikl mezirezortní výbor pod vedením Georgese Pompidoua, který na knihovnu kladl velký důraz. Plánovaná nová knihovna měla mít 1300 míst, asi milión svazků a 2000 periodik na 11 000 m a měla být otevřená všem. Program schválil ministr školství Alain Peyrefitte 11. prosince 1967. Dne 24. října 1968 pařížská rada stanovila umístění veřejné knihovny v oblasti Beaubourg na pozemcích ve vlastnictví města Paříže. Projekt, který zahrnoval výstavbu několika budov obklopených zelenými plochami, navrhl architekt Bernard Faugeron.\n\nV prosinci 1969 prezident republiky Georges Pompidou navrhl vytvořit nové muzeum moderního umění a v únoru 1970 bylo rozhodnuto o sloučení obou projektů v rámci jednoho kulturního zařízení, takže vzniklo Centre Georges Pompidou.\n\nV letech 1997-1999 bylo centrum a všechna jeho oddělení uzavřeny kvůli komplexní přestavbě. Během té doby knihovna dočasně přesídlila do ulice \"Rue Brantôme\" v sousední čtvrti. Centre Pompidou s knihovnou bylo opět otevřeno v lednu 2000. Po svém znovuotevření nabídla mnohem rozvinutější systém přístupu do katalogu, různých databází v knihovně, na CD-ROMy a vybrané internetové stránky a poskytovala přístup k audiozáznamům pomocí robotů. V roce 2006 byl tento systém nahrazen knihovním internetovým portálem.\n\nStatut knihovny se řídí vyhláškou z 27. ledna 1976. Instituci spravuje správní rada, jejíž předsedou je ex offo prezident Centre Georges Pompidou. Ředitele knihovny jmenuje prezident republiky na návrh ministra kultury a podle stanoviska prezidenta Centra Georges Pompidou.\nKnihovna má určité vlastnosti, které ji odlišují od většiny ostatních veřejných knihoven:\n\n"}
{"id": "679782", "url": "https://cs.wikipedia.org/wiki?curid=679782", "title": "Bibliothèque littéraire Jacques Doucet", "text": "Bibliothèque littéraire Jacques Doucet\n\nBibliothèque littéraire Jacques Doucet (česky \"Literární knihovna Jacquese Douceta\") je knihovna v Paříži, která se specializuje na francouzskou literaturu. Nachází se v 5. obvodu v Latinské čtvrti na náměstí \"Place du Panthéon\", kde má studovny ve dvou sousedících budovách. Jedná se o veřejnou výzkumnou knihovnu, proto studium v ní je možné po udělení souhlasu ředitelství. Nese jméno návrháře a filantropa Jacquese Douceta (1853-1929).\n\nKnihovnu založil módní návrhář a filantrop Jacques Doucet, který ji v roce 1929 odkázal Pařížské univerzitě. V roce 1932 získala právní postavení veřejné knihovny připojené k univerzitě. Od roku 1972 je administrativně připojená ke Kancléřství pařížských univerzit.\n\nKnihovna uchovává několik fondů týkajících se francouzských literátů. Nejvýznamnější částí je sbírka Jacquese Douceta, ke které byly připojeny jednotliviny, mezi nimiž jsou např. Pierre Alechinsky, Paul Claudel, André Derain, Marie Dormoy, Benjamin Fondane, Remy de Gourmont, Max Jacob, Alfred Jarry, Pierre Louÿs, Henri Matisse, Henri Michaux, Jean Paulhan, Henri de Régnier nebo Jules Supervielle.\n\nDále je zde 89 zvláštních fondů získaných dary a nákupem, kde jsou zastoupeni např. André Breton, Robert Desnos, André Gide, Michel Leiris, Stéphane Mallarmé nebo Tristan Tzara.\n\n"}
{"id": "679790", "url": "https://cs.wikipedia.org/wiki?curid=679790", "title": "Frobeniův endomorfismus", "text": "Frobeniův endomorfismus\n\nFrobeniův endomorfismus je speciální endomorfismus v komutativní algebře a teorii těles, podoborech matematiky. Je pojmenován po Ferdinandu Frobeniovi a definován pro komutativní okruhy s prvočíselnou charakteristikou \"p\" a to tak, že každý prvek zobrazuje na jeho \"p\"tou mocninu. V některých případech se jedná o automorfismus, který se pak nazývá Frobeniův automorfismus.\n"}
{"id": "679794", "url": "https://cs.wikipedia.org/wiki?curid=679794", "title": "Breguet Atlantic", "text": "Breguet Atlantic\n\nBreguet Br.1150 Atlantic je průzkumný letoun dlouhého doletu, navržený pro působení nad hladinou moře. Je používán několika státy v rámci NATO k průzkumu, námořnímu hlídkování a k boji proti ponorkám. Letoun je rovněž schopen nést střely vzduch-země. Atlantique 2 je vylepšená verze, která byla vyráběna pro francouzské námořnictvo v 80. letech 20. století.\n\nV roce 1958 NATO vydalo specifikace požadavku na námořní hlídkový letoun dlouhého doletu, který by nahradil letouny Lockheed Neptune. Jako vítěz byl koncem téhož roku vybrán návrh Breguet Br 1150 a multinárodní konsorcium \"Société d'Étude et de Construction de Breguet Atlantic\" (SECBAT) dostalo za úkol vyvinout a postavit letoun Atlantic.\n\nPrvní prototyp vykonal svůj první let 21. října 1961 v Toulouse, následován druhým prototypem, který poprvé vzlétnul 25. února 1962. Následovaly dva předsériové letouny s delším trupem v únoru 1963 a září 1964.\n\nLetoun Atlantic je dvoumotorový středoplošník s trupem, který má v příčném řezu tvar číslice \"8\", tím je rozděleným na dva prostory. V horní části trupu se nachází přetlaková kabina pro posádku letounu a ve spodní části se nachází 9 m dlouhá pumovnice a v zadní části vypouštěcí trubky pro sonarové bóje.\nVyhledávací radar je umístěn pod zatahovatelným krytem pod trupem letounu, zatímco detektor magnetických anomálií je umístěn tradičně v prodlouženém \"žihadle\" na zádi letounu. Letoun je poháněn dvojicí turbovrtulových motorů Rolls-Royce Tyne.\n\nLetoun Breguet Br.1150 Atlantic se pyšní tím, že je jedním z mála letounů, které byly od počátku konstruovány pro svůj zamýšlený účel. V jiných případech byl obvykle využit koncept již existujícího, obvykle dopravního, letounu. Hlavním úkolem letounu \"Atlantic\" je boj proti ponorkám a hladinovým cílům. Mezi jeho druhotné role patří pátrací a záchranné akce, pokládání nebo vyhledávání námořních min a námořní hlídkování na dlouhé vzdálenosti.\n\nAtlantic může nést buď osm řízených protiponorkových torpéd (např. torpéda Mk 46) nebo 12 hlubinných bomb nebo dvě protilodní střely AM.39 Exocet ve vnitřní pumovnici. Německé letouny obvykle nesly jen torpéda Mk 46 a v posledních letech létaly převážně neozbrojeny.\n\nPůvodní objednávka z roku 1963 zněla na 40 letounů pro Francii a 20 letounů pro Německo. Letouny byly dodány v letech 1965 až 1968. Výroba byla poté zastavena až do doby než Nizozemsko objednalo 9 letounů a Itálie 18 strojů. Tyto letouny byly vyrobeny a dodány v letech 1972 až 1974.\n\nV roce 1978 francouzská vláda schválila vývoj nové vylepšené verze letounu pod názvem \"Atlantic Nouvelle Generation\". Později, když si jiné státy letoun neobjednaly, byly tyto letouny známé pod názvem Atlantique 2. Zatímco drak letounu a motory se změnily jen velmi málo, ostatní vybavení a avionika byly významně zrevidovány. Letoun dostal nový radar, procesor sonaru a taktický počítač s věžičkou infračervené kamery pod nosem letounu. Přidána byla rovněž schopnost nést střely Exocet. Dva prototypy letounu Atlantique 2 byly vyrobeny přestavěním existujících letounů Atlantic. První takto upravený prototyp vzlétnul 8. května 1981. Výroba byla odsouhlasena 24. května 1984.Dodávky byly zahájeny v roce 1989. Bylo postaveno celkem 28 letounů ačkoliv původní požadavek zněl na 42 strojů.\n\nNizozemské královské námořnictvo ztratilo tři letouny z devíti při sérii poruch nad Atlantským oceánem, což vedlo k odstavení těchto letounů v roce 1981 a jejich nahrazení letouny P-3 Orion. Německé námořnictvo nikdy neztratilo v letech 1963 až 2005 ani jeden letoun, ačkoliv jeden z nich měl nehodu. Německé letouny byly časem nahrazeny nizozemskými letouny P-3 Orion, které si Nizozemsko koupilo v 80. letech 20. století k nahrazení stejných letounů. Tyto letouny však byly mezitím podstatně modernizovány a vylepšeny.\n\nV roce 1999 byl letoun Atlantic pákistánského námořnictva sestřelen indickými stíhačkami MiG-21 poté, co se jim nepodařilo přinutit letoun přistát na indické základně, což jenom zvýšilo napětí v oblasti. Posádka letounu Atlantic neuposlechla pokyny pilotů stíhaček a snažila se uniknout z indického vzdušného prostoru. Následně byl letoun sestřelen teplem naváděnou raketou. Letoun se zřítil v indickém pohraničním regionu Kutch.\n\nNěkolik německých letounů bylo umístěno do muzeí, například do \"Luftwaffenmuseum\" nebo Holandského muzea vojenského letectva (Dutch Air Force Museum) v Soesterbergu, Nizozemsko.\n\nZ některých zpráv je zřejmé, že letouny Breguet Atlantique 2 francouzského námořnictva se účastnily pátrání po troskách letounu letu 447 Air France.\n\n\n\n Francie\n Itálie\n\n Nizozemsko\n Pákistán\n\n\"Technické údaje pocházejí z publikace „Jane's All The World's Aircraft 1988–89“\".\n\n\n\n\nPodobná letadla:\n\n"}
{"id": "679809", "url": "https://cs.wikipedia.org/wiki?curid=679809", "title": "Bledě modrá tečka", "text": "Bledě modrá tečka\n\nBledě modrá tečka (v angličtině \"Pale Blue Dot\") je fotografie planety Země, kterou v roce 1990 pořídila sonda Voyager 1 ze vzdálenosti 3,7 miliard mil (40,5 AU). \n\nPo ukončení mise sondy Voyanger 1 u vnějších planet se sonda vydala na cestu ze sluneční soustavy. Americký astronom Carl Sagan přišel s myšlenkou využít kamery sondy k pořízení fotografie sluneční soustavy z jejího okraje za drahou Neptunu. NASA jeho myšlence vyhověla a před vypnutím kamer z Jet Propulsion Laboratory zadala sondě příkazy, které natočily kamery zpět do sluneční soustavy.\n\nPozději Carl Sagan název fotografie použil v titulu své knihy z roku 1994 \"Pale Blue Dot: A Vision of the Human Future in Space\". \n\nSonda Voyager 1 byla vypuštěna 5. září 1977, před ukončením mise ve Sluneční soustavě Carl Sagan přišel s myšlenkou, pořídit fotografie sluneční soustavy, včetně Země ve chvíli, kdy bude sonda za dráhou planety Neptun. Dne 14. února 1990 po dokončení prvotních cílů byl z Jet Propulsion Laboratory odeslan sondě příkaz k otočení kamer zpět do sluneční soustavy a pořízení série fotografií jejích planet. Mezi 14. únorem a 6. červnem 1990 poslala sonda Voyager 1 šedesát fotografií, které zobrazovaly všechny planety sluneční soustavy, mezi fotografiemi byla i Bledě modrá tečka.\n\nVzdálenost sondy Voyager 1 od Země v době pořízení fotografie byla 3,7 miliard mil, podle webové aplikace Jet Propulsion Laboratory jsou vzdálenosti následující:\n\nFotografie byla pořízena přes modrý, zelený a fialový optický filtr. Světelný pruh přes Zemi způsobilo slunečnímu záření, úhel mezi Zemí a Sluncem byl velmi malý. Země zabírá na fotografii méně než jeden pixel – podle NASA „jen 0,12 pixelu.“\n\n\n"}
{"id": "679810", "url": "https://cs.wikipedia.org/wiki?curid=679810", "title": "Ze'ev Vilna'i", "text": "Ze'ev Vilna'i\n\nZe'ev Vilna'i (: , rodným jménem Volf Abramovič Vilenskij; <time datetime=\"1900-06-12\">30. května 1900</time> (dle juliánského kalendáře) – <time datetime=\"1988-01-21\">21. ledna 1988</time>) byl izraelský geograf, spisovatel a pedagog.\n\nNarodil se v Kišiněvě v Ruském impériu (dnes Moldavsko) a v roce 1906 se s rodinou přestěhoval do osmanské Palestiny, kde vyrůstal v Haifě. Pracoval jako vojenský topograf v Haganě a později v Izraelských obranných silách. Společně s manželkou Ester žili v Jeruzalémě. Jejich syn Matan Vilna'i se stal poslancem Knesetu a náměstkem ministra obrany.\n\nV Izraeli byl průkopníkem turistiky a přednášel o geografii Izraele a o jeho etnografii, dějinách a folklóru. Jeho \"Průvodce po Izraeli\" () vyšel v celkem 27 edicích a byl přeložen do mnoha jazyků.\n\nV edici z roku 1974 popisuje, jak pomohl vrátit do Izraele loď britského námořního důstojníka Thomase Howarda Molyneuxe, který se v 19. století plavil z Galilejského jezera po řece Jordán do Mrtvého moře za účelem zmapování oblasti.\n\n\n\n"}
{"id": "679814", "url": "https://cs.wikipedia.org/wiki?curid=679814", "title": "William Samuel Henson", "text": "William Samuel Henson\n\nWilliam Samuel Henson (3. května 1812 – 1888) byl předwrightovský letecký inženýr a vynálezce. Narodil se 3. května 1812 (některé zdroje nepřesně uvádějí 1805) v Nottinghamu v Anglii. Byl zainteresován v Chardském průmyslu s krajkami, ve kterém se tou dobou zvyšovala mechanizace výroby, a obdržel patent na vylepšené stroje v tomto oboru. Nejznámější je však jako raný aviatický průkopník, ačkoliv si nechal patentovat i mnoho jiných vynálezů.\n\nHensonův vzdušný parní kočár:\n\n"}
{"id": "679815", "url": "https://cs.wikipedia.org/wiki?curid=679815", "title": "Ze'ev", "text": "Ze'ev\n\nZe'ev (: זְאֵב‎, doslova vlk) je hebrejské jméno, příjmení a místopisný název, společný pro více osob a míst.\n\n\n\n"}
{"id": "679819", "url": "https://cs.wikipedia.org/wiki?curid=679819", "title": "Komančové", "text": "Komančové\n\nKomančové jsou indiánský kmen, zvaný „Vládci jižních plání“. Původně obývali velké území zvané \"Comancherie\", zahrnující severozápadní Texas a přilehlé části Nového Mexika, Oklahomy a Kansasu. Dnes žije asi 14 700 Komančů převážně v okolí města Lawton (stát Oklahoma).\n\nNázev Komančů pochází z jazyka Ute, kde \"kohmahtse\" znamená \"Stojí proti nám\", sami se označovali jako \"Nemene\" \"Lidé\".\nKomančové se dělili do 13 teritoriálních skupin, z nichž nejvýznamnější byli \"Penatikové\" \"Jedlíci medu\" v jižním Texasu, severněji žijící \"Yamparikové\" \"Jedlíci kořenů\", \"Kotskotikové\" \"Jedlíci bizoního masa\" a \"Kwahadiové\" \"Vidlorozi\" v poušti Llano Estacado. Každá skupina byla nezávislou jednotou, vedenou samostatným náčelníkem. Komančové neznali dělení na klany ani neudržovali válečnické spolky.\n\nKomančové byli kočovnými lovci a sběrači, žili ve snadno přenosných tee-pee. Způsobem života se podobali severněji žijícím Lakotům a Šajenům, byli však ještě lepší jezdci, chovatelé (a také zloději) koní. S lehkou výzbrojí na vytrvalých mustanzích byli rovněž obávanými válečníky, kteří vynikali v umění nenadálých přepadů. Zabité nepřátele skalpovali, skalpy s oblibou připevňovali k uzdám svých koní jako ozdobu. Od ostatních prérijnách indiánů se lišili i vzhledem, nenosili např. nikdy čelenky z orlích per ani rohaté bizoní čepice. Vlasy si obě pohlaví zaplétala do dvou copů, muži je mívali zpravidla delší než ženy. Oděvy i tee-pee byly méně zdobené, nepoužívali tolik korálků ani výšivek urzoními ostny. Lišili se i svými zvyky, např. tím, že velmi staré příslušníky kmene často při kočování ponechali osudu ve starém tábořišti nebo je dokonce usmrtili. Toto chování bylo dáno zřejmě omezeným množstvím potravy. V duchovní kultuře hrál od 19. stol. výraznou roli halucinogenní kaktus peyotl.\n\nKomančové měli dobré vztahy se svými severními sousedy Kajovy a od konce 18. stol. žili v míru rovněž s většinou apačských skupin. Válčili s Arapahy, Pónýji, Lipan - Apači a zejména s kanibalskými Tonkawy, které v polovině 19. stol. Komančové téměř vyhubili.\n\nKomančové byli původně součástí etnické skupiny Šošonů žijící ve Skalistých horách, okolo roku 1700 přesídlili k jihozápadu do oblasti zvané Llano Estacado. Přizpůsobili se životu na prériích založenému na lovu bizonů a chovu koní.\nK prvním kontaktům s Evropany došlo již v 18. stol. Roku 1758 Komančové pronikli do Mexika, kde vyplenili misii poblíž řeky Sanaba, což mělo za následek odvetné akce Španělů. V letech 1772-1780 však v důsledku stálých nájezdů Španělé s Komanči uzavřeli mír. Od počátku 19. začali Komančové obchodovat s mexickými obchodníky, známými jako \"comancheros\". Ti od indiánů kupovali koně, dobytek a někdy i otroky výměnou za pušky a alkohol. Boje s Mexičany a Američany i nemoci zavlečené bílými osadníky snížily počet Komančů během 19. století ze zhruba 40000 v roce 1840 na 1500 koncem 19. stol. Fatální dopad na ně měla zvláště epidemie cholery z let 1849-50. K nejznámějším náčelníkům epochy indiánských válek patřili Deset medvědů nebo především Quannah Parker.\n\nDnes žijí Komančové usedle, hovoří převážně anglicky, někteří vyznávají křesťanství, jiní se hlásí k Native American Church, kterou založil komančský náčelník Quanah Parker a patří k nejvzdělanějším indiánským etnikům – mají i vlastní vysokou školu, Comanche Nation College.\n\n\n"}
{"id": "679821", "url": "https://cs.wikipedia.org/wiki?curid=679821", "title": "Puppet Guardian", "text": "Puppet Guardian\n\nPuppet Guardian je flashová MMORPG hra vytvořená japonskými vývojáři z Cold Breath. Hra je provozována v USA\nprostřednictvím partnerství mezi Policros, LCC a Artifact. Puppet guardian byl uvolněn 1. října 2007.\n\nHra kombinuje vlastnosti dvou různých herních žánrů: on-line RPG a tradiční stolní hry. Puppet guardian se odehrává v Nebeském hradu, který je rozdělen do 8 věží, z nichž každá obsahuje určitou vzpomínku z cest krále Orga a jeho manžeky Yun. Hráči se mohou pohybovat po celém hradu a navštěvovat jednotlivé věže, které představují části Orgovi říše. Ve věžích, které jsou rozděleny na jednotlivá políčka se hráči pohybují pomocí virtuální kostky.\n\n"}
{"id": "679830", "url": "https://cs.wikipedia.org/wiki?curid=679830", "title": "Obal", "text": "Obal\n\nObal je ochranný povlak, materiál na předmětech, zejména na zboží, látka, kterou je něco obklopeno, obloženo.\n\nObal je také výrobek určený k ochraně jiného výrobku, k manipulaci s ním a k přepravě. Obaly jsou nejčastěji papírové, z plastických hmot a fólií, skleněné, dřevěné nebo kovové. Obal může sloužit i jako nosič informací o vlastnostech výrobku, popřípadě i k nabídce a reklamě. Po použití se obal stává z hlediska zákona (\"zákon č. 477/2001 – o obalech\") odpadem, přičemž podíl použitých obalů v komunálním odpadu činí až 50 % objemu.\n\nVratný obal – je vytvořený specifický způsob vracení použitého obalu.\n\n\nDělení podle funkce:\nDělení podle složitosti:\n\n\n"}
{"id": "679832", "url": "https://cs.wikipedia.org/wiki?curid=679832", "title": "Tetřevi", "text": "Tetřevi\n\nTetřevi (Tetraoninae) jsou podčeleď středně velkých až velkých ptáků z čeledi bažantovitých.\n\nV nedávné minulosti byli tetřevi zařazování do samostatné čeledi. Morfologickým zkoumáním a molekulární analýzou byla prokázána jejich blízká příbuznost s bažanty a v současnosti je proto pro ně vyhrazena pouze podčeleď v čeledi bažantovitých.\n\nJsou rozšíření jen na severní polokouli. Místa výskytu tetřevů se nacházejí v Severní Americe, Evropě i Asii, od severních oblastí subtropického pásu až po jih polární oblasti, mnohde i za severní polární kruh. Žijí nejčastěji ve smíšených lesích, tundrách nebo v jejích blízkostech. Rody jsou většinou vázány na určitý biotop a podnebí, např. bělokur na severská sněhem zhusta pokrytá území Ameriky, Evropy i Sibiře, tetřívek (\"Tympanuchus\") žije jen v Severní Americe.\n\nV České republice žijí zástupci tří druhů: tetřev hlušec, tetřívek obecný a jeřábek lesní.\n\nJsou to ptáci velcí 30 až 90 cm a těžcí 0,5 až 6,5 kg, samice jsou menšího vzrůstu, u tetřeva hlušce dokonce jen poloviční. Pohlavní dimorfismus se projevuje také více vybarveným peřím samce nebo laloky okolo zobáku, některé druhy mění zbarvení podle ročního období. Křídla mají krátká a zaoblená, nejsou dobrými letci. Nohy mají krátké a silné, přizpůsobené k hrabání, nemají ostruhy. Zobák je nevelký, silný a mírně zahnutý, nozdry jsou u tetřevů kryté peřím. Některé rody mají nohy porostlé peřím, jiným pro snazší pohyb po sněhu narůstá na zimu na prstech zvláštní blána.\n\nJsou to stromoví ptáci, ve stromoví však jen přespávají nebo se ukrývají. Převážnou část života tráví na zemi, kde si také hledají potravu i hnízdí. Většinou se zdržují v blízkosti místa narození, nejsou tážní. Jsou velice plaší.\n\nŽiví se jak rostlinnou, tak i živočišnou stravou. Do rostlinné patří různé plody, bobule, semena travin, různých bylin, pupeny jehličnatých i listnatých stromů. Živočišnou potravu tvoří různý hmyz a bezobratlí, které si většinou vyhrabávají. Pochutnávají si na larvách mravenců a příležitostně uloví i drobné členovce a obratlovce.\n\nZpůsob jejich chování je v průběhu roku různý podle druhů. Někteří žijí v průběhu roku osamoceně, mnozí v hejnech a jiní zase v párech. Při rozmnožování jsou některé druhy tetřevů polygamní, jiní monogamní. Jsou známi tím, že téměř u všech druhů mají samci nápadný hlasitý tok provázený nafukováním barevných laloků a čepýřením peří. Hnízdo si samice stavějí na zemi, je to jen důlek vystlaný trávou. Vajec bývá 8 až 14, o inkubaci a následnou péči o kuřata se stará jen slepice. Kuřata jsou schopna krátce po narození se sama živit a zhruba za týden již vyletět na strom. Domestikace tetřevů se nedaří, v zajetí se špatně rozmnožují.\n\nTato podčeleď je tvořena 7 rody, které se dělí do 19 druhů.\nČasto se v přírodě vyskytují i kříženci kteří jsou většinou plodní, což svědčí o velmi blízkém genetickém vztahu:\n\nKromě obvyklých přírodních nepřátel, např. kočkovité nebo psovité šelmy a hadi, jsou jejich počty snižovány i lovem jak pro chutné maso tak i tzv. lovem sportovním.\n\nPodle Červeného seznamu IUCN jsou tetřívek menší a tetřívek prériový považování za zranitelné druhy a tetřívek malý dokonce za ohrožený druh.\n"}
{"id": "679837", "url": "https://cs.wikipedia.org/wiki?curid=679837", "title": "Hannibal – Zrození", "text": "Hannibal – Zrození\n\nHannibal – Zrození (v anglickém originálu: \"Hannibal Rising\") je dramatický hororový thriller režiséra Petera Webbera z roku 2007. Jedná se o film ze série o kanibalistickém psychiatrovi a sériovém vrahovi Hannibalu Lecterovi a i když byl natočen jako poslední, dějem se vrací do jeho mládí a odhaluje důvody jeho touhy po smrti. Titulní roli převzal od Anthonyho Hopkinse, který za Hannibala dostal Oscara, mladší herec Gaspard Ulliel.\n\nPředlohou pro film se stal román \"\" amerického spisovatele Thomase Harrise, jenž napsal i scénář k filmu.\n\nPíše se rok 1941. Osmiletý Hannibal z šlechtického rodu Lecterů žije se svojí matkou, otcem a mladší sestrou Mischou na rodinném hradu poblíž města Kaunas v Sověty obsazené Litvě. Kvůli válce se rodina z hradu přemisťuje do lovecké chatky hluboko v lesích. Na hrad mezitím přichází táhnoucí prapor SS, jehož součástí je i skupina pěti pronacistických Litevců, které vede hrdlořez Vladis Grutas. Po dlouhých třech letech jsou nakonec Němci z Litvy vytlačováni postupující rudou armádou. Grutas se svojí bandou během rabování při jedné z bitev zabije dokonce i svého bývalého majora SS. K chatce uprostřed lesa přijede posádka ruského tanku T-34 s prosbou o vodu. Z nebe se přižítí německý letoun Štuka, který do tanku narazí a zahubí všechny včetně Hannibalových rodičů, přežije pouze on a Mischa. K večeru do domu vrazí Grutasova skupina bortící si cestu lesy a dvojici zajme. Nejprve chtějí Litevci využít deti jako morální alibi pro vojáky. S ubívajícím jídlem a zuřící vánicí se však poměrně ochotně rozhodují zabít, uvařit a sníst malou Mischu což poté učiní. Na dům je z ničeho nic zaměřena palba. Hannibal ve zmatku utíká a je zachráněn ruskou jednotkou. Po osmi letech se z Lecterova sídla stává sovětský sirotčinec, kde Hannibal žije. Nerespektuje místní autority a za napadení jednoho z vychovatelů a neustálé noční děsy je zamykán ve spíži. Z místa se dostane, putuje přes celý komunistický blok, překonává železnou oponu a utíká až do Francie ke svému strýci. Na místě zjistí, že jeho strýc je již mrtvý a nachází po něm pouze svojí ovdovělou nevlastní tetu Lady Murasaki, která jej přijme. V Paříži začne studovat medicínu a spáchá svoji první vraždu, když zabije drzého řezníka, který tetu obtěžuje. Z vraždy jej obviní komisař Pupil, detektiv, který také ztratil rodinu ve válce. Hannibalovi se daří i s tetičkinou pomocí z obvinění vyváznout. Následně vystuduje ve velmi mladém věku a zaměstná se v místní márnici jako koroner. Na policejní stanici je svědkem Pupilových metod při vyslýchání jednoho válečného zločince za použití injekce tiopentalu sodného, který údajně dokáže oživit vzpomínky. Hannibal si sérum vpíchne a vybaví se mu vzpomínky na osudnou noc kdy byla jeho sestra snědena a také na tváře jejích vrahů. Lecter se vrátí do své rodné Litvy (nyní LSSR) a nachází zříceninu osudné lesní chalupy. V ní najde Mischiny ostatky a batoh se psími známkami. Jeden bývalý člen skupiny Dortlich si ho najde a na místě se jej pokusí zabít. Hannibal jej omráčí, sváže a po mučení a zjištení, že se zbylí členové bandy nachází ve Francii jej brutálně uškrtí pomocí koně a provazu. Následně mu uřeže kousek tváře a sní ho. Poté navštíví restauraci dalšího z vrahů ve Fontainebleau Kolnase. Jeho dceři dá jeho psí známku. Dortlichova vražda upřímí Pupilovu pozornost jak na Lectera tak na Grutase, nyní zámožného obchodníka s bílým masem, který pošle jiného člena skupiny Zygmase Milka aby jej zabil. Hannibal Milka zabije v márnici utopením v nádrži s formaldehydem. Následně jej navštíví Pupil se snahou přesvedčit jej aby s řádením přestal. Po hádce s lady Murasaki je však plně rozhodnut svoji pomstu dokončit. Grutase přepadne na jeho houseboatu. Toho však zachrání jeho bodyguardi a Hannibal ztěží unikne. Grutas unese lady Murasaki a přes telefon Lectera nutí ke schúzce. Ten však uslyší v pozadí ptáky z Kolnasovy restaurace. Jde za Kolnasem a po vydírání skrze jeho děti jej také zabije. Vloupá se na houseboat a chytí Grutase jak ubližuje svázané Murasaki. V posledním souboji Grutas odhalí Hannibalovi, že Mischiino maso tehdál nejdl pouze on se svými druhy, ale také on sám a že je všechny vraždí jen aby pravda nevyšla najevo. Hannibal popadne ostří a v amoku do Grutase vyřeže písmeno \"M\" jako Mischa. Murasaki, znechucená Hannibalovou brutální povahou místo opouští. Hannibal jí sice vyzná lásku, ale nepřestane a znehybněného Grutase začne zaživa pojídat. Houseboat vyletí do povětří. Lecter však stihne uprchnout. Posledního člena skupiny Grentze najde v jeho obchodě s lovními trofejemi poblíž Mellvile v Kanadě. Poté odchází do Spojených států.\n\n\n\n"}
{"id": "679846", "url": "https://cs.wikipedia.org/wiki?curid=679846", "title": "Glykogenfosforyláza", "text": "Glykogenfosforyláza\n\nGlykogenfosforyláza (někdy prostě „fosforyláza“) je enzym ze skupiny transferáz, který katalyzuje první krok rozkladu glykogenu. Název je odvozen od skutečnosti, že přenáší anorganickou fosfátovou skupinu na glukózové podjednotky glykogenu za vzniku glukóza-1-fosfátů. Tento enzym vyžaduje celou řadu pomocných kofaktorů a je dále pečlivě regulován, čímž se stává ústředním bodem metabolismu glykogenu (a vůbec sacharidů) v živočišné buňce.\n\nGlykogenfosforyláza je ve skutečnosti dimer dvou identických podjednotek (tedy homodimer), každá o velikosti 97 kDa (Mr 97 000), 842 aminokyselin. Přesná struktura se liší v rámci jednotlivých tkání a u člověka jsou tedy známy tři izoformy, v játrech, svalech a mozku. Bez ohledu na izoformu však glykogenfosforyláza prochází zásadními strukturními změnami po fosforylaci svého serinu na pozici 14. Enzym s fosfátem na této pozici se označuje jako fosforyláza a a je to za normálních okolností plně aktivní enzym schopný rozkladu glykogenu. Enzym defosforylovaný se označuje jako fosforyláza b.\n\nNa molekulu glykogenfosforylázy se však váže celá řada dalších molekul: pro katalytickou aktivitu je zásadní hlavně pyridoxal-5-fosfát (vitamín B), inhibují ji ATP, glukóza-6-fosfát a glukóza a aktivuje ji AMP.\n\nGlykogenfosfororyláza štěpí glukózové podjednotky od neredukujících konců glykogenové molekuly.\n\nGlykogenfosforyláza je pod přísnou kontrolou celé řady mechanismů, které zpravidla ovlivňují přechod mezi fosforylázou b a fosforylázou a, případně přechod mezi R a T stavy enzymů. Přechod R/T způsobuje vazba různých alosterických regulátorů, uvedených výše - aktivátory navozují R stav, inhibitory T stav.\n\nPřechod mezi fosforylázami „b“ a „a“, který je zpravidla za normálního stavu v buňkách důležitější, způsobuje fosforylace enzymu na pozici Ser14. Fosforylaci katalyzuje fosforyláza-kináza (kináza fosforylázy), zpětnou reakci katalyzuje fosfoproteinfosfatáza I. Existují však i vyšší úrovně regulace glykogenfosforylázy. Např. fosforyláza-kináza je aktivní pouze tehdy, je-li sama fosforylována. Tuto fosforylaci způsobuje cAMP-dependentní proteinkináza (tzv. proteinkináza A). Naopak fosfoproteinfosfatázu I inhibuje tzv. inhibitor fosfoproteinfosfatázy. Tento inhibitor je dále sám pod kontrolou dalších enzymů - aktivuje ho cAMP-dependentní proteinkináza, inhibuje ho fosfoproteinfosfatáza I. Je tedy zřejmé, že regulace aktivity glykogenfosforylázy je velmi komplexní. Navíc je známo, že je úzce provázána s glykogensyntázou, tedy enzymem s opačnou rolí (vytvářet glykogen) – zhruba platí, že je-li glykogenfosforyláza aktivována, glykogensyntáza zůstává „vypnutá“.\n\nNa nejvyšší úrovni je glykogenfosforyláza regulována převážně hladinou cAMP, která následně spouští nebo nespouští proteinkinázu A. cAMP se zvyšuje díky aktivaci adenylátcyklázy, a to například působením hormonů glukagonu či adrenalinu. Při nízkých hladinách glukózy v krvi je možné tímto způsobem rozkládat jaterní glykogen a vzniklý glukóza-6-fosfát přeměňovat pomocí glukóza-6-fosfatázy na glukózu, který odchází do krve.\n\nNějakým způsobem nefunkční svalová glykogenfosforyláza může způsobovat McArdleovu chorobu, zatímco mutovaná jaterní fosforyláza má na svědomí Hersovu chorobu.\n"}
{"id": "679847", "url": "https://cs.wikipedia.org/wiki?curid=679847", "title": "FNRS", "text": "FNRS\n\nZkratka FNRS znamená:\n\n\nVědecké průzkumné prostředky, které navrhl Auguste Piccard a z nichž první dva byly financovány belgickým fondem:\n"}
{"id": "679849", "url": "https://cs.wikipedia.org/wiki?curid=679849", "title": "Kostel svatého Cyrila a Metoděje (Hrčava)", "text": "Kostel svatého Cyrila a Metoděje (Hrčava)\n\nŘímskokatolický kostel svatého Cyrila a Metoděje je dřevěná sakrální památka v obci Hrčava v Jablunkovském mezihoří. Jedná se o prostou jednolodní stavbu roubenou z přesně hraněných trámů, zakončenou trojbokým presbyteriem. Strmá sedlová střecha je kryta eternitem a od průčelí je oddělena podlomenicí (przidaszek). Z tělesa střechy vystupuje v hřebeni nízká čtyřboká věž s vysokou jehlancovitou střechou.\n\nSe stavbou kostela na Hrčavě pod vedením Ing. J. Dostála se začalo na jaře roku 1936 a již 5. července téhož roku byl vysvěcen P. Stanislavem Weissmannem. Autorem naivistické řezbářské výzdoby je Ondřej Zogata, jednoruký, hluchoněmý hrčavský rodák. Od roku 2006 visí ve věži nový zvon. Předcházel mu ocelový zvonek z vížky polské školy v Bukovci.\n\n"}
{"id": "679852", "url": "https://cs.wikipedia.org/wiki?curid=679852", "title": "Southern Manifesto", "text": "Southern Manifesto\n\nSouthern Manifesto (doslova „Jižní manifest“) byl dokument, sepsaný v únoru až březnu 1956 členy amerického Kongresu proti rasové integraci na veřejných místech. Manifest podepsalo 101 kongresmanů (99 demokratů a 2 republikáni) z Alabamy, Arkansasu, Floridy, Georgie, Louisiany, Mississippi, Severní Karolíny, Jižní Karolíny, Tennessee, Texasu a Virginie. Dokument byl do značné míry sepsán jako reakce na rozhodnutí Nejvyššího soudu z roku 1954 v případu Brown v. školní rada Topeky.\n\nPůvodní verzi sepsal Strom Thurmond a finální verzi převážně Richard Russell. Manifest podepsalo 19 senátorů a 82 členů Sněmovny reprezentantů, včetně celé kongresové delegace států Alabama, Arkansas, Georgie, Louisiana, Mississippi, Jižní Karolína a Virginie. S výjimkou republikánů Joela Broyhilla a Richarda Poffa byli všichni signatáři tzv. „jižní demokraté“ ( \"Southern Democrats\"; členové Demokratické strany žijící na americkém jihu). Zákony umožňující rasovou segregaci ve školách patřily do skupiny zákonů známé jako Jim Crow.\n\nManifest obviňoval Nejvyšší soud z „jasného zneužití soudní moci.“ Mimo to sliboval použití „veškerých zákonných prostředků za účelem zvrácení rozhodnutí [Nejvyššího soudu], které je protiústavní a zabránění vymáhání implementace tohoto rozhodnutí.“\n\n"}
{"id": "679859", "url": "https://cs.wikipedia.org/wiki?curid=679859", "title": "Richmond Robins", "text": "Richmond Robins\n\nRichmond Robins byl profesionální americký klub ledního hokeje, který sídlil v Richmondu ve státě Virginie.\n\nV roce 1971 se tým Quebec Aces přestěhoval do Richmondu, Virginie, kde se přejmenoval na nový název Richmond Robins a hrál ligu AHL. Od založení působil jako farmářský tým Philadelphia Flyers v NHL a od roku 1974 působil dalšímu týmu Washington Capitals jako farmářský tým. Po jejích první sezóně v AHL nepostoupili do playoff a v následujících třech sezónách se probojovali do playoff do semifinále divize. V poslední sezóně odehráli svůj nejlepší výsledek kdy se probojovali do druhého kola playoff, kde prohráli s týmem Hershey Bears 1:4 na zápasy. Po sezóně 1975/76 se Philadelphia Flyers rozhodla rozpustit tým.\n\nZdroj: \n\n\"Legenda: Z = Zápasy, V = Vítězství, P = Prohra, PRO= Prodloužení, PV = Průměr vítězství, VG = Vstřelené góly, IG = Inkasované góly, TM = Trestné minuty\"\n\n\"* Cizinci jsou myšleni hráči nepocházející z Kanady a Spojených států amerických.\"\n\n"}
{"id": "679862", "url": "https://cs.wikipedia.org/wiki?curid=679862", "title": "Papírna", "text": "Papírna\n\nPapírna je průmyslový závod zabývající se zpracováním celulózy a výrobou papíru.\n\nPoužívaný materiál je buničina vyrobená ze dřeva (většinou smrkového), či ze sekundárních vláken (sběrový papír), ale mohou být použity i jiné rostlinné vláknité materiály jako bavlna nebo konopí.\n\nModerní výrobní proces papíru na papírenském stroji, jenž byl vynalezen panem Fourdrinierem, má tyto fáze:\n\nZe vstupního materiálu (dřevěné štěpky) je nejprve vyrobena buničina případně dřevovina.\n\nPoužitá vláknina se pak upravuje podle typu vyráběného papíru a to mechanicky a chemicky.\n\nVláknitá suspenze natéká na podélné nekonečné síto, nebo na síto válcové (former), kde dochází k odvodnění vlákniny tak, že vlákna se usazují na povrchu síta a voda protéká do sběrné vany. Dále se může voda ze spodní strany síta odsát sacími skříněmi.\npapírový list se snímá ze síta pomocí plstěnce do lisové části (několik válcových lisů za sebou), kde se lisováním odstraní další množství vody z papírového listu.\nProtože již není možné mechanicky odstranit zbylou vodu v papírovém listu, musí se papírový list sušit na válcích, které jsou vytápěny párou. Ve středu sušicí části může být umístěno natírací zařízení pro povrchové úpravy papíru (povrchové klížení nebo natíraní). Na konci papírenského stroje může být kalandr. Jedná se o zvláštní lis, kde se papír povrchově uhlazuje, pak následuje navíječ kde se papírový list navíjí do rolí nebo řeže na formáty.\n\nSměs celulózy se dále ředí vodou, výsledkem je velmi jemný neusazený kal (suspenze). Tato zředěná suspenze se cedí přes jemné, pohybující se síto, v nekonečný pás papíroviny. Vodotisk může být vložen do papíru v této fázi procesu. Tento pohybující se pás je stlačen a sušen do spojitého pásu papíru. V případě formového procesu, množství celulózy je nabráno do formy s drátově-sítovým základem (nebo jiným cedicím zařízením), tedy vlákna jsou položená na sítu, a nadbytečná voda může být odceděna mimo. Nyní lze použít tlak na odstranění přebytečné vody. Papír pak může být odebrán z formy, vlhký nebo suchý, a lze pokračovat v dalším zpracování. Většina hromadně vyráběného papíru se vyrábí použitím spojitého (Fourdrinierova) procesu pro vytvoření listu. Po vysušení tento spojitý list může být nařezán podélně a příčně na požadované rozměry. Standardní rozměry archů jsou předepsané regulačními orgány Mezinárodní organizace pro standardizaci (International Organization for Standardization – ISO).\n\nNeupravený papír, který obsahuje jen stlačenou a usušenou celulózu, je velmi savý (např. savý papír) a neposkytuje dobrý povrch pro psaní nebo tisk. Proto je v papíru použito velké množství přísad na dodání požadovaných vlastností. Ty jsou použity v povrchové vrstvě zvané apretura. Přísady apretury jsou často polymery navržené tak, aby poskytovaly lepší povrch pro tisk. Škroby a jiné přísady, jako je polyvinylacetát (polyvinyl acetate – PVA), jsou velmi často používané, ale kolik je typů papíru, tolik je typů apretur. Povrchové vrstvy též mohou být hlazeny, aby se na papír lépe psalo. Struktura neupraveného papíru je drsná, a proto se pro dosažení větší hladkosti používají povrchové vrstvy sestávající z latexu nebo jiných pojiv a plnidel, jako jsou kaolin nebo uhličitan vápenatý. Lesklé, hedvábné nebo kamínkové papíry, jako časopisecký papír (pro vnitřní stránky), se vyrábějí tímto způsobem. Lesklého efektu (např. na obálkách módních časopisů) se dosáhne na konci tiskového procesu, lakováním nebo laminováním, a není tedy vlastností papíru.\n\nJiné přísady se používají pro rozšíření různých vlastností papíru, nejčastějšími z nich jsou optické zjasňovače (OZP – optický zjasňovací prostředek), které dodávají papíru modrý odstín. Dalšími přísadami mohou být plnidla, klížidla, retenční prostředky,odpěňovače a další, které dodávají papíru vzhled a požadované vlastnosti. „Granitový papír“ je název papírové suroviny obsahující velmi jemná obarvená vlákna buď z látky nebo z papíru.\n\n"}
{"id": "679865", "url": "https://cs.wikipedia.org/wiki?curid=679865", "title": "Novokatolictví", "text": "Novokatolictví\n\nSlova novokatolická církev, novokatolictví nebo novokatolík mohou mít více významů, například tyto: \n"}
{"id": "679868", "url": "https://cs.wikipedia.org/wiki?curid=679868", "title": "Morten Jensen", "text": "Morten Jensen\n\nMorten Jensen (* 2. prosince 1982 Lynge) je dánský atlet. Jeho hlavní disciplínou je skok daleký, okrajově se též věnuje sprinterským tratím.\n\nV roce 2008 reprezentoval na letních olympijských hrách v Pekingu, kde skončil v kvalifikaci. Sítem kvalifikace neprošel také na halovém ME 2009 v Turíně a na MS v atletice 2009 v Berlíně. Největší úspěch své kariéry zaznamenal v roce 2011 na halovém ME v Paříži, kde vybojoval výkonem 800 cm bronzovou medaili.\n"}
{"id": "679869", "url": "https://cs.wikipedia.org/wiki?curid=679869", "title": "Církev husitská", "text": "Církev husitská\n\nCírkev husitská je nová česká církev, navazující na činnost teplického Občanského sdružení Mistra Jana Husa, vedeného dvěma bývalými pracovníky náboženské obce CČSH v Teplicích. O její registrací požádal přípravný výbor v červenci 2010, obnovená žádost je dosud u ministerstva v řízení. Roku 2006 byl projekt téže skupiny osob prezentován pod názvem Česká a moravská církev husitská. Hlásí se k náboženskému liberalismu, českému liberálnímu vlastenectví a sociální spravedlnosti. Bohoslužby probíhají v modlitebně Občanského sdružení Mistra Jana Husa v Teplicích (Baarova 1261/2). Občanské sdružení Mistra Jana Husa sídlí na adrese Jiřího Wolkera 1340/14 v Teplicích.\n\nPřed skupinou osob, která oznamovala svým Pastýřským listem vznik nové církve s názvem \"Česká a moravská církev husitská\", varoval již v roce 2006 tehdejší biskup pražské diecéze CČSH Karel Bican. Z těchto osob mu byli známí pouze Petr Klíma a Pavel Svoboda. Petr Klíma mu byl znám jako bývalý pastorační asistent náboženské obce CČSH v Teplicích, Pavel Svoboda jako bývalý finanční zpravodaj téže náboženské obce. Petr Klíma podle Bicana předložil falešné středoškolské vysvědčení a vydával se například za doktora psychologie, ačkoliv prý neměl ani ucelené základní vzdělání. Po odhalení podvodů s ním církev ukončila služební poměr, na protest proti tomu následně rezignoval na své poslání v náboženské obci i Pavel Svoboda. Petr Klíma navíc prý měl vůči CČSH nevyrovnané finanční závazky, protože údajně zpronevěřil zapůjčené zařízení. Podle Bicana takovýmto lidem prioritně nejde o skutečnou názorovou pravdu, ale jen o uspokojení vlastních mocenských tužeb, které hraničí s psychiatrickou diagnózou. V reakci na tento případ zavedla pražská diecéze CČSH psychologická vyšetření adeptů na funkce v církvi.\n\nPřípravný výbor Církve husitské prezentuje svou činnost na webu Občanského sdružení Mistra Jana Husa, které sídlí v Teplicích a vzniklo 17. 4. 2007. Předsedou občanského sdružení je Pavel Svoboda a místopředsedou Petr Klíma. Jako jeden z členů přípravného výboru církve je zmiňován Miroslav Doubravský. Přípravný výbor se ve svém prohlášení odvolává na Mistra Jana Husa a husitství, T. G. Masaryka i Karla Farského, Pravdu, sociálně spravedlivou společnost a na češství v kontrastu k Evropské unii. Jako tradiční hosty svých bohoslužeb uvádí sdružení senátora Jaroslava Doubravu, generálního ředitele Českého porcelánu Ing. Feixe, předsedu Suverenity Petra Hanniga, bývalého senátora Jaroslava Musiala nebo člena krajského předsednictva Klubu českého pohraničí Karla Andráše. Na slavnostní bohoslužbě 28. října 2011 účastníkům požehnal pravoslavný kněz Evžen Freimann, zakladatel a představený takzvaného Rytířského řádu svatého Konstantina a Heleny.\n\nObčanské sdružení, na jehož webu je nová církev prezentována, se vymezuje vůči všem hlavním církevním směrům, jmenovitě katolicismu a evangelicismu, které podle ní uzavřely tichou dohodu ve snaze zapomenout na českého nacionalistu Husa. CČSH podle něj prochází hlubokou krizí, protože třetina duchovních inklinuje ke katolicismu a další třetina k tradicionalismu vnucenému komunisty, což způsobuje rapidní úbytek členské základny. Původní zaměření husitské církve bylo podle OS MJH liberální, zatímco dnes jsou liberální a inteligentní duchovní z CČCH odstraňováni a vítězí a k nemalému majetku církve se dostávají kariéristé s ostrými lokty, kteří se projevují spíše skandály než moudrými myšlenkami. Sdružení se hlásí k vlastenectví, k liberalismu a především k pravdě, která spojuje člověka s Bohem a stojí vysoko nad církví i nad Biblí. České vlastenectví opírá o husitské dědictví, že český národ započal epochu svobodného a pravdivého názoru na svět, který vyjadřuje například věda, umění a nezávislé formy duchovnosti. Odklon Čechů od církví oceňuje jako projev vzdělanosti a chytrosti, neochoty vrátit se do duchovního vězení. Staví se odmítavě k financování církví státem a v negativním kontextu zmiňuje též církevní restituce.\n\nNáboženský liberalismus podle nich hledá „Pravdu, která nás učiní svobodnými“. Definují jej tím, že lidé pro svoji víru a náboženský život nepotřebují totalitní církve, ale že člověk je sám schopen si utvořit svůj názor. Typicky liberalismus podle nich odmítá dogmatické křesťanství i existenci Ďábla, který byl jen prostředkem zastrašování, stejně jako strach z okolního světa. Nadějí je podle liberalismu věda, která odhaluje rovnocennost ženy, přirozenost homosexuality i rozdílnost učení pozdější církve od skutečného historického Ježíše. Liberálové hledají pravdu a moudrost spíše v zakázané literatuře, kacířských a heretických knihách a apokryfních evangeliích než v cenzurované Bibli. Radují se z toho, když Evropané díky globalizaci čerpají i z jiných ušlechtilých náboženství. Své stránky sdružení prezentuje jako fórum pro tříbení myšlenek, aby obstály v boji proti tisíciletým zamlžovacím metodám, a vyjadřuje respekt prostým a obětavým věřícím všech církví, protože i mnozí z nich jsou skrytí liberálové.\n\nPřípravný výbor církve požádal 28. července 2010 o registraci Církve husitské jako církve a náboženské společnosti u ministerstva kultury ČR a v listopadu 2011 ji ministerstvo dosud uvádělo mezi podanými žádostmi o registraci, o nichž ještě nebylo pravomocně rozhodnuto.\n\nList oznamující zakládání Církve husitské byl přečten na slavnostní bohoslužbě Občanského sdružení Mistra Jana Husa 28. října 2010.\n\nMinisterstvo kultury, jak nepřímo vyplývá z prohlášení CČSH, požádalo v rámci projednávání o vyjádření Církev československou husitskou. Biskupská rada CČSH i Ústřední rada CČSH žádost v lednu 2011 podrobně projednaly a přijaly stanoviska, že název „Církev husitská“ je mezi členy Církve československé husitské zvykově užíván i v oficiálních vyjádřeních a dokumentech vlastní církve, a z tohoto i dalších důvodů CČSH považuje registraci tohoto nového seskupení pod požadovaným názvem za nepřípustnou. Zároveň Ústřední rada CČSH uložila právní kanceláři Oswald, aby připravila právní ochranu symbolů, liturgie i věrouky CČSH včetně oficiálních i neoficiálních názvů.\n\nIdnes.cz v prosinci 2011 napsal, že představitelé církve svůj návrh ani po několikerém upozornění nedoplnili, proto ministr kultury Jiří Besser řízení na konci října 2011 zastavil a na začátku listopadu 2011 církev podala nový návrh na registraci, v němž má údajně opět nedostatky.\n"}
{"id": "679870", "url": "https://cs.wikipedia.org/wiki?curid=679870", "title": "Joseph Wright of Derby", "text": "Joseph Wright of Derby\n\nJoseph Wright (3. září 1734, Derby, Anglie - 28. srpna 1797, tamtéž) byl anglický malíř. Je označován za „prvního profesionálního malíře, který zachytil atmosféru průmyslové revoluce“.\n\nJedním ze základním znaků Wrightovi tvorby, kterým byl znám, bylo využívání šerosvitu, tedy zdůrazňování kontrastu mezi světlým a tmavým. Často kreslil objekty osvícené svíčkou. Na svých obrazech zachytil přerod alchymie ve vědu v anglickém prostředí. Mnoho z jeho obrazů se zakládá na schůzkách Lunar Society, skupiny vědců a průmyslníků žijících v regionu, kde tehdy v době osvícenství sváděla věda s náboženstvím kompetenční boje.\n\nMnoho z Wrightovým obrazů je dnes v majetku města Derby a je vystaveno k volnému prohlížení v Derbském muzeu a galerii, odkud jsou ovšem díla občas zapůjčována jiným galeriím.\n\nJoseph Wright se narodil v Irongate v Derby jako syn Johna Wrighta (1697-1767), právníka a později městského úředníka, a Hannah Brookesové (1700-1764); byl třetím z pěti dětí. Byl vzděláván nejprve v místní základní škole a ve stejné době se také jako samouk naučil malovat kopírováním tisků. Rozhodl se stát malířem a v roce 1751 odešel do Londýna, kde dva roky studoval jako žák Thomase Hudsona. Pak se vrátil do Derby a živil se malováním portrétů. K Hudsonovi se ještě na patnáct měsíců vrátil jako asistent. V letech 1768 až 1771 žil v Liverpoolu, opět jako malíř portrétů.\n\nDne 28. července 1773 si vzal za manželku Annu Swiftovou, dceru těžaře olova, a na konci roku odejel do Itálie, kde zůstal až do roku 1775. S manželkou měl celkem šest dětí, ale dospělosti se dožily jen tři. Při pobytu v Neapoli Wright pozoroval výbuch Vesuvu a zhlédnutý motiv poté použil v řadě svých děl. Po cestě z Itálie se zastavil jako malíř portrétů v Bathu, ale posléze se vrátil do Derby, kde poté strávil zbytek života. Zemřel 29. srpna 1797.\n\nJako Wrightova nejlepší díla jsou hodnoceny zejména obrazy se světlem svíček, například \"Filosof předvádí tellurium\" (\"A Philosopher Lecturing on the Orrery\") z roku 1766, Tři pánové pozorují 'Gladiátora' (\"Three Gentleman observing the 'Gladiator\"') z roku 1765 (obojí dnes v Derbském muzeu a umělecké galerii) a \"Experiment na ptáku ve vzdušné pumpě\" (\"An Experiment on a Bird in the Air Pump\") z roku 1768 (dnes v Národní galerii v Londýně).\n\nPředlohou pro \"Filosofa předvádějícího tellurium\" byl pravděpodobně skotský vědec James Ferguson (1710-1776), který měl v červenci roku 1762 v Derby řadu přednášek založených na své knize \"Přednášky na vybraná témata mechaniky, hydrostatiky, pneumatiky, optiky atd.\" (\"Lectures on Select Subject in Mechanics, Hydrostatics, Pneumatics, Optics &c.\", 1760). V rámci přednášek osvětloval svůj výklad pomocí různých přístrojů a modelů a je možné, že Wright tyto přednášky navštívil. Navíc jeho soused, John Whitehurst, který byl hodinářem a vědcem, mohl Wrightovi mnohé o mechanických modelech sluneční soustavy objasnit.\n\nJiný moment soudobé vědy je zřejmě zachycen na obraze \"Alchymista hledající Kámen mudrců\" (\"The Alchemist in Search of the Philosopher's Stone\") z roku 1771. Tento obraz pravděpodobně zachycuje objev fosforu německým alchymistou Hennigem Brandem v roce 1669. Láhev, v níž je vyvařováno značné množství moči, začne osvětlovat okolí, protože fosfor obsažený v moči se vznítil.\n\nDnes je obrazu přisuzován metaforický přesah, neboť modlitební póza alchymisty v okamžiku objevu je příznačná pro dobu osvícenství. Podobně u obrazu \"Experiment na ptáku ve vzdušné pumpě\" můžeme interpretovat ve výrazech tváří určité obavy o etičnosti pokusů v éře vědy.\n\nJoseph Wright z Derby ovšem maloval také obrazy s motivem krajiny, například dvojici obrazů \"Dovedale v měsíčním světle\" (\"Dovedale by Moonlight\") a \"Dovedale v slunečním světle\" (\"Dovedale by Sunlight\") v letech 1784-1785.\n\n"}
{"id": "679871", "url": "https://cs.wikipedia.org/wiki?curid=679871", "title": "Harvey's", "text": "Harvey's\n\nHarvey's je kanadský řetězec fastfoodových restaurací provozovaný společností Cara Operations, jehož pobočky se nachází především v jižním Ontariu, jižním Québecu, ale rovněž též v Pobřežních provinciích, Manitobě, Britské Kolumbii a Albertě. Mezi nabízené pokrmy patří hamburgery, hot dogy, hranolky, cibulové kroužky a další tradiční fastfoodová jídla. Jde o druhý největší kanadský řetězec restaurací a čtvrtý největší kanadský fastfoodový řetězec.\n\n"}
{"id": "679894", "url": "https://cs.wikipedia.org/wiki?curid=679894", "title": "Mageo", "text": "Mageo\n\nMageo čili mamedia II (do května 1998 MaMedia) byl nejstarším českým internetovým diskusním webem, byl aktivní od závěru roku 1995 do roku 2017. Za zakladatele a duchovního otce projektu je považován Milan Votava, spoluautorem myšlenky byl Aleš Němeček. V červnu 1997 byla adresa mamedia.cz označována za nejnavštěvovanější český server, měl více než 2,5 milionu přístupů měsíčně. Na přelomu září a října 2017 byl provoz diskusního serveru ukončen, doména byla přesměrována na projekt nové „sociální sítě“.\n\nPředchůdce Magea, diskuze MaMedia, byla založena v srpnu roku 1995 Milanem Votavou a Alešem Němečkem, kteří pro tento účel zřídili právnické osoby MA Media s.r.o. a MAMEDIA.COM s.r.o. (počáteční písmena MA byla zkratka jmen Milan a Aleš). Zpočátku to s projektem vypadalo, že nebude mít kvůli finančním problémům dlouhého trvání, nicméně po pomoci Pavla Vojíře (tehdy reportér Reflexu, editor Playboye, šéfredaktor Melodie a šéfredaktor Public Reality) se MaMedia na českém internetu udržely.\n\nKvůli nemožnosti registrovat doménu www.mamedia.com, byly MaMedia v květnu 1998 přejmenovány na Mageo, přičemž došlo i k zásadním změnám struktury a grafiky, jež trvá do dnešních dnů. Genealogický portál genea.cz je postaven na původním mageo auditoriu z roku 1998.\n\nOblíbenost serveru MaMedia rychle stoupala, což dokazují jednak pravidelné akce uživatelů (MaMedia/Mageo parník, akce pořádaná pravidelně každý rok, v minulosti několikrát moderoval Leoš Mareš), ale i hackerský útok 15. února 1997. Lokální fenomény (Drasťák - román na pokračování, tzv. MUSIL mánie) přerostly na vrcholu popularity na přelomu tisíciletí i do reality (sabotáž soutěže Miss internet, Štěpán Turek coby generál hvězdné pěchoty v 2. ročníku Česko hledá superstar). MaMedii nebo Mageem prošli mnozí z lidí, kteří se na českém internetu něčím významně podepsali (např. František Fuka, Tomáš Baldýnský, Lukáš Vychopeň nebo Ivo Lukačovič aj.). S postupným vznikáním dalších internetových diskuzí, jako je Průvodce (1998), Cyberspace (1999), Okoun (2001), Nyx (2001), Hofyland (2001), Lopuch (2001), jež stejně jako Mageo poskytovaly možnost zakládat diskusní fóra pro nejširší škálu témat, se počet pravidelných uživatelů Magea tenčil. Po zpřístupnění internetového prostoru laikům, kdy v podstatě každý bez hlubší znalosti tvorby internetových stránek může založit svůj vlastní blog, resp. vlastní tematické internetové fórum, a s nástupem největší sociální sítě Facebook se počet uživatelů Magea ustálil na 50 až 70 aktivních uživatelů během večerních hodin, kdy bývá aktivita na internetu největší. Na počátku roku 2011 už noví uživatelé Magea přibývali velmi málo a další rozšíření Magea nebylo v dohledu.\n\nNakonec byl dne 2. října 2017 provoz serveru Mageo ve starém formátu ukončen a přesměrován na formát sociální sítě, přičemž většina uživatelů migrovala na diskuzní server Okoun.cz.\n\nDiskuze fungovaly na bázi příspěvků uživatelů v klubech, tzv. „auditoriích“. Přispívat do auditorií šlo (bylo-li to zakladatelem auditoria povoleno) anonymně nebo jako registrovaný uživatel. Registrovaní uživatelé měli výhodu možnosti založení auditorií, zvolení ikonky, poštovního účtu a dokonce webového prostoru pro svou prezentaci.\n\nOd května 1998 (kdy se z MaMedia stalo Mageo) zůstalo prostředí diskuze takřka nepozměněno (kromě malých kosmetických změn). Stálostí a udržením konceptu od 90. let 20. století je Mageo unikátem na českém internetu.\n\nHlavní stránce Magea dominovalo grafické zobrazení „nálady“ serveru. Šlo o geometrické obrazce (čtverce), jejichž sytost červené indikovala počet přihlášených uživatelů, ze kterých jsou ti nejaktuálnější v bublinách. Návštěvník serveru tak měl možnost na první pohled zjistit, jak moc to na serveru žije. V levém pruhu hlavní stránky byl malý seznam aktuálních auditorií s nejnovějšími příspěvky. Anonymní uživatel se mohl nabídkovou lištou v horní části dostat na přehled, ve kterém byla auditoria kategorizována. Registrovaný uživatel se z hlavní stránky po přihlášení dostal do svého infa, čímž se dostal do svého privátního prostředí, odkud mohl pokračovat na seznam svých a oblíbených auditorií, nastavení účtu, stránky atp.\n\nKluby, neboli auditoria, mohli zakládat pouze registrovaní uživatelé. Auditorium mohlo být veřejné nebo privátní. Veřejné auditorium nešlo autorem po založení nijak dále spravovat. Po založení veřejného auditoria nebyla nikde uživatelům dostupná informace, kdo auditorium původně založil, v čemž tkví síla anonymity, čímž byla registrovaným uživatelům Magea ponechána svoboda projevu, avšak většina nových veřejných auditorií putovala po několika dnech do koše. Privátní auditorium bylo kompletně ve správě zakládajícího uživatele, který si mohl zvolit, zda auditorium zveřejní nebo ponechá soukromé, resp. pro uzavřenou skupinu. Do roku 2010 bylo možné do auditoria napsat 400 příspěvků, starší příspěvky byly na počátku následujícího dne smazány. Počet příspěvků na stránku byl 10, po roce 2010 jich bylo 20 (počet uložených příspěvků v auditoriu se zvýšil na 1000). Příspěvky do auditorií se psaly v čistém html kódu, tzn. i obrázky, styly písma, odkazy, je nutno psát v html kódu. Tento způsob psaní příspěvků se udržel od vzniku serveru.\n\nPro registrování uživatele bylo třeba vyplnit krátkou registraci, která nebyla potvrzována administrátorem, dokonce ani potvrzením e-mailu. Založení užitele, který má stejná práva jako všichni ostatní uživatelé, trvalo v podstatě několik sekund. Uživatel měl po založení svého účtu možnost nahrát na server svou ikonu, pod kterou se na serveru prezentoval. Ikona uživatelů společně s jejich přezdívkami byla vždy zobrazena v dolní části stránky. Ostatní uživatelé tak měli rychlý přehled o tom, kdo se kde nachází.\n\nAdministrace serveru se s průběhem času měnila. Zpočátku se o server staral pouze zakladatel Milan Votava společně s identitou, jež vystupovala pod přezdívkou CISTIC. Posléze přibyl další administrátor(ka), HONEY, jehož úkolem byla uživatelská správa auditorií. CISTIC byl v raných dobách spíše provokatérem než regulérním administrátorem, viz vyznání Františka Fuky, jenž roli CISTICe v počátcích zastával. Když Mageo přestalo být jen okrajovou záležitostí malé skupinky lidí, začala být administrátorská práce vykonávána poctivěji a CISTIC skutečně začal vykonávat svou funkci (mazání nových auditorií, která byla buď nesmyslná, nebo vážně porušovala pravidla diskuze) zodpovědně. V roce 2001 k CISTICovi přibylo dalších šest „čističů“, kteří se starali o jednotlivé kategorie. Tito čističi byli rekrutováni již z řad dlouholetých uživatelů Magea, nicméně jejich původní přezdívky (tzv. IDčka) prozrazeny nebyly.\n\n"}
{"id": "679896", "url": "https://cs.wikipedia.org/wiki?curid=679896", "title": "FNRS-2", "text": "FNRS-2\n\nFNRS-2 byl první batyskaf. Navrhl jej Auguste Piccard pro ponor do velkých hloubek. Batyskaf, sestrojený v roce 1948 však absolvoval v témže roce jen několik ponorů (s posádkou do hloubky 25 m a bez posádky 1380 m). Poté byl rozebrán. Jeho stavba a provoz však přinesly cenné zkušenosti, využité při stavbě dalších batyskafů. Jeho kabina a další součásti se staly později základem francouzského batyskafu FNRS-3.\n\nPři konstrukci batyskafu vycházel Auguste Piccard ze svých zkušeností se tratosférickým balónem FNRS a soudobých pokusů s batysférami. Batyskaf navrhl podobně jako balón: kulová gondola je zavěšena na vztlakovém tělese plováku, podobně jako byla kulová gondola stratosférického balónu podvěšena pod jeho obalem.\n\nGondola o vnitřním průměru 2m byla složena ze dvou polokoulí, odlitých z oceli v belgických ocelárnách Henricot v Court-Saint-Etiene. Plochy spoje byly přesně obrobeny a obě poloviny k sobě přiloženy a drženy u sebe ocelovými péry. Spoj byl zvenku překryt gumovým pásem. Vnitřní průměr gondoly byl přesně 2m, tloušťka stěn 9 cm, u oken zesílená na 15 cm. Celková hmotnost 10 tun (prázdná) + 1 tuna výbava. Gondola měla dvě okna z plexiskla s vnitřním průměrem 10 cm, vnějším 40 cm (okenní otvory byly kuželovité) a tloušťkou 15 cm. Zesílený plášť kolem oken byl využit ke konstrukci průchodek pro kabely (kolem předního okna) a ke konstrukci vstupního průlezu (kolem zadního okna). Vstupní dveře i vstupní otvor měly tvar komolého kužele s vrcholem ve středu kulové kabiny, aby po uzavření dokonale roznášely tlak. Vnější a vnitřní průměr dveří byly 430 a 550 mm, uprostřed měly okno.\nPodle výpočtů měla gondola umožnit bezpečný sestup do hloubky 4000 metrů, zbortit by se teoreticky měla až tlakem odpovídajícím hloubce 16 km.\n\nPlovák byl vyroben v Antverpách. Byl tvořen obalem z 1mm ocelového plechu, uvnitř něhož byla umístěna konstrukce pro upevnění kabiny a 7 hliníkových nádrží, plněných benzínem (32m3). Prostřední nejmenší nádrž sloužila k vertikálnímu manévrování. V plováku byly také nádrže na zátěž z ocelových broků. Jejich ovládání bylo elektrické z kabiny. Pokud elektromagnety kolem ústí nádrží protékal proud, nemohly broky procházet. Pokud byl proud přerušen, postupně se broku sypaly z nádrží a tím loď odlehčovaly. Bylo to zároveň i bezpečnostní opatření - při přerušení proudu nebo poruše baterie by došlo k automatickému vynoření. Podobným způsobem (přidržována elektromagnetem) byla k plováku připevněna i hlavní akumulátorová baterie. Mohla tak sloužit jako další nouzová zátěž k odhození.\n\nDo kabiny se dalo vstupovat pouze pokud byl batyskaf vyzdvižen nad hladinu. Posádka proto nastoupila do batyskafu ještě na palubě doprovodné lodi. Poté byl batyskaf jeřábem spuštěn na hladinu vody. Pak následovalo načerpání benzínu do nádrží plováku. Tyto nádrže byly z bezpečnostních důvodů předtím naplněny inertním CO2. Po odpoutání od jeřábu mohla posádka regulovat ponor vypouštěním benzinu a zátěže. Po vynoření byl benzín z plováku přečerpán do nádrží v lodi, batyskaf byl opět vyzdvižen na palubu doprovodné lodi a posádka mohla opustit jeho kabinu. tento způsob se ukázal jako nepříliš praktický, proto byl později batyskaf Trieste i FNRS-3 vybaven vstupní šachtou.\n\nBatyskaf FNRS-2 byl navržen ještě před 2. světovou válkou. Měl být financován belgickým vládním vědeckým fondem FNRS. Válečné události ale projekt zastavily. Batyskaf byl tedy sestrojen až po válce a dokončen v létě 1948. Pro pokusy dala dánská vláda k dispozici nákladní loď a francouzské námořnictvo zajistilo podporu dvou fregat a hydroplánů v Dakaru. Pokusy pak probíhaly u Kapverdských ostrovů.\n\n26. října 1948 provedl Auguste Piccard první pokusný sestup do hloubky 25 metrů. Další pokusy měly být uskutečněny u ostrova Fogo. Zde se uskutečnil 3. listopadu jen jediný automatický sestup do hloubky 1380 m. Poté se zhoršilo počasí, což donutilo posádku vyčerpat do moře benzín z plováku. Nedostatek speciálního benzínu i financí ukončily pokusy. Batyskaf převzali Francouzi, kteří jeho dílů (především kabiny) využili ke stavbě batyskafu FNRS-3.\n\n"}
{"id": "679899", "url": "https://cs.wikipedia.org/wiki?curid=679899", "title": "Jaroslav Kotásek", "text": "Jaroslav Kotásek\n\nJaroslav Kotásek (31. července 1917, Ratíškovice – 16. června 1944, Myslibořice) byl československý voják a příslušník výsadku Spelter.\n\nNarodil se 31. července 1917 v Ratíškovicích v chudé rodině. Otec Matouš byl dělník, matka Františka, za svobodna Macháčková byla v domácnosti a z předcházejícího vztahu měla syna. Otec zemřel v roce 1921 na následky úrazu. Jaroslav měl nevlastního bratra a sestru.\n\nV Ratíškovicích absolvoval obecnou školu a dva roky měšťanky v Hodoníně. Po absolvování Baťovy školy práce ve Zlíně absolvoval hornickou školu a nastoupil do dolu Tomáš vlastněného firmou Baťa. 1. března 1939 nastoupil základní vojenskou službu, ale po okupaci byl z armády propuštěn. Kvůli svému zapojení do odboje v řadách Obrany národa a hrozícímu zatčení musel opustit protektorát. \n\nStalo se to 31. prosince 1939. Přes Slovensko, Maďarsko a Jugoslávii se dostal do Francie, kde byl v Agde 6. března 1940 prezentován u československého zahraničního vojska. Zařazen byl k ženijní rotě 2. pěšího pluku. Bojů se nezúčastnil a po pádu Francie byl evakuován do Anglie, kam se dostal 7. července 1940. 28. října byl povýšen na svobodníka a postupně si doplňoval vzdělání.\n\nDne 19. září 1941 byl na vlastní žádost zařazen do výcviku pro plnění zvláštních úkolů. Od 19. září 1941 do října 1942 prošel základním sabotážním kurzem, parakurzem a vodním výcvikem, dále již v hodnosti četaře prodělal kurz práce s trhavinami a kurz průmyslové sabotáže. 1. února 1943 byl povýšen do hodnosti rotného. Koncem září 1943 byl zařazen do paraskupiny Spelter. Od 24. září 1943 do 4. února 1944 prodělal se svou skupino konspirační cvičení v Londýně, individuální přípravu a tělovýchovný kurz. Dne 13. dubna 1944 se přesunul do Itálie na vyčkávací stanici.\n\n5. května 1944 hodinu po půlnoci byl s ostatními příslušníky desantu vysazen nedaleko Kramolína u Třebíče. Poté, co velitel Chrastina skupinu opustil, převzal velení a desant převedl do úkrytu v Boňově. Zde budovali zpravodajskou síť. 16. června 1944 byl vinou zrady zastřelen gestapem. Jeho tělo bylo pitváno a zpopelněno v Brně.\n\n1. prosince 1945 byl postupně povýšen až do hodnosti poručíka in memoriam. 18. července 1948 byl in memoriam povýšen do hodnosti nadporučíka pěchoty.\n\n8. října 1945 mu byla v rodných Ratíškovicích odhalena pamětní deska. \n\n\n\n \n"}
{"id": "679901", "url": "https://cs.wikipedia.org/wiki?curid=679901", "title": "Rudolf Novotný", "text": "Rudolf Novotný\n\nRudolf Novotný (28. prosince 1914, Kbel – 29. prosince 1953, Brno) byl československý voják a příslušník výsadku Spelter.\n\nNarodil se 28. prosince 1914 v obci Kbel v okrese Mladá Boleslav. Otec Jan byl zaměstnancem C. k. státních drah, matka Františka, za svobodna Adamová byla v domácnosti. Měl bratra a sestru. \n\nAbsolvoval obecnou školu v Benátkách nad Jizerou a tři roky měšťanky v Lysé nad Labem. V roce 1921 mu zemřel otec. Vyučil se dámským kadeřníkem, toto povolání vykonával do roku 1935.\n\n1. října 1936 nastoupil základní vojenskou službu v Jaroměři. Absolvoval poddůstojnickou školu a od 15. května 1938 velel strážím lehkého opevnění v Hronově a poté v Náchodě. Dále působil např. jako stavební dozor při budování opevnění či dozorce čety nespolehlivých Němců v pracovním táboře ve Vyškově. Z armády byl propuštěn 28. října 1939 v hodnosti desátníka.\n\nV civilu nejprve pracoval v kadeřnictví v Dobříši, odkud po neshodách s majitelem firmy odešel do Litomyšle, kde také pracoval jako kadeřník.\n\nProtektorát opustil 11. února 1940 a přes Slovensko, Maďarsko a Jugoslávii se dostal do Francie. 1. května 1940 byl zařazen do československé exilové armády a v jejích řadách se účastnil bojů o Francii. Po porážce byl evakuován do Anglie.\n\nDo Anglie se dostal 13. července 1940. Byl zařazen k 2. pěšímu praporu. 28. října 1940 byl povýšen na četaře. Od léta 1941 byl zařazen do výcviku pro plnění zvláštních úkolů. Od 19. září 1941 do 4. února 1944 prodělal základní sabotážní kurz, parakurz a dokončovací kurz, poté pokračoval průmyslovým kurzem (odbornost elektrikář), již jako příslušník Spelteru absolvoval tělovýchovný kurz a parakurz, pokračoval radiotelegrafickým výcvikem a kurzem mikrofotografie, dále pak konspiračním cvičením, individuálním výcvikem a nakonec tělovýchovným kurzem. 13. dubna 1944 se přesunul na československou vyčkávací stanici v Itálii.\n\nDne 5. května 1944, hodinu po půlnoci byl s ostatními vysazen poblíž Kramolína u Třebíče. Poté, co se od skupiny oddělil velitel Chrastina se s ostatními přesunul do úkrytu a v okolí Boňova spoluvyvíjel zpravodajskou činnost. 17. června 1944 se mu podařilo dostat se z obklíčení gestapa a ukrýt se nejprve v Šebkovicích a posléze v Šašovicích. Společně s Vavrdou nadále plnili zadané úkoly: zorganizovali diverzní skupinu, prováděli sabotáže a zajišťovali dva shozy zbraní. V úplném závěru se mu podařilo uniknout z německého zajetí.\n\nPoté, co se přihlásil na MNO byl přidělen ke zvláštní skupině. V letech 1945 a 1946 byl postupně povýšen do hodnosti nadporučíka pěchoty. Od konce roku 1945 do roku 1948 vykovával funkci radisty na československém velvyslanectví v Paříži. V té době se oženil, z manželství vzešly dva synové. V srpnu 1948 byl jmenován velitelem štábu pěšího pluku ve Znojmě. V září téhož roku byl povýšen do hodnosti kapitána pěchoty, v roce 1951 do hodnosti majora pěchoty. \n\nZemřel náhle v roce 1953. \n\n\n"}
{"id": "679903", "url": "https://cs.wikipedia.org/wiki?curid=679903", "title": "Jan Vavrda", "text": "Jan Vavrda\n\nJan Vavrda (26. února 1922, Olomouc - 15. dubna 1995, Znojmo) byl československý voják a příslušník výsadku Spelter.\n\nNarodil se 26. února 1922 v Olomouci. Otec byl vojákem z povolání, matka Marie, rozená Dvořáková byla učitelkou. Měl dvě sestry. V Olomouci zahájil obecnou školu, kterou dokončil v Nové Dědině u Konice, kam byla matka jako učitelka přeložena. V Konici absolvoval i měšťanku. Poté pracoval v zemědělství na rodinném statku.\n\n23. února 1940 překročil se svým přítelem hranice na Slovensko, kde však byli zadrženi a vráceni do protektorátu. Při dalším pokusu byli 1. března zadrženi v Maďarsku a vyhoštěni na Slovensko. Teprve při třetím pokusu se přes Maďarsko, Řecko, Turecko a Sýrii dostali do Francie. 16. května 1940 byl zařazen k 1. pěšímu pluku. Prodělal ústupové boje ve Francii. 27. června byl evakuován do Anglie.\n\nV Anglii byl zařazen k 1. pěšímu praporu. 28. října 1941 byl povýšen na svobodníka. Prodělal standardní paravýcvik a 28. října 1942 byl povýšen na desátníka. Poté, co byl vybrán k výcviku pro zvláštní úkoly prodělal od 12. července 1943 do 4. února 1944 tělovýchovný kurz, parakurz a individuální výcvik. Po povýšení na četaře 28. října 1943 prošel kurzem mikrofotografie a již v rámci skupiny Spelter prodělal konspirační cvičení. Po individuální přípravě a tělovýchovném kurzu se v dubnu 1944 přesunul na vyčkávací stanici v Itálii.\n\nDne 5. května 1944, hodinu po půlnoci byl s ostatními vysazen poblíž Kramolína u Třebíče. Poté, co se od skupiny oddělil velitel Chrastina se s ostatními přesunul do úkrytu a v okolí Boňova spoluvyvíjel zpravodajskou činnost. 17. června 1944 se mu podařilo dostat se z obklíčení gestapa a ukrýt se nejprve v Šebkovicích a posléze v Šašovicích. Společně s Novotným nadále plnili zadané úkoly: zorganizovali diverzní skupinu, prováděli sabotáže v okolí Moravských Budějovic a zajišťovali dva shozy zbraní.\n\nDo roku 1946 sloužil u zvláštní skupiny MNO. Od 15. května 1946 byl převelen ke 13. pěšímu pluku a v srpnu téhož roku do školy pro nižší důstojníky v Milovicích. V činné službě zůstal a stal se důstojníkem z povolání. 30. listopadu se oženil, z manželství vzešel syn a dcera. V letech 1945 a 1946 byl postupně povýšen do hodnosti nadporučíka pěchoty. V letech 1948 až 1950 sloužil ve velitelských funkcích u výsadkových jednotek a dále u 71. pěšího praporu. 20. října 1949 byl povýšen na kapitána a v červnu 1950 byl z armády vyhozen. Po krátkém věznění se až do roku 1968 živil manuální prací ve Znojmě. Po rehabilitaci v roce 1968 se vrátil zpět do armády a sloužil jako velitel vojenské zotavovny na Bítově.\n\n\n\n \n"}
{"id": "679916", "url": "https://cs.wikipedia.org/wiki?curid=679916", "title": "Grigri", "text": "Grigri\n\nGrigri je jisticí prostředek s asistovanou brzdicí silou používaný v horolezectví pro jištění na jednoduchém laně. Je opatřen výkyvnou vačkou, která se při rychlém zatížení lana pootočí a tím sevře lano a dojde k brzdění. Lano je pak automaticky sevřeno a drženo dokud zatížení trvá. Používání Grigri je třeba dobře nacvičit, chybné použití může být nebezpečné. Zejména je třeba vložit lano správným směrem a vačka se musí volně pohybovat. Velkou výhodou Grigri je v podstatě automatické brzdění i v případě, kdy je jistící horolezec neschopen lano držet. K uvolnění zablokovaného lana v Grigri slouží plastová páčka, například ke spouštění visícího lezce. Dalším vývojem je geometricky poněkud upravené Grigri 2, které lze používat s moderními tenčími lany.\nGrigri a Grigri 2 zkonstruovala francouzská firma Petzl, zabývající se výrobou horolezeckého a jeskyňářského vybavení a výstrojí pro práci ve výškách.\n\n"}
{"id": "679917", "url": "https://cs.wikipedia.org/wiki?curid=679917", "title": "Konrád I. Mazovský", "text": "Konrád I. Mazovský\n\nKonrád I. Mazovský (asi 1187/1188 – 31. srpna 1247) byl čtvrtý syn krakovského vévody Kazimíra Spravedlivého z rodu Piastovců. Po matce Heleně Znojemské pocházel z moravských údělných knížat rodu Přemyslovců.\n\nV letech 1194–1200 byl spoluvladař svého bratra Leška v Haliči a v Mazovsku. V roce 1200 se stal nezávislým knížetem kujavským a mazovským, 1222–28 chelmnským. V letech 1229–1232 byl regent v Sandoměři, 1229–31 a 1241–43 v Krakově. Během své vlády povolal do země řád Německých rytířů, kterému přidělil chelmnskou zemi.\n\n24. listopadu 1227 byl jeho starší bratr Lešek I. Bílý zavražděn na sjezdu piastovských knížat, zřejmě na rozkaz vévody Svatopluka II. Pomořského, jehož se snažil Lešek dostat pod svůj vliv. Svatopluk se po smrti Leška prohlásil za osvobozeného od vazalského poměru k Polsku.\n\nDo Malopolska se vrátil Vladislav III. Tenkonohý, který prosazoval svůj nárok na trůn v Krakově na základě dohod o vzájemném následnictví, které s Leškem Bílým podepsali v roce 1217. Lešek sice zanechal syna Boleslava (V.), ale tomu v té době byl zhruba jeden rok, takže vládu musel převzít někdo jiný. V této době se v Malopolsku objevil i Konrád I. Mazovský, který také vznesl své nároky na krakovský trůn.\n\nFormální volba nového knížete-seniora proběhla 5. května 1228. Kandidatura Konráda Mazovského byla zamítnuta ve prospěch Vladislava III. V roce 1229 ale přece jen titul knížete-seniora získal Konrád.\n\nV roce 1232 se stal poručníkem krakovského knížete Boleslava V. Stydlivého a tím i polským seniorem Jindřich I. Bradatý. Teprve po smrti jeho nástupce Jindřicha II. se v Krakově znovu dostal k moci Konrád Mazovský. O dva roky později se ovšem musel podvolit nárokům na krakovský trůn Boleslava V.\n\n"}
{"id": "679947", "url": "https://cs.wikipedia.org/wiki?curid=679947", "title": "Microsoft Expression Studio", "text": "Microsoft Expression Studio\n\nMicrosoft Expression Studio je sada nástrojů od společnosti Microsoft, která je určena vývojářům a designerům pro navrhování, tvorbu webových a klientských aplikací.\n\nMicrosoft představil Microsoft Expression 16. září 2005 na Professional Microsoft Developers Conference v Los Angeles. Microsoft Expression Encoder byl představen na výstavě NAB 2007. Microsoft Expression Studio byla uvolněna do výroby 30. dubna 2007. Novinky RTM byly oznámeny na MIX 07 konferenci společnosti Microsoft pro webové vývojáře a designéry.\n\nMicrosoft Expression Studio 2 byl propuštěn 1. května 2008. Toto vydání přináší všechny produkty v sadě na verzi 2, a nyní zahrnuje také Visual Studio Standard 2008. Microsoft Expression Studio je k dispozici i pro studenty jako stahování prostřednictvím programu Microsoft DreamSpark.\n\nMicrosoft Expression Studio 3 byl propuštěn 22. července 2009, Tato verze přináší všechny produkty v sadě na verzi 3, s významným zlepšením, zejména zaměřených na Silverlight 3. Expression Media je už součástí balíčku, zatímco všechny ostatní výrobky byly výrazně vylepšeny a obohaceny.\n7. června 2010, byl propuštěn Expression Studio 4. Expression Studio 4 je bezplatný upgrade pro licencované Vyjádření uživatele Studio 3, ale pouze pro maloobchodní kopii.\n\nAž do verze 2, Expression Web byl jedinou aplikací v sadě Expression Studio založené na Microsoft Office. Ve verzi 3, byla Expression Web přepsána ve Windows Presentation Foundation, v souladu se zbytkem Expression Suite. Výsledkem bylo kompletní přepsání funkcí, přizpůsobitelné panely nástrojů a nabídky, standardní barevné schéma Windows, kontrola pravopisu, DLL Addins souboru menu funkce exportu, drag and drop mezi vzdálenými lokalitami. Další funkce nefungují spolehlivě, nebo jsou neúplné, např.: Verzi 3 představil Expression Web, SuperPreview 3 (nástroj pro porovnávání a zobrazování stránek v různých prohlížečích). Také poznamenal, že byl nedostatek podpory pro propojení kořene relativní odkazy, které začínají s \"/\". Tato funkce byla přidána s vyjadřováním 3 Service Pack 1.\n\nVerze Expression Encoder Pro 4 je k dispozici jako součást Expression Studio v programech jako je DreamSpark, BizSpark, WebsiteSpark a prostřednictvím MSDN Ultimate nezahrnuje royalty vznikem kodek a podpora standardů pro export ve formátu MP4 (H.264 video a AAC audio). To také nezahrnuje importní filtry pro TS, m2ts, AVCHD, MPEG-2 a AC-3 i když v případě třetí strany DirectShow filtry jsou nainstalovány, je možné importovat tyto formáty jako je bezplatná verze. Vyjádření Kodér Pro verze je k dispozici bez omezení. Bezplatná verze je dostupná pro každého a jsou zahrnuty v MSDN Premium, postrádá IIS Live Smooth Streaming a neomezené snímání obrazovky.\nS vydáním Expression Studio 4, byly tři vydání, Expression Studio představil: Expression Studio 4 Web Professional (včetně Expression Encoder, Design a Web), Expression Studio 4 Premium (přidává Blend na suite) a Expression Studio Ultimate 4 (přidává SketchFlow). MSDN předplatitelé obdrží pouze SKU Expression Studio 4, které odpovídá jejich Visual Studio 2010 licenci. Jako takový, MSDN Premium uživatelé nedostanou SketchFlow.\n\n\n"}
{"id": "679953", "url": "https://cs.wikipedia.org/wiki?curid=679953", "title": "Mitrov (zámek)", "text": "Mitrov (zámek)\n\nMitrov je zámek v osadě Mitrov v okrese Žďár nad Sázavou. Dnes je zde umístěn domov důchodců.\n\nZámek má původ v pozdně středověké tvrzi, obsažené ve hmotě dnešního zámku, upravené na počátku 17. století a v jeho závěru. Často opakovaný údaj o výstavbě zámku v roce 1779 tehdejším majitelem mitrovského statku Josefem Toussaintem vychází pouze z druhotně osazené tabule, umístěné v průčelí zámku při jeho historizující přestavbě na konci 19. století a s dějinami zámku nesouvisející. V letech 1890 – 1891 jej noví majitelé, brněnský továrnický rod Skene, nechal přestavět v duchu novogotiky podle projektu Augusta Prokopa. Navazující hospodářský dvůr, umístěný jižně od zámku, byl přitom zbořen a nahrazen novostavbou severně od zámku. Ve třicátých letech 20. století připadl objekt statkáři Mořici Klimešovi z nedalekého Mirošova, který proslul svým kladným vztahem k německé říši. Z téhož důvodu propůjčil zámek v průběhu 2. světové války k užívání Hitlerjugend. Po válce byl zámek upraven k sociálním účelům a až do začátku padesátých let byl ve správě Katolické charity. Po jejím zrušení byl zestátněn a nadále využíván jako domov pro přestárlé. Toto využití trvá i v současné době. Na konci osmdesátých let byl objekt rozšířen o nové křídlo, přičemž starší zámek nebyl touto přístavbou nijak narušen (často uváděná devastace zámku odbouráním jednoho z křídel při této úpravě je mylná). V současné době se řeší nová koncepce zastaralého zámeckého parku.\n\nJedná se o trojkřídlý objekt s věžemi na koncích křídel a nad hlavním vchodem a s historizujícím arkýřem v nároží. Boční křídla doplňují na nádvoří novogotické lomené arkády. Kolem zámku byl zřízen anglický park.\n\n"}
{"id": "679956", "url": "https://cs.wikipedia.org/wiki?curid=679956", "title": "3K14 Kalibr", "text": "3K14 Kalibr\n\n3K14 Kalibr (v kódu NATO SS-N-27) je ruská víceúčelová řízená střela vyvinutá konstrukční kanceláří OKB-8. Existuje ve verzích pro odpalování z válečných lodí (Klub-N) a ponorek (Klub-S). Podle varianty může být použita k ničení hladinových lodí, ponorek či pozemních cílů.\n\nVývoj střely začal v roce 1984. Vzniklo pět základních typů hlavic – třístupňová protilodní střela 3M54, dvoustupňová protilodní střela s větším doletem 3M54M1, protizemní verze 3M14 a raketové torpédo 91RE1 (verze pro ponorky) či 91RE2 (verze pro válečné lodě). Střely jsou na palubě lodí umístěny ve vertikálních vypouštěcích silech, v případě ponorek mohou být odpalovány z 533mm torpédometů.\n\n\n"}
{"id": "679957", "url": "https://cs.wikipedia.org/wiki?curid=679957", "title": "Nové Město na Moravě (zámek)", "text": "Nové Město na Moravě (zámek)\n\nZámek Nové Město na Moravě se nachází na Vratislavově náměstí v Novém Městě na Moravě a dnes je zde umístěna Horácká galerie. Je chráněn jako kulturní památka České republiky.\n\nZámek v Novém Městě na Moravě nechal na místě původní tvrze vystavět Vilém Dubský z Třebomyslic v roce 1589. Z této stavby se dodnes dochoval půdorys a klenby v přízemí. Z půdorysu je zřejmé, že se jednalo o obdélníkovou stavbu s věží uprostřed. V roce 1643, když byl zámek v majetku Šimona Kratzera ze Schönsperka, ho vyloupili Švédové. Po jejich odchodu byl zámek přizpůsoben hospodářským účelům. V roce 1723 jej těžce poškodil požár a postupně pustl, až jej v roce 1745 dala představená správy nadace Miniati di Campoli přebudovat v barokním slohu. Zachován zůstal obdélníkový půdorys, ale areál byl zvětšen a rozšířen, takže vznikl čtyřkřídlý zámek. Také interiér byl zbarokizován a v předním traktu byla zřízena kaple. Přední část sloužila příležitostným pobytům představených správy nadace, zadní část se stala sídlem patrimoniálních úřadů a po roce 1848 správy velkostatku. V roce 1874 došlo k další přestavbě zámku, tentokrát ve stylu neorenesance. Tím se výrazně změnil vzhled průčelí a interiérů a střecha byla pokryta břidlicí.\n\nDnes zde sídlí Horácká galerie. Dokumentuje dílo nejvýznamnějších osobností regionálního umění. Rozsáhlé soubory pozůstalostí Jana Laudy, Josefa Mařatky, Vincence Makovského, Karla Pokorného, Jana Štursy a jiných autorů byly získány darem nebo odkazem umělců. Součástí sbírkového fondu je soustředěná kolekce hutního skla ze 60. a 70. let 20. století, pocházející z produkce známé sklárny ve Škrdlovicích u Žďáru nad Sázavou.\n\n"}
{"id": "679958", "url": "https://cs.wikipedia.org/wiki?curid=679958", "title": "Kostel svaté Kunhuty (Nové Město na Moravě)", "text": "Kostel svaté Kunhuty (Nové Město na Moravě)\n\nKostel svaté Kunhuty je nejstarší architektonickou památkou v Novém Městě na Moravě. Nachází se na Vratislavově náměstí a je farním kostelem zdejší farnosti, která v současné době patří do žďárského děkanátu brněnské diecéze. Kostel zasvěcený svaté Kunhutě je chráněn jako kulturní památka České republiky.\n\nNejstarší část (gotický presbytář) byla postavena ve 14. století. V polovině 15. století přistavěli chrámovou loď. V roce 1499 přibyla zvonice, jež byla roku 1592 přestavěna na věž. Při velkém požáru města roku 1723 vyhořel i kostel; o 16 let později přibyla nová jižní sakristie a severní přeměněna na tzv. Černou kapli. Okolo kostela byl až do roku 1801 hřbitov. Nová sgrafita pocházejí od akademického malíře Karla Němce.\n\nV kostele najdeme řadu hrobů. V předsíni se nachází náhrobní kámen manželky úředníka Želechovského ze Želechova. Do krypty pod kněžištěm byla pohřbena těla některých příslušníků rodů Dubských z Třebomyslic a Kratzerů.\n\n"}
{"id": "679964", "url": "https://cs.wikipedia.org/wiki?curid=679964", "title": "Kostel svatého Michaela archanděla (Vítochov)", "text": "Kostel svatého Michaela archanděla (Vítochov)\n\nŘímskokatolický kostel svatého Michaela archanděla, který se nachází na kopci nad Vítochovem v nadmořské výšce 626 m, patří mezi nejstarší kostely na Moravě. V současné době patří do farnosti Bystřice nad Pernštejnem ve žďárském děkanátu brněnské diecéze a bohoslužby se v něm konají jen příležitostně. Kostel je chráněn jako kulturní památka České republiky.\n\nKostel je postaven z lomového kamene vyspárovaného vápennou maltou a působí dojmem tvrze. Je obklopen hřbitovem obehnaným kamennou zdí s márnicí. Přístup na hřbitov je dvěma branami, od „Vítochova“ a od „Písečného“. Kostel je orientovaná svatyně, kterou tvoří téměř čtvercový presbytář s valenou klenbou a mírně obdélná loď s trámovým stropem. Na jižní straně lodi je přistavěna věž, která, jak lze vidět, je stavěna natřikrát. Na věži jsou dva zvony, oba s nápisy. Větší s nápisem „Tento gest zwon duelan kecty kwale tut obci 1535“ a menší asi z 15. století s nápisem „lit k czti a chwale panu bohu a panny Marige a swatemu Waczlawu“. Na severní straně presbytáře se nachází sakristie, která byla přistavěna dodatečně a je přístupná z presbytáře. Vchod z presbytáře byl pravděpodobně probouraný až dodatečně v místě tzv. sedile. Propojení mezi presbytářem a lodí je gotickým lomeným obloukem.\n\nKostel byl do roku 1949 omítnutý místy i trojnásobnou vrstvou omítky pokrytou sgrafitem. Do roku 1906 měl kostel střechu pokrytou šindelem, který pravděpodobně nahradil došky. V roce 1906 byl šindel nahrazen pozinkovaným plechem. K další výměně střechy došlo v létě 1979, kdy byl kostel pokryt měděným plechem.\n\nVchody do kostela jsou tři. Hlavní vchod je ze západu, další je pod věží. Sakristie kromě vchodu z presbytáře má svůj vlastní vchod ze hřbitova. Věž má vchod z kruchty.\n\nKostel byl postaven asi kolem poloviny 13. století, avšak přesný rok výstavby není znám, protože rok 1238, který se podařilo zjistit ze středověkých listin, je podvrhem. Původně byl zamýšlen jako farní pro okolní obce, ale podle některých pramenů jím byl jen krátce, podle jiných farním kostelem nikdy nebyl. Sakristie byla postavena asi v roce 1740. Rok lze určit podle dendrochronologického průzkumu krovů. Původní trámový strop z roku 1661 byl při celkové opravě v letech 1967 až 1969 nahrazen novým, pouze jeden trám původního stropu se podařilo zachránit a je na něm letopočet 1661. V lodi je dřevěná kruchta postavená v roce 1969, která nahradila starou, pocházející z roku 1783.\n\nPodle amatérského archeologického výzkumu, který probíhal v letech 1967 až 1969, se podařilo zjistit, že v místech dnešního kostela bývalo pohanské pohřebiště. Při hledání základů apsidy byly nalezeny v pravém rohu pod základy tři kostry uložené asi po 10 centimetrech nad sebou. Pod podlahou kostela se podařilo nalézt několik desítek lidských koster, které pocházejí z dob, kdy se v kostelech pohřbívalo. Při odkrývání byly nalezeny pod šachovnicovou černo-bílou dlažbou další dvě vrstvy cihlové dlažby. Obě značně opotřebované a měly velikost 20 krát 20 cm a 20 krát 26 cm. Okolo oltáře bylo nalezeno, kromě množství různých kostí a střepů, 10 celých koster, jedna, asi mužská, měřila 210 centimetrů. Všechny byly zásadně položeny hlavou k východu a ctily základy kostela. V lodi bylo nalezeno 40 koster, které jsou dnes uloženy v hrobce pod vítězným obloukem přikrytým náhrobním kamenem s vytesaným mečem.\n\nMezi nejvýznamnější památky v kostele patří fresky, románská křtitelnice a náhrobní kameny. Fresky jsou ve třech řadách. Nahoře na klenbě je vyobrazen v kruzích Kristus vševládnoucí a čtyři znaky evangelistů (člověk, lev, býk a orel). Dále vyobrazení Kristových pašijí, poslední soud, Nanebevstoupení Páně, Panna Maria ochranitelka a sv. Michael. Asi za husitských válek byly malby zaomítány. Vnitřní výmalba kostela se lišila podle doby, ve které se upravoval. V roce 1949 byly fresky objeveny a restaurovány. Restaurování provedli bratři Polákové z Brna. Fresky jsou po celém kostele, ale pro velmi špatný stav se v lodi neodkrývaly. Další restaurování proběhlo v průběhu celkové opravy kostela v letech 1967 až 1969.\n\nK dalším památkám patří románská křtitelnice dnes umístěná v presbytáři. Pochází asi z poloviny 13. století a pravděpodobně byla přenesena z bystřického kostela. Křtitelnice je vytesána z tzv. nedvědického mramoru. Má podobu kalicha. Umístění křtitelnice se v průběhu staletí měnilo, například v roce 1662 je připomínána uprostřed kostela, v roce 1912 v síňce pod věží. Náhrobní kameny pocházejí asi z doby renesance. Dnes jsou umístěny ve stěnách presbytáře a v síni pod věží kromě jednoho, který je umístěn v podlaze pod vítězným obloukem. Tam jsou pohřbeny pozůstatky předků nalezené při amatérském archeologickém průzkumu. Popis umístění náhrobních kamenů ze začátku 20. století lze najít v knize J. Votavy.\n\nKe kostelu se váže celá řada legend, z nichž asi nejvýznamnější je o sv. Metoději.\n\nNa své cestě do Čech zastavil se svatý Metoděj na hrádku na Dětochově a vyučil Dětocha a jeho družinu víře Kristově. Kázal vystavět svatyni a slíbil, že se na zpáteční cestě u něho zastaví, svatyni vysvětí a zanechá tu kněze. Se stavbou měl prý Dětoch nemalé potíže. Začal stavět na několika místech, ale vždy nějaká nehoda způsobila, že vyhledal jiné místo ke stavbě. Když se nikde nevedlo lépe, poradil mu kdosi, aby zasadil na několika okolních vrších borovice kořeny vzhůru a kde se ujmou a porostou, tam aby kostel postavil. Stalo se. A hle! Na kopečku, kde stála socha pohanského boha, se kořeny zazelenaly. Podivil se Dětoch této náhodě, či divu! Povalil pohanskou modlu a jal se stavět na tom místě křesťanskou svatyni a šťastně dílo dokončil. Když se pak sv. Metoděj vracel z Čech, posvětil kapli Dětochovu a na jejím kamenném, velmi primitivním oltáři konal první oběť mše svaté.\n\n\n\n"}
{"id": "679975", "url": "https://cs.wikipedia.org/wiki?curid=679975", "title": "Kostel svatého Jakuba Většího (Dalečín)", "text": "Kostel svatého Jakuba Většího (Dalečín)\n\nKostel svatého Jakuba Většího stojí na kopečku nad obcí Dalečín. Původně gotický kostel sv. Jakuba Většího je poprvé připomínán v roce 1358. Kostel, který byl v letech 1742–1746 barokně přestavěn, je chráněn jako kulturní památka České republiky.\n\nV kostele, v přízemí věže, se zachovaly zbytky nástěnných a nástropních maleb ze sklonku 14. století. V roce 1940 byly renovovány, zachovalá je především freska sv. Kryštofa. Ostatní představují výjevy z Kristova života od Zvěstování a Narození až po Poslední večeři a meditaci na hoře Olivetské. Nápis z roku 1588 nad bývalým vchodem byl zabílen v roce 1976. Největší zvon na věži, zvaný Jakub, odlil roku 1561 zvonař Adam z Velkého Meziříčí (nápis: \"tento swon gest dielal Adam swonarz z Mezreczi ke cti a chwale panu Bohu a k swolani k slovu Bozimu\"). Ještě starší zvon má už nápis nečitelný, nejmladší zvon je z 18. století. Kolem kostela je hřbitov s řadou zachovalých železných křížů.\n\nZ 2. poloviny 13. století, tedy z doby založení kostela, se zachoval presbytář v podvěží kostela a boční zdi bývalé kostelní lodi (presbytáře nynějšího kostela). Presbytář (rozměry – 4,7 x 4,5 m) je přímo uzavřený, klenutý valenou klenbou. Loď téměř čtvercového půdorysu (7,5 x 7,2 m) má zazděný lomený jižní vchod, nad vchodem se nacházejí dvě zazděná okna s široce rozevřenými špaletami.\nNad bývalým presbytářem byla při přestavbě postavena věž s oblými nárožími a cibulovitou střechou, s válcovým schodištěm. Stará loď byla změněna v presbytář, přistavěna nová loď se západním a jižním vchodem s předsíní. Z ní bylo zřízeno schodiště na nový zděný kůr, jenž nahradil původní dřevěný.\n\nDnešní klasicistní podoba kostela pochází z roku 1805. V letech 1940–1941 došlo k postavení nové sakristie. Ve starém presbytáři byly obnoveny středověké malby a místo bylo celkově upraveno tak, aby mohlo být přístupné. Ke kostelu dnes vede 102 schodů, které lemuje Křížová cesta v podobě dřevěných sloupků s křížkem a s obrázkem.\n\n\n"}
{"id": "679978", "url": "https://cs.wikipedia.org/wiki?curid=679978", "title": "Schwerer Gustav", "text": "Schwerer Gustav\n\nSchwerer Gustav (česky \"Těžký Gustav\") a Dora byla jména německého extrémně velkého železničního kanónu ráže 80 cm z druhé světové války. 22. června 1942 byla Dora přejmenována na Gustava, aby se spojenecká zpravodajská služba domnívala, že Němci mají 2 tyto superděla. Ve skutečnosti nebyl pravý Gustav nikdy dokončen. Dělo bylo vyvinuto v letech 1934–1935 v Kruppových závodech a určeno pro ničení těžkého opevnění, zejména ve francouzské Maginotově linii. Bylo však připraveno k nasazení až v roce 1941, kdy už byla Francie poražena.\n\nDělo o ráži 800 mm a délce hlavně přes 32 m vážilo téměř 1350 tun a mohlo vypálit dělostřelecké granáty o hmotnosti až sedm tun do vzdálenosti až 47 kilometrů (protipancéřové granáty do vzdálenosti cca 37 km). Maximální náměr činil 48°. Při pokusné střelbě protipancéřovými granáty Němci zjistili, že náboj z Dory dokáže na vzdálenost 37 km prorazit 1,5 metru tlustý pancíř. Protipancéřový granát mohl prorazit železobetonovou desku o síle až 7 m a do rostlé země vytvořil kráter o hloubce 32 m. Hlaveň se však rychle opotřebovala, čímž klesala přesnost střelby, a vydržela asi 100 výstřelů. Kanón se transportoval v rozebraném stavu ve 26 vagónech se speciální lokomotivou, k postavení na místě bylo třeba přes 1 000 ženistů a cca 1 500 pomocných dělníků, k obsluze sloužil dělostřelecký prapor o síle 500 mužů. V palebném postavení stál na dvou souběžných železničních kolejích do oblouku, protože hlaveň se mohla pohybovat jen ve svislé rovině.\n\nK vystřelení každého granátu Dora potřebovala náplň 1,75 tuny střelného prachu.\n\nKanóny byly navrženy v rámci přípravy na druhou světovou válku a byly určeny pro použití proti těžkým pevnostem Maginotovy linie. V této roli ale nebyly použity, protože bitva o Francii skončila dříve než byly hotovy a Wehrmacht tuto linii obešel. Kanón Dora byl použit proti Sovětskému svazu při obléhání Sevastopolu, kde vypálil asi 50 granátů. Pak byl instalován u Leningradu, ale převezen zpět do Německa k úpravě bez jediného výstřelu. Neexistují zřejmě doklady o jeho nasazení proti Varšavskému povstání. Někdy před 22. dubnem 1945, kdy byly jeho trosky objeveny americkými vojáky v lese 50 km jihozápadně od Saské Kamenice, byl zřejmě zničen, aby se jej nezmocnil nepřítel.\n\nŠlo o největší použitý kalibr zbraně v historii dělostřelectva, která vypálila těžší granáty než jakékoliv jiné dělo. Byl překonán jen americkým třicetišestipalcovým (914 mm) minometem Little David s dostřelem necelých devět kilometrů, použitým pouze ke zkušebním účelům.\n\n"}
{"id": "679987", "url": "https://cs.wikipedia.org/wiki?curid=679987", "title": "Dalečín (zámek)", "text": "Dalečín (zámek)\n\nZámek Dalečín se nachází v obci Dalečín, asi 50 m od hradu.\n\nUž v roce 1390 stávala v obci tvrz, která bývá často spojována s blízkým hradem. Tuto první dalečínskou tvrz vlastnili převážně menší zemané. V roce 1437 se po ní píše Jíra z Bezděkova a Dalečína, v letech 1481 – 1486 jeho syn Martin a v roce 1482 Čipík a Kateřina z Dalečína. Tato tvrz stával nedaleko dnešního zámku, ale do dnešních dnů se z ní nic nezachovalo.\n\nDalší zmínka o tvrzi pochází až z roku 1603 a patrně si ji nechal kolem roku 1588 postavit Pavel Katharyn z Katharu, jenž zde pět let sídlil. Jednalo se o jednoduchou renesanční tvrz. Později byla přestavěna na renesanční dvoukřídlý zámek s arkádami. Tento zámek se nacházel poblíž místa dnešního zámku, ale při pozdějších přestavbách zanikl. Třetí křídlo tvořili pravděpodobně hospodářské budovy. Toto uspořádání bylo identifikováno na základě indikační skici z roku 1826. Po Katharynech z Katharu získal (v roce 1603) panství Vilém Dubský z Třebomyslic, kterému však byl majetek po Bílé hoře zkonfiskován. Novými majiteli se tedy stali Šlikové. Za jejich vlastnictví byl zámek přeměněn v sídlo hospodářského úředníka.\n\nDnešní zámek vznikl v roce 1850 v tyrolském slohu, za posledních majitelů Honrichsů, kteří jej využívali jako lovecký zámeček. Dnes náleží zámek obci a sídlí v něm obecní úřad spolu s lékařskou ordinací.\n\nJedná se o obdélnou dvoupatrovou budovu, v západní části jednopatrová, se sedlovou střechou. Celé první patro je obehnáno dřevěnou pavlačí a ve štítě druhého patra najdeme dřevěný balkon.\n\nZámek se nachází v těsné blízkosti hradu se kterým v podstatě tvoří jeden areál. Okolo tohoto areálu vede silnice na Veselí a Ubušínek. Dále tudy prochází dvojice turistických tras – červená od Unčína na Vítochov a zelená směrem na Sulkovec – a trasa Svratecké vodohospodářské naučné stezky. Cyklisté se sem dostanou po cyklotrase 4025 z Unčína na Vír a do centra Dalečína také po cyklotrase 5180 od Písečného.\n\n"}
{"id": "679995", "url": "https://cs.wikipedia.org/wiki?curid=679995", "title": "Cyklodextrin", "text": "Cyklodextrin\n\nCyklodextriny (cyklické dextriny) jsou cyklické oligosacharidy vzniklé spojením šesti až osmi glukózových zbytků do prstence. Poprvé byly izolovány již v 19. století jako produkty enzymatické degradace škrobu. \n\nPoté, co byla postulována cyklická struktura \"celulosinu\", začaly přitahovat pozornost svými neobvyklými schopnostmi. Nativní cyklodextriny byly chemicky modifikovány, aby bylo dosaženo lepších komplexačních a nebo katalytických vlastností a aby byla zvýšena jejich rozpustnost.\n\n\nCyklodextriny mají široké uplatnění v kosmetickém průmyslu, například jako složka tzv. \"Linie A\".\n\n"}
{"id": "680003", "url": "https://cs.wikipedia.org/wiki?curid=680003", "title": "John Dawson Winter III", "text": "John Dawson Winter III\n\nJohn Dawson Winter III je studiové album amerického bluesového kytaristy Johnnyho Wintera, vydané v roce 1974. Název alba je stejný jako rodné jméno Johnny Wintera. Na albu hraje i jeho bratr Edgar Winter a také bratři Michael a Randy Breckerovi.\n\n\n"}
{"id": "680004", "url": "https://cs.wikipedia.org/wiki?curid=680004", "title": "Jimramov (zámek)", "text": "Jimramov (zámek)\n\nZámek Jimramov leží v centru městysu Jimramov. V současné době je veřejnosti nepřístupný a je chráněn jako kulturní památka České republiky.\n\nKdy přesně nechal Pavel Katharyn z Katharu na místě nynějšího zámku vystavět renesanční tvrz, není známo. Nicméně toto období můžeme vymezit roky 1588, kdy se stal majitelem Jimramova, a 1599, kdy se znovu oženil. S jistotou můžeme říci, že ze začátku spravoval panství z Dalečína, kde si v roce 1588 nechal postavit tvrz. Trochu lépe nám mohou s datací výstavby zámku pomoci kamenné reliéfy erbů na stěně zámku. Prvním je alianční erb Pavla Katharyna a Ludmily Kytlicové z Rudolce (+ 1586), podle kterého vyobrazení vzniklo v roce 1603. Je tedy zřejmé, že v této době již tvrz stála. Vedle něho je erb Kriseldy Čejkové z Olbramovic a u jejího jména připojeno \"druhé a poslední manželky jeho\". S jistotou můžeme říci, že Kriselda žila ještě v roce 1597. Jako nejzazší rok výstavby můžeme považovat rok 1598, neboť v roce 1599 se Pavel Katharyn oženil s Kateřinou Jankovskou z Vlašimi. V roce 1596 zakoupil Pernštejn s Mitrovem a roku 1599 panství Kunštát. Proto můžeme výstavbu tvrze zasadit do období let 1593-1597/1598. K tvrzi náležel dvůr, pivovar a mlýn.\n\nJiž roku 1603 jej Katharynové prodali Dubským z Třebomyslic a majitelé se pak střídali. V polovině 18. století přestavěli Waldorfové renesanční tvrz na barokní zámek a spojili jej krytou chodbou se sousedním kostelem. V roce 1948 byl zámek znárodněn a roku 1991 vrácen v restituci rodu Belcredi, jimž patřil od roku 1778. Na počátku 19. století Belcrediové zakončili stavební vývoj jimramovského zámku v klasicistickém duchu. Východní a jižní křídlo zámku zůstalo renesanční. Roku 1948 byl zámek po znárodnění přeměněn na střední odborné učiliště. Po navrácení Belcrediům je zámek prázdný.\n\nDíky rekonstrukcím zámku od roku 2001 máme poměrně přesnou představu o podobě původní tvrze. Jádro se nacházelo v nynějším jihovýchodním a v severní části severovýchodního křídla zámku, kde se do současnosti dochovaly jen drobné zbytky po tvrzi. Zdivo bylo postaveno z lomového kamene, jež nejspíše tvořilo součást ještě předchozího hospodářského dvora. Na základě shodných architektonických detailů (klenby, mezipatra, velikosti oken apod.) můžeme usuzovat, že již v době svého vzniku se tvrz skládala ze dvou křídel. Až do prodloužení jihovýchodního křídla a dostavbě jihozápadního traktu měla tvrz podobu háku.\n\nZatímco pro velkou architektonickou přestavbu nemůžeme přesně zrekonstruovat původní podobu severovýchodního křídla, u jihovýchodního je tomu přesně naopak. Většinu přízemí tohoto křídla zabírala v renesanci velmi oblíbená hala, jejíž strop byl zaklenut na šesti osmibokých pilířích. Na délku měřila 26,3 m, na šířku 8,8 m a na výšku 3,25 m. Nad ní se nacházela sýpka. Vstup do haly vedl od severu do východní části vstupem 1,4 m širokým a 2 m vysokým. Dnes je zazděný; jeho viditelné zbytky se nacházejí vlevo od vjezdu do zámku a větší částí jsou v současnosti pod podlahou místnosti. Obdobný vstup se nacházel i na druhé straně haly a vedl do další místnosti. Původní okna byla pravděpodobně zničena umělým zvýšením terénu a druhotným vytvořením oken, takže se po nich nedochovaly žádné stopy. Kromě této haly se zde nacházela ještě jedna místnost o rozměrech 4,5 x 8,8 m. Zakončena byla klenbou, jejíž vrchol je dnes odříznut druhotně vytvořeným plochým stropem. Celou místnost pak zaklenovala valená klenba o rozměrech 3,6 x 9 m a výšce 5 m. Jako jediná z přízemních místností původní tvrze neměla mezipatro. Směrem do parku pak bylo druhotně prolomeno okno.\n\nV mezipatře tvrze bývala sýpka, ze které se dochovala čtveřice oken do nádvoří; páté bylo při pozdějších úpravách zazděno. Při rekonstrukci pak byla kolem těchto oken nalezena šambrána a napojení sgrafit. Ve výšce 3,2 m nad zemí, pod okny sýpky, se zachovaly stopy po krakorcích nesoucí pavlač. Z dosud objevených šesti takovýchto otvorů má každý jiné rozměry, ovšem všechny jsou větší než 20 x 20 cm. První otvor býval na vnějším okraji prvního okna a poslední za předposledním oknem sýpky; celková délka pavlače byla 14 metrů. V místě dnešního prostředního okna dříve býval vstup o rozměrech 1,6 x 1,2 m. Posledními zbytky tohoto vstupu je trojice plochých kamenů, které tvořily práh.\n\nNad vstupem do východní křídla se v pískovcové desce zachovaly znaky Pavla Katharina z Katharu (uprostřed s nápisem: \"Pavel Katarin z Kataru na Daleczine a Gimramowe purkrabe zemski markrabstwe morawskiho\") a znaky jeho manželek. Vlevo je znak jeho první manželky a nápis: \"Lidmila Kitliczowna z Rudolcze prwni manželka gieho umrzela letha 1586\". Vpravo znak Krizeldy Čejkovny z Olbramovic s nápisem: \"Krizelda Czegkowna z Wolbramowicz druha a poslední manželka geho\". Za Marie Antonie z Waldorfu došlo k přistavění severního křídla. Na oblouku brány nechal vytvořit monogram M A W umístěný v erbu. Dále zvelebila zahradu a na náklady baronky z Bukůvky, která v té době žila na zámku, nechala zámek spojit krytou nadzemní chodbou na arkádových pilířích s oratoří kostela.\n\nV následujícím století byl přistavěn západní trakt, takže v současnosti má jednopatrový zámek 4 křídla a uprostřed nádvoří s kašnou z roku 1804. Sluneční hodiny na nádvoří pocházejí z roku 1798.\n\n\n"}
{"id": "680007", "url": "https://cs.wikipedia.org/wiki?curid=680007", "title": "Bystré (zámek)", "text": "Bystré (zámek)\n\nZámek v Bystrém je veřejnosti nepřístupný, je chráněn jako kulturní památka České republiky.\n\nV blízkosti dnešního zámku stála údajně již koncem 11. století lovecká tvrz, kterou zde nechal postavit Bedřich z Mokošína. Bystré později dlouho patřilo k panství Svojanov, až v 16. století za Žehušických z Nestajova došlo k rozdělení majetku mezi více dědiců, tehdy se také poprvé připomíná tzv. panský dům, zřejmě tvrz na místě dnešního zámku. Sňatkem přešlo Bystré koncem 16. století na Jana Bezdružického z Kolovrat (†1604), který v letech 1586–1590 nechal postavit renesanční zámek s trojkřídlou dispozicí. \n\nNově vystavěný zámek byl rodištěm dalšího majitele z rodu Kolovratů, Viléma Jindřicha Bezdružického z Kolovrat (1589–1642), jehož vláda se vyznačovala především četnými spory s bysterskými měšťany. Po jeho bezdětné smrti přešlo Bystré na vzdáleného příbuzného Oldřicha Františka Libštejnského z Kolovrat (1607–1650). Ten sice vlastnil řadu dalších statků v Čechách a zastával vysoké státní úřady v Praze a ve Vídni, ale podporoval rozvoj městečka. V roce 1641 bylo Bystré včetně zámku výrazně poničeno švédskými vojsky, v roce 1650 přešlo panství dědictvím na rod Martiniců.\n\nZa Maxmiliána Valentina z Martinic došlo v letech 1654–1655 k zásadnímu rozšíření zámku, při stavbě hospodářských budov byla tehdy do zámeckého areálu začleněna původní tvrz ze 16. století. Po jeho smrti přešlo Bystré na čtyři dědice, kteří v roce 1686 prodali panství hraběti Janu Pavlovi z Valderode za 175 000 zlatých. Ten se ale brzy dostal do finanční tísně a v roce 1694 koupil Bystré v dražbě kníže Jan Adam I. z Lichtenštejna za 234 000 zlatých. \n\nV letech 1707–1712 se panství Bystré stalo předmětem historicky důležité obchodní transakce. Tehdejší majitel kníže Jan Adam z Lichtenštejna vyměnil Bystré s hrabětem Jakubem Hanibalem z Hohenembsu (1653–1730) za říšské panství Vaduz, které bylo vzápětí povýšeno na knížectví Liechtenstein. Hohenembsové (psáno též Hohenemsové) se do historie Bystrého zapsali především výstavbou farního kostela sv. Jana Křtitele a radnice, za polního maršála Františka Rudolfa z Hohenembsu (1686–1756) došlo i na barokní úpravy zámku, kde byla zřízena kaple a upraveny byly prostory v hlavní budově, například velký sál se štukovou výzdobou stropů. \n\nRod Hohenembsů vymřel v roce 1759 a krátce nato bylo stanoveno, že v případě bezdětného úmrtí dalších dědiců přejde Bystré právem odúmrti na panovnickou dynastii Habsburků. Po roce 1759 ale Bystré ještě přes sto let přecházelo na ženské potomstvo. Nejprve to byla Marie Rebeka Hohenembsová, provdaná hraběnka z Harrachu (1742–1806), po níž je pojmenován rybník Rebeka pod zámkem. Její dědičkou byla dcera Maria Walburga (1762–1828), provdaná hraběnka Truchsess-Zeil. Počátkem 19. století byla do Bystrého převezena rodová obrazárna z rakouského zámku Hohenems, později ale byla část sbírek prodána kvůli dluhům. Hraběnka Truchsess-Zeil v Bystrém nepobývala, jejím sídlem byl zámek Kunín u Nového Jičína.\nPo roce 1828 se panství stalo předmětem vleklého soudního sporu a v roce 1848 převzala panství poslední dědička z rodu Hohenembsů, baronka Ernestina z Langetu (1804–1868). Ta musela léta opuštěný zámek znovu zařídit a založila také anglický park na místě bývalé ovocnářské a zelinářské zahrady. Za její éry se zámek v Bystrém stal kulturním centrem, hrálo se zde divadlo, pořádaly koncerty a scházeli se tu významní čeští umělci (J. Mánes, J. Neruda, J. L. Lukes). Po smrti baronky z Langetu vznesli nárok na Bystré Lichtenštejnové, Harrachové, Truchsess-Zeilové a další vzdáleně příbuzné rody, jejich práva však zamítl vrchní zemský soud v Praze a velkostatek přešel právem odúmrti do soukromého majetku císaře Františka Josefa. Ten také do tzv. velké titulatury převzal titul hrabat z Hohenembsu a jeho manželka, císařovna Alžběta, na svých cestách inkognito často užívala jméno hraběnky z Hohenembsu. Jako hraběnka z Hohenembsu vystupovala i na své poslední cestě do Švýcarska, kde byla zavražděna. V letech 1904–1906 pobýval na zámku Jaroslav Vrchlický, jehož zeť Gabriel Čáp zde působil jako úředník správy velkostatku. \n\nPo vzniku Československé republiky byly všechny majetky Habsburků zkonfiskovány a z Bystrého se stal státní velkostatek se sídlem ředitelství na zámku. Po roce 1945 sloužil zámek jako sklad, od roku 1953 zde sídlilo postupně několik internátních škol. Po roce 1953 byla ze zámku odvezena hohenembská obrazárna, 92 obrazů bylo rozmístěno do několika objektů, ale nyní jsou všechny v městském muzeu v Poličce. V letech 1963–1964 byl zámek zrekonstruován, o deset let později byl obnoven park. V roce 1978 poničily interiéry zámku dva požáry, načež došlo k další rekonstrukci. Od sedmdesátých let 20. století v zámku sídlí ústav sociální péče pro mentálně postižené (nyní \"Domov na zámku Bystré, příspěvková organizace Pardubického kraje\"). Anglický park je volně přístupný. \n\n"}
{"id": "680008", "url": "https://cs.wikipedia.org/wiki?curid=680008", "title": "Raczki Elbląskie", "text": "Raczki Elbląskie\n\nRaczki Elbląskie je obec na severu Polska ve Varmijsko-mazurském vojvodství, asi 4 km severozápadně od města Elbląg. Do roku 1945 byla součástí Východního Pruska. V roce 2006 zde žilo 170 obyvatel.\n\nNa území obce se nachází místo, které je označováno jako nejnižší bod v Polsku a je 1,8 m pod úrovní mořské hladiny. Při přeměřování byl v nedaleké obci Gronowo Elbląskie nalezen ještě nižší bod (2,6 m pod úrovní moře), kde k poklesu půdy došlo díky těžbě rašeliny před 2. světovou válkou.\n\n"}
{"id": "680012", "url": "https://cs.wikipedia.org/wiki?curid=680012", "title": "Černvír (hrad)", "text": "Černvír (hrad)\n\nHrad Černvír stával na kopci v obci Černvír, jižně od kostela Nanebevzetí Panny Marie.\n\nO hradě v Černvíru existuje minimum písemných zpráv. Nálezy keramiky a především architektonický rozbor nejstaršího jádra kostela Nanebevzetí Panny Marie umisťují jeho založení nejpozději na počátek 13. století. Za svůj vznik hrad vděčí rodu, který se po něm psal - v roce 1285 se připomíná Milek z Černvíru (listina kláštera v Doubravníku) a roku 1309 Vítek z Černvíru (listina kláštera v Tišnově). V roce 1364 byl již delší dobu pustý hrad Filipem z Černvíru prodán bratrům Artlebovi a Petrovi z Černvíru. Artleb, který se psal také z Klečan, kam rod přemístil své sídlo, si ponechal pouze kostel a staveniště někdejšího hradu, zbytek svého majetku v Černvíru převedl na Filipa a Petra z Černvíru. Při převodu majetku v roce 1365 se však místo hradu už uvádí jen jako hradiště. Tento termín ve středověku označoval rané ještě románské hrady, pohybující se na hranici mezi hradištěm a vrcholně středověkým hradním sídlem, kam svým řešením černvírský hrad také náležel. V roce 1374 je znovu vzpomínán pouze jako „kopec tvrze“. Roku 1409 postoupila Markéta z Černvíru svůj zdejší podíl Vilémovi I. z Pernštejna. V této zmínce se však hrad již neuvádí. Zaniká nejspíše nejpozději na přelomu 13. a 14. století, podobně jako jiná sídla raného původu a řešení. Jeho zánik v této době podporuje fakt, že areál nedisponoval zděnou hradbou, ochranu zajišťovaly pouze příkré svahy. Skromné zlomky středověké keramiky, získané z areálu hradu, nejsou pro datování počátků a zániku sídla průkazné, pocházejí z recentních vrstev, upravovaných zejména při raně barokní přestavbě kostela.\n\n\n"}
{"id": "680018", "url": "https://cs.wikipedia.org/wiki?curid=680018", "title": "Ramón Vargas", "text": "Ramón Vargas\n\nRamón Vargas (* 11. září 1960 v Ciudad de México, Mexiko) je mexický zpěvák a operní pěvec-tenorista, který celosvětově proslul jakožto výrazný a uznávaný interpret lyrických pěveckých rolí ve stylu italského bel-canta.\n\nSe zpěvem začínal jakožto chlapecký sopranista ve věku 9 let v chlapeckém pěveckém sboru při bazilice v Guadalupe. Po ukončení základní školy studoval na pedagogické škole, později se nechal přemluvit ke studiu zpěvu na umělecké škole. V roce 1982 zvítězil v mexické národní pěvecké soutěži začal zpívat v národní opeře v Mexiko City. V téže době se také přihlásil do pěvecké soutěže Enrica Carusa v Miláně, kterou následně také vyhrál.\n\nDalší dva roky zůstal v Evropě a dále studoval operní zpěv ve Vídni, posléze přijal své první evropské angažmá v opeře v Luzernu.\n\n"}
{"id": "680020", "url": "https://cs.wikipedia.org/wiki?curid=680020", "title": "SS Alps", "text": "SS Alps\n\nSS \"Alps\" byl parník vybudovaný roku 1852 v loděnicích William Denny & Co. v Dumbartonu. 28. září 1852 byl spuštěn na vodu a 2. ledna 1853 vyplul na svou první plavbu Liverpool-New York. V roce 1854 sloužil jako nemocniční loď v krymské válce a roku 1859 byl prodán do Španělska a přejmenován na \"Mandingo\".\n"}
{"id": "680022", "url": "https://cs.wikipedia.org/wiki?curid=680022", "title": "Rohy (hrad)", "text": "Rohy (hrad)\n\nHrádek Rohy stával mezi obcemi Skřinářov a Heřmanov.\n\nHrádek Rohy patří mezi objekty, o kterých nemáme žádné informace nebo jen malé útržky. Vznikl pravděpodobně v první polovině 14. století a jeho majiteli pravděpodobně byli bratři Bohuněk z Rohů a Ješek Rohovec, kteří roku 1366 koupili lán ve Vilémovicích. Roku 1406 je zmiňován Ješek z Rohova (s manželkou Ofkou). Hrádek nejspíše zanikl za husitských válek. Je ale možné, že byl opuštěn již dříve.\n\n"}
{"id": "680023", "url": "https://cs.wikipedia.org/wiki?curid=680023", "title": "Artūrs Irbe", "text": "Artūrs Irbe\n\nArtūrs Irbe (* 2. února 1967 v Rize, SSSR) je bývalý lotyšský hokejový brankář, který odchytal 568 utkání v NHL.\n\nV roce 1985 si zachytal na mistrovství Evropy do 18 let, tehdy ještě za Sovětský svaz. Z turnaje si odvezl stříbrnou medaili a cenu pro nejlepšího brankáře. V dresu dospělé sovětské reprezentace debutoval 7.2.1989 v Göteborgu proti domácímu Švédsku (4:3). Startoval na světových šampionátech v letech 1989 a 1990. Obě mistrovství Sověti vyhráli a Irbe byl nejlepším gólmanem šampionátu 1990.\n\nPo rozpadu SSSR se stal reprezentantem samostatného Lotyšska. V dresu svého národního mužstva pomohl na turnaji B-skupiny mistrovství světa 1996 vybojovat postup mezi elitu. Hlavního šampionátu se pak zúčastnil v letech 1997, 1998, 1999, 2000, 2001, 2003, 2004 a 2005. V letech 2002 a 2006 byl součástí mužstva na olympijských hrách. Při turínské olympiádě 2006 navíc dostal čest být vlajkonošem lotyšské výpravy.\n\nV roce 2010 byl zařazen do síně slávy mezinárodní hokejové federace.\n\nStatistika na velkých turnajích\nMezi muži začínal ve třetí nejvyšší soutěži v SSSR, než posílil jako devatenáctiletý v průběhu sezony 1986/87 prvoligové mužstvo Dinamo Riga. V ročníku 1987/88 si získal pozici jedničky týmu a zároveň byl vyhlášen nejlepším nováčkem soutěže. Za Dinamo chytal do roku 1991.\n\nPřestože jej v roce 1989 draftoval klub Minnesota North Stars, vstoupil v roce 1991 do organizace jiného celku NHL – San Jose Sharks. Tento klub právě téhož roku NHL rozšířil. V první sezoně odchytal za Sharks pouze 13 utkání, ale ve farmářské IHL pomohl záložnímu celku Kansas City Blades k mistrovskému titulu, navíc byl zařazen do All star týmu soutěže a obdržel s týmovým kolegou Wadem Flahertym cenu pro brankáře nejméně inkasujícího týmu (James Norris Memorial Trophy). V sezoně 1992/93 chytal za Sharks stabilněji. Zlomovým byl ročník 1993/94, kdy se stal týmovou jedničkou. V téže sezoně si zachytal utkání hvězd. Kalifornský celek opustil v roce 1996, svými výkony se zařadil do klubové síně slávy, oficiálně byl přijat v roce 2010.\n\nSezonu 1996/97 strávil v Dallas Stars a následující ve Vancouver Canucks. V letech 1998–2004 \"zakotvil\" v Carolina Hurricanes, se kterými mimo jiné došel v ročníku 2001/02 do finále Stanley Cupu či si o tři roky dříve vysloužil svojí druhou nominaci do utkání hvězd. V létě 2004 jej Carolina vyměnila do Columbus Blue Jackets, ovšem za klub v NHL nikdy nenastoupil, protože ročník 2004/05 byl zrušen pro stávku hráčů. Irbe v této sezoně hájil barvy HK Riga 2000, ve kterém zůstal i po výluce. Tým byl sice lotyšský, ale hrál běloruskou ligu. V závěru sezony 2005/06 si zachytal Irbe ještě rakouskou nejvyšší soutěž za EC Red Bull Salzburg. Poslední sezonou kariéry brankářské legendy byla 2006/07. Tu zahájil v lotyšské lize, kde odchytal čtyři utkání za SK Rīga 20, v průběhu sezony přestoupil do HK Ardo Nitra. V klubu slovenské nejvyšší soutěže však nebyli s jeho výkony spokojeni, takže byl po šesti startech propuštěn.\n\nPo aktivní kariéře se věnoval trénování brankářu lotyšské reprezentace či klubu Washington Capitals, kde se ujal pozice trenéra brankářů v roce 2009, po vypršení dvouletého kontraktu se rozhodl práci zde ukončit z rodinných důvodů. Momentálně pracuje jako trenér brankářů u klubu Buffalo Sabres, kde jej v sezoně 2014/15 potkala kuriózní situace, kdy kvůli zranění Michala Neuvirtha a sněhové závějí znemožňující přicestování jiného brankáře odseděl ve výstroji dvě třetiny na lavičce Sabres jako náhradní brankář.\n\nMezinárodní\n\nNHL\n\nIHL\n\nSSSR\n\n"}
{"id": "680028", "url": "https://cs.wikipedia.org/wiki?curid=680028", "title": "RMS Arabia", "text": "RMS Arabia\n\nRMS \"Arabia\" byl kolesový parník vybudovaný roku 1852 v loděnicích Robert Steele & Co. ve skotském Greenocku. 21. června 1852 byl spuštěn na vodu a 1. ledna 1853 vyplul na svou první plavbu na trase Liverpool-New York. Od 21. ledna 1854 sloužil na poštovní lince společnosti Liverpool-Halifax-New York. Tentýž rok sloužil jako transportní loď v krymské válce, kde převážel francouzské jednotky z Marseille do Černého moře. V roce 1858 kolidoval s \"Europou\" a byl vážně poškozen. V roce 1864 byl prodán a zakrátko poté nakonec rozebrán.\n\n\"Arabia\" byla identické dvojče parníku \"La Plata\", který se měl původně jmenovat také \"Arabia\", ale odkoupila ho Royal West India Mail Company. Loď měla větší kapacitu a byla i považována za lepší ve výbavě než ostatní lodě Cunardu. Záď zdobila celá řada ornamentů, celkovou délku lodě ještě rozšiřovala promenádní paluba.\n"}
{"id": "680034", "url": "https://cs.wikipedia.org/wiki?curid=680034", "title": "Bobrová (hrad)", "text": "Bobrová (hrad)\n\nBobrová (též Valy) je zaniklý hrad, který stával na kopci Valy nedaleko obce Bobrová nad silnicí II/360 ve směru na Moravec a nad rybníkem Kaňovec.\n\nPrvní písemná zmínka o hradu pochází z roku 1283, kdy se po ní píše \"Hrabiš\", původně z rodu pánů ze Švebenic, který byl manželem Elišky z Křižanova a také byl pravděpodobně zakladatelem hradu. Na konci 13. století se hrad dostal pod Křižanov a tím došlo k úpadku bývalého panství. Hrad definitivně zanikl na přelomu 14. a 15. století, kdy se dostal do správy kláštera ve Žďáře nad Sázavou.\n\nO architektonické podobě hradu a ani o celkové podobě hradu není dostatek informací záznamy . Navíc se do dnešních dnů nedochovaly ani žádné zbytky, na místě hradu dnes nalezneme jen tzv. tvrziště. Odborníci předpokládají, že se jednalo o provizorní dřevěný hrádek vystavěný na kamenných základech.\n\nSamotný pahorek, na němž se hrádek nacházel, nebyl příliš rozlehlý. Má přibližně obdélníkový tvar o rozměrech 45 x 30 metrů a byl obehnán příkopem o šířce kolem 20 m a valem, který byl narušen těžbou kamene.\n\n"}
{"id": "680037", "url": "https://cs.wikipedia.org/wiki?curid=680037", "title": "SS Balbec", "text": "SS Balbec\n\nSS \"Balbec\" byl parník vybudovaný roku 1852 v loděnicích William Denny & Co. v Dumbartonu pro rejdařství Cunard Line. Loď o hrubé prostornosti 774 BRT byla nasazována na středomořské linky, od roku 1863 pak na linku Liverpool-Le Havre. V roce 1884 \"Balbec\" ztroskotal a potopil se.\n"}
{"id": "680039", "url": "https://cs.wikipedia.org/wiki?curid=680039", "title": "Between Thought and Expression: The Lou Reed Anthology", "text": "Between Thought and Expression: The Lou Reed Anthology\n\nBetween Thought and Expression: The Lou Reed Anthology je box set amerického kytaristy, zpěváka a dřívějšího frontmana skupiny The Velvet Underground Lou Reeda, vydaný v roce 1992.\n"}
{"id": "680041", "url": "https://cs.wikipedia.org/wiki?curid=680041", "title": "Grónský ledovec", "text": "Grónský ledovec\n\nGrónský ledovec () je rozsáhlá masa ledu pokrývající 1 710 000 kilometrů čtverečních, což představuje zhruba 80% povrchu Grónska. Jedná se o druhou největší zaledněnou plochu ve světě hned po antarktickém ledovci. Grónský ledovec je od severu k jihu takřka 2 400 kilometrů dlouhý a ve svém nejširším místě na 77. stupni severní šířky dosahuje šířky 1 100 kilometrů. Průměrná nadmořská výška ledovce činí 2 135 metrů. Jeho tloušťka je většinou více než 2 kilometry a někde přesahuje i hranici 3 kilometrů. Obsahuje přibližně 2 500 000 až 2 600 000 gigatun ledu. Kromě hlavního ledovcového masivu ležícího na pevnině se podél jeho okrajů vyskytují četné samostatné ledovce pokrývající plochu přibližně mezi 76 000 až 100 000 čtverečních kilometrů.\n\nStáří ledovce se odhaduje na 110 000 let. Obecně se má zato, že se grónský ledovec formoval v pozdním pliocénu nebo v počátcích pleistocénu srůstáním jednotlivých ledovců. Tento proces neproběhl celý v období pliocénu, ale výrazně nabyl na rychlosti a síle s nástupem první doby ledové.\n\nVáha ledovce stlačila centrální část Grónska, skalnaté podloží pevniny pod ním tak dosahuje přibližně nadmořské výšky mořské hladiny, zatímco pás pohoří obepíná ledovec téměř podél celého jeho okraje. Na povrchu ledovce dosahují průměrné roční teploty -31 °C, což je výrazně méně než v ostatních částech Grónska.\n\nLedovec se skládá ze stlačených vrstev sněhu, které se takto hromadily více než sto tisíc let. Díky tomu obsahuje led v ledovci nanejvýš cenné informace o klimatu v dřívějších dobách. V uplynulých dekádách navrtali vědci jádro ledovce až do hloubky 4 kilometrů. Díky rozboru vzorku ledovcového jádra získali informace o teplotě, srážkách, kompozici látek obsažených v nižších vrstvách atmosféry, sopečných erupcích, sluneční variabilitě, rozsahu pouští a lesních požárů. Tato rozmanitost klimatických ukazatelů je větší než z jakýchkoli jiných zdrojů, jakými jsou ku příkladu letokruhy stromů či vrstvy sedimentu.\n\nNěkteří vědci předpokládali, že globální oteplení by mohlo v průběhu příštích několika staletí způsobit úplné roztání grónského ledovce. V letech 1958 až 2009 přicházelo Grónsko kvůli nárůstu teplot průměrně o 274 gigatun ledové hmoty ročně (tedy přibližně setinu procenta celkové masy). V roce 2010 roztálo odhadem 530 gigatun ledovce díky tomu, že tání trvalo o 50 dnů déle oproti dlouhodobému průměru. Jedna gigatuna odpovídá jednomu kilometru krychlovému vody. Kdyby roztálo celých 2 850 000 kilometrů krychlových ledu (přes 2,5 miliónu gigatun ledu), vedlo by to ke zvýšení hladin světových oceánů přibližně o 7 metrů. Díky tání ledu dochází na okrajích Grónska k postupnému zvedání dříve stlačené země. Podle studie profesora geofyziky Tima Dixona z Rosenstielova institutu pro mořská a atmosférická bádání (RSMAS) při univerzitě v Miami se grónské pobřeží zvedá o 2,5 cm ročně. Ukazuje se ovšem, že jeden z nedávno nejvíce ubývajících a nejrychleji se pohybujících ledovců v Grónsku, ledovec Jakobshavn, nyní v posledních letech přibývá a tudíž teplota oceánu hraje větší roli, než se soudilo. Vědci z NASA projektu OMG (\"Ocean Melting Greenland\") zjistili, že Ledovec Jakobshavn začal růst v roce 2016. V letech 2018-2019 narostl přibližně až o 30 metrů v důsledku chladnější vody oceánu v porovnání s předchozími lety, která způsobuje jeho menší odtávání.\n\n"}
{"id": "680047", "url": "https://cs.wikipedia.org/wiki?curid=680047", "title": "Rožná (hrad)", "text": "Rožná (hrad)\n\nZbytky hradu Rožná nalezneme nedaleko obce Rožná u Dolní Rožínky, na vrchu zvaném Hradisko. Díky těžbě slídy, která zde v minulosti probíhala, byla část hradu nenávratně zničena.\n\nZaložen byl pravděpodobně v polovině 13. století pány z Medlova a měl být předchůdcem jejich pozdějšího rodového hradu Pernštejna.\n\n"}
{"id": "680048", "url": "https://cs.wikipedia.org/wiki?curid=680048", "title": "NYC Man (The Ultimate Collection 1967-2003)", "text": "NYC Man (The Ultimate Collection 1967-2003)\n\nNYC Man (The Ultimate Collection 1967–2003) je kompilační dvojalbum amerického kytaristy a zpěváka Lou Reeda, vydané v roce 2003. Některé skladby pocházejí ještě z doby, kdy byl členem skupiny The Velvet Underground.\n"}
{"id": "680053", "url": "https://cs.wikipedia.org/wiki?curid=680053", "title": "Pavel Vlček", "text": "Pavel Vlček\n\nPavel Vlček (* 18. června 1948 Praha) je český historik umění specializující se zejména na dějiny architektury.\n\nVystudoval Filozofickou fakultu Univerzity Karlovy v Praze (obor dějiny umění – dějepis). Studia ukončil v roce 1974 obhajobou práce \"Francesco Caratti\". V témže roce po složení rigorózní zkoušky získal titul PhDr. Poté pracoval v různých zaměstnáních v památkové péči a v muzeích (1975-1978 MhMP, 1978-1979 KSSPPOP v Ústí nad Labem, 1979-1981 Krajské muzeum v Teplicích).\n\nOd roku 1981 pracoval jako samostatný historik umění Pražského střediska památkové péče. V letech 1988–1992 pracoval jako projektant, později vedoucí projektant ve Státním ústavu pro rekonstrukci památkových měst a objektů (ateliér stavebněhistorických průzkumů). Od roku 1992 působí jako vysokoškolský pedagog, později docent na Fakultě architektury ČVUT v Praze, od roku 2010 profesor pro obor dějiny architektury a ochrana památek. Na částečný úvazek pracuje od roku 1992 i jako vědecký pracovník v Ústavu dějin umění Akademie věd České republiky.\n"}
{"id": "680055", "url": "https://cs.wikipedia.org/wiki?curid=680055", "title": "Legendary Lou Reed", "text": "Legendary Lou Reed\n\nLegendary Lou Reed je kompilační trojalbum amerického rockového kytaristy a zpěváka Lou Reeda, vydané v roce 2002. Album obsahuje materiál od jeho prvního sólového alba z roku 1972 až do roku 1986.\n"}
{"id": "680058", "url": "https://cs.wikipedia.org/wiki?curid=680058", "title": "Walk on the Wild Side: The Best of Lou Reed", "text": "Walk on the Wild Side: The Best of Lou Reed\n\nWalk on the Wild Side: The Best of Lou Reed je první kompilační album amerického rockového kytaristy a zpěváka Lou Reeda, dřívějšího frontmana skupiny The Velvet Underground, vydané v roce 1977 u RCA Records.\n\n"}
{"id": "680060", "url": "https://cs.wikipedia.org/wiki?curid=680060", "title": "Fast Ethernet", "text": "Fast Ethernet\n\nFast Ethernet je v informatice označení pro několik standardů sloužících pro budování LAN (lokálních počítačových sítí) s přenosovou rychlostí 100 Mbit/s. Nejrozšířenější varianta je 100BASE-TX, která pro přenos využívá kroucenou dvojlinku. Fast Ethernet byl představen v roce 1995 jako nástupce Ethernetu o rychlosti 10 Mbit/s. Po třech letech byl nahrazen Gigabitovým Ethernetem o rychlosti 1000 Mbit/s.\n\nFast Ethernet je v podstatě rozšíření již existujících Ethernet standardů. Pro přenos signálu se používá klasická kroucená dvojlinka (ve variantě UTP či STP) nebo optické kabely v obou případech s protokolem CSMA/CD a hvězdicovou topologií, stejně jako 10BASE-T. Zajišťuje zpětnou kompatibilitu s původním 10 Mbit/s Ethernetem 10BASE-T, a proto umožňuje bezproblémovou koexistenci obou systémů.\n\nFast Ethernet je někdy označován jako 100BASE-X, kde X chápeme jako obecný symbol pro médium nesoucí přenosový signál: TX (kroucená dvojlinka), FX (optické vlákno), T4 (4 páry kroucené dvojlinky). Číslovka 100 v názvu protokolu označuje přenosovou rychlost 100 Mbit/s. Označení BASE pak v názvu označuje, že se přes přenosové médium přenášejí pouze ethernetové signály.\n\nAdaptér pro fast Ethernet rozdělujeme na vrstvu MAC ( ), který se vypořádává s problémy na vyšší (programové) úrovni a PHY ( ), ve které se řeší fyzická úroveň. MAC může být propojeno s PHY 4bitovým 25 MHz synchronním paralelním rozhraním známým jako MII ( ) nebo 2bitovou 50 MHz variantou RMII ( ). Rozbočovače (HUB) se také dají připojit k více PHY pro různá rozhraní. \n\nMII stanoví maximální teoretickou přenosovou rychlost dat pro všechny verze Fast Ethernetu až 100 Mbit/s. Ve skutečnosti je však maximální využitelná rychlost menší, protože se část přenosové kapacity spotřebuje na režii (každý ethernetový rámec je uvozen synchronizačními bity, obsahuje hlavičku s MAC adresou cíle a zdroje, typ přenášených dat, pak teprve vlastní přenášená data a nakonec ještě kontrolní součet).\n\n100BASE-T obsahuje několik standardů pro kroucenou dvoulinku:\n\nDélka kabelu pro standard 100BASE-T je 100 m (328 ft, tj. stejně jako 10BASE-T a Gigabitový Ethernet). Všechny tyto standardy byly schváleny roku 1995 normou IEEE 802.3. Téměř všechny instalace jsou prováděny standardem 100BASE-TX, neboť ostatní z rodiny 100BASE-T se již nepoužívají.\n\n100BASE-FX je verze Fast Ethernetu přes optické kabely. Používá vlnové délky 1300 nm blízko infračerveného spektra (NIR). Pro přenos se používají 2 vlákna, jedno pro příjem (RX) a druhé pro vysílání (TX). Maximální délka je 400 metrů (1310 ft) pro half-duplex připojení a 2 km (6600 ft) pro full-duplex přes vícevidové optické vlákno.\n\n100BASE-FX není kompatibilní s 10BASE-FL, což je 10 MBit/s verze pro optické vlákno.\n\n100BASE-SX je verze Fast ethernetu přes optické kabely. Pro přenos signálu se používá vlnová délka 850 nm a vícevidové optické vlákno. Jedná se o levnější variantu než 100BASE-FX, neboť používá optika pro krátké vlnové délky, která je výrazně levnější než optika pro dlouhé vlnové délky používaná u 100BASE-FX. 100BASE-SX může operovat na vzdálenost až 550 metrů (1800 ft).\n\n100BASE-SX používá stejnou vlnovou délku jako 10BASE-FL, 10 Mbit/s verze přes optické vlákno. Na rozdíl od 100BASE-FX to umožňuje zpětnou kompatibilitu s 10BASE-FL.\n\n100BASE-BX je verze Fast Ethernetu, která používá jednovidové optické vlákno (na rozdíl od 100BASE-FX, která používá vícevidové optické vlákno). Pro vysílání a přijímání se používají 2 vlnové délky 1310/1550 nm. Vzdálenosti mohou být 10, 20 nebo 40 km.\n\n100BASE-LX10 je verze Fast Ethernetu přes dvě jednovidová optická vlákna. Maximální délka vedení je 10 km a vlnová délka používaná k přenosu je 1310 nm.\n"}
{"id": "680061", "url": "https://cs.wikipedia.org/wiki?curid=680061", "title": "Kozlov (hrady)", "text": "Kozlov (hrady)\n\nKozlov je komplex dvou hradů, tzv. horního a dolního, nalezneme je nedaleko obce Kozlov, nad obcí Olešnička. O celém komplexu je velmi málo informací. Díky archeologickému výzkumu se zjistilo, že byly obývány od konce 13. století do první poloviny 14. století. Lokalita zřejmě souvisela s krátkodobou obnovou zdejšího dolování stříbrné rudy a jeho ochranou.\n\nHorní hrad byl obehnán 7 metrů širokým mělkým příkopem. Archeologickým průzkumem zde byly objeveny základy hranolové věže o rozměrech 9 x 9 metrů. Jiné zbytky po kamenné zástavbě se nenašly. Dnes na místě věže stojí retranslační stanice.\n\nDolní hrad je vzdálen asi 75 metrů od horního sídla a o 20 výškových metrů níže. Jediná přístupová cesta k dolnímu hradu vedla právě přes horní hrad. Také dolní hrad byl obehnán příkopem. Do dnešních dnů se zde poměrně dobře zachovaly zbytky bočních výběžků zdi, které měli nejspíše statický význam, zpevňující obytnou budovu, vystavěnou na ostrém skalním hřbetu.\n\n\n"}
{"id": "680062", "url": "https://cs.wikipedia.org/wiki?curid=680062", "title": "Walk on the Wild Side &amp; Other Hits", "text": "Walk on the Wild Side &amp; Other Hits\n\nWalk on the Wild Side & Other Hits je kompilační album amerického zpěváka a kytaristy Lou Reeda, nahrané v letech 1972–1975 a vydané v roce 1992.\n\n"}
{"id": "680064", "url": "https://cs.wikipedia.org/wiki?curid=680064", "title": "The Very Best of Lou Reed", "text": "The Very Best of Lou Reed\n\nThe Very Best of Lou Reed je kompilační album amerického kytaristy a zpěváka Lou Reeda, vydané v roce 2000.\n"}
{"id": "680067", "url": "https://cs.wikipedia.org/wiki?curid=680067", "title": "American Poet (album)", "text": "American Poet (album)\n\nAmerican Poet je živé album amerického kytaristy a zpěváka Lou Reeda, dřívějšího člena skupiny The Velvet Underground, nahrané v roce 1972 a vydané v roce 2001.\n\nVšechny skladby napsal Lou Reed.\n"}
{"id": "680070", "url": "https://cs.wikipedia.org/wiki?curid=680070", "title": "Kostel Narození Panny Marie (Jimramov)", "text": "Kostel Narození Panny Marie (Jimramov)\n\nKatolický kostel Narození Panny Marie v Jimramově byl postaven v centru městysu. Je chráněn jako kulturní památka České republiky. Jde o farní kostel jimramovské farnosti.\n\nV blízkosti zámku stál již ve 13. století kostel, zmiňovaný v první písemné zprávě o Jimramovu v roce 1361. Budova kostela dostala nynější podobu při barokní přestavbě v letech 1707–1715, za architekta přestavby byl vybrán Petr Paurus z Myslibořic. V 18. století byla v kostelu přistavěna hrobka. Podle archeologických výzkumů byl kostel postaven dříve než ve 2. polovině 14. století, což dokazuje fragment románské křtitelnice v severní kapli, který pochází z dřívějšího kostela.\n\nPresbytář má na jižní straně sakristii s předsíní, dále se u něj nachází síň před bočním vchodem a nově přistavěné zpovědní kaple. Loď kostela má mírně protáhlý tvar se vstupem na západě, mansardovou střechu a na severní straně kapli. Uvnitř lodě se nalézá pět polí valené klenby se styčnými lunetami. Loď se otvírá vítězným obloukem do presbytáře. Původní kostel měl téměř čtvercový presbytář s rozměrem 5,5 x 6,3 m, loď skoro čtvercového půdorysu s rozměrem 8 x 8,3 m s bočním jižním vchodem. U severního boku presbytáře je umístěna věž s bývalou sakristií v přízemí (dnes kaple), v patře je umístěna oratoř a následuje patro se zvony. Věž tu stojí od roku 1506, tehdy však byla bez posledního, zvonicového, patra. Střecha věže je od roku 1934 cibulovitá, předtím jehlancová – ta nahradila původní barokní helmici.\n\nInteriéry kostela jsou převážně ve stylu rokokovém. Hlavní oltář má při zemi vystavěné retrotabulum z umělého mramoru s obrazem \"Narození Panny Marie\" od malíře J. Havelky z roku 1755. Dále tu jsou sochy sv. Judy Tadeáše a sv. Josefa. Rokoková kazatelna je ukončená sochou dobrého pastýře a má po bocích dva reliéfy. Křtitelnice, vystavěná z mramoru, má retrotabulum se sousoším křtu Páně. Proti kazatelně se nachází oltář sv. Barbory. Pod oltářem se nalézá alianční znak Františka Augusta z Waldorfu (+ 1754) a Marie z Freyenfelsu, sochy sv. Šebestiána a Rocha, v nice (výklenek ve zdi) socha sv. Barbory a nahoře socha alegorie s váhami. Na severní straně lodi se nachází oltář 14 svatých pomocníků, obraz sv. Štěpána, sochy sv. Apolonie a sv. Otýlie. Druhý oltář je sv. Františka Xaverského s jeho obrazem a obrazem sv. Floriána, se sochami sv. Mikuláše a sv. Norberta. Na jižní straně se nachází oltář s obrazem sv. Antonína Paduánského a s obrazem sv. Františka z Pauly, sochy sv. Augustina a sv. Vavřince. Na kůru jsou sochy sv. Petra a Pavla. Varhanní skříň pochází z konce 17. století.\n\n"}
{"id": "680073", "url": "https://cs.wikipedia.org/wiki?curid=680073", "title": "Snuff", "text": "Snuff\n\nSnuff je kniha amerického postmoderního spisovatele Chucka Palahniuka, která vyšla v roce 2008 a v Čechách byla vydána roku 2009 v překladu Richarda Podaného. Je psána ich-formou čtyř postav, přičemž postavy se ve vyprávění střídají a my tak vidíme jejich pohled na situaci, což se odráží i ve způsobu jejich mluvy. Kniha je typicky palahniukovská, má originální zápletku a nečekané zvraty. Obsahuje popisy sexuálního aktu.\n\nVýraz \"snuff\" označuje film, v němž je zobrazena vražda nebo zabití a je distribuován za účelem zisku. V případě knihy má pornografický podtext.\n\nLegendární pornohvězda Cassie Wrightová se rozhodla ukončit svou kariéru překonáním rekordu v hromadné souloži. Se svou asistentkou Sheilou sehnala 600 mužů, kteří ji před kamerou osouloží a ona tak vejde do dějin. Protože tolik náporu lidské tělo jen stěží zvládne, nehledě na možnou embolii, předpokládá Cassie, že u rekordu zemře a vzniklá popularita pomůže prodeji jejích filmů a erotických pomůcek po její značkou, nehledě na její životní pojistku, a všechny zisky by měly jít Cassiinu ztracenému dítěti, které po prvním erotickém filmu, který skončil jejím oplodněním, dala k adopci.\n\nMezi šesti sty zájemci o podílení se na rekordu pornolegendy se v zástupech fanoušků, obdivovatelů a paniců v suterénu domu, v němž se film má natáčet, tísní muž s číslem 72. Devatenáctiletý chlapec s křížkem na krku a pugétem růží pro Cassie se dá do řeči s někdejší seriálovou hvězdou, mužem číslo 137, který hrával soukromého detektiva a publicita z rekordu by ho měla vrátit zpět na vrchol (jak doufá), a mužem číslo 600, Branchem Bacardim, který má jako legenda pornobranže zakončit celý milostný akt. Mladík jim oběma poví, že právě on je tím ztraceným dítětem Cassie Wrightové, že byl vychován adoptivními rodiči a poté, co ho adoptivní matka načapala při souloži s nafukovací pannou vyrobenou podle Cassie, řekla mu v rozčilení, že to ona je jeho pravá matka. Číslo 73 se jako správný křesťan rozhodl přijít a změnit své matce život. Už jen tím, že přišel, si od adoptivních rodičů vysloužil vydědění a vyhození na ulici.\n\nČíslo 137, seriálová postava Dan Banyan, si s sebou přinesl bílého plyšáka s falešnými podpisy různých celebrit, na kterého, jak doufá, získá skutečný podpis Cassie Wrightové. Je jejím velikým fanouškem, zná všechny její filmy. Věří, že popularita vzniklá kolem rekordu z něj udělá opět hvězdu. Před tím, než z Oklahomy přijel do velkoměsta, ptal se ho otec, jestli měl holku. V tu chvíli se otci přiznal, že ne, že je homosexuál. Otec mu ale řekl, že to není pravda, že je to důsledek toho, že ho v dětském věku vymasturboval. Poslední slova otce před synovým odjezdem tak byla, aby nežil jako něco, čím není. Proto ve městě natočil porno se skupinou mužů, když jeho kariéra stála. Nicméně tohle číslu 600 neřekl, pouze se mu svěřil, že je homosexuál. Věřil, že až se stane hvězdou, budou tyto drobné sexuální epizodky tématy různých večerních talkshow, kde se nad nimi s moderátorem zasměje. A proto si také od Sheily, která mezi muži chodila se stopkami a seznamem účastníků a vyvolávala muže na scénu, koupil viagru, aby měl jistotu, že na scéně uspěje.\n\nČíslo 600, stárnoucí pornoherec Branch Bacardi, rozebírá s číslem 72 jeho poslání a přemlouvá ho k tomu, aby svou matku ve chvíli, kdy přijde na scénu, férově ojel a nezničil jí tak pokus zapsat se do dějin. Číslo 72 ale odmítá a není si jist, zda by toho vůbec byl schopen, proto mu číslo 137 dá pilulku viagry, neboť nechce, aby celá cesta za jeho opětovnou slávou a do večerních talkshow ztroskotala na neschopnosti chlapce vyspat se se svou matkou. Branch Bacardi s číslem 72 rozebírá skutečnost, že jako dítě Cassie bude velmi bohatý, nicméně pouze v případě, že Cassie během pokusu opravdu zemře. A protože toto byl původní Cassiin záměr celé akce, se kterým se svěřila svému dávnému pornokolegovi Bacardimu, požádala ho, aby v medailonku, co nosí na krku, přinesl tabletku kyanidu. Bacardi má jít na řadu jako šestistý a protože nemá chuť jít do akce po homosexuálovi, který má možná HIV, dá kyanid číslu 72 s prosbou, ať svou matku zabije a splní jí tak přání. Kromě toho Bacardi napíše na čelo číslu 137 „HIV“.\n\nČíslo 72 tak má v ruce modrou tabletku viagry a stejně modrou tabletku kyanidu a těsně před vyvoláním na scénu se ptá čísla 137, kterou si má vzít. Číslo 137 šel dřív a hrdý na to, že úspěšně kopuloval a že tudíž opravdu není homosexuál, lhostejně na jednu z nich ukáže. A tu chlapec spolkne. Když jde na scénu, druhou pilulku má v trenkách. Řekne Cassie, že to on je její ztracený syn. Následují pobídky na plac a Cassie nakonec přizná, že odložené dítě byla dcera. Zlomený a naštvaný 72 s Cassií souloží, velice agresivně, a když jej od ní odtrhnou a on odchází zpět k ostatním, naštvaně dá Bacardimu druhou pilulku se slovy, ať ji teda zabijí.\n\nBranch Bacardi šel opravdu jako poslední. To on byl otcem odloženého dítěte, ačkoliv Cassie radil, aby šla na potrat a nekazila si postavu. Kdysi se do ní zamiloval, ale ona mu dala najevo, že je pod její úroveň. Chtěla prorazit jako vzdělaná herečka. Bacardi ji zfetoval a znásilnil před nastavenými kamerami, čímž jí zničil život, udělal dítě a vytvořil její první pornofilm. No a nyní, když měl jít jako šestistý na scénu, rozhodl se, že pilulku kyanidu sní sám. Proto byla přivolaná sanitka a Sheila se rozbrečela. To ona je ztracenou dcerou Cassie a Bacardiho a pokud Cassie přežije, nedostane nic. Veškerá její snaha při hledání Cassie a snaze nechat se u ní zaměstnat by tak byla marná. Když sanitka přijela, ležel mrtvý Bacardi na zádech a Cassie se na něm projížděla, záchranáři ji z něj museli strhnout, když chtěli použít defibrilátor. Zhrzená Cassie ale odmítala nezemřít a nesplnit tak svůj plán a proto v okamžiku výboje opět dosedla na Bacardiho. Výboj ji skoro zabil a Bacardiho přivedl zpět k životu, nicméně spekl jejich genitále dohromady.\n"}
{"id": "680075", "url": "https://cs.wikipedia.org/wiki?curid=680075", "title": "The Raven", "text": "The Raven\n\nThe Raven je konceptuální album amerického kytaristy a zpěváka Lou Reeda, vydané v roce 2003. Na albu se podílí mnoho hudebníků, mezi které patří i anglický zpěvák David Bowie.\n\n\n\n\n"}
{"id": "680079", "url": "https://cs.wikipedia.org/wiki?curid=680079", "title": "Evangelický kostel (Jimramov)", "text": "Evangelický kostel (Jimramov)\n\nEvangelický kostel v Jimramově byl postaven v centru městysu naproti katolickému kostelu Narození Panny Marie. Od roku 2012 je chráněn jako kulturní památka České republiky.\n\nByl postaven v letech 1789 – 1791. Má obdélníkový půdorys, krytý mansardovou střechou. Původně byl bez věže, jak dokládá nejstarší dochovaná fotografie Jimramova z roku 1877. Věž byla přistavěna kolem roku 1885. Kolem kostela je hřbitov, kde je pochován Michal Blažek – první superintendent moravský. Za pozornost stojí pomník od sochaře Julia Pelikána u hrobu jeho spolužáka Chrousta.\n\nVe druhé polovině 80. let 20. století byl kostel zrekonstruován za významné finanční podpory nizozemských farníků ze spřátelené farnosti. V roce 2012 se objevily snahy o zapsání na seznam kulturních památek.\n\n\n"}
{"id": "680085", "url": "https://cs.wikipedia.org/wiki?curid=680085", "title": "Hrobka Belcrediů", "text": "Hrobka Belcrediů\n\nHrobku Belcrediů najdeme v Jimramově na svahu kopce Padělku v okrese Žďár nad Sázavou. Je chráněna jako kulturní památka České republiky.\n\nJe to kamenná stavba v novogotickém slohu, postavená v roce 1832. Vstup do budovy se nachází na východní straně po několika schodech, lemovaných kovovým zábradlím. Mohutná vstupní vrata byla opatřena kovovou mříží. Po stranách jsou úzká okna gotického tvaru. Nad vchodem je umístěn erb rodu Belcredi. Z 16 dubových rakví umístěných v hrobce je nejmladší ta, v níž spočívá hrabě Ludvík Belcredi (1921–1981).\n\n\n"}
{"id": "680086", "url": "https://cs.wikipedia.org/wiki?curid=680086", "title": "The Best of Lou Reed &amp; The Velvet Underground", "text": "The Best of Lou Reed &amp; The Velvet Underground\n\nThe Best of Lou Reed & The Velvet Underground je kompilační album amerického kytaristy a zpěváka Lou Reeda a skupiny The Velvet Underground, vydané v roce 1995.\n"}
{"id": "680090", "url": "https://cs.wikipedia.org/wiki?curid=680090", "title": "Christianeum (Jimramov)", "text": "Christianeum (Jimramov)\n\nChristianeum je budova bývalého kláštera, která stojí v centru Jimramova na náměstí Jana Karafiáta.\n\nBudova kláštera byla postavena v letech 1885 – 1889 hrabětem Egbertem Belcredim k uctění památky jeho choti Kristiny, rozené Nosticové. Stavba byla provedena na místě jednoho z nejstarších jimramovských domů, kde se říkalo podle rodu, který zde žil od 17. století, „u Tománků“. Do kláštera byly povolány řádové sestry, které dohlížely nad provozem dětské opatrovny a zároveň vedly školu ručních prací pro dívky již odrostlé obecné škole. V roce 1950 řádové sestry odešly a od té doby zde fungovala mateřská škola.\n\nPo roce 1990 je objekt opět majetkem Belcrediů. V roce 1995 mateřská škola v budově skončila. Od roku 2003 se v prostorách bývalého kláštera nachází \"Fyzioterapeutické a školící centrum posturální terapie a Vojtovy metody\". Jedná se o jediné rehabilitační centrum v republice, které poskytuje ambulantní i pobytovou léčbu v doprovodu rodinných příslušníků pro děti s dětskou mozkovou obrnou a pro pacienty s poraněním míchy. Zároveň slouží jako školící pracoviště pro fyzioterapeuty.\n\n\n"}
{"id": "680091", "url": "https://cs.wikipedia.org/wiki?curid=680091", "title": "Jimramovská radnice", "text": "Jimramovská radnice\n\nBudova radnice v Jimramově stojí v centru na náměstí Jana Karafiáta. Je chráněna jako kulturní památka České republiky.\n\nBudova radnice patří k nejstarším domům. Byla postavena jako jedna z prvních zděných budov po požáru městečka po roce 1589. Stojí v severní frontě domů na náměstí. Je opatřena mansardovou střechou, ve hřebeni se nachází malá věžička. Nad vraty do budovy je umístěn znak městečka. Do současného stavu, v klasicistním slohu, byla přestavěna v roce 1804, kdy byl též přistavěn boční a zadní trakt. V přízemí fungovala do roku 1919 obecní šatlava. Nad ní, v 1. poschodí bydlel obecní strážník. Budova radnice je památkově chráněným objektem.\n\n"}
{"id": "680092", "url": "https://cs.wikipedia.org/wiki?curid=680092", "title": "The Definitive Collection (album, Lou Reed)", "text": "The Definitive Collection (album, Lou Reed)\n\nThe Definitive Collection je kompilační album amerického kytaristy a zpěváka Lou Reeda, vydané v roce 1999 u Arista Records.\n\n"}
{"id": "680093", "url": "https://cs.wikipedia.org/wiki?curid=680093", "title": "Watermark", "text": "Watermark\n\nWatermark je album zpěvačky, skladatelky a klávesistky Enyi. V říjnu 1988 ho vydala v podstatě jako debutové album, a ačkoliv původně nebyly plánovány žádné singly, byla to právě píseň Orinoco Flow, jíž se Enya zapsala do povědomí posluchačů. Singl se zcela neočekávaně vyšvihl na přední příčky hitparád, nezřídka se objevil i v jejich čele. A z Enyi se stal fenomén… Na tomto místě je ovšem nutné zmínit se o tom, kdo za tímto fenoménem ještě stojí. Ačkoliv Enya vystupuje sama, dílo vydávané pod jejím jménem je výsledkem spolupráce mezi ní (hudba, aranžmá), Nicky Ryanem (produkce, aranžmá) a Romou Ryanovou (texty). Sama Enya ve většině rozhovorů říká: „Bez kohokoliv z nás tří by pojem Enya vůbec nemohl existovat.“\n\n\n"}
{"id": "680094", "url": "https://cs.wikipedia.org/wiki?curid=680094", "title": "Blažkov (tvrz)", "text": "Blažkov (tvrz)\n\nBlažkov je zaniklá tvrz, která stála u obce Blažkov ve směru na Mirošov.\n\nPozůstatky zaniklé tvrze vystavěné ve 13. století nebo počátkem 14. století se nachází nedaleko obce Blažkov. První zmínka o tvrzi pochází z roku 1348, kdy patřila k Zubštejnu. Ve druhé polovině 14. století se po Blažkově psali někteří drobní zemani. Zánik tvrze se uvádí přelom 14. a 15. století. V místě někdejšího jádra objektu byl později lom, takže došlo k poškození části objektu.\n\n"}
{"id": "680095", "url": "https://cs.wikipedia.org/wiki?curid=680095", "title": "Kydex", "text": "Kydex\n\nKydex je slitina plastů extrudovaná ze speciální směsi akrylového polyvinylchloridu. Používá se zejména na pouzdra zbraní a na pochvy nožů, ale lze je použít i jako obklady. Kydex je termoplastický materiál, který po zahřátí na tvarovací teplotu neztrácí zcela svůj tvar, ale měkne, čímž umožňuje snadné tvarování.\n\nKydex je vysoce odolná plastová slitina, která je schopna odolávat velkému množství chemikálií, je teplotně stálá a poměrně snadno tvarovatelná. Jde brousit, tvarovat tahem za tepla, dá se stříhat pákovými nůžkami na plech a nebo ji pod tlakem vstřikovat roztavenou do forem. Řadí se mezi polyvinylchloridy, a tedy mezi vinylové plasty.\n\nKydex uvedla na trh v roce 1965 chemička Rohm and Haas jako materiál určený pro interiéry letadel. 29. srpna 1987 od ní ochannou známku odkoupila skupina bývalých zaměstnanců, která založila firmu Kydex, LLC. Ta se v roce 1990 stala součástí chemické skupiny SEKISUI Chemical. Firma působí v USA, v pensylvánském městě Bloomsburg. \n\n"}
{"id": "680096", "url": "https://cs.wikipedia.org/wiki?curid=680096", "title": "Chladicí systém spalovacího motoru", "text": "Chladicí systém spalovacího motoru\n\nChladicí systém spalovacího motoru zajišťuje odvod nadbytečného tepla, které vzniká při běhu spalovacího motoru. Při vysokých teplotách by mohlo dojít k poškození motoru (trhání mazacího filmu, zapékání ventilů). Dva nejpoužívanější systémy jsou vzduchové a vodní chlazení.\n\nSpalování směsi paliva a vzduchu způsobuje velmi intenzivní zahřívání zejména válců a hlav. Ty jsou konstruovány tak, aby vydržely mechanické namáhání při současném tepelném zatížení v předpokládaných rozmezích. Překročení těchto teplot je nutné se vyhnout. Chladicí soustava má za úkol odvést z motoru takové množství tepla, aby udržela teploty součástí v přípustných mezích. Během spalování směsi dosahují zplodiny hoření teplot asi 2000 °C.\n\nNadměrně vysoká teplota\n\nNa druhé straně je také přechlazování nežádoucí, protože snižuje výkon odvodem tepla a zhoršuje mazání motoru. Část tepla odvádí \nolej.\n\nV současné době je u leteckých motorů nejpoužívanější chlazení vzduchem – teplo z motoru je předáváno přímo vzduchu. Teplota takto chlazeného motoru však závisí na okolních vlivech, jako je například výška letu, teplota okolního vzduchu a režimu letu. Množství tepla také závisí na objemu vzduchu připadající na jeden válec, proto se motory umísťují do vhodně tvarovaných motorových krytů. Průchod vzduchu pod těmito kryty je usměrňován klapkami na výstupu, nebo clonami umístěnými na vstupu do motorového krytu.\n\nPohyblivé klapky budou otevřeny při vzletovém režimu, při závěrečném přibližování na přistání a také při letu na okruzích při čekání na povolení k přistání. Bude to vždy při vysokém výkonu a nízké rychlosti letu a také při pojíždění.\n\nČástečně otevřeny budou při stoupání a při cestovním letu. Při cestovním letu záleží na podmínkách – mohou být i zavřeny.\n\nZavřeny jsou při klesání s nízkým výkonem. \n\nSpolehlivou indikací pro řízení průtoku chladicího vzduchu je umístění termočlánků na různé válce a sledování jejich teploty. Nejvhodnější je umístění termočlánků na válce, u kterých se předpokládá nejhorší chlazení. Průtok chladicího vzduchu kapotou LPM znamená také jistý přídavný odpor letounu, jehož velikost se v závislosti na poloze klapek mění. Vzhledem k celkovému odporu letounu je však hodnota přídavného odporu poměrně malá.\n\nChlazení kapalinou je účinnější nežli chlazení vzduchové, jelikož přestup tepla do kapaliny je značně účinnější než do vzduchu. Nevýhodou je složitost, zranitelnost a značná hmotnost celého systému. Není tak závislá na provozních podmínkách. Vyžaduje samostatný chladič. Užívá se u motorů s vyššími chladicími nároky.\n\nChladicí kapalina proudí samovolně z důvodu změny hustoty ohřáté kapaliny, která proudí vzhůru a chladičem ochlazená kapalina klesá dolů. Tento systém nemá čerpadlo. Chladič vody je vybaven vrtulí poháněnou od spalovacího motoru. \n\nK cirkulaci chladicí kapaliny používá čerpadlo poháněné spalovacím motorem nebo elektromotorem. Součástí chladiče je jeden nebo více ventilátorů poháněné elektromotorem nebo přímo spalovacím motorem přes visko spojku, nebo klínovým řemenem.\n\n"}
{"id": "680098", "url": "https://cs.wikipedia.org/wiki?curid=680098", "title": "Reunion (album, Black Sabbath)", "text": "Reunion (album, Black Sabbath)\n\nReunion je koncertní album britské heavy metalové hudební skupiny Black Sabbath, nahrané v roce 1997 a vydané rok poté.\n\nVšechny skladby napsali Ozzy Osbourne, Tony Iommi, Geezer Butler a Bill Ward, pokud není uvedeno jinak.\n\n\n\n"}
{"id": "680100", "url": "https://cs.wikipedia.org/wiki?curid=680100", "title": "Vila Finaly", "text": "Vila Finaly\n\nVila Finaly je stavba ve Florencii na ulici \"Via Bolognese\". Vila je historickým majetkem Pařížské univerzity.\n\nPůvodní stavba pod názvem Villa Montughi patřila rodině Giugni již od konce 12. století a v roce 1470 ji získal Agnolo di Jacopo Tani. Ten ji dal jako věno své dceři a tak přešlo do majetku Antonia da Rabatta, od něj dům koupil roku 1511 Giuliano di Niccolò Davanzati a ten jej dále v roce 1542 prodal a novým majitelem se stal Andrea Doffi. Jeho potomek Jacob odkázal dům jako dědictví jeptiškám florentských klášterů San Girolamo delle Poverine, Santa Verdiana, San Niccolò di Cafaggio a Santa Maria di Monticelli. Sestry prodaly majetek v roce 1605 jistému Malegonnellimu. V roce 1744 dům získala rodina Gianfigliazzi a po nich se majitelé střídali - bratři Giovanni di Corsi, rodiny Riccoldi, Corsini a M. R. Laedbrock. V polovině 19. století majetek získal britský ministr Lord Normanby.\n\nVilu v roce 1953 odkázala Pařížské univerzitě rodina Landau-Finaly.\n\n"}
{"id": "680103", "url": "https://cs.wikipedia.org/wiki?curid=680103", "title": "Rock and Roll Diary: 1967-1980", "text": "Rock and Roll Diary: 1967-1980\n\nRock and Roll Diary: 1967–1980 je kompilační album amerického kytaristy a zpěváka Lou Reeda, vydané v roce 1980 (na CD v roce 1994). Album obsahuje sólové nahrávky Lou Reeda, ale i nahrávky jeho dřívější skupiny The Velvet Underground.\n\n\nAlbum bylo vydané i na CD, ale až 27. září 1994.\n\n"}
{"id": "680111", "url": "https://cs.wikipedia.org/wiki?curid=680111", "title": "Different Times: Lou Reed in the '70s", "text": "Different Times: Lou Reed in the '70s\n\nDifferent Times: Lou Reed in the ’70s je kompilační album amerického rockového kytaristy a zpěváka Lou Reeda, nahrané v letech 1972–1975 a vydané v roce 1996.\n"}
{"id": "680113", "url": "https://cs.wikipedia.org/wiki?curid=680113", "title": "Perfect Day (album)", "text": "Perfect Day (album)\n\nPerfect Day je kompilace amerického rockového kytaristy a zpěváka Lou Reeda, vydaná v roce 1997. Album je pojmenované podle největšího Reedova hitu, podle písně „\"Perfect Day\"“.\n"}
{"id": "680114", "url": "https://cs.wikipedia.org/wiki?curid=680114", "title": "A Retrospective (album, Lou Reed)", "text": "A Retrospective (album, Lou Reed)\n\nA Retrospective je kompilační album amerického rockového kytaristy a zpěváka Lou Reeda, vydané v roce 1998.\n\n"}
{"id": "680119", "url": "https://cs.wikipedia.org/wiki?curid=680119", "title": "City Lights (album)", "text": "City Lights (album)\n\nCity Lights – Classic Performances by Lou Reed je kompilační album amerického rockového kytaristy a zpěváka Lou Reeda, vydané v roce 1985.\n\n"}
{"id": "680129", "url": "https://cs.wikipedia.org/wiki?curid=680129", "title": "Elamština", "text": "Elamština\n\nElamština je jeden z mrtvých jazyků Blízkého východu, který byl úředním jazykem Elamské říše a od 6. století i Achaimenovské říše. Společně se starou perštinou a babylonštinou ji lze nalézt na achaimenovských kamenných reliéfech v Bísotúnu, Gandž Náme a Persepoli. Poslední památky s výskytem elamštiny se objevily po dobytí perské říše Alexandrem Velikým.\n\nNejstarší elamské epigrafické památky lze najít v Súsách. Tento jazyk nazýváme proto-elamštinou a její písmo je tvořeno více než 1000 znaky, z nichž většina jsou ideogramy. Později, v době vlády Akkadských vládců, začali písaři používat nový druh písma odvozený od sumerského písma. Tento druh písma se však používal pouze 250 let.\nMezi lety 2500–331 př. n. l. se začalo pro zápis elamštiny akkadského klínového písma, který se skládal ze 130 znaků.\n"}
{"id": "680131", "url": "https://cs.wikipedia.org/wiki?curid=680131", "title": "Tupolev Tu-143", "text": "Tupolev Tu-143\n\nTupolev Tu-143 Reis (či též VR-3 Rejs) je sovětský bezpilotní průzkumný letoun zkonstruovaný konstrukční kanceláří Tupolev. Vývoj letounu začal na konci 60. let. Do služby byl zaveden v roce 1976 u armády a v roce 1982 u letectva. Vylepšená verze Tu-243 Reis-D byla zavedena v roce 1982.\n\n\nV únoru 1988 se letoun zřítil na mateřskou školku v Praze Záběhlicích. Pád letounu byl zbržděn padákem, budova školky i letoun byly poškozeny jen málo a letecká nehoda nezpůsobila žádné zranění. Dobové media o incidentu informovala omezeně a vydávala jej za pád meteorologické družice ****** Nejedná se o pád, ani o zřícení, ale o normální přistání. VR3 Reis přistává, po dokončení programovaného letu, na velkém červenobílém padáku a při dosednutí odpálí ještě brzdicí rakety, pro ztlumení dosednutí do nulové rychlosti. Dosednutí VR3 je pěkná rána, pro zaměstnance MŠ to musel být velký šok. Dobová media - Rudé Právo - vypustila krátkou dezinformaci, že na MŠ v Praze přistála sovětská meteorologická sonda (článek jsem tehdy četl). V reálu se stalo to, že letoun nevykonal jeden z předprogramovaných manévrů, tj, poslední zatáčku na trase letu, a přistál daleko mimo vojenské cvičiště. Po tomto incidentu, byl vydán ministersvem národní obrany zákaz vypouštění nespolehlivých VR3 nad územím ČSSR. Tento rozkaz platil až do zrušení VR3 jednotek (Písek - Krašovice a Stříbro), po roce 1990. Nad ČSSR, od tohoto incidentu, VR3 už nikdy nelétaly. \n\n"}
{"id": "680132", "url": "https://cs.wikipedia.org/wiki?curid=680132", "title": "Nakladatelství Gallimard", "text": "Nakladatelství Gallimard\n\nNakladatelství Gallimard (Éditions Gallimard) je přední francouzské nakladatelství sídlící v Paříži. Vybudoval ho Gaston Gallimard, který stál v jeho čele od roku 1911 až do své smrti v roce 1975. Po něm nakladatelství převzal jeho syn Claude Gallimard, po něm v roce 1988 zas jeho syn Antoine. V nakladatelství dnes pracuje 1300 zaměstnanců, roční obrat činí cca 300 milionů eur, zisk je odhadován na 180 milionů.\n\nV katalogu nakladatelství je 36 laureátů Nobelovy ceny za literaturu a 10 držitelů Pullitzerovy ceny, 35 knih získalo Goncourtovu cenu. Knihy tu vydali například Marcel Proust, Franz Kafka, Robert Musil, Albert Camus, Antoine de Saint-Exupéry, Marguerite Yourcenarová, Philip Roth, Milan Kundera či Mario Vargas Llosa.\n\nPočátky nakladatelství jsou spjaty s literárním časopisem \"Nouvelle Revue Française\" (NRF), který roku 1909 založili André Gide, Jean Schlumberger a Jacques Rivière. K časopisu přidružili i malé nakladatelství a jeho ekonomické vedení svěřili svému příteli Gastonu Gallimardovi. První kniha, \"Rukojmí\" básníka Paula Claudela, vyšla 26. května 1911, ještě pod hlavičkou NRF. Gaston Gallimard se ukázal jako schopný ředitel. Prvním velkým úspěchem bylo vydání Proustovy knihy \"Ve stínu kvetoucích dívek\" (2. části \"Hledání ztraceného času\"), která roku 1919 získala Goncourtovu cenu. V roce 1919 také nakladatelství NRF změnilo svůj název na Librairie Gallimard (knihkupectví Gallimard).\n\n\n"}
{"id": "680135", "url": "https://cs.wikipedia.org/wiki?curid=680135", "title": "Lionel z Antverp", "text": "Lionel z Antverp\n\nLionel z Antverp ( \"Lionel of Antwerp, 1st Duke of Clarence\", \"Lionel d'Anvers\", 29. listopadu 1338 Antverpy – 7. října 1368 Alba) byl anglický královský syn, vévoda z Clarence, hrabě z Ulsteru a rytíř Podvazkového řádu.\n\nNarodil se jako druhý syn anglického krále Eduarda III. a Filipy, dcery henegavského hraběte Viléma. Své přízvisko získal díky místu narození, kterým se staly belgické Antverpy. Roku 1342 jej otec zasnoubil s Alžbětou, jedinou dcerou a dědičkou zavražděného ulsterského hraběte Viléma. Svatba se konala o deset let později, ale již předtím se roku 1347 Lionel ujal snoubenčina irského panství a byl jmenován hrabětem z Ulsteru. Během otcovy nepřítomnosti v letech 1345 a 1346 byl jeho zástupcem a strážcem království. Roku 1355 se zúčastnil vojenské výpravy do Francie, ale veškerou svou energii věnoval snaze o získání Irska. Roku 1361 byl jmenován irským guvernérem a o rok později byl pro něj králem vytvořen nový titul vévoda z Clarence. Eduard III. vyvíjel také marnou snahu o získání skotské koruny, jenž měla ozdobit Lionelovy skráně.\n\nRoku 1366 již ovdovělý Lionel po přijetí statutů z Kilkenny znechucen opustil Irsko a po dvou letech plných vyjednávání o výši věna, se vydal do Itálie, kde se měl oženit s Violantou, dcerou Galeazza Viscontiho, vládce Milána. Svatba se konala na jaře 1368 v Miláně a Lionel sňatkem získal obrovské věno, které mělo za úkol nahradit nedostatek nevěstiny urozené krve. O několik měsíců po jedné z opulentních hostin náhle onemocněl a zemřel. Tělo zesnulého bylo nejprve pohřbeno v Pavii a později bylo převezeno do Anglie, kde bylo uloženo k poslednímu odpočinku v Suffolku v augustiniánském klášteře Clare po boku první choti Alžběty.\n\n"}
{"id": "680137", "url": "https://cs.wikipedia.org/wiki?curid=680137", "title": "Evropané", "text": "Evropané\n\nEvropan je osoba, která je obyvatelem Evropy. Mezi Evropany převažuje europoidní rasa. Evropské obyvatelstvo je však národnostně i jazykově roztříštěno. Jazykově jsou Evropané rozděleni do několika jazykových skupin. Nejpočetnější je indoevropská jazyková skupina. Dnes se některé evropské státy a tím i jejich obyvatelé sdružují v politické a ekonomické unii, kterou nazývají Evropská unie a která se stále rozšiřuje o další členské státy. Evropané patřili k prvním, kteří začali objevovat další kontinenty a další obyvatele ostatních kontinentů. Osobní či skupinovou sounáležitost s Evropou také někdy označujeme jako evropanství.\n\nPodle genetických analýz DNA mají všichni Evropané společné předky, jednotlivé národy se ale liší mírou vzájemné příbuznosti.\n\n"}
{"id": "680139", "url": "https://cs.wikipedia.org/wiki?curid=680139", "title": "Berlin (album, Lou Reed)", "text": "Berlin (album, Lou Reed)\n\nBerlin je třetí sólové studiové album amerického rockového kytaristy Lou Reeda, vydané v roce 1973 u RCA Records. Album produkoval Bob Ezrin, který, mimo jiné, také spolupracoval s Pink Floyd nebo s Alicem Cooperem.\n\nVšechny skladby jsou dílem Lou Reeda.\n\n\n\n"}
{"id": "680140", "url": "https://cs.wikipedia.org/wiki?curid=680140", "title": "Warrnambool", "text": "Warrnambool\n\nWarrnambool je přístavní město v Austrálii, ve státě Victoria. V roce 2007 v něm žilo 33 tisíc obyvatel.\n\nJméno Warrnambool pochází z austrálských označení pro blízký vulkán. První historicky doložené pozorování místa pochází od francouzského cestovatele Nicholase Baudina z roku 1802. V 19. století byla často navštěvována lovci velryb. První trvalé osídlení Evropany pochází ze 40. let 19. století. Osada byla založena v roce 1846, poštovní úřad byl otevřen 1. ledna 1849.\n\nZa zlaté horečky ve státě Victoria se stal Warrnambool významným přístavem. Městem se stal v roce 1918.\n\nPravidelnými každoročními akcemi jsou dětský festival Fun4Kids (na přelomu června a července) a komunitní festival Wunta (únor).\nVe městě se nachází Námořnické muzeum na Flagstaff Hill, kde je také skanzen Flagstaff Hill Maritime Village. Chráněnou památkou je také majákový komplex v Lady Bay. Vlajkový stožár se na tomto místě nacházel už od roku 1848 a současný maják je zde od roku 1878.\n\nVe městě každoročně končí cyklistický závod Melbourne to Warrnambool Classic. Jelikož se koná v říjnu již od roku 1895, jde o druhý nejstarší cyklistický závod na světě.\n\nMístní dostihový klub Warrnambool Racing Club pořádá dvacítku dostihových mítinků ročně včetně Velké výroční steeplechase přes 33 překážek vždy v květnu.\n\nNa zdejší střední škole studoval nositel Nobelovy ceny za fyziologii a medicínu pro rok 1963 John Carew Eccles.\n\n"}
{"id": "680157", "url": "https://cs.wikipedia.org/wiki?curid=680157", "title": "Ruská imperátorská koruna", "text": "Ruská imperátorská koruna\n\nVelká carská koruna, ruského impéria (rusky Большая императорская корона), česky správně jen carská koruna je někdejší, v pořadí druhá oficiální koruna ruských carů, užívaná až do rozbití monarchie v roce 1917. \n\nPrvní carská koruna, tradicí spojovaná s Konstantinem Monomachem, byla čapka ze sobolí kožešiny, věnčená zlatou obroučkou s drahokamy. Po úpravách ze 16. a 17. století ji užívali Rurikovci a Romanovci až do vlády cara Petra Velikého. Dnes je vystavena ve Zbrojnici Moskevského kremlu. \n\nNová carská koruna Romanovců byla určena pro korunovaci carevny Kateřiny II. Veliké roku 1762. Výroba byla zadána dvornímu carskému zlatníkovi Ekartovi (Экарт) a dvěma francouzským klenotníkům Jérômu Posierovi (Иеремий Позье) a J. F. Loubierovi. Pak v roce 1797 před korunovaci Pavla vyměnily 72 malé perly na 54 velké indické perly. \n\nTvarem je to typická císařská koruna v podobě mitry s kamarami. Jejím základem je stříbrný a zlatý korpus, vykládaný 4936 diamanty (2858 karátů), jejichž brilanci a třpyt podtrhují dvě řady velkých mořských perel s matným povrchem. Na vrcholu oblouku kamary je ve stříbře vsazený spinel o hmotnosti 398,72 karátů, který v roce 1676 Rusku věnoval čínský císař Kchang-si, a na něm je umístěn diamantový křížek. Nástavec kamary na obroučce zakrývá broušená aplika s listovými ornamenty, které se spojují s růžicovými ornamenty obou polokulových skořepin. Výška koruny i s křížkem je 27,5 cm, hmotnost 1907 gramů. \n\nVelkolepé vzezření koruny má kromě vnější krásy také skrytý význam. Zespodu zdobí klenbu polokoulí vavřínové listy jako symbol moci a slávy, a mezi polokoule do rytých girland jsou vloženy motivy dubových ratolestí a žaludy, symbolizující sílu a vytrvalost panovníka. Korunu završuje vzácný drahokam jasně červené barvy – spinel. \n\nVelkou carskou korunou byli korunováni všichni ruští imperátoři od roku 1762 do roku 1917. Naposledy byla použita ke korunovaci cara Mikuláše II. roku 1896. V současné době je uložena v Diamantovém fondu Ruské federace v klenotnici Moskevského kremlu.\n\nDo roku 1918 byla koruna, nazývaná též Pavlova carská koruna, uschována v Korunní komnatě Zimního paláce v Petrohradu. Tamější Ermitáž vlastní miniatury carské koruny, zhotovené dvorním zlatníkem Karlem Fabergé.\n\n\n\nVelkou carskou korunou byli korunováni carové Ruského impéria po roce 1762:\n\nNaposledy byla Velká carská koruna ve státní záležitosti použita roku 1906 při slavnostním ceremoniálu otevření první ruské Státní dumy za účasti posledního cara Mikuláše II.\n\nV současné době je Velká carská koruna uložena v Diamantovém fondu Ruské federace v Moskvě.\n\nO koruně carevny Kateřiny Veliké byl také natočen film \"Koruna Ruského impéria, aneb Opět nepolapitelní\" („\"Корона Российской империи, или Снова неуловимые\"“).\n"}
{"id": "680162", "url": "https://cs.wikipedia.org/wiki?curid=680162", "title": "Stochastika", "text": "Stochastika\n\nStochastika je matematický obor, který se zabývá zkoumáním a modelováním náhodných jevů. Jedná se o souhrnný název pro teorii pravděpodobnosti a matematickou statistiku. Na stochastice pak staví další obory aplikované matematiky, jako je např. ekonometrie nebo pojišťovnictví.\n\nStochastický (z řec. \"stochastiké techné\", umění uhádnout, trefit se) znamená náhodný, nahodilý. Protikladem je deterministický.\n\nKlasický příklad stochastického jevu je házení hrací kostkou nebo mincí, protože výsledek se nedá jednotlivě předvídat, nicméně velké množství takových jevů se dá zkoumat statisticky, co do pravděpodobnosti výsledků. Takové čistě náhodné jevy se užívají v různých hrách, například v loterii a sázkách. Na předpokladu nahodilosti je založeno pojišťovnictví a pojistná matematika.\n\nStochastické čili náhodné jevy hrají velkou roli například v termodynamice, v atomové fyzice, v meteorologii, ale také v biologických a lékařských vědách. Průběh jednotlivého onemocnění závisí jak na známých a předvídatelných příčinách, tak na neznámých či náhodných okolnostech. Podobně je tomu ve společenských vědách. Například preference voličů nebo zákazníků v obchodě nejsou sice z hlediska jednajících jednotlivců nahodilé, jejich důvody se však nedají spolehlivě zjišťovat. Pokud se však zkoumají jako hromadné jevy, dá se pravděpodobnost jednotlivých voleb či rozhodnutí poměrně přesně zjistit.\n\nStochastickými jevy se zabývá teorie pravděpodobnosti a matematická statistika. Také v informatice se využívají stochastické algoritmy a metody, například metoda Monte Carlo.\n\n\n"}
{"id": "680181", "url": "https://cs.wikipedia.org/wiki?curid=680181", "title": "Pedro Teixeira", "text": "Pedro Teixeira\n\nPedro Teixeira (1585, Cantanhede, Portugalsko – 4. července 1641, Belém, Brazílie) byl portugalský cestovatel, který v roce 1637 byl prvním Evropanem, který proplul po celé délce řeku Amazonku. Před ním v 16. století proplul velkou i když né celou část řeky španělský cestovatel a conquistador Francisco de Orellana.\n\nNarodil se ve městě Cantanhede. O jeho mládí se nedochovaly žádné zprávy. V roce 1637 byl prvním kdo proplul tok největší řeky Amazonky při vedení první portugalské vládní expedice. Z Belému v Pará plul k hornímu toku Napo, poté přešel Andy a došel do ekvádorského Quita. Jeho cesta v době, kdy Španělsko a Portugalsko vzájemně soupeřily o dobytá území, vzbudila nelibost španělských úřadů, které ho donutily vrátit se stejnou cestou zpět. Na cestu se vydal v doprovodu dvou jezuitů. Jedním z nich byl Cristóbal Acuña. V roce 1639 dopluli zpět do Belému. Jeho informace a materiály, které shromáždil se staly cenným materiálem o toku řeky Amazonky i o životě domorodých obyvatel žijících na jejím toku. Pro jeho mírumilovnost byl indiánskými domorodci nazýván \"Curiua-Catu\", což znamená dobrý a přátelský běloch.\n\n"}
{"id": "680188", "url": "https://cs.wikipedia.org/wiki?curid=680188", "title": "Český dřevák", "text": "Český dřevák\n\nČeský dřevák byla skupina fotografů, která působila v letech 2000–2008. Skupinu nespojoval žádný programový manifest, ale technický způsob zhotovování fotografií. Všichni členové pracovali s dřevěnými velkoformátovými deskovými kamerami (formát 13x18 – 24x30 cm) a jako výsledné fotografie zpravidla používali kontaktní kopie negativu.\n\nSkupinu založili v roce 2000 fotografové Karel Kuklík, Jan Reich, Jaroslav Beneš a Bohumír Prokůpek. V roce 2002 se k nim připojil Tomáš Rasl a v roce 2003 Petr Helbich.\n\n\n"}
{"id": "680191", "url": "https://cs.wikipedia.org/wiki?curid=680191", "title": "Karel Kuklík", "text": "Karel Kuklík\n\nKarel Kuklík (7. března 1937, Praha – 18. srpna 2019) byl český fotograf, představitel informelu v české výtvarné fotografii. Je zařazován mezi výtvarníky ovlivněné abstraktními a surrealistickými tendencemi a také autory vytvářející díla se silným existenciálním nábojem. V roce 2000 byl spoluzakladatelem skupiny Český dřevák.\n\nV roce 1954 se vyučil automechanikem a do roku 1960 pracoval v Dopravním podniku spojů. V letech 1960-1964 pracoval jako laborant ve fotografickém oddělení Státního ústavu památkové péče. Současně v roce 1962 absolvoval večerní studium na Střední všeobecně vzdělávací škole a stal se kandidátem Svazu československých výtvarných umělců (SČVU). V roce 1964 získal výuční list fotografa v družstvu Fotografia a nadále pracoval jako samostatný fotograf.\n\nV šedesátých letech 20. století spolupracoval s časopisy \"Výtvarné umění\", \"Výtvarná práce\", \"Literární noviny\" a dalšími. Pro tato nakladatelství fotografoval umělecká díla, prostředí uměleckých ateliérů i portréty řady českých malířů a sochařů. Od sedmdesátých let spolupracoval s nakladatelstvími Panorama, Pressfoto, Odeon a Obchodní tiskárnou Kolín.\n\nByl členem Asociace fotografů, v letech 1991-1998 byl místopředsedou správní rady.\n\nPod vlivem fotografií amerického fotografa Edwarda Westona začal používat velkoformátové kamery 13x18 cm a 18x24 cm (později i 8\"x10\") a zhotovovat kontaktní kopie.\n\nV roce 2000 založili fotografové Karel Kuklík, Jan Reich, Jaroslav Beneš a Bohumír Prokůpek skupinu Český dřevák.\n\n\nFotografovat začal ve čtrnácti letech. V roce 1959 vstoupil do fotoklubu ČKD Stalingrad (původně Český klub fotografů amatérů) v Nekázance. Zde měl ve stejném roce i svou první výstavu.\n\nV první polovině 60. let 20. století byl jedním z hlavních představitelů tzv. texturální abstrakce (český informel), aktivně se zapojoval do dění na tehdejší výtvarné scéně. Vystavoval s malíři a sochaři stejné výtvarné orientace, například na výstavách \"Konfrontace II\" (1960), \"Konfrontace III\" (1965), \"Aktuální tendence českého umění\" (1966). V dalších desetiletích se více přiklonil k fotografické tradici; české (Jaromír Funke, Miroslav Hák, Josef Sudek) a zčásti i americké (Edward Weston, Paul Strand). Své zkušenosti z období abstrakce transformoval do dalšího tvůrčího období a tyto vlivy promítá i do současného fotografického díla (např. cykly \"Krajiny návratů\", \"Stopy a projekce\",\" Nic než tráva\").\n\nObrat ke klasické fotografii po roce 1968 je u něho provázen používáním velkoformátových kamer a nakonec i kontaktními kopiemi, které maximalizují specifičnost fotografického média. Zájem o existenciální a symbolicky nosné prvky přírody, kterým se věnoval v období texturální abstrakce, ho přivedl k městským a krajinářským fotografiím, v nichž uplatňuje smysl pro plastické hodnoty, detailní strukturu a charakteristickou atmosféru. Jeho rozsáhlý fotografický cyklus věnovaný přírodě Prahy (1974-2010) je dokonalou ukázkou tvůrčího postoje, který chápe přírodu jako svrchovanou hodnotu lidského života a její zobrazení úspěšně obdařuje přesvědčivou notou poetického myšlení.\n\nZákladním dílem je širší cyklus \"Imaginativní krajiny\" z let 1958-1964, který obsahuje tyto jednotlivé cykly fotografií:\n\nvýběr z 36 realizovaných výstav :\nvýběr z 95 realizovaných výstav :\n\n\n\n\n\n"}
{"id": "680193", "url": "https://cs.wikipedia.org/wiki?curid=680193", "title": "Bohumír Prokůpek", "text": "Bohumír Prokůpek\n\nBohumír Prokůpek (13. říjen 1954, Humpolec – 19. listopad 2008) byl český fotograf a spoluzakladatel skupiny Český dřevák.\n\nVystudoval fotografii na Střední uměleckoprůmyslové škole v Brně v letech 1970–1974. Po maturitě pracoval krátce v Jihočeském muzeu v Českých Budějovicích a v letech 1975–1976 jako laborant v Československé tiskové kanceláři. V letech 1978–1985 pracoval jako obrazový redaktor v nakladatelství Pressfoto, odkud byl propuštěn kvůli incidentu se Státní bezpečností. Později zde vydával své práce prostřednictvím svých přátel a kolegů. V letech 1982–1986 pak vystudoval fotografii na Filmové a televizní fakultě Akademie múzických umění v Praze.\n\nV roce 1990 založil spolu s přáteli Petrem Balajkou a Pavlem Froňkem nakladatelství ASCO. Mezi zajímavé počiny tohoto nakladatelství byla \"Encyklopedie českých a slovenských fotografů\".\n\nV roce 2000 založili fotografové Karel Kuklík, Jan Reich, Jaroslav Beneš a Bohumír Prokůpek skupinu Český dřevák.\n\nOd roku 2002 působil jako pedagog na FAMU, kde vedl ateliér plenéru.\n\nParalelně ke své fotografické tvorbě s velkoformátovou kamerou (8\"x10\") experimentoval i s digitální fotografií.\n\n\nS Petrem Balajkou použili společný pseudonym Michal Polák pro publikaci Praha – kaleidoskop velkoměsta.\n\n"}
{"id": "680194", "url": "https://cs.wikipedia.org/wiki?curid=680194", "title": "Pavlova Huť (přírodní rezervace)", "text": "Pavlova Huť (přírodní rezervace)\n\nPřírodní rezervace Pavlova Huť se nachází západně od bývalé vesnice na česko - německé státní hranici podél Sklářského potoka. Cílem ochrany je podmáčená smrčina, ojedinělá v smrkových porostech.\n"}
{"id": "680197", "url": "https://cs.wikipedia.org/wiki?curid=680197", "title": "FNRS-3", "text": "FNRS-3\n\nFNRS-3 (též FNRS III) byl francouzský batyskaf, provozovaný v letech 1953-1960. Vznikl rozsáhlou přestavbou z belgického batyskafu FNRS-2. V letech 1954-1959 držel světový rekord v dosažené hloubce s lidskou posádkou.\n\nV roce 1948 prováděl Auguste Piccard pokusy s batyskafem FNRS-2 poblíž Dakaru. Pokusy byly ukončeny, protože byl batyskaf poškozen bouří a došly prostředky, které na ně vyčlenil dánský vědecký fond. Podporu těmto pokusům poskytovalo francouzské námořnictvo (v doprovodné lodi byl například oceánograf Jacques-Yves Cousteau). Francouzi byli výkony batyskafu natolik nadšeni, že v roce 1950 prosadili jeho odkoupení.\n\nBatyskaf byl poté kompletně přestavěn. Z původního byla využita pouze přetlaková kabina a vědecké přístroje. Zpočátku působil jako konzultant při přestavbě i profesor Piccard (autor FNRS-2), ale ten se později začal věnovat stavbě nového batyskafu Trieste na objednávku italské vlády.\n\nPřestavba byla dokončena v roce 1953.\n"}
{"id": "680211", "url": "https://cs.wikipedia.org/wiki?curid=680211", "title": "Kelly Miller", "text": "Kelly Miller\n\nKelly David Miller (* 3. března 1963 v Detroitu, Michigan) je bývalý americký hokejový útočník a trenér.\n\nUniverzitní hokej začal hrát v týmu Michigan State University, kde strávil čtyři sezóny (1981/85). V roce 1982 byl draftován do NHL v 9. kole (celkově 183.) týmem New York Rangers. Od sezóny 1985/86 se úplně připojil k týmu New York Rangers kde odehrál necelé tři sezóny (1984/87). Během sezóny 1986/87 byl vyměněn do týmu Washington Capitals za Bobbyho Carpentera. V Capitals odehrál většinu své kariéry kdy s týmem hrával 13 sezón a v sezóně 1997/98 s týmem se probojovali až do finále playoff kdy podlehli týmu Detroit Red Wings 0:4 na zápasy. Svou poslední hráčskou kariéru odehrál v lize IHL v týmu Grand Rapids Griffins.\n\nS trenérskou kariérou začal od roku 2001 v týmu New York Islanders kde působil jako asistent trenéra do roku 2003. V dubnu 2011 byl jmenován asistentem trenéra v týmu Michigan State University.\n\nJe nejstarší ze tří bratrů Kevin Miller a Kip Miller, kteří rovněž hráli lední hokej v NHL.\n\n\n\n"}
{"id": "680231", "url": "https://cs.wikipedia.org/wiki?curid=680231", "title": "Nevers", "text": "Nevers\n\nNevers [] je francouzské město v departementu Nièvre, region Burgundsko-Franche-Comté.\n\nNevers leží na soutoku řek Loira a Nièvre, asi 260 km jižně od Paříže. Město je rozděleno na čtvrti Est, Nord, Ouest a Centre; každá má svou samosprávu.\n\n\"Počet obyvatel\"\n\nMuzea: městské muzeum Frédéric - Blandin a muzeum Ligier.\n\n\n"}
{"id": "680235", "url": "https://cs.wikipedia.org/wiki?curid=680235", "title": "Dedikovaný server", "text": "Dedikovaný server\n\nDedikovaný server je pronajatý hardware od poskytovatele do užívání zákazníka. Za funkčnost a opravy serveru ručí poskytovatel (vlastník serveru). Obvykle dedikovaný server zůstává v datovém centru poskytovatele a zákazník k němu nemá fyzický přístup. Poskytovatel předá zákazníkovi tzv. holé železo nebo předinstalovaný operační systém a předá přístupy. V případě bez instalace pak připojí externí CD-ROM nebo USB Flash disk nebo využije některý z management systému jako iLO nebo ip mng – názvy se liší podle výrobce serveru.\n\nMezi poskytovatele značkových dedikovaných serverů patří například známá česká firma Starlab Technologies.\n"}
{"id": "680241", "url": "https://cs.wikipedia.org/wiki?curid=680241", "title": "Policie (Slovinsko)", "text": "Policie (Slovinsko)\n\nPolicie ( \"\") ve Slovinsku zajišťuje mj. vnitřní bezpečnost, ochranu práv, majetku a bezpečnosti občanů, stíhá pachatele trestné činnosti a přestupků a zajišťuje ochranu slovinských státních hranic. Slovinská policie je složkou Ministerstva vnitra Republiky Slovinsko. Současným generálním ředitelem policie je Janko Goršek.\n\nPočátky dějin slovinské policie sahají do roku 1849, kdy vzniklo rakouské četnictvo. Rakouská, resp. rakousko-uherská, organizace v zásadě přežila meziválečnou Jugoslávii, pouze po vzniku Království Srbů, Chorvatů a Slovinců opustili službu Maďaři, Němci a Italové, na jejichž místa nastoupili mladí Slovinci. V říjnu 1941 rozhodla Osvobozenecká fronta o založení \"Národní bezpečnosti\" (), jež byla postavena na vojenském základě a mnozí její členové působili současně v oficiálních policejních orgánech, což umožnilo získávat cenné informace a předcházet zatýkání. Na konci druhé světové války měla Národní bezpečnost přibližně patnáct tisíc příslušníků. Nedlouho po utvoření první slovinské republikové vlády museli všichni státní zaměstnanci doložit svá jednání v období okupace. Pokud jejich jednání bylo v rozporu s cíli národněosvobozeneckého boje, museli svá místa opustit. Následně na místo Národní bezpečnosti nastupuje \"Národní milice\" (). Ústavní změny z roku 1953 podřídily milici centrálnímu vedení v Bělehradu, opětovné podřízení republice přišlo ve druhé polovině sedmdesátých let. Na federální úrovni zůstala malá část agendy milicí – například rozhodování o stejnokrojích či hodnostním označení. V roce 1990 působilo ve Slovinsku v oblasti vnitřních záležitostí přibližně sedm tisíc osob, z nichž necelých 4,5 tisíce bylo uniformovaných příslušníků milice a 439 vyšetřovatelů.\n\nSlovinská milice sehrála vedle Teritoriální obrany významnou úlohu v období příprav na osamostatnění i v období Desetidenní války. Milice se podílela nejen na budování barikád proti postupu Jugoslávské lidové armády (JNA), ale také na zajištěních ochrany slovinských hranic a spolu s Teritoriální obranou se účastnila také ozbrojených střetů s JNA. Po přijetí nové slovinské ústavy byly přijaty také nové zákony upravující bezpečnostní sbor, a tak se v roce 1992 změnila milice v policii.\n\nÚkoly současné slovinské policie jsou zakotveny v zákoně o policii a patří mezi ně mj. chránit život, osobní bezpečnost a majetek, zajišťovat prevenci, odhalování a vyšetřování trestných činů a přestupků, udržovat veřejný pořádek, zajišťovat ochranu státních hranic a provádění hraničních kontrol aj. Tyto úkoly plní uniformovaná policie, kriminální policie a zvláštní útvary policie. Na konci roku 2011 měla policie necelých 8 tisíc příslušníků.\n\nV čele policie stojí generální ředitel policie (), jenž je podřízen ministru vnitra.\n\n\n"}
{"id": "680243", "url": "https://cs.wikipedia.org/wiki?curid=680243", "title": "Teritoriální obrana Republiky Slovinsko", "text": "Teritoriální obrana Republiky Slovinsko\n\nTeritoriální obrana Republiky Slovinsko ( ' či '; TO RS či TOS, zpravidla jen TO) byla vedle Jugoslávské lidové armády složkou ozbrojených sil Socialistické federativní republiky Jugoslávie (SFRJ) ústavně vymezená jako nejširší forma organizovaného ozbrojeného obecného lidového odporu. TO vznikla v SFRJ po srpnových událostech 1968 v Československu. Od podzimu 1990 byla TO podřízena slovinskému republikovému Předsednictvu. Později, za slovinské války za nezávislost, sehrála TO významnou úlohu, když se ji podařilo efektivně odporovat Jugoslávské lidové armádě (JNA). Účinností nového zákona o obraně se Teritoriální obrana přeměnila v lednu 1995 na Slovinské vojsko (\").\n\nV pozdních nočních hodinách 20. srpna 1968 překročila československé státní hranice sovětská, polská, východoněmecká, maďarská a bulharská vojska. Jugoslávská oficiální místa byla do té doby přesvědčena o tom, že situace v Československu bude vyřešena klidně bez vnějších zásahů, a tak je akt pěti států Varšavské smlouvy zaskočil. Josip Broz Tito okamžitě s prvními informacemi o obsazování Československa svolal rozšířené vedení strany, státu a armády na Brioni. K přepravě byla použita všechna dostupná letadla, což dokonce způsobilo, že byl dočasně omezen provoz na jugoslávských vnitrostátních linkách. Jugoslávské vedení se obávalo, že by mohla sovětská akce v budoucnu mířit i proti Jugoslávii. Následně byla přijata koncepce všeobecného lidového odporu a společenské sebeobrany (\"; SLO in DSZ), která počítala s vytvořením Teritoriálních obran. Nová doktrína přiřkla Teritoriální obraně (TO), jež vedle Jugoslávské lidové armády (JNA) tvořila ozbrojené síly Socialistické federativní republiky Jugoslávie (SFRJ) a jež byla pomocnou silou JNA, strategickou úlohu spočívající v tom, že by právě TO vedla boj v okupovaných územích po stažení jednotek JNA.\n\nHlavní štáb SLO in DSZ, resp. TO, byl ve Slovinsku ustaven 20. listopadu 1968. Velícím jazykem byla slovinština. Po roce 1974 stáli ve velení TO aktivní důstojníci armády.\n\nNa podzim 1988 se generální štáb JNA přejmenoval na generální štáb ozbrojených sil SFRJ (GŠ OS) a byla připravena nová koncepce, jež měla TO podřídit JNA. Nově došlo k reorganizaci také samotné JNA, když byly dosavadní armády nahrazeny systémem vojenských okruhů, jež nekopírovaly jednotlivé republiky a autonomní oblasti, čímž měla být ztížena možnost republik kontrolovat a zasahovat do činnosti JNA. V roce 1988 byla také TO vyňata z podřízenosti republikovým Předsednictvům a byla podřazena pod svazový sekretariát obrany (svazové ministerstvo obrany), resp. pod 5. armádní okruh se sídlem v Záhřebu. JNA začala také v květnu 1990 slovinskou TO odzbrojovat, avšak díky opatřením předsedy republikového Předsednictva Milana Kučana a republikového tajemníka (ministra) obrany Janeze Janši se podařilo přibližně třicet procent vojenského materiálu slovinské TO před vydáním uchránit.\n\nOdzbrojení slovinské TO mělo za následek vytvoření paralelní ozbrojené složky – Manévrové struktury národní obrany ('; MSNZ), na jejímž vzniku se podíleli sekretář obrany Janša, sekretář vnitra Igor Bavčar, Vinko Beznik z milice a Anton Krkovič. Užití konstrukce národní obrany (resp. bezpečnosti) mělo odvést zbytečnou pozornost, neboť se jednalo o v zásadě již právně zakotvenou instituci, jež podléhala republikovému sekretariátu vnitra. Samotné vyzbrojení MSNZ ovšem probíhalo v tajnosti. Velitelem MSNZ byl Anton Krkovič.\n\nSlovinská skupščina 28. září 1990 ústavním dodatkem stanovila, že slovinské republikové Předsednictvo velí TO v míru i za mimořádných situací. Předsednictvo SFRJ prohlásilo 1. října 1990 takové rozhodnutí republikové skupščiny, jakož i ho provádějící akty republikového Předsednictva, za neplatné. Předsednictvo SFRJ se poté obrátilo na Ústavní soud Jugoslávie, jenž však po několika měsících neshledal ústavní dodatky za rozporné s Ústavou SFRJ.\n\n3. října 1990 zrušil sekretář vnitra Bavčar MSNZ a její složky a prostředky podřídil TO. Po dalších jednáních získala TO také výzbroj různých společenských organizací. Jugoslávské vedení vyvíjelo na Slovinsko nátlak: velení TO obsadili vojáci JNA a následně velitel 5. vojenského okruhu JNA vydal příkaz, aby do 28. listopadu vydala slovinská TO zbraně a do 8. prosince předložila seznam branců do JNA.\n\n6. dubna 1991 vstoupil v účinnost zákon o obraně a bezpečnosti (\"\"), který reorganizoval TO: v čele se nacházel Republikový štáb Teritoriální obrany, pod nímž bylo 7 oblastních štábů Teritoriální obrany, pod nimiž se celkově nacházelo 27 obvodních štábů TO. 13. května 1991 bylo slovinské Předsednictvo informováno o připravenosti Teritoriální obrany na střet s JNA.\n\nV rámci reorganizace TO vznikla také dvě výcviková střediska (v Pekrách v občině Maribor a v Igu u Lublaně), zde byl pak 15. května 1991 zahájen výcvik slovinských branců povolaných v březnu 1991. 23. května 1991 byli při sledování výcviku v Pekrách zadrženi Teritoriální obranou dva zvědové JNA. Zanedlouho byli propuštěni, avšak JNA v reakci obklíčila výcvikové středisko tanky. Místní vytvořili kolem střediska lidský štít, aby zabránili útoku JNA na zařízení. Následného vyjednávání využila JNA k zadržení dvou velitelů TO. To vyvolalo v Mariboru pobouření a jako protiopatření byl zastaven přívod vody a telefonické spojení do objektů JNA. Při demonstraci v Mariboru 24. května 1991 najel obrněný transportér JNA do skupiny demonstrantů, kteří se jej pokoušeli zastavit, a jednoho z nich – Josefa Šimčika – usmrtil. Ten se tak stal první obětí slovinské války za nezávislost.\n\n25. června 1991 přijala Skupščina Republiky Slovinsko Základní ústavní listinu o samostatnosti a nezávislosti Republiky Slovinsko, ji provádějící ústavní zákon a Deklaraci nezávislosti. 26. června 1991 prohlásil svazový výkonný výbor (vláda) tyto akty, stejně jako obdobné chorvatské akty, za neplatné. Svazová skupština (parlament) bez zástupců Slovinska a Chorvatska požádala svazový výkonný výbor a JNA o zákrok s cílem obnovit celistvost jugoslávských hranic. 27. června 1991 v 1:15 v noci byla zahájena vojenská akce JNA. Předseda slovinského Předsednictva Milan Kučan označil takové jednání za agresi vůči suverénnímu státu a vyzval slovinské občany k obraně vlasti. Pod vedením republikového sekretáře obrany Janeze Janši zasáhly proti JNA jednotky TO. Těm se podařilo JNA silně paralyzovat: TO zablokovala kasárny JNA, kam přerušila dodávky elektřiny, vody a potravin. Přesuny tankových jednotek JNA byly ztíženy barikádami a blokádou důležitých komunikací.\n\n28. června 1991 bylo do akce nasazeno svazové letectvo, které bombardovalo slovinská letiště, důležité dopravní spoje, telekomunikační stanice a budovy televize a rozhlasu. Při těchto akcích byli usmrceni čtyři příslušníci TO a dva příslušníci milice. Téhož dne dorazila do Slovinska delegace ministerské trojky Evropských společenství. 29. června 1991 přislíbilo slovinské vedení zastavit boje a na devadesát dnů pozastavit účinnost aktů, jimiž se republika osamostatnila. 4. července 1991 byla uzavřena dohoda s JNA o zastavení palby a 7. července válku ukončila Brionská deklarace. Na základě této deklarace byla Teritoriální obrana demobilizována. V průběhu války zahynulo osm příslušníků slovinských ozbrojených sil (TO a milice) a 89 jich bylo zraněno.\n\nOd osamostatnění Slovinska do účinnosti nové právní úpravy v lednu 1995 plnila slovinská TO funkci ozbrojených sil Republiky Slovinsko. V lednu 1995 nastoupilo na její místo Slovinské vojsko.\n\n\n"}
{"id": "680248", "url": "https://cs.wikipedia.org/wiki?curid=680248", "title": "Üetliberg", "text": "Üetliberg\n\nÜetliberg (také psáno \"Uetliberg\") je hora v švýcarském kantonu Curych. Je součástí Švýcarské plošiny, konkrétněji hřebene Albis, a má výšku 873 metrů.\n\nAž k vrcholku hory jezdí vlak linky S10 (ZVV) z Curyšského hlavního nádraží, který sem jede zhruba dvacet minut. Z hory je panoramatický výhled na celý Curych i na Curyšské jezero.\n"}
{"id": "680253", "url": "https://cs.wikipedia.org/wiki?curid=680253", "title": "Trubkotlamka skvrnitá", "text": "Trubkotlamka skvrnitá\n\nTrubkotlamka skvrnitá (\"Aulostomus maculatus\") je ryba z třídy paprskoploutvých. Má protáhlé tělo (v dospělosti o délce 40 až 80 centimetrů) a žije v hloubce 0,5 až 30 metrů. Často pluje ve svislé poloze, když se snaží splynout se svislými korály.\n"}
{"id": "680256", "url": "https://cs.wikipedia.org/wiki?curid=680256", "title": "Alchymista objevující fosfor", "text": "Alchymista objevující fosfor\n\nAlchymista objevující fosfor je obraz Josepha Wrighta z Derby, který byl původně dokončen v roce 1771, ale byl Josephem Wrightem ještě v roce 1795 přepracován. Plným názvem se jmenuje \"Alchymista, hledaje Kámen mudrců, objevuje fosfor a modlí se za úspěšné zakončení svého pokusu, jak bylo zvykem u starodávných chemických astrologů\" (v originále \"The Alchymist, in Search of the Philosopher’s Stone, Discovers Phosphorus, and prays for the successful Conclusion of his operation, as was the custom of the Ancient Chymical Astrologers\"). Název bývá různě zkracován a obraz je tak označován také \"Alchymista hledající Kámen mudrců\" (anglicky \"The Alchemist in Search of the Philosopher's Stone\").\n\nPředpokládá se, že alchymistou je myšlen hamburský alchymista Hennig Brand, který skutečně objevil v roce 1669 fosfor. Příběh jeho objevu byl ve Wrightově době hojně přetiskován v oblíbených knihách věnovaných chemii a byl všeobecně znám.\n\nObraz ukazuje alchymistu, který se snaží vytvořit bájný Kámen mudrců, který by mohl pomoci měnit kovy na zlato, ale místo toho, ke svému úžasu, objevuje fosfor. Wright ovšem neukazuje alchymistu v typickém prostředí sedmnáctého století, ale umisťuje jej do místností s gotickými klenbami a vysokými okny nahoře ukončenými do špičky a typickými pro církevní architekturu, jako kdyby chtěl alchymistu umístit do kostela. Navíc původní proces výroby fosforu, který spočívá ve vaření moči, romantizuje, neboť podle popisu z roku 1730 má být fosfor vyráběn vyvařováním 50 až 60 věder moči, která je ovšem už „hnijící a plodící červy“.\nKromě umístění do prostředí podobnému kostelu dodal Wright do obrazu i další náboženské prvky. Alchymista klečí před zářící nádobou a roztahuje ruce v podobném gestu, které použil El Greco, když maloval obraz \"Svatý František přijímá stigmata\".\n\nBenedict Nicholson uvádí, že inspirací pro rozložení obrazu mohl být starší obraz Thomase Wijcka \"Alchymista\", který ukazuje alchymistu v podobné budově, s asistentem a neuspořádaným množstvím pomůcek. Kromě toho také porovnává pózu alchymisty s tou, která je na některých zobrazení učedníků Ježíše Krista při Poslední večeři. Tento o století starší obraz byl během Wrightova života vystaven v Londýně a Wright jej tedy mohl znát. Naproti tomu je znám nákres Wrightova společníka, Petera Pereze Burdetta, který měl na rozvržení velký vliv. Tento nákres pochází z 4. února 1771 a ukazuje sklepení a rozvržení obrazu se skleněnou baňkou v jeho ohnisku. Je to Burdett, který určil, která postava bude kam umístěna, a který také odkázal Wrighta na Matthewa Turnera, který Wrightovi objasnil vědecký základ zobrazované metody výroby fosforu.\n\nExistuje názor, že obraz inspiroval průkopníka fotografické techniky a vynálezce Thomase Wedgwooda.\n\nObraz byl ponejprv vystaven v roce 1771 a nepodařilo se jej prodat, přestože Wright byl v té době už mezinárodně uznávaným umělcem. Wright si obraz sebou vzal na cestu do Itálie v letech 1773-1175 a po návratu jej v roce 1795 přepracoval. Prodat se jej podařilo ovšem až čtyři roky po Wrightově smrti a to v rámci aukce. Dnes je obraz součástí sbírek Derbského muzea a umělecké galerie, kde je také vystaven.\n"}
{"id": "680259", "url": "https://cs.wikipedia.org/wiki?curid=680259", "title": "Tomáš Rasl", "text": "Tomáš Rasl\n\nTomáš Rasl (* 2. květen 1975, Praha) je český fotograf.\n\nV dětství doprovázel svého dědečka, Ferdinanda Bučinu, na jeho fotografických cestách. V letech 1989–1994 vystudoval Střední průmyslovou školu strojnickou na Proseku. Pak pokračoval na dvouleté nástavbě Pražské fotografické školy. V roce 1995 si koupil fotoaparát Meopta Magnola 13x18 cm. V roce 1996 začal studovat na FAMU. Bakalářskou práci obhajoval v ateliéru doc. Jaroslava Rajzíka. Za cyklus fotografií \"Železniční opravna vagónů\" obdržel v roce 1997 třetí cenu v soutěži Czech Press Photo. Závěr magisterského studia sestával z teoretické práce o Ferdinandu Bučinovi a z krajinářského cyklu s názvem \"Místa hrdá a pustá\". Studia zakončil v roce 2003, kdy získal titul magistr umění.\n\nV roce 1998 koupil od Karla Kuklíka kameru 18x24 cm a v roce 2004 se mu podařilo získat kameru 30x40 cm.\n\nV roce 2002 se připojil ke skupině Český dřevák, kterou v roce 2000 založili fotografové Karel Kuklík, Jan Reich, Jaroslav Beneš a Bohumír Prokůpek.\n\nCykly fotografií:\n\n\n\n\n\n\n\n"}
{"id": "680260", "url": "https://cs.wikipedia.org/wiki?curid=680260", "title": "Petr Helbich", "text": "Petr Helbich\n\nPetr Helbich(* 5. listopad 1929, Praha) je český lékař, který se věnuje plicním chorobám. Rovněž je známý jako fotograf, člen skupiny Český dřevák.\n\nNarodil se v lékařské rodině. Absolvoval francouzskou obecnou školu ve Školské ulici a gymnázium na náměstí Jiřího z Lobkovic. Zde maturoval v roce 1948. V letech 1948–1954 vystudoval lékařství na lékařské fakultě Univerzity Karlovy. V letech 1954–1955 pracoval v sanatoriu v Jablunkově, pak nastoupil vojenskou prezenční službu. V letech 1957–1962 pracoval ve fakultní nemocnici v Motole na tuberkulózním oddělení. Od roku 1963 je vědeckým pracovníkem výzkumného ústavu tuberkulózy na Fakultní nemocnici na Bulovce. V roce 1968 obhájil kandidátskou práci a získal titul kandidáta věd. V roce 1991 odešel do penze.\n\nOd dětství žil střídavě v Praze a ve Frenštátu pod Radhoštěm. V roce 1943 se setkal s knihou Rudolfa Jandy \"Prales v Beskydách\". Ta silně ovlivnila jeho první pokusy s fotoaparátem Kodak Retina, který dostal od otce v roce 1946. V době vysokoškolských studií se seznámil s Rudolfem Jandou, kterého doprovázel při fotografování na Slovensku, a s Josefem Sudkem, kterému pomáhal při fotografování v pralese Mionší. S Josefem Sudkem se pak stýkal i v Praze a dostal od něho fotoaparát pro formát 9x12 cm, se kterým fotografoval během svého působení v sanatoriu v Jablunkově. Znovu se k fotografování vrátil koncem 60. let. Pro zhotovování pozitivů od této doby používal už jen kontaktní kopie.\n\nV roce 2003 se připojil ke skupině Český dřevák, kterou v roce 2000 založili fotografové Karel Kuklík, Jan Reich, Jaroslav Beneš a Bohumír Prokůpek.\n\n\n\n\n\n\n\n\n\n"}
{"id": "680263", "url": "https://cs.wikipedia.org/wiki?curid=680263", "title": "Svatá trojice (kuchařství)", "text": "Svatá trojice (kuchařství)\n\nSvatá trojice jako kulinářský termín označuje ve svém původním významu specificky krájenou cibuli, papriku a celer, smíchané v hrubém poměru 1:2:3 a používané jako základ pro vaření v kuchyni Akadie a kreolské Louisiany. Příprava klasických akadijských/kreolských jídel jako étouffée, gumbo a jambalaya vždy začíná ze základu této \"svaté trojice\". Podobná kombinace zeleniny je známá jako \"\"mirepoix\"\" ve francouzské kuchyni. V dalších jazycích jsou používány tyto výrazy: \"\"refogado\"\" v portugalštině, \"\"soffritto\"\" v italštině a \"\"sofrito\"\" ve španělštině.\n\nTento pojem může také obecněji označovat tři základní ingredience té či oné národní kuchyně, trio specifických přísad, které společně vytvářejí jakousi chuťovou základnu, podobně jako tomu je v původním významu slova \"svatá trojice\" v louisianské kuchyni. Chuťový základ se často vytváří tím, že se tři (nebo u složitějších základů přinejmenším hlavní tři) aromatické zeleniny, pochutiny nebo kořeniny smaží na pánvi.\n\nProtože dané tři suroviny jsou tak časté v receptech některých národních kuchyní, jsou od nich téměř neoddělitelné a definují typickou příchuť těchto kuchyní. Příprava těchto základních přísad na másle nebo oleji uvolní jejich chuť a ta zase přejde do dalších přísad a surovin. Tato technika se nejčastěji používá při přípravě omáček, čirých i krémových polévek a při smažení na pánvi.\n\n\n\n\n\n\n"}
{"id": "680265", "url": "https://cs.wikipedia.org/wiki?curid=680265", "title": "Chanel No. 5", "text": "Chanel No. 5\n\nChanel N° 5 je považován za nejslavnější parfém světa. Byl uveden na trh v roce 1921 francouzskou módní návrhářkou Gabrielle \"Coco\" Chanel. Parfém tvoří kompozice více než 80 složek, z nichž hlavní jsou jasmín, růže, kosatec, ylang ylang, vanilka, ambra a santalový olej.\n\nParfém vyvinul chemik Ernest Beaux. Beaux byl Francouz, potomek alchymistů na carském dvoře, který po revoluci v roce 1917 emigroval z Ruska, kde jeho rodina odpovídala za parfémy na carském dvoře. Parfém byl výsledkem spolupráce Beauxe a Coco Chanel, která ho oslovila v roce 1920, kdy se - jako již proslulá módní návrhářka - rozhodla expandovat do obchodu s parfémy a kosmetikou. Jejím záměrem bylo vytvořit vůni, která by ztělesňovala moderní styl 20. let 20. století.\n\nZe spolupráce chemika a módní návrhářky vznikla čistá a svěží vůně, v níž je cítit citrony, mýdlo, květiny a květy třešní; podle Coco Chanel vůně, jež ji provázely v dětství a mládí v klášterním sirotčinci ve středofrancouzském Aubazine. Vzpomínala na vůni \"\"povlečení vyvařovaného v měděných kotlích, navoněných sušenými kořeny kosatců, skříní s prádlem s růžovým dřevem a verbenou, a podlah, zdí a těl vydrhnutých hrubým lojovým mýdlem, i jasmínů, levandulí a růží z místních zahrad\"\". Na základě těchto jejích vzpomínek vyrobil Beaux několik směsí, z nichž Coco vybrala tu, jež nejlépe odpovídala jejím představám.\n\nNázev \"Chanel N° 5\" (\"Chanel nr 5\") pochází ze slepé zkoušky, kdy při prezentaci očíslovaných lahviček se vzorky parfémů návrhářka vybrala vzorek s číslem 5. Toto číslo však bylo její oblíbené a mělo pro ni i symbolickou hodnotu: sirotčinec v Aubauzine založili cisterciáci - řád, jenž kladl důraz na numerologii a číslo pět mělo pro ně mystický význam; cesta, po níž Coco denně chodila do kostela k modlitbám, byla vydlážděna obrazci, v nichž se opakovala číslice pět. Všechny tyto skutečnosti vedly ke vzniku jednoduchého a přitom originálního názvu.\n\nPůvodní flakon, v němž byl parfém expedován, byl malý a kulatý a výrazně se lišil od typické podoby flakonu, jak ji známe dnes. Záhy se však ukázalo, že stěny lahvičky jsou příliš tenké, aby flakon vydržel zasílání; to vedlo v roce 1924 po založení formy \"Parfémy Chanel\" ke změně v klasický hranatý tvar. V průběhu minulých 70 let byla podoba flakonu několikrát pozměněna - zhruba každých 20 let je nepatrně modifikována tak, aby odpovídala současné epoše.\n\nParfém byl poprvé veřejnosti představen na Vánoce roku 1921; prvních 100 flakonů se Coco rozhodla dát svým nejlepším zákazníkům jako sváteční dárek. Za skutečný počátek prodeje se proto považuje polovina roku 1922, kdy byl parfém prodáván jen v obchodech Chanel vybraným zákazníkům. Získal si obrovskou oblibu a věhlas a dodnes náleží k nejznámějším a nejprodávanějším luxusním parfémům na světě.\n\n\"Chanel N° 5\" si oblíbila Marilyn Monroe, propagovaly jej Catherine Deneuve, Carole Bouquet, Nicole Kidman, Estella Warren.\n\n\n\n"}
{"id": "680268", "url": "https://cs.wikipedia.org/wiki?curid=680268", "title": "Implantace", "text": "Implantace\n\nImplantace (lat. \"implantatio)\" může být:\n\n\n"}
{"id": "680269", "url": "https://cs.wikipedia.org/wiki?curid=680269", "title": "Středojakutská nížina", "text": "Středojakutská nížina\n\nStředojakutská nížina (rusky \"Центральноякутская низменность,\" \"Central'nojakutskaja nizmennost',\" jakutsky \"Саха сирин ортоку намтала,\" \"Saha sirin ortoku namtala)\" je nížina v podél řeky Leny a jejích přítoků Viljuj a Aldan v ruské sibiřské republice Sacha. Ze západu, jihozápadu i severozápadu je ohraničena náhorními plošinami Středosibiřské vysočiny, na druhé straně pak vyššími horstvy Východosibiřské vysočiny, zejména Verchojanského pohoří. Na severu se obě vysočiny téměř dotýkají (posledním výběžkem Středosibiřské vysočiny, který odděluje Středojakutskou nížinu od Severosibiřské nížiny, je krjaž Čekanovskogo, 524 m) a Lena proráží do moře Laptěvů relativně úzkým údolím mezi nimi. V nížině se nachází i hlavní město Sachy Jakutsk.\n\nPovrch nížiny je plochý s nadmořskými výškami do 400 m, značně bažinatý, rozčleněný říční sítí. Půda je povětšinou celoročně zmrzlá (permafrost). Typickým geologickým jevem pro tuto oblast jsou termokrasová jezera zvaná alasy (ploché sníženiny od desítek metrů do několika kilometrů v průměru, vzniklé tím, že po mnoho let zmrzlé podloží roztaje a poklesne) a \"bulgunnjachy\" (300 až 400 m vysoké kupy s ledovým jádrem). Leží zde naleziště uhlí, železných a polymetalických rud, zemního plynu, zlata, diamantů a slídy.\n\nNížinu pokrývají listnaté a smíšené lesy s vtroušenými březovými háji a lužními stepmi.\n\n"}
{"id": "680273", "url": "https://cs.wikipedia.org/wiki?curid=680273", "title": "Coco Chanel &amp; Igor Stravinskij", "text": "Coco Chanel &amp; Igor Stravinskij\n\nCoco Chanel & Igor Stravinskij je francouzský dramaticko-komediální životopisný film z roku 2009 režiséra Jana Kounena, který pojednává o náhlém a krátkém citovém vzplanutí mezi světoznámou módní návrhářkou Coco Chanel a významným ruským hudebním skladatelem Igorem Stravinským, které se událo v roce 1920 poté, co Igor Stravinskij s celou svou početnou rodinou byl donucen emigrovat z tehdejšího revolučního a ruskou občanskou válkou zmítaného Sovětského Ruska do Francie. Film se kromě módního návrhářství a Stravinského hudby ve vedlejší dějové ose podrobně zmiňuje o vzniku světoznámého parému Chanel No. 5. Snímek byl natočen podle knižní předlohy, kterou se stala novela \"Coco a Igor\" z roku 2002 Chrise Greenhalgha.\n\n\nDěj filmu začíná již v roce 1913 jen nedlouho před vypuknutím 1. světové války, kdy měl v Théâtre des Champs-Élysées premiéru Stravinského skandální balet \"Svěcení jara\" (\"Le Sacre du Printemps\"), který měl vyjadřovat obrazy z pohanského Ruska, inspirované starým rituálem uctívání příchodu jara, na kterých spolupracoval s malířem Nicholasem Roerichem. Tato premiéra pak způsobila legendární veřejný poprask, vyvolaný jak hudbou, tak revoluční choreografií Václava Nižinského. Stravinskij i Nižinskij byli neúspěchem zklamáni, avšak podle Ďagilevových slov se „stalo přesně to, co chtěl“. Tohoto představení se jako divačka zúčastninla i Coco Chanel, která ale byla tímto avantgardním dílem unešena. \n\nS Igorem Stravinským se pak o sedm let později seznámila osobně na jednom společenském večírku v Paříži v době jeho emigrace, která nastala v důsledku Říjnové revoluce a následné ruské občanské války, kdy ve Francii pobýval se celou svou rodinou. Coco byla v té době již úspěšná, bohatá a uznávaná podnikatelka, která celé jeho rodině nakrátko poskytla přístřeší ve svém domě na jihu Paříže. Coco se s Igorem záhy intimně sblíží, nicméně přítomnost celé jeho rodiny (nemocná manželka Kateřina a jejich čtyři děti) vztah velice komplikuje. Navíc Coco je velmi pracovně vytížená a finančně i jinak zcela nezávislá žena-podnikatelka, která právě v té době vyvíjí zcela nový parfém Chanel No. 5. Nový vztah k jiné ženě Igorovi nicméně pomáhá v komponování, jím nově zkomponovaná hudba je nyní mnohem vášnivější a smyslnější, nicméně jeho rodinný život tím trpí natolik, že Kateřina se všemi dětmi posléze od Coco odjede do francouzských přímořských lázní Biarritz a Igora zde ponechá samotného. Coco se nakonec s Igorem ale stejně rozejde poté, co ji osobně velmi urazí, nicméně Coco jej nadále tajně finančně podporuje a oba zůstávají až do smrti celoživotními přáteli.\n\nDo českých kin tento film nebyl (na rozdíl od \"konkurenčního\" francouzského snímku \"Coco Chanel\") vůbec uveden. Na DVD disku byl v českém znění vydán až na jaře roku 2011.\n\n"}
{"id": "680286", "url": "https://cs.wikipedia.org/wiki?curid=680286", "title": "Grand Prix de SAR La Princesse Lalla Meryem 2011", "text": "Grand Prix de SAR La Princesse Lalla Meryem 2011\n\nTenisový turnaj WTA Grand Prix de SAR La Princesse Lalla Meryem 2011 se konal ve dnech 18. - 24. dubna v marockém Fèsu venku na antukových dvorcích. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "680296", "url": "https://cs.wikipedia.org/wiki?curid=680296", "title": "Aleje", "text": "Aleje\n\nLovecký zámeček Aleje (někdy též Jestřebí) byl vystavěn v lesích u Kněžic, v katastrálním území vesnice Jestřebí, místní části Brtnice. Od roku 1972 je objekt kulturní památkou.\n\nV roce 1623 bylo zkonfiskované brtnické panství, které předtím patřilo Albrechtu z Valdštejna, císařem Ferdinandem II. prodáno Collaltům. Vlastní zámeček byl vystavěn v letech 1815 – 1817 knížetem Eduardem Collaltem v klasicistním slohu. V majetku rodu \"di Collalto e San Salvatore\" pak zůstal do roku 1945 a sloužil hlavně k lovům. V tomto roce jim bylo panství na základě Benešových dekretů zkonfiskováno. Následně zde fungovalo rekreační středisko pro výtvarníky, které spravoval Český fond výtvarných umění (ČFVU). V 80. letech 20. století prošel zámeček rekonstrukcí, během níž došlo k odstranění některých původních prvků. Naopak přibyly křišťálové lustry, pseudoperské koberce a v okolí vyrostla řada chatek. Navíc se začaly k vytápění využívat akumulačky. Po zániku Fondu zdědila zámeček – ovšem bez pozemků – Nadace českého výtvarného umění (NČVU). Teprve v roce 2010 se nadaci podařilo získat také pozemky a mohlo se tak začít s postupné rekonstrukcí objektu.\n\nJedná se o patrovou budovu s oválným sálem uprostřed. Okolo ní se nachází lesy se hvězdicí sedmi průseků, tzv. alejí – Stonařovská, Brtničská, Opatovská, Kněžická, Jestřebská (též Brtnická), Zelená a Tabulní – sbíhajících se na mýtinu okolo zámečku. Právě tyto průseky daly tehdejšímu lesnímu komplexu název. Dnes empírový zámeček doplňuje trojice hájenek a dvojice altánů, v 80. letech pak v okolí nechal ČFVU vybudovat dřevěné rekreační chaty.\n\nZámeček je dostupný především pomocí tzv. alejí. Stonařovská alej jej spojuje se Stonařovem, Tabulní se silnicí II/402 (nedaleko od odpojení silnice II/403 směrem na Stonařov), Jestřebská se silnicí II/402 (od křižovatky směrem k Vísce) a dále s Jestřebím, Kněžická s Kněžicemi, Opatovská s Karlínem a dále s Opatovem, Brtničská s Brtničkou (po polní cestě se dá odbočkou dojít i do Dlouhé Brtnice) a Zelená se silnicí I/38 u Stonařova. Stonařovskou alejí vede cyklostezka 5200 a Tabulní a Opatovskou cyklostezka 5111. Stonařovskou a Zelenou alejí prochází trasa NS Údolím Jihlávky na Aleje.\n\n"}
{"id": "680298", "url": "https://cs.wikipedia.org/wiki?curid=680298", "title": "Chaloupky (zámek)", "text": "Chaloupky (zámek)\n\nLovecký zámek Chaloupky příslušející k obci Kněžice (čp. 109) stojí u osady Nová Brtnice, která patří k obci Zašovice.\n\nZámek Chaloupky vznikl v 17. století přestavbou hájovny příslušníky italského rodu Collalto. V polovině 18. století vznikla v okolí zámku osada Chaloupky, ta v současnosti nese název Nová Brtnice. Po výstavbě zámku Aleje u Kněžic se zámek Chaloupky opět stal hájovnou.\n\nCollaltové získali brtnické panství (pod které Chaloupky spadaly) po třicetileté válce při konfiskaci majetku Albrechta z Valdštejna.\n\nPo druhé světové válce byl zámek Collaltům na základě Benešových dekretů zkonfiskován. V roce 1993 Lesy ČR zámek pronajaly Českému svazu ochránců přírody. Ten v roce 1994 zámek odkoupil a upravil jej pro účely střediska pro výchovu a vzdělávání v přírodě. V současné době zámek spravují Chaloupky, o.p.s. V letech 2002–2004 proběhla rekonstrukce a rozšíření objektu.\n\nOkolo zámečku vede zeleně značená turistická stezka z Pokojovic na Panskou Lhotu a trasa NS Chaloupky.\n\n"}
{"id": "680301", "url": "https://cs.wikipedia.org/wiki?curid=680301", "title": "Porsche Tennis Grand Prix 2011", "text": "Porsche Tennis Grand Prix 2011\n\nTenisový turnaj WTA Porsche Tennis Grand Prix 2011 se konal ve dnech 16. až 24. dubna v německém Stuttgartu v hale na antukových dvorcích. Turnaj patřil do kategorie Premier a byl součástí WTA Tour 2011. Odměny činily 721 000 USD.\n\nCelkový rozpočet turnaje pro rok 2011 činil 721 000 dolarů.\n\nPrvní dvě nasazené hráčky měly v 1. kole volný los.\n\n\n"}
{"id": "680308", "url": "https://cs.wikipedia.org/wiki?curid=680308", "title": "Pavel Kouba (fotbalista)", "text": "Pavel Kouba (fotbalista)\n\nPavel Kouba (1. září 1938, Kladno – 13. září 1993, Tábor) byl český fotbalový brankář, československý reprezentant, držitel stříbrné medaile z mistrovství světa v Chile roku 1962. Jeho syn Petr Kouba se stal rovněž fotbalovým brankářem, vicemistrem Evropy roku 1996.\n\nZa československou reprezentaci odehrál 3 zápasy (přátelská utkání proti Jugoslávii, Bulharsku a Rakousku v roce 1963), ani v jednom zápase neinkasoval. Jako náhradní gólman se též zúčastnil mistrovství světa v Chile, kde tehdejší Československo skončilo na 2. místě, ale do vlastních bojů přímo nezasáhl.\n\nLigovou kariéru začal v Dukle Praha roku 1958 a nastupoval za ni až do roku 1965. V letech 1965 – 1969 pak hrál ve Spartě Praha. V československé lize odchytal celkem 174 utkání. Kariéru ukončil ve francouzském AS Angoulême (dnes Angoulême CFC), kde odchytal 82 utkání v nejvyšší francouzské soutěži. V Poháru mistrů evropských zemi nastoupil ve 21 utkáních a v Poháru UEFA ve 3 utkáních. U fotbalu zůstal jako vedoucí organizačního oddělení Českomoravského fotbalového svazu a chytal za staré internacionály. Při utkání v Sezimově Ústí ho postihla v prvním poločase nevolnost a přes lékařskou pomoc ke konci utkání v kabině zemřel.\n\nV Dukle získal 4 mistrovské tituly (1961, 1962, 1963, 1964), ve Spartě jeden titul (1965). S Duklou vyhrál i Československý pohár (1961).\n\n\n"}
{"id": "680311", "url": "https://cs.wikipedia.org/wiki?curid=680311", "title": "Barcelona Ladies Open 2011", "text": "Barcelona Ladies Open 2011\n\nTenisový turnaj WTA Barcelona Ladies Open 2011 se konal ve dnech 25. dubna - 1. května ve španělské Barceloně venku na antukových dvorcích. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "680321", "url": "https://cs.wikipedia.org/wiki?curid=680321", "title": "Pavol Molnár", "text": "Pavol Molnár\n\nPavol Molnár (* 13. února 1936 Bratislava) je slovenský fotbalista, československý reprezentant. Je jedním ze čtyř slovenských fotbalistů, kteří hráli na mistrovství Evropy a dvou světových šampionátech (dalšími jsou Ján Popluhár, Titus Buberník a Andrej Kvašňák). Zúčastnil se mistrovství světa ve Švédsku roku 1958, kde nastoupil ve třech zápasech. Získal bronzovou medaili na mistrovství Evropy 1960, kde hrál ve vítězném utkání o třetí místo s domácí Francií. Je držitelem stříbrné medaile z mistrovství světa v Chile roku 1962, kde však nenastoupil ani jednou.\n\nHrál na pozici středního útočníka, spojky nebo ofenzivního záložníka. Vyznačoval se nevysokou postavou, rychlostí, vyspělou míčovou technikou i přesnou střelou. Byl známý pod přezdívkou Paličko.\n\nV československé reprezentaci sehrál v letech 1956–1960 20 zápasů a vstřelil 3 góly. V československé lize hrál v letech 1954–1957 a 1959–1966 za Slovan Bratislava, s nímž získal mistrovský titul v roce 1955 a ve dvou stech zápasech vstřelil 65 branek. V letech 1958–1959 strávil vojenskou službu v ČH Bratislava (podílel se na zisku titulu v sezoně 1958/59, avšak odešel před skončením ligového ročníku) a v letech 1966–1967 působil v jejím nástupnickém klubu Inter Bratislava. V roce 1968 odešel do zahraničního angažmá v australském FC Prague Sydney a rakouském WSV Alpine Donawitz. Kariéru ukončil ve věku 34 let.\n\nPracoval jako technik v podniku Elektromontážne závody Bratislava. Má syna Pavla a dceru Danku, která žije v USA.\n\n"}
{"id": "680322", "url": "https://cs.wikipedia.org/wiki?curid=680322", "title": "Estoril Open 2011 – ženy", "text": "Estoril Open 2011 – ženy\n\nTenisový turnaj WTA Estoril Open 2011 se konal ve dnech 23. dubna až 1. května v portugalském Estorilu venku na antukových dvorcích. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "680327", "url": "https://cs.wikipedia.org/wiki?curid=680327", "title": "Stát Sung", "text": "Stát Sung\n\nStát Sung (čínsky: pinyin Sòng, znaky 宋國) byl jeden z čínských států existujících v období jar a podzimů (722-481 př. n. l.) a období válčících států (481-212 př. n. l.). \nLežel na východě dnešního Che-nanu. Založil ho v 11. století př. n. l. potomek svržené dynastie Šang. Hlavním městem bylo Šang-čchiou (čínsky: pinyin Shāng​qiū, znaky 宋國). Po určitou dobu i Po-čou. Stát zanikl roku 286 př. n. l., když byl pohlcen královstvím Čchin. \n"}
{"id": "680328", "url": "https://cs.wikipedia.org/wiki?curid=680328", "title": "Jacopo Strada", "text": "Jacopo Strada\n\nJacopo de Strada (též \"Jakub\" , 1507, Mantova - 6. září 1588 Praha) byl italský učenec, zlatník, sběratel starožitností a historik, zakladatel numismatiky a správce uměleckých sbírek Maxmiliána II. ve Vídni a Rudolfa II. v Praze.\n\nNarodil se v zámožné rodině a studoval historii v Pavii a v Boloni. Do roku 1546 pracoval jako zlatník v Mantově a založil si sbírku mincí a starožitností, které začal využívat jako historické prameny. Stal se tak jedním z prvních vědeckých numismatiků. \n\nÚdaje o jeho životě se v různých pramenech značně liší. Roku 1544 se oženil s Němkou Ottilií Schenkovou z Posbergu ve Frankách, roku 1546 se usadili v Norimberku, kde Jacopo pro rodinu Fuggerů obstarával starožitnosti a uspořádal erby italských rodin. \n\nV letech 1550 až 1553 žil v Lyonu, kde roku 1553 vydal pro svého patrona Johanna Jakoba Fuggera \"Epitome thesauri antiquitatum Romanum, orientalium et occidentalium\", spis o římských císařích od Julia Césara až po Maxmiliána II. s jejich životopisy a podobiznami podle mincí. Kniha byla přeložena do několika jazyků a roku 1559 vyšlo v Curychu rozšířené vydání. V různých knihovnách se zachovalo ještě 46 Stradových rukopisných svazků s kresbami mincí a jiných starožitností. Jeho vnuk vydal roku 1618 z pozůstalosti velké dílo o vodních a větrných mlýnech, vodních pumpách, vodotryscích apod. \n\nRoku 1556 byl Strada povolán do Vídně, kde působil jako správce císařských sbírek starožitností a jako architekt císaře Ferdinanda I. na stavbě Hofburgu a pro Jana Šemberu z Boskovic (zřejmě se svým krajanem Pietrem Ferraboscem) vypracoval plány na stavbu bučovického zámku. Ve Vídni si také vystavěl velkolepý palác, v němž byla i jeho knihovna a vlastní sbírky. Palác byl zbořen roku 1875 při stavbě budovy Burgtheateru. \n\nRoku 1566 uspořádal sbírku starožitností bavorského vévody Albrechta V., \"Antikvarium\" v jeho rezidenci v Mnichově. Po nástupu na trůn ho Rudolf II. roku 1567 zaměstnal - stejně jako jeho otec Maxmilián II.- ve Vídni a následně povolal do Prahy, kde přechodně bydlel na Pražském hradě. Strada se synem Octaviem a svou nemanželskou dcerou Kateřinou se v Praze ve svém domě na Starém Městě usadil teprve roku 1577. Kateřina se stala císařovou milenkou a v letech 1585-1600 mu porodila 6 levobočků, všichni byli legitimizováni s přídomkem \"de Austria\". \n\nJacopo Strada založil Rudolfovy sbírky na Pražském hradě, k jeho skvělým akvizicím patřil například obraz Albrechta Dürera Sodoma a Gomora nebo plátna Rafaelova. Císař od něj odkoupil i velkou část jeho vlastních sbírek. Po Jacopově smrti se o sbírky měl starat jeho syn Octavio, rovněž velice vzdělaný muž., věnoval se však více vlastním zálibám.\n\nJacopo Strada byl pohřben v Praze v kryptě původně gotického kostela sv. Mikuláše na Starém Městě, v barokní novostavbě se již náhrobky nedochovaly a jeho hrob zmiňuje jen Josef Svátek.\n\n\n"}
{"id": "680341", "url": "https://cs.wikipedia.org/wiki?curid=680341", "title": "Jaroslav Burgr", "text": "Jaroslav Burgr\n\nJaroslav Burgr (7. března 1906, Velké Přítočno – 15. září 1986) byl český fotbalista, československý reprezentant.\n\nFotbal začal hrát v Kročehlavech, odkud v roce 1928 přestoupil do pražské Sparty. Za ní tento obránce sehrál za 18 let působení 625 zápasů a byl také pár let kapitánem týmu.\n\nByl držitel stříbrné medaile z mistrovství světa v Itálii roku 1934 a účastník mistrovství světa ve Francii roku 1938. V reprezentaci odehrál v letech 1929 až 1938 celkem 55 zápasů. Z nich 29 hrál po boku s Čtyřokým.\n\nByl charakterizován jako tvrdý a rychlý bojovník se skvělým odhadem a nasazením po celý zápas.\nBratr Adolfa Burgera.\nV československé lize nastoupil ve 242 utkáních a dal 1 ligový gól. Ve Středoevropském poháru nastoupil v 50 utkáních, v letech 1927 a 1935 byl členem vítězného týmu. \n\n\n"}
{"id": "680342", "url": "https://cs.wikipedia.org/wiki?curid=680342", "title": "Josef Čtyřoký", "text": "Josef Čtyřoký\n\nJosef Čtyřoký (30. září 1906 — 11. ledna 1985) byl český fotbalista, československý reprezentant.\n\nByl odchovanec pražské Slávie, pak přestoupil do Kladna. V roce 1930 přestoupil do Sparty Praha. Zde zůstal 10 let a odehrál 410 zápasů. Jeho herní styl byl elegantní, uměl dobře odebírat soupeřům míče a poté bleskově založit útok.\n\nZískal stříbrnou medaili z mistrovství světa v Itálii roku 1934. V reprezentaci začal v utkání se Švýcarskem roku 1931, odehrál 42 zápasů, skončil v utkání proti Jugoslávii. Gól tento obránce žádný nevstřelil.\n\n\n"}
{"id": "680344", "url": "https://cs.wikipedia.org/wiki?curid=680344", "title": "František Junek", "text": "František Junek\n\nFrantišek Junek (17. ledna 1907, Praha — 19. března 1970) byl český fotbalista, československý reprezentant.\n\nV lize hrál za Čechii Karlín,Slavii Praha a SK Kladno,odehrál v ní 133 záp. a vstřelil 48 gólů.\n\nHrál zpravidla na pravém křídle, i ve finále mistrovství světa 1934 nastoupil na pravém křídle útoku Junek-Svoboda-Sobotka-Nejedlý-Puč. Byl charakterizován jako nevelký, snědý a hbitý útočník. Vyrostl v týmu Čechie Karlín, odkud v roce 1928 přestoupil do pražské Slávie.\n\nV roce 1929 poprvé nastoupil v reprezentaci, odehrál v ní 32 zápasů a nastřílel svým soupeřům 7 gólů. Byl držitel stříbrné medaile z mistrovství světa v Itálii roku 1934.Ve Středoevropském poháru má bilanci 19 záp.-5 gólů.\nJEŘÁBEK,Luboš:\"Český a Československý fotbal\",Grada 2007\n\nodp.red. VANĚK Karel:\"Malá encyklopedie fotbalu,\"Olympia 1984\n\n"}
{"id": "680345", "url": "https://cs.wikipedia.org/wiki?curid=680345", "title": "Barcelona Open Banco Sabadell 2011", "text": "Barcelona Open Banco Sabadell 2011\n\nTenisový turnaj ATP Barcelona Open Banco Sabadell 2011 se konal ve dnech 16. - 24. dubna ve španělské Barceloně venku na antukových dvorcích. Turnaj patřil do kategorie ATP World Tour 500 series a byl součástí ATP World Tour 2011. Odměny činily 1 955 000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nVšechny nasazené páry měli v 1. kole volný los.\n\n"}
{"id": "680348", "url": "https://cs.wikipedia.org/wiki?curid=680348", "title": "Bramborové divadlo", "text": "Bramborové divadlo\n\nBramborové divadlo je stará loutkářská technika, která se dnes již na profesionálním divadle objevuje zřídka (Bramborové divadlo doktora Saripantiho). Používá se v současnosti především v mateřských školách a jako méně náročná alternativa loutkového divadla s maňásky či marionetami. \n\n\n\n\n\nBramborové divadlo bylo na poč. 20. stol. stále populárním prostředkem zábavy v mase prostého lidu i mezi vojáky v průběhu 1. svět. války. Bramborové divadlo bylo hráno Prvním československým střeleckým praporem záložním v Bobrujsku v Rusku. Jeho ředitelem byl bratr Jaroslav Smrčka, ale ve velkém divadelním sále a v příliš skvělé konkurenci (zpěv, tanec, živé divadlo, sólové výstupy, chanson, operní árie z Prodané nevěsty aj.) nemělo žádoucí úspěch. Po několika představení bylo vzato z programu.\n\nBramborové divadlo je starobylá technika, která se dnes již v divadelním světě příliš neobjevuje. Pokud se přece jen objeví, je použito jako alternativní divadelní technika. Prostředky bramborového divadla využil soubor Klicperova divadla v roce 1999 v rámci festivalu \"Divadlo evropských regionů 1999\" v Hradci Králové . Jednalo se o inscenace: Bramborové divadlo doktora Saripantiho a Večer tříkrálový.\n\nK oživení bramborového divadla přispěla také hra \"Dobrodružstvá smelého zemiaka\", které předvedlo Bábkové divadlo \"Na rázcestí\" na festivalu loutek v Banské Bystrici v roce 2004 .\n\nNa Humpolecku působí Bramborové divadlo – Rychlá Hlíza, která se zaměřuje na původní tvorbu pro bramborové divadlo. Uvádí na divadelní prkna hry jako: „Upíří sobáš“ či „Cesta do Sečuanu“. Obě hry jsou původní hry divadla \"Rychlá Hlíza\" .\n\n\n"}
{"id": "680349", "url": "https://cs.wikipedia.org/wiki?curid=680349", "title": "Géza Kalocsay", "text": "Géza Kalocsay\n\nGéza Kalocsay (30. května 1913 Berehovo, Rakousko-Uhersko — 26. září 2008 Budapešť) byl maďarský fotbalista původem z Podkarpatské Rusi, československý a maďarský reprezentant, držitel stříbrné medaile z mistrovství světa v Itálii roku 1934, byť do bojů šampionátu přímo nezasáhl. V československé reprezentaci odehrál 3 zápasy, v maďarské 2. Byl i fotbalovým manažerem.\n\nV Československu hrál jako levý křídelní útočník za Spartu Praha v letech 1932–1937, kdy zároveň v Praze vystudoval právnickou fakultu. Hrál zpravidla vedle Oldřicha Nejedlého. Získal se Spartou i Středoevropský pohár roku 1935. Ze Sparty odešel do francouzského Olympique Lillois (1937–1939).\n\nDostal se do československé reprezentace, kde sehrál v letech 1933 až 1935 tři zápasy. Do listiny střelců se nezapsal.\n\nPo vypuknutí války se vrátil do rodného Berehova, které bylo mezitím Vídeňskou arbitráží odstoupeno Maďarsku. Během války hrál tamní ligu za Kispest FC, Ferencváros Budapešť a Újpest FC a dvakrát reprezentoval Maďarsko. Po válce prožil úspěšnou trenérskou kariéru, vedl Nyíregyházu, Debrecín, Górnik Zabrze, Standard Lutych, Nacional Káhira a národní mužstva Alžírska a Pákistánu.\n\nDožil se 95 let a byl posledním žijícím fotbalistou reprezentujícím meziválečné Československo.\n\n"}
{"id": "680350", "url": "https://cs.wikipedia.org/wiki?curid=680350", "title": "Wind River Arboretum", "text": "Wind River Arboretum\n\nWind River Arboretum je výzkumné arboretum v národním lese Gifforda Pinchota, nedaleko města Carson v americkém státě Washington. V roce 1912 ho založil vědec ve služábch americké lesní správy Thornton T. Munger, který chtěl zjistit, jaké stromy jsou nejlepší pro komerční záměry. Lesníci zde zasadili stromy různých klimatických zón, které pak porovnávali s původními stromy oblasti Severozápadu USA. Po asi devadesáti letech výzkumu a asi 165 testovaných druzích bylo zjištěno, že na zdejší prostředí se adaptují nejlépe zdejší druhy. Arboretum je nejlépe známé pro své pralesy douglasky tisolisté a jedlovce západního. Mezi další zdejší druhy patří také zerav obrovský, jedle líbezná, jedle obrovská a jedle vznešená, v menším zastoupení to jsou \"taxus brevifolia\", javor okrouhlolistý, \"cornus nuttallii\" a \"alnus rubra\". Většina lesa je více než čtyři sta let stará. \n"}
{"id": "680354", "url": "https://cs.wikipedia.org/wiki?curid=680354", "title": "Výsadkář", "text": "Výsadkář\n\nVýsadkář je příslušník výsadkového vojska, zvláštních vojenských jednotek pěchoty, které jsou vysazovány ze vzduchu (pomocí padáků či z vrtulníků) na místo určení, často na území obsazeném nepřátelskými jednotkami.\n\n"}
{"id": "680355", "url": "https://cs.wikipedia.org/wiki?curid=680355", "title": "Serbia Open 2011", "text": "Serbia Open 2011\n\nTenisový turnaj ATP Serbia Open 2011 se konal ve dnech 23. dubna – 1. května v srbském hlavním městě Bělehradě venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 373 000 EUR.\n\nPrvní čtyři nasazení hráči měli v 1. kole volný los\n\n\n"}
{"id": "680360", "url": "https://cs.wikipedia.org/wiki?curid=680360", "title": "Jižní Kaskádový ledovec", "text": "Jižní Kaskádový ledovec\n\nJižní Kaskádový ledovec (angl. \"South Cascade Glacier\") je velký horský ledovec v Severních Kaskádách v americkém státě Washington. Na východě hraničí s 2 518 metrů vysokou horou Sentinel Peak a leží asi 27 kilometrů od hory Glacier Peak v divočině Glacier Peak. Voda z ledovce je odváděna do Jižního Kaskádového jezera, které je zdrojem jižního ramene řeky Cascade, která je přítokem řeky Skagit.\n\nLedovec nyní zkoumají glaciologové, kteří na něm studují dopad oteplování klimatu na tání ledovců. Mezi lety 1958 a 2009 se ledovec zmenšil o celou polovinu.\n"}
{"id": "680361", "url": "https://cs.wikipedia.org/wiki?curid=680361", "title": "Josef Košťálek", "text": "Josef Košťálek\n\nJosef Košťálek (31. srpna 1909, Kročehlavy — 21. listopadu 1971) byl český fotbalista, československý reprezentant.\n\nFotbal začal hrát v Kročehlavech, odkud roku 1929 přestoupil do pražské Sparty, za níž nastoupil v 535 zápasech.\n\nByl držitel stříbrné medaile z mistrovství světa v Itálii roku 1934. Zúčastnil se i mistrovství světa ve Francii roku 1938. V reprezentaci odehrál 43 zápasů a vstřelil 2 góly. Skončil v ní předčasně kvůli okupaci. Hrával zpravidla jako pravý záložník v řadě s Krčilem a Čambalem. Později, v roce 1945 hrál v obraně. Byl houževnatý, poctivě se k zápasům připravoval a dodržoval příkladně životosprávu.\n\nKe konci fotbalové kariéry hrál a pak i trénoval v týmu Považské Bystrice.\n\n"}
{"id": "680365", "url": "https://cs.wikipedia.org/wiki?curid=680365", "title": "BMW Open 2011", "text": "BMW Open 2011\n\nTenisový turnaj ATP BMW Open 2011 se konal ve dnech 23. dubna - 1. května v německém Mnichově venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 450 000 EUR.\n\n\n\n"}
{"id": "680366", "url": "https://cs.wikipedia.org/wiki?curid=680366", "title": "Josef Silný", "text": "Josef Silný\n\nJosef Silný (26. ledna 1902 Kroměříž — 15. května 1981 Kroměříž ) byl český fotbalista, československý reprezentant, držitel stříbrné medaile z mistrovství světa v Itálii roku 1934.\n\nV roce 1928 přestoupil z Hanácké Slavie Kroměříž do Slavie Praha, o tři roky později do pražské Sparty. V ní sehrál 379 zápasů a dokázal soupeřům nastřílet 375 branek. Je členem Klubu ligových kanonýrů, v lize jich nastřílel 113. V sezóně 1933/34 působil ve francouzském týmu SC Nimes, kde vstřelil dalších 14 gólů. Jako první v historii pokořil hranici sta vstřelených gólů.\nV reprezentaci odehrál 50 zápasů a vstřelil 28 gólů, díky čemuž patří k nejlepším reprezentačním střelcům české historie. Byl členem týmu, který získal v Itálii stříbrné medaile na MS 1934. Byl rozvážný, technický a důrazný střední útočník. Na sklonku kariéry se vrátil do Kroměříže, kde hrál až do roku 1942 druhou nejvyšší soutěž za Hanáckou Slavii.\n\nV severovýchodní části Kroměříže () byla na jeho počest pojmenována ulice \"Jožky Silného\".\n\nZemřel v roce 1981 v Kroměříži a je pohřben na kroměřížském hřbitově.\n\n"}
{"id": "680367", "url": "https://cs.wikipedia.org/wiki?curid=680367", "title": "Josef Hejret", "text": "Josef Hejret\n\nJosef Hejret (25. listopadu 1897, Plzeň – 1951) byl československý diplomat a velvyslanec.\n\nV letech 1935-1939 byl tiskovým pracovníkem vyslanectví ČSR ve Varšavě. Během 2. světové války působil na Ministerstvu zahraničních věcí v Londýně, kde se stal šéfredaktorem vládního časopisu \"Čechoslovák\". Po válce od 18.5.1945 do roku 1948 působil nejdříve jako československý vyslanec a poté jako velvyslanec v Polsku. Svoji misi ukončil krátce po únorovém komunistickém převratu.\n\nJosef Hejret je mj. autorem publikace \"Češi a slovanstvo\", vydané Československým výborem pro slovanskou vzájemnost v Londýně 1944\n"}
{"id": "680372", "url": "https://cs.wikipedia.org/wiki?curid=680372", "title": "Estoril Open 2011 – muži", "text": "Estoril Open 2011 – muži\n\nTenisový turnaj ATP Estoril Open 2011 se konal ve dnech 23. dubna – 1. května v portugalském Estorilu venku na antukových dvorcích. Turnaj patřtl do kategorie ATP World Tour 250 a byl součástí ATP World Tour 2011. Odměny činí 450 000 EUR.\n\nPrvní čtyři nasazení hráči měli v 1. kole volný los.\n\n\n"}
{"id": "680377", "url": "https://cs.wikipedia.org/wiki?curid=680377", "title": "Luo-che", "text": "Luo-che\n\nLuo-che může znamenat:\n"}
{"id": "680379", "url": "https://cs.wikipedia.org/wiki?curid=680379", "title": "Luo-che (přítok Žluté řeky)", "text": "Luo-che (přítok Žluté řeky)\n\nLuo-che () je řeka na území provincií Che-nan a Šen-si v Čínské lidové republice. Je 421 km dlouhá. Povodí má rozlohu 19 200 km².\n\nPramení na severních svazích horského hřbetu Čchin-ling. Na dolním toku protéká Velkou čínskou rovinou. Je pravým přítokem Žluté řeky.\n\nZdrojem vody jsou především dešťové srážky. V létě dochází k povodním. Průměrný průtok vody v blízkosti ústí činí přibližně 102 m³/s a průměrná kalnost je 7.1 kg/m³.\n\nNa dolním toku leží město Luo-jang.\n"}
{"id": "680380", "url": "https://cs.wikipedia.org/wiki?curid=680380", "title": "SS Taurus", "text": "SS Taurus\n\nSS \"Taurus\" byl parník vybudovaný roku 1853 v loděnicích William Denny & Co. v Dumbartonu pro rejdařství Cunard Line. Loď o hrubé prostornosti 1 126 BRT byla spuštěna na vodu 21. února 1853 a 6. července téhož roku vyplula na svou první plavbu na trase Liverpool-New York. V roce 1854 sloužil v krymské válce jako transportní loď. V roce 1959 byl prodán do Španělska.\n"}
{"id": "680381", "url": "https://cs.wikipedia.org/wiki?curid=680381", "title": "Mutua Madrileña Madrid Open 2011 – ženy", "text": "Mutua Madrileña Madrid Open 2011 – ženy\n\nTenisový turnaj na okruhu WTA Mutua Madrileña Madrid Open 2011 se konal ve dnech 30. dubna - 8. května v Madridu, hlavním městě Španělska venku na antukových dvorcích. Turnaj byl součástí kategorie \"Premier Mantadory\", odměny činily 4 500 000 EUR.\n\nV závorce je kolo, ve kterém hráčka vypadla.\n\nPrvní čtyři páry měly v 1. kole volný los.\n\n"}
{"id": "680382", "url": "https://cs.wikipedia.org/wiki?curid=680382", "title": "Vladimir Ivaško", "text": "Vladimir Ivaško\n\nVladimir Antonovič Ivaško ( \"Владимир Антонович Ивашко\", 28. října 1932 - 13. listopadu 1994) byl sovětský politik, úřadující generální tajemník ÚV KSSS.\n\nOd června do července 1990 zastával post předsedy nejvyšší rady Ukrajinské SSR. Dne 24. srpna 1991 odstoupil dosavadní generální tajemník ÚV KSSS Michail Gorbačov, který svěřil všechnu moc právě svému zástupcovi Ivaškovi. Ale jen na pět dní. Dne 29. srpna byl nejvyšším sovětem odvolán, funkce byla zrušena.\n\nRoku 1992 odešel Ivaško do důchodu. Zemřel 13. listopadu 1994 v Moskvě. Pohřben je v Charkově.\n\n"}
{"id": "680383", "url": "https://cs.wikipedia.org/wiki?curid=680383", "title": "SS Melita", "text": "SS Melita\n\nSS \"Melita\" byl parník vybudovaný roku 1853 v loděnicích Alexander Denny, kterou ale odkoupilo rejdařství Cunard Line. Původní majitel ji pak získal zpět v roce 1863. Loď měla hrubou prostornost 1 254 BRT, byla 71 m dlouhá a 8,8 m široká. 5. září 1868 loď zachvátil požár a ta shořela.\n"}
{"id": "680384", "url": "https://cs.wikipedia.org/wiki?curid=680384", "title": "SS Emeu", "text": "SS Emeu\n\nSS \"Emeu\" byl parník vybudovaný roku 1853 v loděnicích Robert Napier & Sons ve skotském Glasgow pro společnost Pacific Mail Company. V roce 1854 ho odkoupilo rejdařství Cunard Line, ale ještě tentýž rok byl povolán do krymské války, aby sloužil jako transportní loď. 12. března 1856 potom mohl pro Cunard vykonat první plavbu na lince Liverpool-New York. V roce 1859 byl prodán. 14. července 1880 ztroskotal.\n"}
{"id": "680385", "url": "https://cs.wikipedia.org/wiki?curid=680385", "title": "Vartovna", "text": "Vartovna\n\nRozhledna Vartovna se nachází na stejnojmenném vrchu, kóta 651 m n. m. východně od obce Seninka na Valašsku.\n\nRozhledna na Vartovně byla slavnostně zpřístupněna 17. listopadu 2009, stavba trvala 7 měsíců. Autorem je architekt Ivan Bergmann.\nNázev kopce Vartovna se traduje patrně od počátku 18. století. Tehdy zde vartovaly (strážily) hlídky Portášů a zapalováním ohňů upozorňovaly vrchnost na blížící se nebezpečí.\n\nPřístup na vyhlídku je venkovním levotočivým schodištěm. V patě rozhledny je prostor pro služby návštěvníkům. Přístup na rozhlednu je celoročně volný, o víkendu a svátcích s obsluhou a je zpoplatněn.\n\nK rozhledně vede lesní cesta z obce Seninka po žluté turistické značce (cca 2 km), stezka z Liptálu po zelené značce (4 km). Pěší přístup je možný i ze Vsetína, Pozděchova a Všeminy. K rozhledně rovněž vede cyklotrasa č. 6117 Vsetín – Halenkov – Vsetín.\n\nNa vyhlídkové plošině se nachází pět informačních tabulí s popisem vyhlídky. Je možné spatřit Zlín, dále pak Vizovickou vrchovinu, Javorníky, Hostýnské a Vsetínské vrchy, Chřiby, Beskydy a slovenské pohoří Malá Fatra.\n\n"}
{"id": "680386", "url": "https://cs.wikipedia.org/wiki?curid=680386", "title": "SS Lebanon", "text": "SS Lebanon\n\nSS \"Lebanon\" byl parník vybudovaný roku 1853 v loděnicích J. & G. Thomson & Co. ve skotském Glasgow. Loď měla hrubou prostornost 1 373 BRT, byla 76,8 m dlouhá a 9,1 m široká.\n"}
{"id": "680388", "url": "https://cs.wikipedia.org/wiki?curid=680388", "title": "SS Jura", "text": "SS Jura\n\nSS \"Jura\" byl parník vybudovaný roku 1854 v loděnicích J. & G. Thomson & Co. ve skotském Glasgow pro rejdařství Cunard Line. Loď o hrubé prostornosti 2 241 BRT byla spuštěna na vodu 27. června 1854 a krátce poté sloužil v krymské válce jako transportní loď. V roce 1861 byl prodán do společnosti Allan Line a 3. listopadu 1864 ztroskotal při ústí řeky Mersey.\n"}
{"id": "680398", "url": "https://cs.wikipedia.org/wiki?curid=680398", "title": "Mutua Madrileña Madrid Open 2011 – muži", "text": "Mutua Madrileña Madrid Open 2011 – muži\n\nTenisový turnaj na okruhu ATP Mutua Madrileña Madrid Open 2011 se konal ve dnech 30. dubna - 8. května v Madridu, hlavním městě Španělska venku na antukových dvorcích. Turnaj byl zařazen do kategorie \"ATP Masters 1000\" a odměny činily 2 835 000 EUR.\n\nObhájce titulu Rafael Nadal ve finále podlehl Srbu Djokovićovi 7–5, 6–4. Djoković tak získal druhý titul z turnajů kategorie ATP Master 1000 Tournament hraných na antuce, šestý titul v sezóně a celkový dvacátý čtvrtý vítězný singlový turnaj v kariéře. V roce 2011 zde vyhrál třetí titul z kategorie Masters, osmý v této sérii celkově a prodloužil svou neporazitelnost na 34 zápasů v řadě.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nNasazené páry měly v 1. kole volný los.\n\n"}
{"id": "680403", "url": "https://cs.wikipedia.org/wiki?curid=680403", "title": "Klokočov (zámek, okres Havlíčkův Brod)", "text": "Klokočov (zámek, okres Havlíčkův Brod)\n\nLovecký zámek Klokočov byl vystavěn nad Klokočovskou Lhotkou v kraji Vysočina. Zámeček je nově po kompletní rekonstrukci interiérů i exteriéru, která mu navrátila jeho původní podobu z 19. století. Spolu s místním hostincem slouží zámeček jako soukromý resort především k pořádání svateb a firemních akcí.\n\nZámek Klokočov nechal v roce 1789 v barokním slohu postavit Jan Karel Schönowetz z Ungarswertu. Ten o rok dříve získal Klokočov a Běstvinu. V roce 1796 se majitelem stal čáslavský kupec J. Mucha a od té doby byl Klokočov centrem samostatného panství.\nPo druhé světové válce sloužil zámek jako rekreační středisko Východočeských energetických závodů. V současné době je po privatizaci a nadále slouží k rekreačním účelům.\n\nJedná se o jednoduchou patrovou budovu s mansardovou střechou. Interiér budovy byl zrekonstruován a vybaven historickým nábytkem tak, aby co nejvěrněji napodobil původní stav z 19. století.\n\n"}
{"id": "680405", "url": "https://cs.wikipedia.org/wiki?curid=680405", "title": "Klášter Ettal", "text": "Klášter Ettal\n\nBenediktinské opatství v hornobavorské obci Ettal leží asi 10 km severně od Garmisch-Partenkirchenu.\n\nOpatství založil roku 1330 římský král Ludvík Bavor, existuje s přestávkou v letech 1803–1898 dodnes. Klášter je zřizovatelem Benediktinského gymnázia v Ettalu. Klášter Ettal je proslaven především svým barokním kostelem Nanebevzetí Panny Marie, který je i poutním kostelem.\n\nJedním z vyhlášených klášterních produktů je Ettalský klášterní likér.\n\n\n"}
{"id": "680407", "url": "https://cs.wikipedia.org/wiki?curid=680407", "title": "Zahradiště (zámek)", "text": "Zahradiště (zámek)\n\nLovecký zámek Zahradiště najdeme v obci Zahradiště, 12 km severozápadně od Velkého Meziříčí, při silnici II/354. Okolo zámku prochází cyklostezka 103 z Radostína nad Oslavou na Záseku.\n\nPrvní písemná zmínka o Zahradišti v podobě názvu luční trati je z počátku 16. století. Často uváděná existence stejnojmenné středověké vesnice není věrohodně doložena. Polní trať Staré Zahradiště je novodobě odvozena od názvu Starého Zahradišťského rybníka.\nSoučasná obec Zahradiště je poprvé zmiňována na počátku 18. století. Od počátku spadala pod velkomeziříčské panství, které zde založilo vrchnostenský dvůr a zájezdní hostinec. Kněžna Eleonora z Lichtenštejna nechala v 80. letech 18. století hostinec přestavět na budovu lesní správy, v jejímž patře se nalézaly pokoje pro příležitostné obytování hostů při honech. Ve druhé polovině 20. století sloužila lesovna s tzv. zámkem jako sklady zdravotnického materiálu. V současné době je zámek opět v majetku Podstatských-Lichtenštejnů, kteří v roce 2012 přistoupili k jeho celkové rekonstrukci.\n\nZámek Zahradiště má podobu patrové budovy obdélníkového půdorysu s polovalbovou střechou. V přízemí jsou dílem klenuté, dílem plochostropé místnosti, prostory v patře nesly bohatší klasicistní výzdobu, v současnosti s celým objektem obnovovanou. Součástí jsou také přilehlé hospodářské budovy.\n\n"}
{"id": "680410", "url": "https://cs.wikipedia.org/wiki?curid=680410", "title": "Pyruvátdehydrogenáza", "text": "Pyruvátdehydrogenáza\n\nPyruvátdehydrogenáza (PDC podle \"pyruvate dehydrogenase complex\") je enzymatický komplex, který katalyzuje rozkladnou reakci pyruvátu za vzniku acetylkoenzymu A a oxidu uhličitého. Tato redoxní reakce (tzv. oxidativní dekarboxylace) je jedním z ústředních kroků energetického metabolismu, protože spojuje finální glykolytický produkt (pyruvát) s acetylkoenzymem A, který může vstoupit do Krebsova cyklu či jiných metabolických drah. PDC se u jaderných organismů vyskytuje v mitochondriální matrix.\n\nEnzym pyruvátdehydrogenáza je ve skutečnosti obrovský multienzymový komplex, který u savců dosahuje velikosti 7-10 MDa (tzn. molekulová hmotnost až 10 000 000) a je tedy přibližně dvakrát větší než ribozom. Díky tomu je také poměrně snadno pozorovatelný pod elektronovým mikroskopem.\n\nSkládá se z několika různých proteinů a z celé řady pomocných kofaktorů nebílkovinné povahy. K nejdůležitějším proteinovým složkám patří E1 (vlastní pyruvátdehydrogenáza v úzkém slova smyslu – v počtu 20 až 30 heterotetramerů), E2 (dihydrolipoamid acetyltransferáza, v počtu 54 podjednotek) a E3 (lipoamid dehydrogenáza, 6 homodimerů). Mimo tyto tři základní jsou součástí komplexu i další přídatné a regulační proteiny, z důležitých například E3BP („protein X“). Dále je pro funkci PDC vyžadováno pět kofaktorů: thiamindifosfát, lipoát, koenzym A, FAD a NAD+.\n\nPyruvátdehydrogenáza katalyzuje ireverzibilní reakci (DG‘0= -39 kJ), jež se dá sumárně zapsat takto:\nTvorba acetylkoenzymu A probíhá v pěti krocích. Nejprve se pyruvát naváže na thiamindifosfát v enzymu E1 a dojde k dekarboxylaci. V druhém kroku je meziprodukt předán enzymu E2 a (stále pomocí enzymu E1) dojde k oxidaci hydroxyskupiny na oxoskupinu za současné redukce lipoátu na dihydrolipoát. Zároveň se vyváže thiamindifosfát. V třetí fázi je pomocí enzymu E3 přenesen acetyl z dihydrolipoátu na koenzym A, čímž vzniká acetylkoenzym A. Další kroky slouží k regeneraci enzymu - ve čtvrtém kroku se reoxiduje dihydrolipoát na lipoát za současné redukce disulfidového můstku. V pátém kroku se elektrony přenesou na FAD (za vzniku FADH) a z něj na NAD+ (za vzniku volného NADH).\n\nRozklad pyruvátu na acetylkoenzym A je možno označit za „bod, z něhož není návratu“, a proto je pyruvátdehydrogenázová reakce v buňce pečlivě regulována. Nejčastěji dochází k jeho inhibici pomocí série tří fosforylací, které provádí PDH kináza. Tato kináza je neaktivní za přebytku pyruvátu a aktivuje ji vysoké množství ATP, NADH a acetylkoenzymu A. Za defosforylaci (a tedy aktivaci) pyruvátdehydrogenázy jsou naopak zodpovědné PDH fosfatázy, enzymy, které jsou stimulované inzulinem. V některých případech však dosud není přesně znám mechanismus, jakým je signál převeden např. z inzulinového receptoru do matrix mitochondrií.\n\nPoškození (resp. vrozený defekt) v jakékoliv složce pyruvátdehydrogenázového komplexu může mít za následek tzv. laktátovou acidózu, což je mnohdy fatální onemocnění, při němž se v těle hromadí kyselina mléčná. Dochází k mentální a pohybové retardaci či dokonce ataxii.\n"}
{"id": "680414", "url": "https://cs.wikipedia.org/wiki?curid=680414", "title": "Seznam opatů benediktinského kláštera v Ettalu", "text": "Seznam opatů benediktinského kláštera v Ettalu\n\nToto je seznam opatů benediktinského kláštera v Ettalu.\n\n"}
{"id": "680417", "url": "https://cs.wikipedia.org/wiki?curid=680417", "title": "The Only One", "text": "The Only One\n\nThe Only One je skladba německé skupiny Scooter z alba The Big Mash Up z roku 2011. Jako singl vyšla píseň v roce 2011.\n\n"}
{"id": "680418", "url": "https://cs.wikipedia.org/wiki?curid=680418", "title": "Holanský rybník", "text": "Holanský rybník\n\nHolanský rybník je jedním z desítek rybníků tvořících soustavu známou jako Holanské rybníky v jižní části okresu Česká Lípa. Jméno má podle městyse Holany na jeho břehu. Je využíván k rybolovu i rekreaci.\n\nCelá soustava původně 23 Holanských rybníků je napájena hlavně od západu Bobřím potokem, poté vtéká do chráněného Novozámeckého rybníka. Rybniční soustava vznikla již ve středověku, Holanský rybník je zmiňován od roku 1440. V soustavě Holanských rybníků je zhruba uprostřed, na katastru městyse Holany. Je jeho severovýchodní straně je obec Rybnov, administrativní, a dnes i svou zástavbou, součást Holan.\n\nHolanský rybník s plochou 25 ha je využíván k rybolovu, koupání a závlahám. Část břehů je zalesněna. Městyse Holany se z jihu dotýká CHKO Kokořínsko, vlastní rybník je mimo ni.\n\nV přilehlých Holanech je řada stavebních památek, v blízkosti jsou zříceniny hrádků Milčany a Jiljov. Po břehu Holanského rybníka je vedena červeně značená turistická cesta od Holan k Stvolínkám a také cyklostezka 3086. V Holanech je křižovatka tří silnic – na Zahrádky, na Blíževedly a na jih do oblasti Kokořínska. Do Holan zajíždí meziměstská autobusová doprava ČSAD Česká Lípa. Nejbližší zastávka vlaku na trati 087 z České Lípy do Lovosic je v 3 km vzdálených Zahrádkách. \n\n"}
{"id": "680421", "url": "https://cs.wikipedia.org/wiki?curid=680421", "title": "Seznam českých prvorepublikových krajských a okresních soudů", "text": "Seznam českých prvorepublikových krajských a okresních soudů\n\nToto je seznam českých prvorepublikových krajských a okresních soudů podle stavu k roku 1930. Rozdělen je na část vztahující se k zemi České, kde jim byl nadřízen Vrchní soud v Praze, a na část vztahující se k zemi Moravskoslezské, kde byl nadřízeným Vrchní soud v Brně. Těmto vrchním soudům byl pak nadřízen už jen Nejvyšší soud.\n"}
{"id": "680423", "url": "https://cs.wikipedia.org/wiki?curid=680423", "title": "Cyklopentadien", "text": "Cyklopentadien\n\nCyklopentadien (CH) je organická sloučenina, patří mezi nenasycené alicyklické uhlovodíky (v jeho molekule jsou dvě dvojné vazby. Silně zapáchá, při pokojové teplotě tvoří dimer, ze kterého zahříváním vzniká monomer.\n\nPoužívá se jako prekurzor cyklopentenu a jeho derivátů. Někdy se také používá k výrobě speciálních polymerů\n\nMetaloceny jsou sloučeniny cyklopentadienidového aniontu a kationtu kovu, nejdůležitější jsou ferrocen, vanadocen a jeho derivát vanadocen dichlorid.\n\nMetaloceny se nejčastěji připravují reakcí cyklopentadienidů alkalických kovů a dvojmocných halogenidů přechodných kovů, např.:\n\n"}
{"id": "680425", "url": "https://cs.wikipedia.org/wiki?curid=680425", "title": "Transformer (album)", "text": "Transformer (album)\n\nTransformer je druhé sólové studiové album amerického rockového kytaristy a zpěváka Lou Reeda. Jeho nahrávání probíhalo v srpnu 1972 ve studiu Trident Studios v Londýně. Jeho producenty byli David Bowie a Mick Ronson a album vyšlo v listopadu 1972 u vydavatelství RCA Records. Obsahuje mimo jiné i hity „Perfect Day“ a „Walk on the Wild Side“. Autorem obalu alba je Mick Rock.\n\nAutorem všech skladeb je Lou Reed.\n"}
{"id": "680428", "url": "https://cs.wikipedia.org/wiki?curid=680428", "title": "Alžběta z Burgh (1332–1363)", "text": "Alžběta z Burgh (1332–1363)\n\nAlžběta z Burgh ( \"Elizabeth de Burgh, Duchess of Clarence, suo jure 4th Countess of Ulster and 5th Baroness of Connaught \", 6. června 1332 hrad Carrickfergus – 10. prosince 1363 Dublin) byla hraběnkou z Ulsteru a vévodkyní z Clarence.\n\nNarodila se jako jediné dítě ulsterského hraběte Viléma, který byl roku 1333 zavražděn a Alžběta se tak stala zákonnou dědičkou rozsáhlého panství v Irsku.\n\n15. srpna 1342 byla v londýnském Toweru provdána za Lionela, třetího syna anglického krále Eduarda III. O pět let později se tehdy devítiletý manžel ujal Alžbětina dědictví a převzal titul hraběte z Ulsteru. Manželství bylo konzumováno roku 1352 a roku 1355 se narodila dcera Filipa. Alžběta zemřela v Dublinu v prosinci 1363 a její tělo bylo uloženo k poslednímu odpočinku v Suffolku v augustiniánském klášteře Clare. Po Lionelově náhlé smrti roku 1368 se dcera Filipa stala dědičkou ulsterského hrabství.\n\n"}
{"id": "680430", "url": "https://cs.wikipedia.org/wiki?curid=680430", "title": "Ekvidistantní válcová projekce", "text": "Ekvidistantní válcová projekce\n\nEkvidistantní válcová projekce (také Marinovo zobrazení) je jednoduchá kartografická projekce, jejímž výsledkem je zobrazení Země (mapa), na kterém jsou poledníky od sebe stejně vzdáleny stejně jako rovnoběžky, které jsou rozvinuty do úseček. Původní myšlenka tohoto velmi jednoduchého zobrazení je přisuzována Marinovi z Týra okolo roku 100 n.l.\n\nZobrazení není ani plochojevná projekce ani konformní zobrazení. Z důvodu zkreslení válcové projekce se zobrazení využívá spíše\nv tematických mapách než v navigačních nebo katastrálních. Ekvidistantní válcová projekce našla své uplatnění jako standard pro počítačové zpracování globálních mapových systémů v software jako je Celestia a NASA World Wind, protože lze jednoduše vyjádřit vztah mezi pozicí mapované oblasti Země a obrazovým bodem mapy.\n\nkde\n\nJe nutné upozornit, že pravá strana rovnice, tedy souřadnice formula_3 and formula_4 jsou lineární, nikoliv úhlové rozměry. Bod (0,0) je ve středu výsledného zobrazení je-li vstupní interval [-π,π].\n\n\n"}
{"id": "680433", "url": "https://cs.wikipedia.org/wiki?curid=680433", "title": "The Creation of the Universe", "text": "The Creation of the Universe\n\nThe Creation of the Universe je koncertní album amerického uskupení Metal Machine Trio, vydané v roce 2008.\n\n"}
{"id": "680435", "url": "https://cs.wikipedia.org/wiki?curid=680435", "title": "Retro (album)", "text": "Retro (album)\n\nRetro je koncertní album amerického rockového kytaristy a zpěváka Lou Reeda, vydané v roce 1998.\n\n"}
{"id": "680437", "url": "https://cs.wikipedia.org/wiki?curid=680437", "title": "Diego García", "text": "Diego García\n\nDiego García je ostrov v Indickém oceánu, který je největší ze skupiny Čagoských ostrovů a zároveň nejjižnějším bodem korálového řetězce, který se táhne od západního pobřeží Indie přes Lakadivy a Maledivy až pod rovník. Ostrov je součástí Britského indickooceánského teritoria. \nRozloha ostrova je 27 km² (174 km² včetně vnitřní laguny). Povrch je plochý ve tvaru podkovy s nejvyšším místem sedm metrů nad hladinou moře. Na ostrově panuje typické tropické klima s teplotami okolo 30 C° a srážkami kolem 260 mm ročně. Na severovýchodním výběžku ostrova je vojenská základna, zbytek ostrova je pokryt kokosovými palmami. Životní prostředí je nedotčené, ostrov je obklopen korálovými útesy s bohatým podmořským životem.\n\nNeobydlený ostrov pravděpodobně objevili arabští mořeplavci okolo roku 900. Později zde přistáli čínští mořeplavci, mezi prvními byl mořeplavec a cestovatel Čeng Che. Mezi prvními evropskými mořeplavci, kteří ostrov objevili byl portugalský mořeplavec Pedro Mascarenhas v roce 1512 či 1513. Koncem 18. století ostrov kolonizovali Francouzi, po napoleonských válkách ho odstoupili Britům. Ti zde zřídili plantážní pěstování kopry a využívali jeho přirozeného přístavu, jako zastávky svých lodí pro doplnění paliva. V 60. letech 20. století, kdy Britové museli vyklidit vojenskou základnu na maledivském ostrově Addu, se rozhodli využít strategické polohy ostrova. Zhruba tisícovka původních obyvatel byla vysídlena na Mauricius a roce 1971 zde byla otevřena společná britsko-americká vojenská základna. Američané výměnou za možnost užívat ostrov dodali Britům rakety Polaris, získali tak největší vojenskou základnu mimo své území. Výhodná poloha mimo pásmo tropických cyklónů umožnila monitorovat území Sovětského svazu a, po skončení studené války, také nestabilní oblasti Blízkého východu. Na zdejší základně byly vězněny osoby podezřelé z příslušnosti k islámským teroristům. Na ostrově žije 1000 amerických vojáků, 50 britských a asi dva tisíce civilních zaměstnanců, což jsou převážně Sinhálci. V poslední době sílí protesty původních obyvatel požadujících navrácení ostrova, objevily se také plány na jeho vyhlášení za biosférickou rezervaci. Vláda Spojených států amerických však prohlásila, že se zdejšího opěrného bodu v žádném případě nehodlá vzdát. V roce 2016 byl pronájem základny prodloužen o dalších 20 let, do roku 2036.\n\n"}
{"id": "680439", "url": "https://cs.wikipedia.org/wiki?curid=680439", "title": "Moriskové", "text": "Moriskové\n\nJako moriskové (šp. \"morisco\", maurský) se označovali Maurové na španělských územích dobytých křesťany v reconquistě, kteří zůstali a přijali křest. Až do pádu Granady v roce 1492 tvořili Maurové ještě skupinu mudejarů, ti také zůstávali v křesťanském Španělsku, ale zachovali si muslimskou víru. Po pádu docházelo i k násilné christianizaci a mudejarové, kteří neodešli, se také stali morisky. Moriskové si i přes přijetí víry zachovali odlišnou kulturu a nikdy se s ostatním španělským obyvatelstvem neasimilovali, často byli obviňováni, že tajně provozují islámské rituály apod., což vedlo k jejich vyhnání ze Španělska v letech 1609–1610 za vlády Filipa III. Tento akt měl neblahé hospodářské důsledky, protože moriskové byli většinou velmi produktivní a navíc v některých oblastech, jako byla např. Valencie, tvořili nezanedbatelnou část obyvatelstva.\n"}
{"id": "680443", "url": "https://cs.wikipedia.org/wiki?curid=680443", "title": "Jan z Elthamu", "text": "Jan z Elthamu\n\nJan z Elthamu ( \"John of Eltham, Earl of Cornwall\", \"Jean d'Eltham\", 15. srpna 1316 – 13. září 1336 Perth) byl anglický královský syn a hrabě z Cornwallu. Své přízvisko získal podle místa narození.\n\nNarodil se v srpnu 1316 a byl mladším synem anglického krále Eduarda II. a Izabely, dcery francouzského krále Filipa Sličného. 6. října 1328 obdržel od staršího bratra Eduarda III. titul hraběte z Cornwallu. V době bratrovy nepřítomnosti byl regentem království. Posledních pět let života se angažoval vojensky a i přes několik plánovaných manželských spojení se nestihl oženit.\n\nV červenci 1333 byl jedním z velitelů v bitvě u Halidon Hill a výrazně přispěl ke zdrcující porážce skotského vojska. Zemřel v Perthu na podzim 1336 zřejmě v důsledku nemoci. Skotské kroniky uváděly, že jej bratr Eduard nechal zavraždit. Nabalzamované tělo zesnulého prince bylo převezeno do Anglie a v lednu 1337 slavnostně uloženo k poslednímu odpočinku ve Westminsterském opatství.\n\n"}
{"id": "680450", "url": "https://cs.wikipedia.org/wiki?curid=680450", "title": "James Booker Blakemore Wellington", "text": "James Booker Blakemore Wellington\n\nJames Booker Blakemore Wellington nebo J. B. B. Wellington (1858 Lansdown – 1939) byl anglický fotograf, vynálezce a podnikatel.\n\nPůvodně se vyučil jako architektonický projektant. V 80. letech se setkal s Georgem Eastmanem v New Yorku, který ho zasvětil do světa fotografie. Wellington byl považován za významného piktorialistického fotografa, zatímco jeho práce byla zjevně inspirována obrazy Johna Constabla a Thomase Gainsborougha. V roce 1892 dostal nabídku stát se členem spolku Linked Ring Brotherhood a stal se členem poroty pro výběr a schvalování výstav pro společnost Photographic Society of Great Britain. Často vystavoval s Královskou fotografickou společností.\n\nPo návratu do Anglie se stal ředitelem továrny Kodak ve Wealdstone a zodpovídal za řadu praktických receptur pro zlepšení emulzí a vývojek. Pracoval například na negativním zesilovači obsahující dusičnan stříbrný, thiokyanatan amonný a thiosíran sodný, nebo také na suchém želatinovém procesu s lepší citlivostí dosahující kratších expozičních časů a menší námahu fotografa.\n\nKolem roku 1895 se svým švagrem H. H. Wardem založili firmu na výrobu fotografických papírů \"Wellington & Ward\". Firma se později rozšířila o výrobu fotografických desek a filmů. V červenci 1922 koupili firmu \"Leto Photo Materials (1905) Ltd\" a v roce 1929 je převzala společnost Ilford Ltd. Před tím však Wellington pracoval pro Elliott & Fry v londýnském Barnetu.\n\nSbírka medailí a fotografií, které patří potomkům rodiny Wellingtonových byly představeny v pořadu Antiques Roadshow na programu stanice BBC1 20. února 2011.\n"}
{"id": "680452", "url": "https://cs.wikipedia.org/wiki?curid=680452", "title": "Artūrs Kulda", "text": "Artūrs Kulda\n\nArtūrs Kulda (* 25. července 1988 v Rize, Lotyšsko) je lotyšský hokejový obránce.\n\nNejvíce se dostal do povědomí při mistrovství světa 2011 na Slovensku, kde 30. dubna při premiérovém utkání proti české reprezentaci vyřadil nárazem do hlavy ze hry obránce Radka Martínka. Kulda sice nebyl v utkání potrestán, ale dodatečně obdržel třízápasový distanc. Martínek se již na turnaji kvůli následkům ataku neobjevil. Kulda byl jedinou lotyšskou posilou z NHL na šampionátu.\n\nObránce reprezentoval třikrát Lotyšsko na turnaji I. divize světového šampionátu do 18 let. Zahrál si i na juniorském mistrovství světa 2006 v Kanadě, kde Lotyši skončili na sestupové 9. příčce. Kulda hrál i v následujících dvou letech v I. divizi šampionátu.\n\nDres lotyšského áčka oblékl při velkém turnaji poprvé v roce 2010, kdy se zúčastnil mistrovství světa v Německu, kde Lotyši skončili devátí. Na výše zmíněném MS 2011 obsadil s týmem 13. místo. Byl účastníkem i na MS 2013 ve Švédsku a Finsku, 2014 v Bělorusku, 2017 v Německu a Francii a 2019 na Slovensku.\n\nHrál i na Olympijských hrách v Soči 2014 (8. místo).\n\nV roce 2004 se přesunul z Lotyšska do mládežnických celků CSKA Moskva, odkud se vydal po dvou letech do celku kanadské juniorské OHL Peterborough Petes. V závěru sezony 2007/08 posílil celek AHL Chicago Wolves - záložní celek klubu NHL Atlanta Thrashers, který jej v roce 2006 draftoval. Šestkrát si zahrál i za Atlantu v NHL, ale spíše působil v týmu Wolves, se kterými v roce 2008 získal Calderův pohár.\n\nAtlanta v roce 2011 prodala licenci na NHL klubu Winnipeg Jets, Kulda se stal po této transakci hráčem Jets a za klub v ročníku 2011/12 i devětkrát nastoupil. Většinu času ale strávil v AHL, kde hájil barvy St. John's IceCaps.\n\nV červenci 2012 podepsal smlouvu s klubem Sibir Novosibirsk, hrajícím Kontinentální hokejovou ligu. Po sezoně se sice dohodl na návratu do mužstva Jets, ale nakonec v letech 2013-2015 nastupoval v KHL za Salavat Julajev Ufa.\n\nV letech 2015-2017 hrál za Jokerit Helsinky. V ročníku 2017/18 nastupoval za HC Rudá hvězda Kunlun, ale na konci přestupního termínu se přesunul do klubu české extraligy HC Sparta Praha.\n\nOd léta 2018 působí v Severstal Čerepovec.\n\n"}
{"id": "680456", "url": "https://cs.wikipedia.org/wiki?curid=680456", "title": "1. hokejová liga SR 2003/2004", "text": "1. hokejová liga SR 2003/2004\n\n1. hokejová liga SR 2003/2004 byla jedenáctou sezónou 1. hokejové ligy na Slovensku, které se mělo původně zúčastnit 12 týmů. Před začátkem sezóny se vzdal účasti tým HK Dukla Michalovce, takže liga měla 11 účastníků a odhlášený tým automaticky sestoupil do 2. ligy SR. V následující sezóně ho nahradil tým HK Trnava.\n\nVítězem ligy se stal tým Spartak Dubnica nad Váhom, který ve finále playoff porazil tým MšHK Prievidza v sérii 4:3 na zápasy hrané na 4 vítězné utkání. Nahradil tak tým MHC Martin v Slovnaft extralize. Poprvé v historii této soutěže se hrálo systém playoff.\n\nTým HK Dukla Michalovce se do soutěže nepřihlásil a sestoupil po sezóně do 2. ligy SR\n\n\n\n\n\n\n\n\n"}
{"id": "680458", "url": "https://cs.wikipedia.org/wiki?curid=680458", "title": "Surat (Queensland)", "text": "Surat (Queensland)\n\nSurat () je malé vesnické město ležící na řece Balonne River přibližně 75 km jižně od města Roma na státní silnici Carnarvon Highway a 450 km západně od Brisbane. V roce 2006 žilo v Suratu 436 lidí.\n\nOblast byla poprvé zmapována průzkumníkem generálem Thomasem Mitchellem v roce 1846. Na konci roku 1849 sem pronikli pastevečtí hospodáři, pro které Mitchell pověřil inspektora jménem Burrowes vybrat pozemek pro městys na řece Balone River. Město bylo pojmenováno Surat po jeho bývalém sídle v provincii Madras v Indii.\n\nJižně od města se nacházejí ropná pole.\n\n"}
{"id": "680459", "url": "https://cs.wikipedia.org/wiki?curid=680459", "title": "Divočina The Brothers", "text": "Divočina The Brothers\n\nDivočina The Brothers (angl. \"The Brothers Wilderness\") je chráněné území v Olympijském národním lese na východní straně Olympijského poloostrova v americkém státě Washington. Divočina byla vytvořena v roce 1984 a zahrnuje 67,5 km². Své jméno nese po vrcholcích The Brothers, které jsou nejvyššími v divočině s výškou 2 093 metrů nad mořem. Divočinou protéká řeka Duckabush a její území leží ve srážkovém stínu Olympijském pohoří.\n"}
{"id": "680460", "url": "https://cs.wikipedia.org/wiki?curid=680460", "title": "Buckhornská divočina", "text": "Buckhornská divočina\n\nBuckhornská divočina (angl. \"Buckhorn Wilderness\") je 179 km² rozlehlé horské chráněné území na severovýchodě Olympijského poloostrova v americkém státě Washington. Své jméno dostala po hoře Buckhorn Mountain, která se tyčí do výšky 2 133 metrů nad mořem, a leží při východní hranici Olympijského národního parku.\n\nDivočina byla založena v roce 1984 a je největší z pěti divočin, které obléhají Olympijskou divočinu v Olympijském národním parku. Divočinu řídí lesní správci obvodu Hoodova kanálu, kteří spadají pod Olympijský národní les.\n\nNejnižší nadmořské výšky v divočině se nachází při dolních tocích jejích hlavních odtoků. U řeky Big Quilcene to je 750 m n. m., u řeky Dungeness 820 a u potoka Townsend Creek až 1000 metrů nad mořem. Nejvyšším bodem je 2 176 metrů vysoká hora Mount Fricaba, která leží na západní hranici divočiny, které je také východní hranicí Olympijského národního parku. Nejvyšší hora, která leží celá na území divočiny, je Buckhorn Mountain, která měří 2 133 metrů. Důležitou historickou památkou v divočině je opuštěný měděný Tubalkainův důl.\n\nDivočina leží ve srážkovém stínu Olympijského pohoří, což znamená, že je zde sušší klima. Přesto jsou nížinné lesy (pod 1 200 metrů nad mořem) zarostlé starými zeravy obrovskými, jedlovci západními a douglaskami. V lesích také rostou houby a mechy, mezi další rostliny patří \"oplopanax horridus\", libavka shalon a ostružiník nutkajský. Nad 1 800 metry převažuje tundra, jelikož zdejší klima už tolik suché není. Přesto některé svahy, jako například jižní svah hory Buckhorn Mountain, jsou nad hranicí lesa polopouštní díky rychle se vysušujícím půdám, vystavení světelnému záření a nízkým srážkám v letních měsících.\n"}
{"id": "680462", "url": "https://cs.wikipedia.org/wiki?curid=680462", "title": "Lasers", "text": "Lasers\n\nLasers je třetí studiové album amerického rappera Lupe Fiasca. Album bylo nahráno u Atlantic Records. Nejúspěšnější písní z alba je 2x platinový singl \"The Show Goes On\".\n\nAlbum vznikalo od roku 2008, kdy byl vytvořen koncept tří alb, které sdružoval název \"LupE.N.D.\". Od onoho konceptu se ovšem nakonec ustoupilo a bylo nahráno album \"Lasers\", které vznikalo s pracovním názvem \"We Are Lasers\". \"Lasers\" znamená \"Love Always Shines Everytime, Remember 2 Smile\". Před vydáním alba vytvořil protestní hnutí nazvané \"The L.A.S.E.R.S. Manifesto\", které si klade za cíl mír, lásku, rovnost a spravedlnost. Roku 2010, po dvou letém čekání, podepsalo asi 30 000 fanoušků petici za okamžité vydání alba, \"Lasers\" bylo ovšem vydáno až v březnu 2011.\n\nNa albu spolupracovali umělci jako jsou Sarah Green, Skylar Grey, Trey Songz, John Legend, Sway DaSafo nebo MDMA.\n\nPrvní singl z alba byla píseň \"The Show Goes On\" vydána v říjnu 2010. Ta se v roce 2011 vyšplhala na 9. příčku žebříčku Billboard Hot 100 a získala ocenění 2x platinový singl od společnosti RIAA. V únoru 2011 byl vydán druhý singl nazvaný \"Words I Never Said\" (ft. Skylar Grey). Jde o velmi kontroverzní píseň, v které kritizuje americkou vládu. Ta se umístila na 89. příčce žebříčku Billboard Hot 100. V dubnu 2011 byl vydán i třetí singl \"Out of My Head\" (ft. Trey Songz), který se umístil na 40. příčce žebříčku Billboard Hot 100.\n\nAlbum debutovalo na první příčce žebříčku Billboard 200 s 204 000 prodanými kusy v první týden prodeje v USA, čímž se toto album stalo jeho prvním, které debutovalo na první příčce, a také nejvíce prodávaným v první týden. V druhý týden prodeje se v USA prodalo 47 000 kusů a ve třetí 29 000 ks. K srpnu 2011 se alba prodalo přes 450 000 kusů jen v USA. V lednu 2012 album získalo certifikaci zlatá deska za 500 000 kusů v distribuci v USA.\n\n\n"}
{"id": "680464", "url": "https://cs.wikipedia.org/wiki?curid=680464", "title": "Krokodýlí farma Velký Karlov", "text": "Krokodýlí farma Velký Karlov\n\nKrokodýlí farma Velký Karlov v okrese Znojmo je hospodářský a agroturistický velkochovný projekt společnost AGRO Jevišovice a. s. Začátkem roku 2008 chovala farma 231 krokodýlů, postupně se má počet zvednout až na čtyřnásobek, konkrétně je uváděn počet cca 800 krokodýlů nilských, z nichž má být ročně asi 200 až 250 poráženo a využito jako zdroj dodávek kůže na luxusní oděvy a masa do drahých restaurací. Na maso lze z krokodýla použít jen první třetinu ocasu.\n\nAGRO Jevišovice a. s. se věnuje zemědělské činnosti v Česku a na Ukrajině a patří též k největším producentům kuřat v Česku, ročně prodá asi 20 milionu brojlerů, roční obrat byl v roce 2008 uváděn kolem dvou miliard korun. Jedna z dceřiných firem provozuje ve Velkém Karlově největší bioplynovou stanici ve střední a východní Evropě, s ročním výkonem 2,7 megawattu.\n\nV roce 2005 začala společnost AGRO i s chovem krokodýlů, které zpočátku využívalo pro likvidaci nevyvinutých kuřat, čímž ušetřila za kafilérii a chystala zisk z prodeje krokodýlích kůží. Brzy společnost přišla i s nápadem vybudovat v okolí farmy ve Velkém Karlově celý agroturistický zábavní areál na ploše 40 hektarů, kde má být mimo jiné dětský koutek s hospodářskými zvířaty, turistická jízdárna, motýlí pavilon. systém rybníčků, restaurace s rozhlednou či motokárová dráha. V roce 2005 vznikla v areálu podniku v Jevišovicích ze zrekonstruované barokní sýpky sportovně-kulturní centrum s bowlingem, kuželkami, restaurací s internetem a informačním centrem, roku 2006 přibyl krytý plavecký bazén se saunou a masážní koupelí.\n\n9. října 2006 se konalo ve Velkém Karlově veřejné projednání záměru výstavby „Agroturistického areálu s krokodýlí farmou“.\n\nKrokodýlí farma má být jen jedním z asi deseti zamýšlených objektů areálu. Hnutí Duha však investora podezírá, že AGRO chce ve skutečnosti postavit jen krokodýlí velkochov a agroturistický areál je jen zástěrka. V procesu posuzování vlivů na životní prostředí byla investorovi stanovena podmínka, že všechny stavby areálu musí být ve stavebním řízení projednávány jako jeden celek, investor však ve stavebním řízení dodal dokumentaci pouze pro krokodýlí farmu.\n\n29. listopadu 2006 zaslala skupina občanských sdružení (Nesehnutí Brno, Greenpeace ČR, Děti Země, Svoboda zvířat - ZO ČSOP, Ochránci hospodářských zvířat, Společnost pro zvířata, Česká společnost pro výživu a vegetariánství a brněnská místní skupina Hnutí Duha) s podporou odborné sekce ochrany zvířat Strany zelených nesouhlasný otevřený dopis vedení společnosti, v němž upozorňují, že velkochov a zabíjení divokých (nedomestikovaných) zvířat považují za krajně neetické a zbytečné, a žádají investora, aby od záměru ustoupil. Záměr považují za vysoce nevhodný v kontextu výchovy dětí i dospělých k respektování divoké přírody a výchovy k úctě k životu, produkce luxusních surovin nemá přínos ani pro většinu obyvatel. Nesehnutí založilo speciální stránku, jejíž pomocí stovky odpůrců záměru zaslalo protestní e-maily vedení společnosti AGRO. Od té doby proti chovu opakovaně protestovaly a uplatňovaly nesouhlas a námitky ve správních řízeních. Plzeňská pobočka Dětí Země nominovala předsedu družstva (t. j. zřejmě akciové společnosti AGRO) Bohumíra Radu v souvislosti s tímto projektem a též s bioplynovou stanicí, která fakticky funguje jako kafilérie, na titul Ropák roku 2007, žádné z vyhlašovaných třech míst však nezískal. Obyvatelé domů v blízkosti plánovaného areálu zejména kvůli předpokládanému znečištění ovzduší i vody. Odpůrce záměru podráždil též posudek, který k dokumentaci vypracoval Ing. Miroslav Vraný, který akceptoval, že přistěhovalci z asijských zemí přinášejí do země jiné stravovací zvyklosti, předpokládal budoucí vznik faremních chovů psů či některých druhů plazů či hmyzu a konstatoval, že je na každém, jakým způsobem se dokáže vypořádat s psychickou újmou, zda bude stačit, aby krokodýlí maso nezařazoval do svého jídelníčku, nebo bude nucen hledat azyl v zemích, kde zákony striktně zakazují konzumaci krokodýlího masa tak, jak je třeba v Indii situace s ochranou skotu. Možností vystěhování se vypořádává také s námitkou týkající se alergických reakcí.\n\nStavební řízení probíhá od roku 2007. Stavební úřad v červnu 2008 vydal stavební povolení pro krokodýlí farmu, ale krajský úřad jej ale o 4 měsíce později zrušil, protože ve stavební komunikaci chyběly významné části projektu a stavební úřad rozhodoval nezákonně. V novém projednání investor doplnil požární zprávu. Investor odpůrce projektu obviňuje, že mu brání v podnikání.\n\nV únoru 2011 schválil antimonopolní úřad sloučení AGRO Jevišovice a. s. se společností Agrofert Holding Andreje Babiše. Skupina Agrofert vlastní AGRO Jevišovice prostřednictvím společnosti NAVOS.\n\nV květnu 2011, kdy ministerstvo zemědělství zahájilo veřejné připomínkové řízení o návrhu vyhlášky týkající se porážek krokodýlů, ještě nebylo rozhodnuto, zda by krokodýli byli poráženi v Kostelci u Jihlavy (tamější jatka patří rovněž Agrofertu), v drůbežářském závodě v Modřicích nebo zda by vznikla specializovaná jatka přímo v místě farmy.\n\nKoncem července 2013 Agrofert ve svém propagačním týdeník uvedl, že již proběhly čtyři série porážek. Zvířata se na porážku odvážejí do Jevišovic, kde ji provádějí dojíždějící řezníci z Kosteleckých uzenin. Vykrvená a očištěná zvířata pak odvážejí do Kostelce, kde je stahují a porcují, Kostelecké uzeniny zajišťují i prodej masa. Velkoobchodní cena masa je podle části těla 250 až 900 Kč/kg, zatímco z dovozu je dostupné až za 1200 Kč/kg. Předpokládá se distribuce jen do restaurací, hlavním sortimentem jsou steaky z ocasní a hřbetní části, krom toho by měly být v nabídce i ořezy nohou a žeber. 200gramový steak stojí v restauraci kolem 650 Kč. Z jednoho zvířete je asi 25 až 30 kilogramů masa. Vybělené kosti si Kostelecké uzeniny ponechávají na suvenýry, kůže zůstávají v Jevišovicích a o jejich využití zatím nebylo rozhodnuto. Deset živých krokodýlů prodala farma do zájmového chovu panu Blažíčkovi z hotelu Dukla ve Znojmě. Centimetr délky živého krokodýla stojí kolem 100 Kč, takže dvoumetrové zvíře stojí 20 tisíc Kč.\nV červenci 2014 prodělečný chov krokodýlů ve Velkém Karlově skončil a farma byla uzavřena, v Jevišovicích zůstalo 42 krokodýlů nilských, vystavovaných v objektu Krokoterária jako atrakce pro turisty.\n\nDůvodová zpráva ministerstva zemědělství z počátku května 2011 uvádí, že na farmě je celkem 231 krokodýlů ve dvou věkových skupinách, a to chovné stádo 43 kusů šestiletých krokodýlů, kteří nepocházejí z volné přírody, ale byli odchování na území Evropské unie a do České republiky dovezeni v roce 2004, pro všechna tato zvířata má chovatel registrační list ohrožených druhů (CITES) a všichni tito krokodýli jsou podle čl. 66 nařízení Komise (ES) č. 865/2006 ze dne 4. května 2006 o prováděcích pravidlech k nařízení Rady (ES) č. 338/1997 o ochraně druhů volně žijících živočichů a planě rostoucích rostlin regulováním obchodu s nimi, v platném znění, označeni čipem. Druhou skupinu tvoří 188 kusů čtyřletých krokodýlů dovezených v roce 2006 z farmy v Bangkoku v Thajsku, kteří rovněž nepocházejí z odchytu ve volné přírodě, jsou označena čipem a byly pro ně vystaveny registrační listy ohroženého druhu. První skupina krokodýlů je určena jen k rozmnožování a nemá být použita k jatečným účelům, druhá skupina je určena k jatečnému zpracování. O krokodýlech další generece, odchovaných na české farmě, se zpráva zmiňuje jen hypoteticky jako o budoucí možnosti.\n\nAgrofert podědil asi 250 zvířat, do července 2013 snížil jejich počet asi na 200, výhledově chce počet chovaných zvířat ustálit na 60 až 70 kusů. Pokud Kostelecké uzeniny uspějí s prodejem masa, chce se farma pokusit krokodýly i množit. Chov je a podle očekávání farmy vždy bude ztrátový, firma jím však proslulá a nehodlá to měnit.\n\nZačátkem května 2011 média informovala o návrhu vyhlášky, která údajně zařazuje krokodýly mezi jateční zvířata, přičemž v důvodové zprávě ministerstvo argumentuje tím, že na farmě jevišovického Agra dorůstají krokodýli do jatečního věku a pokud by přerostli, představovali by zvýšené nebezpečí pro chovatele a vyvstal by problém s jejich dalším uplatněním. V legislativním procesu je krátká novela vyhlášky ministerstva zemědělství č. 382/2004 Sb., o ochraně hospodářských zvířat při porážení, utrácení nebo jiném usmrcování, která do této vyhlášky doplňuje předepsaný postup omračování krokodýlů, a návrh nové vyhlášky o veterinárních požadavcích na porážení krokodýlů a další zpracování masa a živočišných produktů pocházejících z krokodýlů. V důvodové zprávě ministerstvo uvádí, že výčet hospodářských zvířat ve veterinárním zákonu je demonstrativní, nikoliv taxativní, a proto je možné krokodýla podle dosavadního záona považovat za hospodářské, jatečné zvíře. Český plemenářský zákon krokodýly nezmiňuje a nevztahuje se na ně, pro označování krokodýlů však platí čl. 66 nařízení Komise (ES) č. 865/2006 ze dne 4. května 2006 o prováděcích pravidlech k nařízení Rady (ES) č. 338/1997 o ochraně druhů volně žijících živočichů a planě rostoucích rostlin regulováním obchodu s nimi. Evropské nařízení stanovující zvláštní hygienická pravidla pro potraviny živočišného původu se zpracováním krokodýlího masa pocházejícího z farmových chovů pro výživu lidí zatím nezabývá, ale rada a parlament EU údajně již začal připravovat zapracování. V současné době se na zpracování krokodýlího masa vztahují obecná nařízení o hygieně potravin a o organizaci úředních kontrol produktů živočišného původu určených k lidské spotřebě.\n\nTomáš Kramár za občanské sdružení Oživení vyjádřil nesouhlas s tím, že je měněna vyhláška kvůli tomu, aby nevznikla škoda jedné firmě, která při zakládání chovu věděla, že porážka krokodýlů není povolena.\n\nMluvčí Státní veterinární správy Josef Duben v květnu 2011 uvedl, že krokodýly kvůli masu a kůži nechová žádná okolní země. Zoolog Pavel Moucha, předseda České asociace pro chov a ochranu krokodýlů, řekl, že pokud ví, tak v Evropě není žádná farma, která by krokodýly chovala vysloveně na maso a kůži – jedna vznikala ve Francii u jaderné elektrárny, ale pak byla místo toho změněna v zoo. Moucha také uvedl, že zatímco před třiceti lety většina zpracovávaných krokodýlích kůží pocházela z volné přírody, nyní 96 % pochází z faremních chovů.\n\nOd dubna 2013 vyhláška zařadila krokodýly mezi jateční zvířata.\n\n\n"}
{"id": "680465", "url": "https://cs.wikipedia.org/wiki?curid=680465", "title": "Jaroslava Severová", "text": "Jaroslava Severová\n\nJaroslava Severová (* 1. dubna 1942, Praha) je česká grafička a pedagožka, vedoucí ateliéru oboru „Grafická tvorba – multimédia“ na Univerzitě Hradec Králové.\nStudovala na Akademii výtvarných umění v Praze (prof. J. Horník, V. Tittelbach, 1960 – 1966). V letech 1992 – 2008 byla pedagogem na Institutu výtvarné tvorby Fakulty architektury ČVUT v Praze a roku 1995 byla jmenována docentkou /AVU, Praha/. Od roku 2005 působí na Pedagogické fakultě Univerzity Hradec Králové, katedra výtvarné kultury, kde je garantem oboru Grafická tvorba – multimédia.\n\nV roce 2005 získala Cenu Vladimíra Boudníka za osobitý a nepřehlédnutelný podíl na rozvoji soudobé české grafiky.\n\n\n\n\n\n"}
{"id": "680467", "url": "https://cs.wikipedia.org/wiki?curid=680467", "title": "Battle for the Sun", "text": "Battle for the Sun\n\nBattle For The Sun je 6. řadové album britské pop-rockové skupiny Placebo. Album bylo vydáno v roce 2009 a obsahuje 13 skladeb v základní edici s modrým bookletem. Speciální edice označována jako Battle For The Sun (Redux Edition) je v prodeji v oranžovém provedení a obsahuje navíc 2. CD a tričko.\n\n\nBonusové CD:\n\nJakožto zboží je název Redux edice doprovázen závorkou s dvojicí písmen [FM, ML atd.]. Ta udávají informaci o velikosti přibaleného trička a pro jaké pohlaví je určeno. (FM, rozuměj Female Medium)\n\nAlbum nemá na předním bookletu uveden název. Ten je ve formě průhledné samolepky na krabičce CD umístěn tak, že je název uprostřed zatmělého Slunce. V bookletu jsou fotografie členů skupiny a text všech písní. Na zadní straně je pouze seznam skladeb.\n"}
{"id": "680469", "url": "https://cs.wikipedia.org/wiki?curid=680469", "title": "Plandry (zámek)", "text": "Plandry (zámek)\n\nPlandry je zaniklý zámek, který stával ve stejnojmenné obci Plandry, nedaleko Jihlavy, naproti aleji vedoucí ke kapli svatého Jana Nepomuckého.\n\nZámek v obci Plandry nechal kolem roku 1734 postavit Josef Ignác Zebo z Breitenau. Barokní stavba měla půdorys písmene L a tvořila ji dvě jednopatrová křídla. K zámku patřil také hospodářský dvůr, který se stal v 19. století sýpkou a v roce 1840 přistavěným empírovým portikem. Roku 1765 se novým majitelem zámku stal Antonín Adolf Zebo z Breitenu bratr Josefa Ignáce Zeba, který se v Jihlavě zasloužil o pozvednutí soukenictví. Roku 1778 pak celý velkostatek zdědil jeho syn rytíř Vincenc Zebo z Brachfeldu. Ten připojil řadu dalších nemovitostí, které odkoupil od jihlavského špitálu. Po jeho smrti v roce 1810 získala celý majetek jeho dcera Aloisie, provdaná za c. k. komořího svobodného pána Emanuela Františka Schirndingera ze Schirndingu, který k jednomu křídlu nechal přistavět empírovou oranžerii. Majetek následně přešel do rukou její dcery Aloisie, jež se provdala za svobodné pána Václava Petra II. Dobřenského z Dobřenic, c. k. komořího a pána na Úhrově, Příbrami a Nejepíně. Ta v roce 1889 zemřela a novou majitelkou se stala její dcera Aloisie Františka Dobřenská z Dobřenic (†1897), která ho ve své závěti rozdělila na dvě části. První část, 2/3 majetku, odkázala synovci Karlu Wiederspergovi a druhou část, 1/3 majetku, bratrovi Václavu Petrovi III. Dobřenskému z Dobřenic. Po jeho smrti v roce 1921 získala jeho část majetku jeho manželka Josefa Aloisie, roz. Procházková.\n\nBaron Karel Wiedersperg, jenž získal vlastní zámek a hospodářská stavení, vlastnil tento majetek až do roku 1945, kdy mu byl zkonfiskován. Za první republiky se hlásil k české komunitě a mj. se mu podařilo zasadit o osamostatnění obce Plandry a jejímu odtržení od Německé Vyskytné. Po druhé světové válce a po odsunu do Německa, dožil u svých příbuzných v Žamberku, kde je také pochován. Přál si sice, aby byl pochován v Plandrech v kapli sv. Jana Nepomuckého, ale tehdejší vedení obce mu to nedovolilo. Zámek v obci poté neutěšeně chátral. V 90. letech 20.století byl vyřazen ze seznamu památkově chráněných objektů a v roce 1998 byl zbourán. \n\nBudova zámku měla mansardovou střechu s arkýři a věžičku nad zámeckou kaplí. Kolem zámku se rozkládal park se sochou sv. Jana Nepomuckého. K zámku patřil také park Engliš s rybníčkem a ostrov, na němž stála plastika čápa.\n\nNa rozdíl od zámku nepřišel o svoji státní ochranu přiléhající statek a okolní park. Hospodářské budovy zde chátrají, park zarůstá a je bez údržby. V parku nalezneme sochu sv. Jana Nepomuckého, památnou lípu, ruinu hospodářského stavení, které je dosud chráněnou památkou a státem chráněný špýchar. \n\nZámek s hospodářským dvorem a parkem, tvořeným kaskádou rybníků, představoval ve své době významný komplex venkovského panského sídla. I po zboření zámku si areál uchoval vysokou urbanistickou hodnotu, narušuje jej však celá řada negativních jevů. Je to jak zanedbaná údržba areálu, tak i nevhodná výstavba a stavební úpravy, nerespektující jeho památkový ráz. \n\n"}
{"id": "680471", "url": "https://cs.wikipedia.org/wiki?curid=680471", "title": "Aféra Neum", "text": "Aféra Neum\n\nAféra Neum byla aféra v Jugoslávii, která vyplynula na povrch během přelomu let 1988 a 1989. Chronologicky následovala po aféře Agrokomerc a týkala se především výstavby lukrativních vil v tomto malém jadranském přístavu. Celé záležitosti se obšírně věnovala tehdejší bosenská i jugoslávská média, jako například sarajevské noviny Oslobođenje. Do aféry byla zapletena řada funkcionářů a vysokých politiků. Za hlavního viníka byl označen Branko Mikulić.\n\nTato aféra byla jednou z řady těch, které vedly k ještě rychlejší deziluzi obyvatelstva z tehdejšího vedení země a svazové republiky Bosny a Hercegoviny. To vedlo k urychlení růstu sympatií k nové generaci nacionalisticky smýšlejících politiků.\n"}
{"id": "680472", "url": "https://cs.wikipedia.org/wiki?curid=680472", "title": "Markéta Křížová", "text": "Markéta Křížová\n\nMarkéta Křížová (* 30. května 1974 Praha) je česká historička a etnoložka specializující se na předkolumbovské civilizace a americké koloniální dějiny.\n\nVystudovala historii a etnologii na Filozofické fakultě Univerzity Karlovy v Praze, kde posléze zakotvila jako vědecká pracovnice a v roce 2008 se habilitovala prací \"The strength and sinews of this western world. African slavery, American colonies and the effort for reform of European society in the Early Modern Era\". Ve středu 5. prosince 2018 byla jmenována profesorkou. Dnes působí ve Středisku iberoamerických studií (SIAS) FF UK a externě též na Katedře antropologických a historických věd Filozofické fakulty Západočeské univerzity v Plzni.\n\nVědecky se zabývá problematikou předkolumbovských civilizací v prostoru dnešní Latinské Ameriky z etnologické i historické perspektivy, a také některými tématy koloniálního období (misie, otroctví). Je členkou organizačního výboru European Network in Universal and Global History a několika redakčních rad. Příležitostně překládá z angličtiny.\n\n\n"}
{"id": "680475", "url": "https://cs.wikipedia.org/wiki?curid=680475", "title": "Mudejarové", "text": "Mudejarové\n\nMudejarové (šp. \"mudéjar\" [mudechar], z arabského \"mudajjan\" مدجّن, tj. ten, komu bylo povoleno zůstat, usazený) bylo označení pro muslimy, kteří zůstali na reconquistou dobytém španělském území a kteří se nevzdali náboženství. V rámci křesťanských států si zachovali vlastní instituce, jazyk a kulturu, ale nebylo jim dovoleno vstupovat do státních služeb, proto se uplatnili zejména jako řemeslníci a jako stavitelé, dokonce vytvořili i svébytný mudejarský styl, v kterém se kombinují prvky evropského a islámského umění (viz mudéjarská architektura v Aragonii). Na mudejary byl záhy vyvíjen tlak, aby konvertovali ke křesťanství (takovíto konvertité byli nazýváni moriskové) a po pádu poslední muslimské bašty na Pyrenejském poloostrově Granady v roce 1491 prakticky úplně vymizeli.\n"}
{"id": "680483", "url": "https://cs.wikipedia.org/wiki?curid=680483", "title": "The King of Rome", "text": "The King of Rome\n\nThe King of Rome (v angličtině doslova \"Římský král\") byl velmi úspěšný závodní holub. Zvítězil v závodě konaném v roce 1913 z Říma v Itálii do Anglie. Délka tohoto závodu činila dlouhých 1001 mil (1611 kilometrů). Následně byla o úspěchu holuba \"The King of Rome\" složena píseň a napsána kniha, obojí Davem Sudburym. Nejslavnější záznam písně byl nahrán June Taborovou.\n\nMajitelem a zároveň chovatelem holuba byl Charlie Hudson (narozený začátkem sedmdesátých let devatenáctého století, zemřel 13. března 1958 ve věku čtyřiaosmdesáti let), adresou 56 Brook Street, Derby (dům dnes již neexistuje), který se chovem závodních holubů zabýval údajně už od roku 1904. Chování holubů měl jako koníčka, zdrojem příjmů mu bylo spíš povolání údržbáře plynových lamp, výroba košíků a prodej hrnců. V době konání závodu byl předsedou a pokladníkem místního \"Derby Town Flying Club\" (doslova \"Letecký spolek města Derby\") a o tematice holubích závodů také psal do místních novin \"Derby Evening Telegraph\". Závod z Říma nebyl zdaleka jediným úspěchem jeho holubů, byl ale úspěchem nejvýraznějším a nejslavnějším.\n\nThe King of Rome byl namodralý samec, holub domácí (\"Columbia livia f. domestica\") okroužkovaný s číslem NU1907DY168. Po své smrti byl svým majitelem věnován Derbskému muzeu a umělecké galerii, které zachovalo jeho preparát ve formě vycpaniny pod evidenčním číslem DBYMU.1946/48. Býval dříve vystavován a to jak přímo v muzeu, které ho vlastní, tak i v jiných muzeích, například Walsall Museum a Wolatton Hall v Nottingham, ovšem v současnosti (tj. 2011) vystavován není.\n\nO letu holuba napsal Dave Sudbury píseň, která nese holubovo jméno, \"The King of Rome\". Zmiňuje nebezpečí, kterému jsou ptáci při závodech vystaveny, textem \"„V den velkého závodu se přihnala bouře. A tisíce ptáku smetla pryč a nikdo je už neviděl“\" (v originále \"On the day of the big race a storm blew in. A thousand birds were swept away and never seen again\"). Celý text je možné si v originále přečíst na stránkách muzea, které vlastní vycpaninu. Sudbury s písní vystoupil koncem osmdesátých let dvacátého století na soutěži, kde byla Taborová jednou z porotkyň. Sudbury skončil čtvrtý, což jiný z tehdejších finalistů, Brian McNeill, okomentoval slovy: „Římský král dalece převyšoval všechny ostatní písně, které byly v tu noc zpívány, a měl tehdy zvítězit.“\n\nJak Taborová tak McNeill posléze zařadili píseň do svých repertoárů. Taborová ji nahrála na své velmi úspěšné album Aqaba v roce 1988. McNeillův přednes si je možné poslechnout z živého záznamu, který byl zahrnut na album \"Live and Kicking\", které nahrál společně s Iainem MacKintoshem.\n\nDalší verze písně nahrála skupina Half Man Half Biscuit, která ji ovšem zatím nevydala, a také kanadský zpěvák Garnet Rodgers.\n\nSudburyho text byl také zpracován do dvaatřicetistránkové knížky s ilustracemi od Hanse Saefka.\n\n"}
{"id": "680484", "url": "https://cs.wikipedia.org/wiki?curid=680484", "title": "Městské lázně (Liberec)", "text": "Městské lázně (Liberec)\n\nMěstské lázně (Lázně Františka Josefa I.) v Liberci jsou jednou z nejvýznamnějších památek města Liberce. Jedná se o novorenesanční budovou městských lázní, postavenou v letech 1901–1902 podle projektu vídeňského architekta Petera Paula Branga. Lázně si místní obyvatelé vyžádali svým zájmem o podobné zařízení a stavbu iniciovala a realizovala Liberecká spořitelna, prostřednictvím libereckého stavitele a architekta Adolfa Bürgera, k příležitosti oslavy 50. výročí panování císaře Františka Josefa I. Budova lázní je chráněna jako kulturní památka České republiky.\n\nPo dokončení stavby byl 17. 3. 1902 provoz lázní zahájen. Rokem 1984 přestaly lázně sloužit svému původnímu účelu a k dispozici byly už jen služby provozované v prostorách budovy. V roce 1995 byly lázně prodány soukromému majiteli za 3 miliony Kč a pak ještě několikrát změnily majitele a od té doby budova bez potřebné údržby chátrala.\n\nMěsto Liberec získalo lázně zpět ve veřejné dražbě v roce 2005 za 9 milionů Kč a postupně provedlo několik nejnutnějších oprav pro záchranu budovy. Ve městě dlouhá léta probíhala diskuse nad novým účelem budovy. V letech 2011–2013 proběhla rekonstrukce budovy za 360 milionů Kč financovaná z Evropských fondů s 15% spoluúčastí Libereckého kraje pro účely Oblastní galerie Liberec. Průběh rekonstrukce budovy dokumentoval speciální facebookový profil, který se transformoval v oficiální facebookový profil. Galerie se veřejnosti otevřela 28. 2. 2014.\n\nV hlavní místnosti budovy se nacházel plavecký bazén o rozměrech 20×10 m se sprchami, ve vyšším patře potom dřevěné převlékárny. Střecha budovy je opatřena sedlovým světlíkem, díky němuž je interiér bazénové haly dostatečně prosvětlen a ve své době se jím také větralo.\n\n\n"}
{"id": "680485", "url": "https://cs.wikipedia.org/wiki?curid=680485", "title": "Hulán (rozcestník)", "text": "Hulán (rozcestník)\n\nHulán může být:\n\n\n"}
{"id": "680487", "url": "https://cs.wikipedia.org/wiki?curid=680487", "title": "Otníel", "text": "Otníel\n\nOtníel (: עָתְנִיאֵל, \"Otni'el\"), v českých Biblích přepisováno též jako Otoniel, byl po Jozuovi druhý soudce synů Izraele. Jméno Otníel je vykládáno jako \"„Opatrovník Boží“\" či \"„Opatrovníkem (je) Bůh“\".\n\nOtníel byl podle starozákonního záznamu synem Kenaze. Starším bratrem Kenaze byl Káleb. Vyplývá z toho, že Otníel byl Kálebovým synovcem a pocházel tedy stejně jako jeho strýc z kmene Juda. Otníel dostal za ženu Aksu, která byla dcerou Káleba. Dostal ji za zásluhy o dobytí Kirjat-seferu, později nazývaného Debír, což byla jedna z bitev v procesu postupného podmaňování zaslíbené země.\n\nJak se v biblickém období soudců mnohokrát později opakovalo, i krátce po zahájení procesu podmaňování Zaslíbené země synové Izraele přestali být věrní Hospodinu, mísili se s pozůstatky národů, které na území zaslíbené země ponechali a sloužili jejich bohům. Hospodin vzplanul hněvem proti Izraelcům a vydal je do rukou krále aramského Dvojříčí, Kúšana Rišatájimského. Avšak synové Izraele začali volat o pomoc. Obrátili se správným směrem – volali o pomoc k Hospodinu. Hospodin jim poskytl zachránce, jímž byl Otníel, na němž spočinul duch Hospodinův. Ten měl Izraelcům pomoci, aby se úspěšně postavili proti aramejskému králi Kúšanovi, který je 8 let utlačoval.\n\nPodle midraše v „Seder olam raba“ Hospodin dopustil útlak Kúšana Rišatájimského kvůli dvěma událostem, jež jsou obsáhleji popsány v 17. až 19. kapitole knihy Soudců. První událost se týkala zbudování Míkovy soukromé svatyně se sochou \"„tesanou a litou“\", kterou příslušníci kmene Dan přemístili do města Lajiš, kde se stala součástí modlářského kultu. Druhá událost se týkala skupinového znásilnění, jehož se dopustili obyvatelé Gibeje z kmene Benjamín.\n\nPodle Davida Ganse Otníelovo soudcovské období spadá do let 2516–2556 od stvoření světa neboli do let 1246–1205 před naším letopočtem. To odpovídá údaji, podle něhož země \"„žila v míru po čtyřicet let, dokud Otníel, syn Kenazův, nezemřel.“\" Po smrti Otníela soudil syny Izraele Ehúd.\n\n\n"}
{"id": "680488", "url": "https://cs.wikipedia.org/wiki?curid=680488", "title": "Způsob umožňující dálkový přístup", "text": "Způsob umožňující dálkový přístup\n\nZveřejnění způsobem umožňujícím dálkový přístup je forma zveřejnění informací, kterou předepisují mnohé české právní předpisy zejména státním orgánům a dalším institucím veřejného charakteru. Většina předpisů, které termín „způsob umožňující dálkový přístup“ používají, jej blíže nedefinuje – v praxi je vykládán jako opisné označení pro zveřejnění na internetu (resp. na webových stránkách), jiné způsoby bývají připouštěny či zmiňovány nanejvýš obecně a okrajově. Termín se objevuje v právních předpisech od přelomu tisíciletí, kdy se internet rozšířil masově; někdy bývá také upřesněn jako „dálkový přístup pomocí počítačové sítě“ (zákon o katastru nemovitostí).\n\nMinisterstvo vnitra České republiky konstatuje, že žádný zákon neukládá obci zřídit a provozovat webové stránky, ale že některé zákony stanovují povinnost zveřejňování dokumentů neomezenému množství lidí prostřednictvím volně přístupného média, přičemž v dnešní době je asi nejčastější formou tohoto zveřejnění vyvěšení na webových stránkách. Ministerstvo zdravotnictví v informační kampani k jednomu dotačnímu programu vysvětlovalo, co spojení „způsobem umožňujícím dálkový přístup“ znamená: „Tak se v právních předpisech označuje internet, tj. webové stránky…“ Jedním z mála právních předpisů, který pojem alespoň zčásti definuje, je zákon č. 365/2000 Sb., o informačních systémech veřejné správy, který pro účely tohoto zákona v § 2 písm. n) definuje dálkový přístup jako „přístup do informačního systému prostřednictvím sítě nebo služby elektronických komunikací (například s využitím internetu)“. \n\nZákladní část těchto povinností stanovil zákon č. 106/1999 Sb., o svobodném přístupu k informacím, s účinností pro všechny státní orgány, orgány územní samosprávy a veřejné instituce hospodařící s veřejnými prostředky od 1. ledna 2001 (s výjimkou obcí, které nejsou městy, pro něž byla účinnost odložena o rok). Od té doby jeho novely a množství dalších zákonů (například správní řád, stavební zákon, zákon o informačních systémech veřejné správy a jiné) stanovily tuto formu pro nepřebernou řadu dalších zveřejňovacích povinností a pro řadu typů úředních desek, věstníků, rejstříků a informačních systémů veřejné správy, vyhlášek a oznámení atd.\n\nKomunikace způsobem umožňujícím dálkový přístup je či byla předepsána i pro některé neveřejné datové toky. Například vyhláška č. 485/2005 Sb., o rozsahu provozních a lokalizačních údajů, době jejich uchovávání a formě a způsobu jejich předávání orgánům oprávněným k jejich využívání, stanovila, že komunikace mezi kontaktními pracovišti provozovatele veřejných komunikačních sítí nebo poskytovatele veřejně dostupných služeb elektronických komunikací s oprávněným mocenským orgánem probíhá přednostně způsobem umožňujícím dálkový přístup. \n\n\n"}
{"id": "680495", "url": "https://cs.wikipedia.org/wiki?curid=680495", "title": "Ilona Staller", "text": "Ilona Staller\n\nIlona Staller, celým jménem Anna Elena Staller, pseudonym la Cicciolina, zkráceně jen Cicciolina, (* 26. listopadu 1951 v Budapešti) je bývalá maďarská modelka, později pak italská pornoherečka, politička a příležitostná zpěvačka a herečka maďarského původu. Proslula jako extravagantní politička, která je známa zejména díky svým projevům pronášeným na veřejnosti s odhalenými ňadry.\n\nOd roku 1964 pracovala v Maďarsku jako modelka. Po sňatku se usadila v Itálii, kde od počátku 70. let začala pracovat v italském pornoprůmyslu. V letech 1991–1994 byla manželkou amerického výtvarníka Jeffa Koonse, s nímž má syna.\n\nV roce 1979 poprvé kandidovala do italského parlamentu za italskou Stranu zelených, od roku 1985 je členkou italské Radikální strany, za níž byla v roce 1987 zvolena do italského parlamentu.\n\n"}
{"id": "680501", "url": "https://cs.wikipedia.org/wiki?curid=680501", "title": "Dolanský rybník", "text": "Dolanský rybník\n\nDolanský rybník je největší z desítek rybníků tvořících soustavu známou jako Holanské rybníky v jižní části okresu Česká Lípa. Je využíván k intenzivnímu rybolovu.\n\nCelá soustava středověkých původně 23 Holanských rybníků je napájena hlavně od západu tekoucího Bobřího potoka, který později napájí Novozámecký rybník. V soustavě Holanských rybníků je v jejich západní části na katastru obcí Stvolínky (č.758 655), východní cíp protáhlého rybníka je na katastru č.640 735 městyse Holany.\n\nDolanský rybník je uváděn se zavodněnou plochou 44 ha. Je rybníkem průtočným a jako chovný je určen k chovu ryb. Část břehů je zalesněna. Jeho uživatelem bylo Rybářství Doksy, vlastníkem Pozemkový fond ČR. Podle webu Libereckého kraje je rozloha 47,794 ha.\n\nOd nejbližší CHKO Kokořínsko je zhruba 1 km severněji.\n\nRybník měl původně plochu 28 ha a byl oddělen od severněji vytvořeného Hrázského rybníka hrází. Ta byla odstraněna. Podle jiných zdrojů (mapy Seznamu, KČT, katastrální) Hrázský rybník existuje stále, bývá pojmenován druhým označením jako Mlýnský rybník. Rybník je napájen jednak Bobřím potokem a dále několika menšími potůčky.\nV nedalekých Holanech je řada stavebních památek, v blízkosti je i zřícenina hradu Milčany. Soustavou Holanských rybníků od Holan ke Stvolínkám je vedena červeně značená cesta pro pěší turisty, Dolanský rybník míjí při jeho severním břehu. Stejně tak i cyklotrasa 3086. Blízko rybníka na území CHKO jsou výrazné kopce Vlhošť a Ronov s přírodní rezervací.\n\nAutem lze přijet k rybníku po polních cestách od Holan či Stvolínek. Do Holan i Stvolínek zajíždí meziměstská autobusová doprava ČSAD Česká Lípa. Nejbližší zastávka vlaku na trati 087 z České Lípy do Lovosic je v 3 km vzdálených Stvolínkách. \n\n"}
{"id": "680503", "url": "https://cs.wikipedia.org/wiki?curid=680503", "title": "Třída Ojašio", "text": "Třída Ojašio\n\nTřída Ojašio je třída diesel-elektrických ponorek Japonských námořních sil sebeobrany. Všech 11 postavených člunů je stále v aktivní službě.\n\nLoděnice Mitsubishi Heavy Industries a Kawasaki Shipbuilding Corporation postavily v letech 1994–2008 celkem 11 jednotek této třídy.\n\nJednotky třídy \"Ojašio\":\n\nNa rozdíl od předchozích tříd tyto ponorky nemají kapkový tvar trupu. Trup ponorky je vyroben z vysokopevnostní oceli a je pokryt anechoickým materiálem znesnadňujícím vystopování ponorky. Ta se ostatně vyznačuje velice nízkou hlučností. Výzbroj tvoří šest 533 mm torpédometů HU-605, ze kterých jsou odpalována po drátě naváděná torpéda typu 89 či protilodní střely UGM-84D Harpoon. Ponorka na palubě nese 20 dlouhých zbraní. Radar je typu JRC ZPS 6 a sonar typu Hughes/Oki ZQQ 5B/6.\n\nPohonný systém je diesel-elektrické koncepce. Tvoří ho dva diesely Kawasaki 12V25S, dva alternátory Kawasaki a dva elektromotory Toshiba. Ponorky dosahují rychlosti 12 uzlů při plavbě na hladině a 20 uzlů pod hladinou.\n\n"}
{"id": "680504", "url": "https://cs.wikipedia.org/wiki?curid=680504", "title": "Kaple svatého Jana Nepomuckého (Plandry)", "text": "Kaple svatého Jana Nepomuckého (Plandry)\n\nKaple svatého Jana Nepomuckého stojí na mírném návrší u obce Plandry. Ke kapli vede státem chráněná lipová alej, samotná kaple je chráněná jako kulturní památka České republiky.\n\nPoutní areál sv. Jana Nepomuckého v Plandrech nechává v roce 1735 postavit Josef Ignác Zebo a dokončen byl už v roce 1739 (jak dokládá nápis na klenbě lodi). Po smrti Aloisie ze Schirdingu v roce 1817 došlo k opravě kaple, která byla dokončena v roce 1826. V 50. letech 20. století byla kaple poničena a interiéry zničeny či rozkradeny. V letech 1988 -98 byla provedena oprava kaple, v roce 1992 pak byla provedena restaurace stropní fresky, v roce 2010 proběhla restaurace šindelové střechy.\n\nKaple je čtvercového půdorysu s odděleným výstupkem jako presbytářem s cibulovou šindelovou bání a lucernou (kde visel zvon). Hlavní průčelí dělí dvojice pilastrů po stranách hlavního portálu, nad kterým je oválné okno s rokokovou mříží. Okolo kaple je ohradní zeď se vstupní bránou a pěti bočními kaplemi. Boční strany kaple jsou členěny podobně jako průčelí. V kaplích byly původně za mřížemi umístěny Noseckého fresky, později, pri rekonstrukci v roce 1826 byly nahrazeny obrazy s tématikou svatojánské legendy, dnes jsou kaple prázdné. Rokokové mříže pocházejí z roku 1740. Na severní straně kaple byl v roce 1826 přidán náhrobek Aloisie ze Schirdingu od sochaře Václava Práchnera a kaple se tak začala měnit na rodinné mauzoleum. Před kaplí je jediný dochovaný náhrobek z bývalého hřbitova, patří rodině Dobřenských. Ke kapli vede státem chráněná lipová alej.\n\nKlenutá kopule kaple je vyzdobena freskou Apoteózy Jana Nepomuckého z roku 1739, pravděpodobně od S. Noseckého. Nad vstupem je kruchta s dřevěným vyřezávaným zábradlím. V roce 1826 přibylo v bočních kaplích pět obrazů se svatojánskou tematikou od malíře Klause, čtyři z nich se dochovaly (v letech 1993 -95 byly restaurovány), dnes jsou uloženy na obecním úřadě.\n\nV minulosti býval za autora poutního areálu označován Jan Blažej Santini – Aichel, který ovšem umírá již 7. prosince 1723 (stavba byla provedena v letech 1735 - 1739). Skutečným autorem byl pravděpodobně D. Morazzi, v té době nepříliš známý architekt. Dodnes bývá oceňován především za citlivé zapojení celého areálu do přírody. Ve své práci se nechal inspirovat kostelem svatého Jana Nepomuckého na Zelené hoře u Žďáru nad Sázavou, který postavil právě Jan Blažej Santini – Aichel. Kromě centrální kaple nechal také kolem areálu vystavět ohradní zeď s pěti kapličkami. Právě velká podobnost s kostelem na Zelené hoře stála za názorem, že architektem je Santini.\n\nKe kapli se váže řada pověstí a legend. Jednou z nich je pověst rodu Dobřenských. Pověst vypráví o synovi majitele panství, který v mládí na panství svého otce rád pozoroval čápy, kteří zde měli hnízdo. Jeden z mladých čápů si na chlapce zvykl. Později musel šlechtic odjet do války, byl zde zajat (pravděpodobně Turky) a stal se otrokem. Jednou otrokům nad hlavami zakroužili čápy. Mezi nimi byl i onen ochočený čáp, který mladého šlechtice poznal. Ten mu na nohu připevnil cedulku se zprávou. Čáp se poté vrátil do Čech a na panství si brzy všimli cedulky na noze čápa. Dozvěděli se, kde se chlapec nachází a vykoupili ho. Na počest jeho záchrany pak byla postavena nedaleko zámku kaple.\n\n"}
{"id": "680509", "url": "https://cs.wikipedia.org/wiki?curid=680509", "title": "Robert Freissler", "text": "Robert Freissler\n\nRobert Freissler, též \"Robert Freißler\" (23. března 1877 Opava – 7. ledna 1950 Štýrský Hradec), byl německojazyčný politik v Rakouském Slezsku, na podzim roku 1918 zemský hejtman provincie Sudetenland v rámci Německého Rakouska.\n\nNarodil se jako syn německého lékaře a dlouholetého ředitele Slezské zemské nemocnice v Opavě Ernsta Freisslera. V letech 1887–1895 vystudoval opavské německé gymnázium. Poté pokračoval ve studiu práva na Univerzitě ve Vídni, kde 25. května 1900 získal titul doktora práv. Krátce pracoval u prezidia Vrchního zemského soudu ve Vídní a pak jako koncipista v Obchodní a živnostenské komoře v Brně a později v Opavě. Dne 22. ledna 1905 se v opavském evangelickém kostele oženil s Ilse Weishuhnovou, dcerou podnikatele Carla Weishuhna. V souvislosti se sňatkem změnil Freissler náboženství z katolického na evangelické.\n\nVe volbách do Říšské rady roku 1911 se stal za Německou nacionální stranu (DNP) poslancem Říšské rady (celostátní parlament), kam byl zvolen za okrsek Slezsko 03. Usedl do poslanecké frakce Německý národní svaz (Deutscher Nationalverband). Ve vídeňském parlamentu setrval do zániku monarchie.\n\nKdyž se 30. října 1918 z převážně německých okresů Rakouského Slezska a severní Moravy zformovala provincie Sudetenland, stal se Robert Freissler jejím zemským hejtmanem. V této době také zasedal v Provizorním národním shromáždění Německého Rakouska. Sám ale podle svých pozdějších vzpomínek již věděl, že přežití německých separatistických provincií je nereálné. Ovšem jak zpětně uvedl, „\"nemohli jsme o tom zevrubně poučit naše obyvatelstvo\".“ Ještě se pokusil prosadit požadavky na sebeurčení Sudetských Němců na Pařížské mírové konferenci roku 1919, kam odjel on, Rudolf Lodgman a Josef Seliger coby hlavní představitelé této etnické skupiny. Když pak v září 1919 Rakousko podepsalo Saint-Germainskou mírovou smlouvu, kterou uznalo přičlenění většinově etnicky německých oblastí českých zemí k Československu, vystoupil v rakouském parlamentu s protestním projevem, v němž prohlašoval: „\"Nikdy se nevzdá náš národ nároku na právo sebeurčení, nikdy neuzná znásilnění za právní stav a nikdy nepřestane všemi vhodnými prostředky vést boj za svou národní svobodu. Naším nejbližším úkolem je vybojovat německému lidu v rámci státu, do kterého byl imperialismem západních mocností vnucen, plnou, neomezenou samosprávu jeho národních věcí\".“\n\nDne 25. listopadu 1946 byl spolu se svou manželkou odsunut z Československa do americké okupační zóny Německa, odkud se v roce 1947 přestěhovali ke svému švagrovi Ernstu Weishuhnovi do Rakouska. Zde 7. ledna 1950 zemřel na následky rakoviny plic.\n\n\n\n"}
{"id": "680511", "url": "https://cs.wikipedia.org/wiki?curid=680511", "title": "Richard Trappl", "text": "Richard Trappl\n\nRichard Trappl (1951, Vídeň) je rakouský sinolog a docent na univerzitě ve Vídni.\n\nV letech 1974–1975 studoval v Pekingu čínštinu, a získal titul Ph.D. na univerzitě ve Vídni. Od roku 1979 vyučuje na Institutu sinologie (nyní Ústav Dálného východu) starou a novou čínskou literaturu. Je ředitelem Institutu Konfucia na univerzitě ve Vídni a má více než 30 let zkušeností v Číně, kterou zastupuje jako zástupce Číny na univerzitě ve Vídni. \n\nV roce 2006 byl oceněn za speciální služby v rakousko-čínských vztazích medaili Arthura Rosthornea. Globální sdružení Rakouská zahraniční služba ho přijalo v roce 2010 do svého poradního orgánu. \n"}
{"id": "680512", "url": "https://cs.wikipedia.org/wiki?curid=680512", "title": "Píďalka hojná", "text": "Píďalka hojná\n\nPíďalka hojná ( , jinak i \"Zubočárník rezavý\") je mol s délkou předního křídla 1–1,2 cm. Má šedohnědé až červenohnědé přední křídlo s širokým tmavším, obvykle hnědočerným středním polem a se dvěma černými skvrnkami ve vnějším poli. Vlnovka je bělavá, někdy neostrá. Vyskytuje se v listnatých a smíšených lesích, na lesních okrajích, křovinatých loukách.\n\n"}
{"id": "680516", "url": "https://cs.wikipedia.org/wiki?curid=680516", "title": "Duchcovská stávka", "text": "Duchcovská stávka\n\nDuchcovská stávka je jedno z používaných označení incidentu, který se odehrál 4. února 1931 v severočeském městě Duchcov. Protestní pochod proti snižování mezd a sílící nezaměstnanosti složený převážně z nezaměstnaných dělníků a horníků byl u místního železničního viaduktu násilně zastaven zasahujícími četníky. Při nastalé potyčce spustili četníci palbu, při níž čtyři demonstranti zemřeli a několik dalších bylo zraněno. Neštěstí u duchcovského viaduktu bylo prvním podobným incidentem v Československu vyvolaným Velkou hospodářskou krizí, při němž došlo k ztrátám na životech.\n\nNástup Velké hospodářské krize se v Československu projevil se zpožděním, za to její projevy ustupovaly pomaleji než v jiných srovnatelných zemích. Průmyslová výroba klesla v roce 1930 na úroveň 89,2 % oproti roku 1929 a v roce 1931 na 80,7 % (nejhorším rokem byl rok 1933 s 60,2 %). S propadem ekonomiky přicházela nezaměstnanost a prudký propad životní úrovně, zejména u dělnických profesí, které tvořily velkou část tehdejšího ekonomicky aktivního obyvatelstva – v roce 1930 na 58,7 %. Jejich reálný příjem klesl oproti roku 1929 o 14,9 % (1931), v roce 1933 až o 35,2 %. Nezaměstnaní dělníci byli tehdy závislí na tzv. Gentském systému, podle něhož se vyplácela podpora v nezaměstnanosti pouze lidem organizovaným v odborech, které navíc samy rozdělovaly podporu získanou od státu a pojišťoven. Na tuto podporu však nedosáhli všichni pracující a tento systém tak vytvářel dva druhy dělníků – ti, kteří jsou před bídou chráněni podporou a ti, co nejsou. V prvních letech krize nedostávaly odbory KSČ, zvané Rudé odbory, od státu z právních důvodů peníze na podporu v nezaměstnanosti vlastních členů a jejich vliv postupně klesal. KSČ se tak musela mezi dělníky prosadit politickým radikalismem a kritikou gentského systému. Zpočátku se nesetkávala s přílišným úspěchem, ovšem s prohlubující se krizí získávala stále větší sympatie od nejhůře postavených dělníků, jejichž počet vzrostl zhruba na ⅓ až ½ v rámci dělnictva. Na počátku 30. let probíhaly v celém státě, zjm. v nejpostiženějších příhraničních oblastech stávky a hladové pochody, bojující za zlepšení životních podmínek obyvatelstva, v nichž měly často vedoucí úlohu zástupci komunistické strany. Důležitým impulzem pro sílící aktivitu stávkové hnutí na Duchcovsku i v ostatních místech ČSR na počátku roku 1931 bylo vyhlášení 25. února téhož roku Kominternou za den boje proti nezaměstnanosti. Protest v Duchcově byl jednou z řady akcí, při nichž KSČ stupňovala své přípravy na tento den.\n\nKromě běžných tradičních českých stran meziválečné ČSR, jako byly strana Národně socialistická nebo česká sociální demokracie měly velmi silný vliv německé strany, jelikož Duchcov, stejně jako většina měst severozápadních Čech, patřil do oblasti Sudet a byla zde proto silná německá menšina. Mezi touto složkou obyvatelstva převládali příznivci německých stran jako např. Německé sociální demokracie či Křesťansko-sociální strany lidové, ale lokálně silnou pozici měla i extrémistická Německá národně socialistická strana dělnická (DNSAP). Tito tzv. „Hakenkreuzleři“, kteří vydávali vlastní časopis \"Der Tag\", se mohli opřít o silné německé nacionální hnutí, jež se projevilo již před a krátce i po vzniku republiky v roce 1918, kdy Němci nespokojení s postavením jejich národa v nově vzniklém Československu vyhlásili vznik autonomní provincie „Deutschböhmen“. Tato i jiné podobné snahy byly novým československým aparátem rychle potlačeny. Nicméně DNSAP si stále držela svůj relativní vliv, který ještě vzrostl s příchodem Velké hospodářské krize. Tradiční národnostní problémy v soužití Čechů a Němců byly nově doplněny také sociálními a ekonomickými problémy, které nebyl tehdejší prvorepublikový státní aparát schopen dostatečně a účinně řešit. Největší tragédií, vzniklou ze stejných důvodů jako v Duchcově (propad životní úrovně, ztráta zaměstnání, nízké platy atd.), a která také silně dopadla na německé obyvatelstvo první republiky, byla tzv. Frývaldovská stávka z listopadu 1931, při níž zemřelo osm demonstrantů, většinou právě Němců. Spojení nespokojeností po nacionální a socio-ekonomické stránce vedlo postupně k stále větší orientaci německé menšiny na extrémně pravicové strany, což vyústilo mimo jiné ve vítězství SdP Konráda Henleina ve volbách v roce 1935.\n\nDne 4. února 1931 se začal v brzkých odpoledních hodinách v obci Ledvice nedaleko Duchcova formovat dav demonstrantů, přicházejících z města i blízkých menších obcí. Zhruba ve dvě hodiny se vydal průvod, v jehož čele stál senátor KSČ Petr Stránský, směrem k centru Duchcova. Jeho cílem mělo být zprvu náměstí v centru města, kde se měla konat úředně nepovolená demonstrace, neboli „tábor lidu“. Po formulaci požadavků se měl kordon stávkujících vydat k okresnímu hejtmanství, které tou dobou sídlilo v místním zámku, kde chtěli své návrhy předat. Kordon nezaměstnaných dělníků české i německé národnosti, čítající 150 až 500 osob, byl od počátku sledován skupinou 12 četníků, dohlížejících na průběh pochodu. Krátce před třetí hodinou odpoledne došlo celé shromáždění k železničnímu viaduktu na jižním okraji Duchcova. V úzkém prostoru silničního podjezdu čekala na procesí četnická uzávěra, která měla za úkol nevpustit demonstranty do města. Po výzvách k rozchodu vznikl mezi stávkujícími dělníky zmatek, zapříčiněný nejspíše stísněným prostorem bez možnosti snadného úniku v místě střetu, i skutečností, že byli obklíčení zepředu skupinou deseti četníků pod vedením Ferdinanda Emmera, i zezadu již zmíněnou jednotkou dvanácti četníků, která průvod od počátku sledovala. \n\nV nastalé vypjaté situaci došlo k potyčce mezi předními řadami demonstrantů a četníky. V obžalobě proti Stránskému údajně stojí, že Emmer vyzval dav k rozchodu a dodal, „že do Duchcova nebude nikdo puštěn.“ Lidé ho však ignorovali, chytili se za ruce a „se schýlenými hlavami postupovali proti četníkům“.\n\nZdroj: <nowiki>https://www.lidovky.cz/cetnici-zastrelili-u-duchcova-ctyri-delniky-do-vezeni-sel-senator-ksc-1k7-/zpravy-domov.aspx?c=A121017_225550_ln_domov_sm</nowiki>\n\nČetníci vytáhli pistole a aby neozbrojené demonstranty drželi v bezpečné vzdálenosti, tak začali střílet do demonstrantů, bylo zasaženo mnoho osob. Na zem padlo nejspíše devět dělníků, z nichž tři na místě zemřeli. Jednalo se o Josefa Kadlece (30 let), Josefa Studničku (27 let) a Aloise Lamače (32 let). Těžce zraněný devatenáctiletý Antonín Zeithammer zemřel téhož dne v nemocnici. Všichni čtyři mrtví byli nezaměstnaní.\n\nUdálost měla silný vliv na celou společnost tehdejšího Československa. Jelikož se jednalo o první podobný incident, při němž umírali lidé, snesla se vlna kritiky nejen na státní moc (např. ministra vnitra Juraje Slávika), ale také na tehdejšího prezidenta Masaryka, s jehož jménem bylo spojováno heslo „Masaryk nechal střílet do dělníků“ (ačkoli žádnou takovu pravomoc samozřejmě neměl), resp. \"...za Masaryka se střílelo do dělníků...\". Podporu stávkujícím a obětem tragédie vyslovilo velké množství význačných osobností, jako např. F. X. Šalda, Ivan Olbracht, Marie Majerová nebo Vítězslav Nezval. V místě neštěstí prošli 7. února v Duchcově a 8. února ve Světci mohutné pohřební průvody uctívající památky obětí, které se staly zároveň nástrojem projevu odporu k tehdejšímu zřízení. Zároveň došlo ke krátkým protestním stávkám také na některých šachtách severočeského uhelného revíru. Přestože byla stávka krvavě potlačena, nezaměstnaní ani nespokojení horníci nepřestali prosazovat své požadavky a v roce 1932 se také dělníci z Duchcovska připojili k tzv. Velké mostecké stávce, která dopadla pro stávkující úspěchem.\n\nMísto, kde se tragédie odehrála, tedy železobetonový železniční viadukt na trati mezi Ústím nad Labem a Chomutovem vzniklý na místě původního kamenného klenutého mostu byl po Vítězném únoru prohlášen za kulturní památku a stal se místem oficiálních pietních připomínkových akcí. V roce 1954 byl v jeho blízkosti vztyčen památník s bronzovými deskami a sochařskou výzdobou od akademického sochaře Karla Lercha (Památník duchcovského viaduktu). Památník se zde nacházel až do roku 1989, kdy byl přenesen na stávající místo na okraji zámecké zahrady, asi 1 km od místa neštěstí. V roce 1995 byl viaduktu odebrán statut národní památky.\n\n\n"}
{"id": "680528", "url": "https://cs.wikipedia.org/wiki?curid=680528", "title": "Čalonice", "text": "Čalonice\n\nZřícenina hradu Čalonice se nachází nad Dalešickou přehradou u obce Dalešice. Jeho zbytky jsou chráněny jako kulturní památka České republiky.\n\nArcheologický výzkum zařadil vznik hradu na konec 13. století. První písemné zmínky o Čalonicích spadají do období let 1364–1374, kdy je zmiňován Sezema z Čalonic z rodu pánů z Bukoviny. V roce 1392, kdy poprvé zmiňován přímo hrad, patřil Zikmundovi z Myslibořic. V průběhu 15. století se novým majitelem stal klášter v Dalešicích. Hrad zanikl kolem roku 1417, když byl během markraběcích válek dobyt a rozbořen.\n\nTvrz s nachází na skalnatém výběžku nad řekou Jihlavou, resp. nad Dalešickou přehradou. Do dnešních dnů se z hradu dochovaly zbytky čelní zdi paláce, ta je na některých místech vysoká přibližně 3 metry, zachovaly se také základy věže a hradeb. Ty byly objeveny při archeologických průzkumech. Půdorys tvrze je přibližně trojúhelníkového tvaru, čelní hradba byla silná přibližně 2 metry, na bocích se hradby zužovaly a sbíhaly do tehdejšího údolí. V hradbě byly proražena brána, ke které se přistupovalo po mostě přes 24 metrů široký příkop, jeho hloubka byla cca 7,5 metrů a byl vysekán do skalního podloží. \n\nZa hradbami byla nad ostatní zástavbou vyvýšena hranolovitá věž s obdélníkovým půdorysem a rozměry 10 x 8,5 metrů. Ta byla pravděpodobně obytná, neboť obytné prostory se v jiných budovách nezachovaly. Další stavbou byla budova v prostoru za hradbami, na jihovýchodní části stála další stavba a v jižním nároží stála menší věž o rozměrech cca 4 x 4 metrů.\n\nK tvrzi patřilo zřejmě ještě opevněné předhradí na skalním útesu východně od samotného tvrziště či aspoň dvůr, který je uváděn v písemných pramenech. Tyto místa jsou dnes zatopena přehradou. \n\nKolem hradu nevede žádná značená turistická stezka. Nedaleko místa vede silnička od přístavu Dalešice a Stropešína a pokračující podél přehrady k Dalešicím.\n\n"}
{"id": "680533", "url": "https://cs.wikipedia.org/wiki?curid=680533", "title": "Sally Can't Dance", "text": "Sally Can't Dance\n\nSally Can't Dance je studiové album amerického rockového kytaristy a zpěváka Lou Reeda, vydané v roce 1974 u RCA Records.\n\nVšechny skladby napsal Lou Reed.\n\n\n\n"}
{"id": "680534", "url": "https://cs.wikipedia.org/wiki?curid=680534", "title": "Červenice (hrad)", "text": "Červenice (hrad)\n\nHrad Červenice stával v lesích nad potokem Váhanka mezi obcemi Vrtěšice a Vilémov u Golčova Jeníkova. Do dnešních dnů se zachovalo pouze tvrziště.\n\nČervenice patří mezi hrady, o kterých nemáme informace z historických pramenů. Na základě archeologických průzkumů vznikl hrad pravděpodobně ve 13. století. V nedalekém Vilémově existoval až do svého zániku v roce 1278 klášter. A právě s existencí a zánikem kláštera bývá spojována také historie hradu Červenice.\n\nZ hradu se dodnes zachovalo pouze tvrziště. Za čelním valem a příkopem se nacházelo předhradí. Jádro vlastního hradu bylo obehnáno příkopem. Před příkop postaven val, který byl v čele zdvojen. Uvnitř jádra se nepodařilo najít jakoukoliv zástavbu, ovšem západní část je poškozena lomem. V přední části jádra pravděpodobně stával věž, v zadní jsou viditelné stopy po zahloubeném objektu.\n\n"}
{"id": "680535", "url": "https://cs.wikipedia.org/wiki?curid=680535", "title": "Berlin: Live at St. Ann's Warehouse", "text": "Berlin: Live at St. Ann's Warehouse\n\nBerlin: Live At St. Ann’s Warehouse je koncertní film a koncertní album amerického rockového kytaristy a zpěváka Lou Reeda, vydané v roce 2008. Jde o koncertní záznam jeho alba \"Berlin\" z roku 1973 obsahující ještě tři další písně, které z tohoto alba nepochází. Režisérem filmu byl Julian Schnabel.\n\nVšechny skladby napsal Lou Reed.\n\n\n"}
{"id": "680538", "url": "https://cs.wikipedia.org/wiki?curid=680538", "title": "Animal Serenade", "text": "Animal Serenade\n\nAnimal Serenade je koncertní album amerického rockového kytaristy a zpěváka Lou Reeda, vydané v roce 2004.\n\nVšechny skladby napsal Lou Reed, pokud není uvedeno jinak.\n\n\n\n"}
{"id": "680539", "url": "https://cs.wikipedia.org/wiki?curid=680539", "title": "Oměj", "text": "Oměj\n\nOměj (\"Aconitum\") je rod krytosemenných rostlin patřící do čeledi pryskyřníkovitých (\"Ranunculaceae\"). Vyskytuje se ve více než 250 druzích.\n\nTyto bylinné trvalky mají svou domovinu především v horských oblastech severní polokoule. Rostou ve vlhkost zadržujících, avšak dobře odvodňovaných půdách na horských loukách. Jejich tmavě zelené listy postrádají palisty. Tyto listy jsou dlanitě (až hluboce dlanitě) složené, s pěti až sedmi segmenty. Každý ze segmentů je složen ze tří částí s hrubě zubatým okrajem. Listy jsou zvlněny nebo stočeny do spirály. Listy v dolní části rostliny mají dlouhé řapíky.\n\nVysoký, vzpřímený stvol má ve své koruně hrozny velkých modrých, purpurových, bílých, žlutých nebo růžových souměrných květů s početnými tyčinkami. Jsou rozlišitelné podle jednoho z pěti okvětních lístků (toho zadního), nazývaného přilba. Je zde 2 až 10 okvětních lístků tvořících medník. Horní dva lístky jsou velké a nesou je dlouhé stopky. Na vrcholu mají dutý osten obsahující nektar. Ostatní okvětní lístky jsou malé a šupinovité nebo se vůbec nevyvinou. Tři až pět pestíků je u své základy částečně spojeno.\n\nPlodem je měchýřek – suchý, jednopouzdrý, mnohosemenný, vytvořený z jednoho pestíku. Po dozrání praská v předním švu a uvolňuje semena.\n\nJe známo asi 200–400 druhů. Z taxonomického hlediska obtížnější rod, kde jsou sklony k vytváření drobných druhů s užším geografickým vymezením, příkladem je \"Aconitum napellus\" agg. Druhy jsou často variabilní a je rozlišováno více poddruhů. Ve střední Evropě rostou tyto taxony, zpracováno převážně podle:\n\n\n\n \n"}
{"id": "680547", "url": "https://cs.wikipedia.org/wiki?curid=680547", "title": "Cluster One", "text": "Cluster One\n\n„Cluster One“ je instrumentální skladba anglické progresivně rockové skupiny Pink Floyd. Jedná se o první skladbu z jejich posledního alba The Division Bell z roku 1994.\n\n"}
{"id": "680550", "url": "https://cs.wikipedia.org/wiki?curid=680550", "title": "Seve Ballesteros", "text": "Seve Ballesteros\n\nSeveriano „Seve“ Ballesteros Sota (9. dubna 1957 – 7. května 2011) byl španělský profesionální golfista a bývalá světová jednička v golfovém žebříčku. Golfové kariéře se věnoval od poloviny sedmdesátých let do poloviny devadesátých let. První větší úspěch v golfu získal v devatenácti letech v roce 1976, kdy se umístil na druhém místě na Open Championship. Ballesteros mezi lety 1979 a 1988 zvítězil v 5 turnajích kategorie major, z toho třikrát na turnaji Open Championship a dvakrát turnaj Masters. Byl také opakovaným úspěšným účastníkem Ryder Cupu, kde s týmem Evropy pětkrát zvítězil, z toho dvakrát jako kapitán. Nejlépe je znám pro svoji krátkou hru, zatímco jeho hra z odpaliště byla pověstně nepřesná.\n\nZ důvodu vleklých zranění zad začala Ballesterosova forma během devadesátých let upadat. Aby se mohl dále věnovat golfu, tak spustil sérii turnajů s názvem Seve Trophy, vedle toho podnikal v oblasti výstavby golfových hřišť. Ballesteros odešel ze soutěžního golfu v roce 2007, důvodem byla dlouhodobě špatná forma. V následujícím roce byl Ballesterosovi diagnostikován zhoubný mozkový nádor. V roce 2010 byly zveřejněny zprávy, že se Seve Ballesteros chce vrátit na Open Championship, vzhledem k doporučení lékařů však do St. Andrews na turnaj neodcestoval.\n\nBallesteros byl podruhé oceněn cenou Lifetime Achievement v rámci cen BBC Sports Personality Awards 2009. Ocenění mu předal u něj doma ve Španělsku jeho přítel a spoluhráč z rydercupového týmu José María Olazábal.\n\nPři léčbě rakoviny mozku podstoupil Ballesteros několik operací. Na následky onemocnění zemřel 7. května 2011.\n\n"}
{"id": "680552", "url": "https://cs.wikipedia.org/wiki?curid=680552", "title": "What Do You Want from Me (píseň, Pink Floyd)", "text": "What Do You Want from Me (píseň, Pink Floyd)\n\n„What Do You Want from Me“ je druhá píseň z posledního studiového alba anglické progresivně rockové skupiny Pink Floyd The Division Bell z roku 1994. Píseň napsali klávesista Richard Wright, kytarista David Gilmour a jeho manželka Polly Samson.\n\n"}
{"id": "680560", "url": "https://cs.wikipedia.org/wiki?curid=680560", "title": "Kokštejn", "text": "Kokštejn\n\nHrad Kokštejn (též Kufštejn) stával na skále nad Dalešickou přehradou u obce Hartvíkovice. Jeho zbytky jsou chráněny jako kulturní památka České republiky.\n\nKokštejn byl postaven ve 2. polovině 14. století many třebíčského kláštera na skále u Hartvíkovic jako protiváha blízkých Čalonic. Jediná zmínka o hradu je z roku 1556, kdy se uvádí jako pustý.\n\nJednalo se o menší objekt, který měl sloužit jako předsunutý vojenský opěrný bod k ochraně panství třebíčského benediktinského kláštera.\n\nMísto hradu je přístupné po žlutě značeném turistickém okruhu Hartvíkovice–Kokštejn–Hartvíkovice. V blízkosti se nachází rekreační osada Wilsonka.\n\n"}
{"id": "680561", "url": "https://cs.wikipedia.org/wiki?curid=680561", "title": "Creedit", "text": "Creedit\n\nCreedit je minerál složený z vápníku, hliníku, síry, fluoru, vodíku a kyslíku se vzorcem CaAlSO(F,OH)·2(HO).\n\nNa Mohsově stupnici tvrdosti je hodnocen 3,5 až 4.\n\nPoprvé byl popsán v roce 1916 v Coloradu. Vzniká oxidací uložených rud.\n"}
{"id": "680563", "url": "https://cs.wikipedia.org/wiki?curid=680563", "title": "Keep Talking", "text": "Keep Talking\n\n„Keep Talking“ je devátá píseň z posledního studiového alba anglické progresivně rockové skupiny Pink Floyd The Division Bell, vydaného v roce 1994. Autory písně jsou klávesista Richard Wright, kytarista David Gilmour a jeho manželka Polly Samson. Píseň, kterou nazpíval David Gilmour, obsahuje také elektronický hlas Stephena Hawkinga.\n\n"}
{"id": "680567", "url": "https://cs.wikipedia.org/wiki?curid=680567", "title": "Hrádek u Podmok", "text": "Hrádek u Podmok\n\nHrádek u Podmok (též \"Hrádek u Kozohlod\") je zřícenina hradu stával v lesích mezi obcemi Podmoky a Kozohlody u Golčova Jeníkova v okrese Havlíčkův Brod. Jeho zbytky jsou chráněny jako kulturní památka České republiky.\n\nO hrádku u Podmok nemáme žádné historické písemné prameny, dokonce není znám ani jeho název. Na základě archeologických nálezů vznikl hrad na přelomu 13. a 14. století. Za zánikem hradu stál požár.\n\nHrádek pravděpodobně sloužil jako opěrný bod řádu německých rytířů, kteří sídlili v nedalekých Drobovicích. Ti vlastnili a kolonizovali celé okolí a v potoce pod hradem také rýžovali zlato.\n\nJednalo se o malý jednodílný hrád postavený na skalnatém výběžku nad údolím Čáslavky. Na severní straně jej chránil šíjový příkop. O něco menší příkop s valem chránil také východní část hrádku. Opevnění bylo tvořeno obvodovou hradbou, v čelní části zesílené do podoby štítové zdi. Jedinou obytnou část představoval dvouprostorový palác u obvodové zdi na jižní, nejlépe chráněné straně hrádku.\n\n\n"}
{"id": "680569", "url": "https://cs.wikipedia.org/wiki?curid=680569", "title": "Východosibiřská vysočina", "text": "Východosibiřská vysočina\n\nVýchodosibiřská vysočina (rusky \"Восточно-Сибирское нагорье, Vostočno-Sibirskoe nagor'e)\" je jedna ze sedmi sibiřských geomorfologických provincií v Rusku. Je to část ruského Dálného východu na severovýchodě Asie.\n\nVýchodosibiřská vysočina se rozprostírá na rozsáhlém a geomorfologicky ostře rozčleněném území v severovýchodním cípu asijské pevniny, mezi Severním ledovým a Tichým oceánem s jejich okrajovými moři (moře Laptěvů, Východosibiřské moře, Čukotské moře, Beringovo moře a Ochotské moře).\n\nZahrnuje v podstatě několik samostatných pohoří, která se táhnou v délce kolem 3000 km od údolí Leny ve Středojakutské nížině až po Děžněvův mys. Ze severu se do něj zařezává Východosibiřská nížina. Na jihozápadě plynule přechází v Jihosibiřská pohoří.\n\nPopisovaný horský systém překračuje východní hranici Sibiře, místo vžitého názvu \"Východosibiřská vysočina\" by se tedy měl správně jmenovat \"Severovýchodoasijská\" nebo \"Severovýchodoruská vysočina.\"\n\nOd západu k východu patří pod Východosibiřskou vysočinu následující pohoří:\n\n\nOd západu k východu pramení ve Východosibiřské vysočině mj. následující řeky:\n\n\nVýchodosibiřská vysočina je osídlena velmi řídce, nejbližší velké město je Jakutsk na jejím západním okraji a Magadan na pobřeží Ochotského moře.\n\n"}
{"id": "680570", "url": "https://cs.wikipedia.org/wiki?curid=680570", "title": "Emil Navrátil", "text": "Emil Navrátil\n\nEmil Navrátil (27. červen 1866, Nasavrky – 5. červenec 1928, Praha) byl profesorem elektrárenství a elektrických zařízení, elektrovodných sítí a elektrických instalací na Českém vysokém učení technickém v Praze. V roce 1928 byl zvolen rektorem ČVUT, zemřel ale před nástupem do funkce. \n\nV akademickém roce 1926–1927 byl děkanem oboru strojního a elektrotechnického na ČVUT.\n\n"}
{"id": "680576", "url": "https://cs.wikipedia.org/wiki?curid=680576", "title": "Ústav pro péči o matku a dítě", "text": "Ústav pro péči o matku a dítě\n\nÚstav pro péči o matku a dítě (neoficiálně nazýván jako Porodnice v Podolí nebo Podolská porodnice) je zdravotnické a výzkumné zařízení v městské části Podolí v Praze, které se specializuje na poskytování komplexní péče v oblasti porodnictví a neonatologie. V rámci zařízení se nachází taktéž perinatologické centrum. K roku 2014 patří místní porodnice k nejoblíbenějším v Praze. Posláním ústavu je poskytování specializované preventivní a léčebné péče o ženu, lidskou reprodukci a raný vývoj dítěte. Jedná se o příspěvkovou organizaci zřizovanou Ministerstvem zdravotnictví České republiky.\n\nÚstav sídlí v komplexu budov, které byly vystaveny před první světovou válkou na popud prof. MUDr. Rudolfa Jedličky. Dostavěn byl roku 1914 a ke slavnostnímu otevření došlo 28. června téhož roku, krátce před vypuknutím války. Budovu navrhl architekt Prof. Ing. Rudolf Kříženecký. I přes to, že v budově sídlí porodnice, v době otevření ústavu se zde nenacházela. Porodnice určená pro širokou veřejnost zde vznikla až v roce 1925.\n\nK roku 2013 nemocnice prováděla jako jediná nemocnice ve střední Evropě operace nenarozených dětí s vývojovými vadami v těle matky v rámci činnosti \"Centra fetální medicíny\". Současným ředitelem ústavu je doc. MUDr. Jaroslav Feyereisl, CSc.\n\nAreál ústavu je součástí Pražské památkové rezervace a nachází se v něm památkově chráněná budova bývalé viniční usedlosti Neumanka.\n\nÚstav původně sídlil v komplexu pěti budov, které byly vystaveny na popud prof. MUDr. Rudolfa Jedličky(1869-1926) Profesor Jedlička přišel s nápadem na výstavbu moderního ústavu, tzv. \"Pražského sanatoria\", určeného převážně pro bohatší klientelu, v roce 1909. Plán výstavby komplexu pěti honosných budov byl na svou dobu značně finančně nákladný, a tak pro získání potřebných financí bylo založeno zájmové sdružení \"Pražské sanatorium akciová společnost\" předními českými lékaři. Budovu navrhl architekt Prof. Ing. Rudolf Kříženecký jako komplex navzájem propojených pěti budov sloužící jako zdravotnicko-hotelové zařízení. Dobový architektonický návrh počítal s odbornými ústavy, operačními sály, salónní síní na vodoléčbu a uhličitými, hydroelektrickými a slatinnými lázněmi. Tehdejší návrh byl značně promyšlený a počítal s orientací pokojů na jih, kdežto operačních sálů na sever. S výstavbou se započalo v roce 1910 po zprovoznění vyšehradského tunelu a navazujících nábřežních komunikací. Ústav byl dostavěn roku 1914 krátce před vypuknutím první světové války. Oficiálně se brány sanatoria otevřely 28. června 1914. Po vypuknutí války hrozilo, že sanatorium bude změněno na vojenský lazaret. K dočasnému lazaretu pod patronací Červeného křížebyly nabídnuty společenské prostory. Po skončení války se ústav navrátil ke svému původnímu určení a v této době patřil mezi přední zdravotnická zařízení v Evropě. Po válce se v komplexu budov nacházela II. chirurgická a II. gynekologická klinika a oddělení rentgenové diagnostiky a fyzikální terapie, oddělení ortopedické a od roku 1925 i oddělení porodnické.\n\nBěhem druhé světové války byl areál budov zkonfiskován německou okupační správou, a tak opět začal sloužit jako vojenská ozdravovna pro příslušníky jednotek SS. Na konci druhé světové války v rámci pražského povstání byla část komplexu poničena dělostřeleckou palbou. Po ukončení druhé světové války sloužil areál na krátko jako léčebna pro nemocné tuberkulózou, kteří se vrátili z koncentračních táborů. Zákonem ze dne 23. prosince 1946 došlo k vyvlastnění areálu budov a k jejich převodu do správy Ministerstva školství a osvěty s ohledem na záměr zřídit v areálu zdravotnické zařízení zaměřující se na péči o matky a jejich děti. Po rekonstrukci, která proběhla v roce 1948, byly budovy přiděleny III. gynekologicko-porodnické klinice prof. Jiřího Trapla a Kojenecké klinice.\n\nVyhláškou tehdejšího Ministerstva zdravotnictví číslo 77 ú. 1 ze dne 31. ledna 1951 došlo k založení výzkumného zdravotnického \"Ústavu pro péči o matku a dítě\" spojením III. gynekologicko-porodnické kliniky a Kliniky péče o kojence. Cílem tohoto kroku bylo propojit lékařskou péči na úrovni gynekologie a pediatrie, k čemuž došlo na území Československa poprvé. Vyhláška vstoupila v platnost 1. března 1951, kdy byl komplex budov vyjmut ze správy Státní fakultní nemocnice a stal se rezortním ústavem Ministerstva zdravotnictví. Prvním ředitelem Ústavu pro péči o matku a dítě byl MUDr. Jiří Trapl. V 50. letech se v porodnici rodilo více než 3000 dětí ročně.\n\nPozději došlo k rozšíření areálu, když byla přičleněna sousední nemovitost \"Neumanka\". V roce 2005 byl ke komplexu budov přičleněn nově vybudovaný monoblok částečně zapuštěný do vyšehradské skály. V monobloku se nachází tři porodní sály a osm porodních pokojů. Od roku 2012 existuje v rámci ústavu specializované \"Centrum fetální medicíny\" umožňující operace nenarozených dětí v těle matky. Vzniklo s podporou operačního programu Praha pro konkurenceschopnost placeného z Evropského fondu pro regionální rozvoj.\n\nV 80. letech 20. století se v ústavu začalo provádět umělé oplodnění. Od začátku druhého tisíciletí se podařilo navýšit počet porodů o téměř 110 % a počet ošetřených novorozenců zaznamenal 75% nárůst (vztaženo k roku 2014). V roce 2012 se v porodnici ústavu proběhlo 5189 porodů. V roce 2013 pak došlo k 5 % nárůstu, když se narodilo 5330 dětí, z toho 162 bylo dvojčat, 2 trojčat a jedna přirozeně počatá paterčata. Jednalo se o první narozená paterčata na území České republiky vůbec. Ze všech narozených dětí v Ústavu pro péči o matku a dítě připadá v průměru 500 novorozenců s porodní váhou pod 2500 g a 135 novorozenců s porodní váhou pod 1500 g.\n\nÚstav pro péči o matku a dítě je zdravotnické a výzkumné pracoviště, na kterém se provádí základní a klinický výzkum. Spolupodílí se tak na klinickém hodnocení léčiv Řadí se mezi jedno z dvanácti perinatologických center České repubkliky. Spádová oblast pro ústav je primárně území hlavního města Prahy a středočeského kraje.\n\nV rámci ústavu pracuje přibližně 680 zaměstnanců (údaj k roku 2013), z čehož přibližně 14 % jsou muži a 86 % ženy.\n\nK roku 2013 je ústav tvořen těmito centry:\n\n\n\nÚstav pro péči o matku a dítě spolupracuje s celou řadou českých i zahraničních organizací. Na poli vyššího vzdělávání spolupracuje s 3. lékařskou fakultou Univerzity Karlovy a Institutem postgraduálního vzdělávání ve zdravotnictví. Dále se Světovou zdravotnickou organizací (WHO), pro kterou představuje místní centrum pro perinatologii.\n\nÚstav má uzavřené smlouvy s těmito zdravotními pojišťovnami: Všeobecná zdravotní pojišťovna, Vojenská zdravotní pojišťovna, Oborová zdravotní pojišťovna, Zaměstnanecká zdravotní pojišťovna Škoda, Zdravotní pojišťovna Ministerstva vnitra, Česká průmyslová zdravotní pojišťovna a Revírní bratrská pokladna.\n\nNejvyšší kontrolní úřad České republiky shledal v rámci svého šetření pochybení v inventarizaci hmotného a nehmotného majetku mezi lety 2007 a 2008.\n\n"}
{"id": "680579", "url": "https://cs.wikipedia.org/wiki?curid=680579", "title": "Porsche Cayenne", "text": "Porsche Cayenne\n\nPorsche Cayenne je pětisedadlový luxusní crossover střední velikosti vyráběný německou automobilkou Porsche od roku 2002 v továrně v Lipsku. Karoserie vzniká v Bratislavě (Volkswagen Slovakia v Devínské Nové Vsi). Je to první automobil s vidlicovým osmiválcem společnosti Porsche od roku 1995, kdy se přestal vyrábět model Porsche 928.\n\nOd roku 2008 mají všechny motory systém přímého vstřikování paliva.\n\nPrvní generace vozu, typ 955 (2002–2006) a typ 957 (2007–2010), se vyráběla v letech 2002–2010.\nDruhá generace (Typ 958) byla představena na ženevském autosalonu v březnu 2010, poté co se 25. února objevila online.\n"}
{"id": "680587", "url": "https://cs.wikipedia.org/wiki?curid=680587", "title": "Poles Apart", "text": "Poles Apart\n\n„Poles Apart“ je třetí skladba z posledního studiového alba anglické progresivně rockové skupiny Pink Floyd, vydaného v březnu roku 1994. Píseň napsali Nick Laird-Clowes, kytarista skupiny Pink Floyd David Gilmour a jeho manželka Polly Samson.\n\n"}
{"id": "680594", "url": "https://cs.wikipedia.org/wiki?curid=680594", "title": "A Pillow of Winds", "text": "A Pillow of Winds\n\n„A Pillow of Winds“ je druhá skladba z alba Meddle anglické progresivně rockové skupiny Pink Floyd, vydaného v roce 1971. Skladbu napsali baskytarista Roger Waters a kytarista David Gilmour.\n\n"}
{"id": "680608", "url": "https://cs.wikipedia.org/wiki?curid=680608", "title": "Großbottwar", "text": "Großbottwar\n\nGroßbottwar je malé město v německé spolkové zemi Bádensko-Württembersko. Leží v okrese Ludwigsburg ve vládním obvodě Stuttgart a patří k povodí Neckaru. Město bylo založeno v polovině čtrnáctého století v oblasti, která byla osídlená už od doby kamenné.\n\nNa rozdíl od ostatních měst v okolí unikl Großbottware poškození ohněm nebo válkou a do dnešní doby se zde zachovalo množství historických hrázděných staveb.\n\n"}
{"id": "680613", "url": "https://cs.wikipedia.org/wiki?curid=680613", "title": "Love is Always Seventeen", "text": "Love is Always Seventeen\n\nLove Is Always Seventeen je šesté sólové studiové album amerického zpěváka Davida Gatese, vydané v roce 1994. Jedná se o první album po 13. letech, poslední album totiž vydal už v roce 1981.\n\n"}
{"id": "680621", "url": "https://cs.wikipedia.org/wiki?curid=680621", "title": "Pechmburk", "text": "Pechmburk\n\nHrad Pechmburk (též Pechburg či Smolín) stával nad Smrčinským potokem mezi obcemi Velká Chyška a Lesná. Přímo u potoka stávala dnes již zaniklá ves Smolín.\n\nOsidlování okolí Velké Chyšky a Lesného započalo ve 13. století, kromě vlastní Velké Chyšky, která byla založena ve 12. století jako majetek strahovského kláštera. Lesné a Smolín byly od počátku součástí hořepnického statku. První písemná zmínka o vsi pochází 1299, kdy ji král Václav II. prodal Dětochovi z Třebelovic. V roce 1316 – 1324 je pak v soudních sporech se šlechtici ze středních a východních Čech uváděn jako žalobce jistý a blíže neznámý Hartman ze Smolína.\n\nV této době však hrad patrně ještě nestál. Zakladatelem hradu byl zřejmě Jan z Pechmburka řečený Rubáš, přičemž hrad na listině z 12. července 1408, ve které získává od strahovského kláštera a strahovského opata Jana doživotně rychtářský úřad ve Velké Chyšce, není zmiňován přímo, ale pouze v Janově predikátu. Ačkoliv se Jan Rubáš v listinách poprvé objevuje až v roce 1406 (tehdy bez predikátu), ve výše zmíněné listině se uvádí, že rychtářský úřad drželi již jeho předci. Se stejným predikátem se znovu objevuje na listině ze 4. října 1414, kdy je jedním z trojice lidí, kterým Mikuláš ze Samechova přiznal dluh ve výši 25 kop českých grošů. Další zprávy o jeho životě nemáme, stejně tak neznáme, zda měl nějaké potomky. Nelze vyloučit, že k nim patřili Jan a Vilém, kteří jsou v jediných dvou dosud známých případech uváděni s přídomkem \"ze Smolína\".\n\nJan ze Smolína je v listině Kateřiny z Hořepníka z 25. srpna 1430 zároveň uváděn seděním v Rovném. Z predikátu je tedy patrné, že ves ani hrad nevlastnil, neboť v jeho majetku byla část nebo celá obec Rovná u Hořepníka. Vilém ze Smolína se objevuje na listině z 29. května 1450, kdy spolu s Ondřejem z Dubce a Janem ze Žichovic vypověděl nepřátelství Jindřichovi z Rožmberka. Jaký měl vztah ke Smolínu a Pechmburku, není známo, nicméně se dá předpokládat, že stejně jako v případě Jana mu ani jedno nepatřilo. Na koho tedy smolínský majetek po smrti Jana Rubáše přešel, zůstává dosud záhadou.\n\nV roce 1465 je obec Smolín ováděná jako pustá (zmínka o „pustotinách pod Pechmburkem“). V roce 1530 prodala Markéta z Hořepníka hrad Pechmburk Jakubovi z Lestného. V roce 1578 nechal Jan z Lestného tuto změnu zapsat do zemských desk.\n\n"}
{"id": "680623", "url": "https://cs.wikipedia.org/wiki?curid=680623", "title": "Lelčík filipínský", "text": "Lelčík filipínský\n\nLelčík filipínský (\"Batrachostomus septimus\") je noční pták z řádu lelků žijící na Filipínách. Živí se cikádami a brouky a vzhledem k tomu, že žije v noci a neprojevuje se žádným charakteristickým zvukem, je doposud poměrně málo prozkoumán.\n"}
{"id": "680625", "url": "https://cs.wikipedia.org/wiki?curid=680625", "title": "Peter Vidmar", "text": "Peter Vidmar\n\nPeter Glen Vidmar (* 3. června 1961, Los Angeles) je bývalý americký gymnasta, dvojnásobný vítěz na Letních olympijských hrách 1984 v Los Angeles.\n\nNarodil se v Los Angeles slovinským rodičům. Vystudoval UCLA.\n\nNa mistrovství světa 1983 obsadil ve víceboji deváté místo a probojoval se do finále na hrazdě, kde skončil z osmi gymnastů poslední. V následujícím roce se stal absolutním vicemistrem Spojených států a vyhrál americkou olympijskou kvalifikaci.\n\nNa Letních olympijských hrách 1984 byl proto klíčovým členem vítězného družstva Spojených států, ve víceboji obsadil druhé místo za Kodžim Gušikenem z Japonska a ve finále na jednotlivých nářadích získal další zlato na koni našíř (o vítězství se podělil s Li Ningem z Číny). Soutěže utrpěly neúčastí gymnastů Sovětského svazu a dalších zemí komunistického bloku, naopak byly poprvé obohaceny o účast čínských sportovců.\n\nJe členem Americké olympijské síně slávy, do které byl jako jeden ze tří sportovců uveden hned dvakrát, a to jako jednotlivec a jako člen vítězného týmu mužů z olympiády 1984. V roce 1998 byl také uveden do Mezinárodní gymnastické síně slávy.\n\nPo skončení kariéry komentoval gymnastiku pro televizní stanice CBS a ESPN. V současnosti se živí jako motivační řečník. V roce 2008 se stal předsedou rady americké gymnastické federace USA Gymnastics.\n\nJe členem Církve Ježíše Krista Svatých posledních dnů.\n\nV roce 2012 byl jmenován vedoucím výpravy USA na Letní olympijské hry 2012. Když ale vyšlo najevo, že v roce 2008 v Kalifornii aktivně vystupoval v kampani proti povolení manželství osob stejného pohlaví, což vyvolalo značnou kontroverzi, z funkce odstoupil.\n\n"}
{"id": "680630", "url": "https://cs.wikipedia.org/wiki?curid=680630", "title": "Lost for Words", "text": "Lost for Words\n\n„Lost for Words“ je desátá skladba z posledního studiového alba anglická progresivně rockové hudební skupiny Pink Floyd The Division Bell, vydaného v roce 1994. Autory skladby jsou David Gilmour a jeho manželka Polly Samson.\n\n"}
{"id": "680631", "url": "https://cs.wikipedia.org/wiki?curid=680631", "title": "Třída Harušio", "text": "Třída Harušio\n\nTřída Harušio je třída diesel-elektrických ponorek Japonských námořních sil sebeobrany. Celkem bylo postaveno sedm jednotek této třídy. Postupně jsou vyřazovány ze služby.\n\nLoděnice Mitsubishi Heavy Industries a Kawasaki Shipbuilding Corporation postavily v letech 1987–1997 celkem 7 jednotek této třídy.\n\nJednotky třídy \"Harušio\":\n\nTřída \"Harušio\" mají stejnou základní koncepci jako předcházející třída \"Júšio\". Jsou však mírně delší, s modernější elektronikou a tišším chodem. Trup ponorek má kapkovitý tvar a při jeho stavbě byla použita vysokopevnostní ocel NS 110. Jeho povrch je pokryt akusticky bezodrazovým materiálem. Výzbroj ponorek tvoří šest 533 mm torpédometů Hu-603, ze kterých jsou odpalována po drátě naváděná torpéda typu 89 či protilodní střely UGM-84 Harpoon. Zásoba dlouhých zbraní byla 20 kusů. Radar byl typu ZPS-6, trupový sonar ZQQ-5B a vlečný sonar TASS. Ponorky se tak mohou ponořit do hloubky odhadem až 300 metrů.\n\nPohonný systém je diesel-elektrické koncepce. Tvoří ho dva diesely 12V25/25S, dva alternátory Kawasaki a dva elektromotory Fuji. Lodní šroub je jeden. Ponorky dosahují rychlosti 12 uzlů při plavbě na hladině a 20 uzlů pod hladinou.\n\n\n"}
{"id": "680636", "url": "https://cs.wikipedia.org/wiki?curid=680636", "title": "Perfect Night: Live in London", "text": "Perfect Night: Live in London\n\nPerfect Night: Live in London je koncertní album amerického rockového kytaristy a zpěváka Lou Reeda, nahrané v roce 1997 a vydané o rok později.\n\nVšechny skladby napsal Lou Reed.\n\n\n"}
{"id": "680639", "url": "https://cs.wikipedia.org/wiki?curid=680639", "title": "Třída Júšio", "text": "Třída Júšio\n\nTřída Júšio byla třída diesel-elektrických ponorek Japonských námořních sil sebeobrany. Deset postavených jednotek této třídy tvořilo v 80. letech páteř japonských ponorkových sil. Dnes jsou již vyřazeny.\n\nLoděnice Mitsubishi Heavy Industries a Kawasaki Shipbuilding Corporation postavily v letech 1976–1989 celkem 10 jednotek této třídy.\n\nJednalo se o prodlouženou verzi ponorek třída \"Uzušio\" s větší hloubkou ponoru (cca 275 m). Trup ponorek byl dvojitý a měl kapkovitý tvar. Výzbroj tvořilo šest 533 mm torpédometů, ze kterých mohla být odpalována po drátě naváděná torpéda typu 89 či protilodní střely UGM-84 Harpoon (mimo \"Júšio\"). Zásoba dlouhých zbraní činila 18–20 kusů. Vyhledávací radar byl typu ZPS-6, trupový sonar ZQQ-5 a vlečný sonar ZQR-1.\n\nPohonný systém byl diesel-elektrické koncepce. Tvořily ho dva diesely a jeden elektromotor. Lodní šroub byl jeden. Ponorky dosahují rychlosti 12 uzlů při plavbě na hladině a 20 uzlů pod hladinou.\n\n"}
{"id": "680675", "url": "https://cs.wikipedia.org/wiki?curid=680675", "title": "Veledub", "text": "Veledub\n\nVeledub (také známý jako dub u Nežárky) je výjimečný památný strom. Je nejmohutnějším dubem Třeboňska a pravděpodobně i jižních Čech. V rámci živých památných dubů celé České republiky by se obvodem řadil asi na 6. místo.\n\n\n¹) Údaj o obvodu 720 cm pochází z roku 1996. Tento záznam dále uvádí výšku 15 metrů a zdravotní stav 4. Jelikož ani jeden z údajů zdaleka neodpovídá skutečnému stavu Veledubu před ani po tomto datu, jde zřejmě o omyl (údaj pravděpodobně patřil jinému stromu)\n\nStrom je na odhadovaných 400 let ve velmi dobrém zdravotním stavu. Mohutný a zatím celistvý kmen se ve výšce 3 metrů dělí na dvě silné kosterní větve. Kolem roku 2000 provedl ošetření arborista Bohdan Chadt. Došlo na odlehčovací řez a umístění kůlů kolem stromu, aby byly kořeny chráněné před koly zemědělské techniky. Později byly kůly propojeny jako ohrada.\n\nDubu byl věnován prostor v televizním pořadu Paměť stromů, konkrétně v dílu č. 6. Stromy nad hladinou. Ve svém díle ho zachytil například akademický malíř Jaroslav Turek. Strom patří mezi nejstarší na Třeboňsku (podobného věku jsou snad jen nejstarší duby na Nové řece, trochu vyššího stáří dosahují Tři bratři)\n\n\n"}
{"id": "680691", "url": "https://cs.wikipedia.org/wiki?curid=680691", "title": "Geising", "text": "Geising\n\nGeising je městská část německého města Altenberg, které se nachází ve spolkovém státě Sasko. Leží v Krušných horách, blízko u hranic s Českou republikou, 13 km od města Teplice a 32 km jižně od Drážďan. Geising byl původně samostatné město, družební město Krupky. 1. ledna 2011 se stal Geising částí města Altenberg. K 31. prosince 2015 bylo v Geisingu registrováno 1 279 obyvatel.\n\nPůvod názvu místa není dodnes přesně vysvětlen. Je možné, že byl odvozen od zdejší hory Geisingberg. Německé \"gießen\" (či ve středověké němčině \"geußen\") totiž znamená v češtině \"lít\" nebo \"zalévat\". Odtud byl odvozen i název hory, která byla díky vydatným srážkám neustále \"přelévána vodou\". Další vysvětlení nabízí i mohutný rozvoj hornictví v dané lokalitě. Název mohl být totiž odvozen i od místních úpraven cínu, místa, kde byl \"sléván\" cín.\n\nNejstarší zmínka pochází z roku 1375, kdy se v oblasti již nalézaly těžební jámy. Kovárna byla zmíněna v roce 1449, v době bouřlivého rozvoje těžby cínu v sousedním Altenbergu. Kovárna se nalézala spolu s hamry a dalšími dílnami na západní straně Geisingského potoka. Rozvíjecí se osídlení okolo zpracovatelských dílen obdrželo jako Starý Geising (Altgeising) roku 1453 městské právo. Roku 1462 byl na východním břehu založen Nový Geising (Neugeising), který městské právo obdržel okamžitě. Roku 1857 se oba celky sloučily v Geising.\n\nRoku 2010 odhlasovala městská rada začlenění města do Altenbergu, které se uskutečnilo 1. ledna 2011. Geising tak 557 let od propůjčení městského práva Starému Geisingu ztratil samostatnost. K začlenění došlo především kvůli kritické finanční situaci. V roce 2010 totiž město nebylo schopno předložit vyrovnaný rozpočet a jeho dluhy dosahovaly 4,8 milionu eur.\n\nStřed Geisingu je památkově chráněnou zónou. Bývalé město zůstalo v minulosti ušetřeno velkých požárů a jeho historický ráz je proto dobře zachován (městský půdorys zůstal od 16. století v podstatě nezměněn). V městské části se nachází mnoho hrázděných domů. Budova radnice byla vystavěna roku 1908 a je rovněž památkově chráněna. Městský kostel byl vystavěn roku 1698 a nachází se v něm velice cenný hornický oltář.\n\n\n\n\n\n\n"}
{"id": "680693", "url": "https://cs.wikipedia.org/wiki?curid=680693", "title": "Orelsko-kromská operace", "text": "Orelsko-kromská operace\n\nOrelsko-kromská operace (rusky \"Орловско-Кромская операция\") byla akce rudoarmějců (11. října – 18. listopadu 1919) během občanské války, která pomohla zastavit generála Děnikina.\n\nDíky bílým ozbrojeným silám jižního Ruska byla Rudá armáda demoralizována a bílým se podařilo postoupit k městům Orel a Voroněž. Revoluční vojenská rada RSFSR narychlo uzavřela příměří s Poláky a Symonem Petljurou. Do bojů s bílými na západě byli nasazeni i lotyšští střelci.\n\nProtože Rudá armáda ztratila Dmitrijevsk, musela se soustředit v oblasti Karačeva a Chotynce. Vzhledem k rychlému nástupu dobrovolnické armády se rozhodlo sovětské velení urychlit zahájení ofenzívy.\n\nDne 11. října byl útok v oblasti Turiščeva (60 km jihozápadně od Orlu), ale postup byl značně pomalý, jen obtížně odvracel nepřátelské síly.\n\nGenerál Kutěpov byl navíc podpořen 1. pěší divizí, takže se mu 13. října podařilo dobýt Orel. Následující den se je Rudoarmějci neúspěšně pokusili dobýt. Rudá armáda utrpěla těžké ztráty, byla zde reálná hrozba ztráty Tuly, kterou měla v držení. Dne 15. října dobyla Rudá armáda Kromy, bílí byli nuceni zastavit útok na Tulu.\n\nDne 17. října přišla naděje, že bílí dobyjí Kromy, ale kvůli velkým ztrátám byli opět nuceni ustoupit. Mezitím se rudá 3. pěší armáda spolu s estonskými divizemi vydala směrem na Orel, ale tento postup byl velmi pomalý. Přitom se jí povedlo dobýt Sevsk. Bělogvardějci se pokusili dobýt Novosil, ale pokus selhal.\n\nBílí začali postupně ztrácet iniciativu a rozhodli se opustit Orel. V noci z 19. na 20. října dorazili rudí k městu a odpoledne je dobyli.\n\nBílí počítali s tím, že opuštění Orlu je jen dočasný taktický bod, protože Orel byl záchytným bodem v útoku na Moskvu. Opuštění města však znamenalo obrat nejen v celé bitvě, ale s trochou nadsázky i v celé válce.\n\nPoté, co bílí ustoupili od Orlu, se rozhodli vydržet za každou cenu. Dne 21. října došlo k bitvám u řeky Stiš a Dmitrovsku. Lotyšští střelci udrželi stanici Stiš několik hodin, ale poté se museli stáhnout.\n\nU Dmitrovsku však bílí tak úspěšní nebyli. Dne 25. října však generál Kutěpov nařídil svým vojskům přejít do útoku. Rudoarmějci však byli početnější, proto útok pohořel. Lotyšští střelci mezitím opět dobyli Stiš.\n\nPo 27. říjnu přešli bílí do defenzivy a od té doby už jen ustupovali. Dne 18. listopadu se všechny bílé síly u Orlu vzdaly.\n\nPoražením bílých byla dosažena skutečnost, že útok na Moskvu již nebyl realizovatelný. Rudé velení navíc plánovalo bílé obklíčit a rozdrtit, toho však již nedosáhlo.\n\n"}
{"id": "680694", "url": "https://cs.wikipedia.org/wiki?curid=680694", "title": "Lidé.cz", "text": "Lidé.cz\n\nLidé.cz jsou webové stránky provozované portálem Seznam.cz, nabízející internetovou seznamku a chat. V minulosti Seznam.cz na stejné adrese provozoval ve spolupráci s webem Pinknet jeden z nejstarších adresářů uživatelů českého internetu pod titulem „Lidé na Síti a jejich e@mailové adresy“.\n\nUživatelům stránky umožňují vytvořit si vlastní profil, hledat v profilech ostatních (dle orientace, věku a lokality), psát do diskuzí a možnost vytvářet páry k soukromému zasílání zpráv.\n\nHistorie webu Lidé.cz sahá až do roku 1997, kdy byl na webových adresách lide.cz, lide.seznam.cz a lide.pinknet.cz spuštěn společný projekt Seznamu a Pinknetu, který se prezentoval jako první nástroj k hledání lidí na českém internetu s rozsáhlou databází e-mailových adres chráněnou proti vykrádání a s vyhledávačem podporujícím českou diakritiku. V roce 1998 bylo v adresáři 40 000 unikátních e-mailových adres, v polovině roku 2000 to bylo 65 000 a mimo jiné přidáváním adres z nově spuštěného webmailu Seznam Email tento počet ještě před koncem roku 2000 nastoupal až na 200 000 adres. Provoz adresáře e-mailových stránek na adrese lide.cz byl ukončen k 1. květnu 2002, odkdy pokračoval již pouze na lide.pinknet.cz bez další účasti Seznamu. V rámci Pinknetu fungovala stará aplikace Lidé bez významných změn až do roku 2010.\n\nV roce 2002 spustil Seznam na webu Lidé.cz novou chatovací službu, která nahradila jeho starý chat známý pod názvem Chata Seznam. V létě 2003 byla nabídka webu rozšířena o možnost tvorby blogů. a přibyla také diskuzní fóra a pravidelná fyzická setkání členů komunity. Počátkem roku 2004 dostaly stránky nový design. V srpnu 2004 se od chatu oddělila samostatná sekce Seznamka a web tehdy uváděl celkem více než 1,2 milionu zaregistrovaných uživatelů. V září 2005 byli Lidé.cz propojeni s webem Spolužáci.cz a na webu se objevily i on-line hry; na jaře 2006 přibyly též soutěže; v létě 2007 on-line videopůjčovna a prodej reklamních předmětů Seznam.cz V této podobě web vydržel až do poloviny září 2008, kdy na něm bylo 646 555 profilů mužů a 772 198 žen.\n\nV září 2008 byla spuštěná nová verze portálu Lidé.cz, která dala větší prostor uživatelským fotogaleriím, nově zařadila sekci videí ze Stream.cz a zavedla on-line jazykové kurzy ve spolupráci se společností LangMaster. Do budoucna slibovala též on-line učebnice předmětů pro základní a střední školy.\n\nV říjnu 2008 web ve spolupráci s mediální skupinou Lagardere ČR umožnil přijímat vysílání 15 stanic internetových rádií ve vyskakovacím okně webového prohlížeče. V polovině září 2010 tato spolupráce skončila a vysílání se přemístilo na weby jednotlivých radií.\n\nV březnu 2014 služba prošla výraznou změnou. Velká část funkcionality byla odstraněna, či změnila chování a celý portál začal být prezentován jako seznamka a chat (dříve jako sociální síť). Dále k webu přibyly mobilní aplikace pro Android a iOS.\n\nNa český trh přišel tento web dříve než podobný web Líbímseti.cz či česká lokalizace nadnárodního Facebooku. Na začátku února 2009 mezi českými webovými sociálními sítěmi vedli Spolužáci.cz (patřící rovněž společnosti Seznam.cz), Lidé.cz v té době měl dvacetiprocentní podíl na tomto segmentu trhu a Facebook osmiprocentní podíl, klesající tendenci měl v té době web Líbímseti.cz.\n\nV dubnu 2009 provedla agentura Millward Brown dotazníkový průzkum oblíbenosti webových sociálních sítí mezi českými uživateli, v němž se na prvním místě umístili Spoluzaci.cz (29 %), na druhém Lide.cz (18 %), na třetím Libimseti.cz (11 %) a na čtvrtém Facebook (8 %, v té době tam bylo údajně registrováno asi 800 tisíc lidí z České republiky). Podle návštěvnosti v dubnu 2009 byli mezi českými weby na prvním místě Lide.cz (1 798 850 návštěvníků), na druhém Spoluzaci.cz (1 415 467 návštěvníků) a na třetím Libimseti.cz (1 044 144 návštěvníků).\n\nV době svého vzniku byl web Lidé.cz na relativně vysoké úrovni, ale s nastupující konkurencí se nestačil inovacemi vyrovnávat. Tato trojice patří v českém prostředí mezi nejčastěji zmiňované komunitní weby, mezi nejvýznamnější sociální sítě patřil web Spolužáci.cz. Zatímco Twitter se mezi českými uživateli příliš neuchytil, Facebook v první polovině roku 2010 v popularitě mezi českými uživateli internetu všechny české sociální sítě předstihl.\n\nNa konci března 2007 provozovatel oznámil dosažení milionu registrovaných uživatelských profilů, z čehož žen je asi o 70 tisíc více než mužů. Lupa.cz doporučila brát údaje s notnou rezervou, protože nemusí platil, že každý uživatel má jen jeden profil.\n\nV červenci 2008 podle NetMonitoru měl web Lidé.cz 1 494 600 reálných uživatelů, průměrný reálný uživatel zde strávil 284 minut.\n\nPodle měření NetMonitor společnosti Mediaresearch byl v září 2010 web Lidé.cz mezi českými weby na druhém místě v počtu zobrazených stránek, ačkoliv podle počtu návštěvníků byl až čtrnáctý. Od roku 2010 do března roku 2014 ztratil web Lidé.cz vlivem konkurence zahraničních sociálních sítí zhruba polovinu uživatelů a v březnu roku 2014 se návštěvnost pohybovala nad hranicí 750 000 RU. Po redesignu z dubna 2014 se jeho návštěvnost v měsíci červenci 2014 pohybuje na hranici 370 000 RU měsíčně a dále se propadá. Po dalších třech letech je v červenci 2017 už pouze 28 000 RU.\n\nS rozvojem chatu Lide.cz přišla i lidová tvořivost, díky které, zvláště v programátorských komunitách, vznikly různé projekty týkající se chatu, uživatelských profilů a podobně. Nejvýraznějším projektem na Lide.cz byla IRC brána LideGW psaná v jazyce Python, která umožňovala chatovat na Lide.cz přes většinu IRC klientů. Původní IRC brána LideGW, vytvořené programátorem s přezdívkou Gimper, byla udržována a rozšiřována dalšími programátory a vedle ní vznikaly i další klony (např. projekt jLideGW psaný v jazyce Java, nebo nedokončený projekt CLideGW psaný v jazyce C++). Především díky IRC bránám se na chatu Lide.cz začaly objevovat i boti, kteří měli celou škálu funkcí (např. poskytování základních informací příchozím návštěvníkům chatovací místnosti, přijímání příkazů od jejich operátorů, posílání vzkazů). Byli používáni již existující IRC boti, jako třeba Eggdrop, ale vznikly i úplně nové projekty botů určené přímo pro chat Lide.cz, používající buď některou z uvedených IRC bran, nebo se k Lide.cz připojovaly přes vlastní parsovací mechanismus. Přístup společnosti Seznam stojící za provozem chatu Lide.cz tyto projekty nijak nepodporoval a spíše se je, alespoň ze začátku, snažil zničit a to zřejmě kvůli nezobrazování reklamy v IRC klientech. S příchodem nového designu a funkcionality webu Lide.cz v roce 2014 došlo i k rozbití kompatibility všech těchto projektů a k jejich následné nefunkčnosti.\n\nNa Google Play je dostupná aplikace, mobilní verze, této seznamky. Je dostupná pro OS Adnroid 3.0 a vyšší a doposud překročila hranici 100 000 stažení.\n\n"}
{"id": "680702", "url": "https://cs.wikipedia.org/wiki?curid=680702", "title": "Morfologie listu", "text": "Morfologie listu\n\nMorfologie listu se zabývá vnější stavbou, tvarem, orgánu rostliny, listu. Má význam pro určování rostlin.\n\nAsimilační listy jsou obvykle zelené barvy a mohou být při veškeré své tvarové rozmanitosti rozlišeny na plochou čepel, stopkovitý řapík a různě utvářenou spodní část. Ta se mnohdy člení na pochvu objímající stonek a na palisty. Všechny části listu nemusí být vyvinuty.\n\nListová čepel (lamina) je buď jednoduchá nebo složená z lístků. Jednoduchá čepel je buď celistvá nebo nejrůznějším způsobem členěná. Tvary listové čepele a její okraj jsou velmi rozmanité.\nU mnoha rostlin se svrchní strana listové čepele poznatelně liší od spodní strany listů. Většina rostlin je hypostomatická = více jak 90 % průduchů je na spodní straně, vodní rostliny však mají tento poměr obrácen (leknín, rdest vzplývavý). Listová čepel je u většiny rostlin souměrná, pouze vzácně je asymetrická (jilm, moruše, begonie).\nRozdíly mohou být v barvě, odění, nervatuře, anatomii (xylém nahoře, floém dole). Vzhledem se liší čepele ploché, vlnité, kadeřavé, svraskalé, rýhované, řasnaté atd. Podle konzistence lze rozlišit čepele blanité, bylinné, kožovité, suchomázdřité, atd. Dělení listů je však založeno především na tvarech čepele. Je však zřejmé, že i žilnatina je komplikovaným a významným morfologickým znakem krytosemenných rostlin. Mezižeberní žilnatina je složena ze sítě mnohoúhelníkovitých políček mezi žilkami. Může být různého typu podle tvaru políček.\n\n\nListeny (bractea) jsou listy v květenství, někdy redukované. Někdy bývá listen zbarven podobně jako korunní lístky a přebírá funkci optického lákadla hmyzu k opylení (např. pryšce, toulec áronovitých rostlin). Tvoří také zákrov úboru hvězdnicovitých, plevky na lůžku úboru, obaly a obalíčky miříkovitých, plevy a pluchy v kláscích lipnicovitých.\n\nListence (bracteola) jsou zpravidla párovité listy, vyrůstající na květní stopce (např. na stopce květu violky).\n\nŘapík (petiolus) je stopkovitá část listu. List bez řapíku je přisedlý (len). Je-li řapík vyvinut, označuje se list jako řapíkatý (např. topol černý). U mnohých rostlin vykonává řapík pohyby a staví čepele do výhodné polohy ke světlu. List kotvice má řapík nafouklý vzduchem,označovaný jako řapík nadmutý. Obsahuje aerenchym, díky čemuž může dobře plavat a nést čepel na vodní hladině. Jiné se rostliny ovíjejí řapíkem (plamének plotní). Jindy řapíky jsou rozšířené a podobají se čepeli a asimilují (kapinice). Podle tvaru rozlišujeme například oblý, polooblý, hranatý, úzce pruhovitý, žlábkovitý, křídlatý u citroníku (\"Citrus\"),\n\nU některých krytosemenných rostlin vybíhá báze řapíku nebo báze čepele přisedlého listu v párovité výrůstky – palisty. Není jasné, zda jsou palisty původním nebo odvozeným znakem. Většina argumentů však podporuje původnost volných bazálních palistů. Přesvědčivé fosilie chybějí, ale přítomnost palistů u jedno i dvouděložných a jejich běžná asociace s primitivnějšími čeleděmi dvouděložných budí dojem, že skutečně primitivní jsou.\n\nPalisty (stipula) mohou být: opadavé ještě před vývojem listové čepele (např. dub), nebo vytrvávají po celou dobu existence listu (např. hrách).\nU habru palisty kryjí vyvíjející se listy.\nPalisty bývají šupinovité, blanité, nebo asimilující. Některé palisty mohou ztrnovatět jako u akátu (\"Robinia pseudoacacia\"). U rdesnovitých rostlin srůstají palisty za vzniku válcovitého útvaru (botky). U našich mořenovitých např. u mařinky vonné a svízele dorůstají palisty do velikosti i tvaru asimilačních listů objímajícího stonek nad uzlinou.\n\nPochva (vagina)je vyvinutá báze listu, obvykle rozšířená a objímající stonek. Pochva je více vyvinuta u jednoděložných rostlin, kde může zcela zakrývat stonek. Chrání úžlabní pupeny a u lipnicovitých zónu interkalárního meristému. Podle tvaru je možno rozlišovat pochvu srostlou, otevřenou, přitisklou, nadmutou atp. U trav v nejspodnější části listu mohou být vytvořeny ligulární útvary : poševní ouško (auricula), jazýček (ligula). Z pochev mohou vznikat zdánlivé kmeny (banánovník, cibule, kýchavice) – vlastní stonky pak rostou vnitřkem rourkovitého zdánlivého kmene.\n\nDěložní lístky, (také klíční lístky) tzv. dělohy. Jsou modifikací listu. Zpravidla brzy opadají. Jsou často velmi podobné u rostlin v témže rodu (např. brukvovité).\n\n\n"}
{"id": "680705", "url": "https://cs.wikipedia.org/wiki?curid=680705", "title": "Henry Rider Haggard", "text": "Henry Rider Haggard\n\nSir Henry Rider Haggard (22. června 1856, Bradenham, Norfolk - 14. května 1925, Londýn) byl anglický spisovatel dobrodružných románů. Je považován za zakladatele subžánru fantastické literatury odehrávajícího se v tzv. ztracených říších.\n\nSir Henry Rider Haggard se jako osmé dítě anglického venkovského šlechtice. Protože si jeho otec přál, aby se stal diplomatem, odešel po vykonání vojenské služby roku 1875 do jižní Afriky jako osobní sekretář otcova přítele Henryho Bulwera-Lyttona (bratra spisovatele Edwarda Bulwera-Lyttona), který zde byl guvernérem v Natalu. Roku 1878 byl jmenován tajemníkem Nejvyšší soudu v Transvaalu, roku 1879 se při návštěvě Anglie oženil a roku 1881 se do Anglie definitně navrátil, aby se stal právníkem. Zkoušky úspěšně složil roku 1884, praxi však prakticky nevykonával, protože se začal zcela věnovat literatuře. V letech 1896 až 1898 byl předsedou \"Society of Authors\", v letech 1901 až 1902 cestoval po Anglií za účelem zemědělských studií. a roku 1905 byl komisařem britské vlády při armádě spásy v USA. Roku 1912 byl za zásluhy povýšen do rytířského stavu.\n\nKromě knih o afrických dějinách a zemědělství je Haggard autorem více než třiceti dobrodružných knih, odehrávajících se převážně v Africe, ale i v Mexiku a v jiných exotických zemích, ale i na Islandu, a často v tzv. ztracených říších, tj. v územích úplně oddělených od civilizace, kde žijí tajemné dávno zapomenuté národy. Vynikají napínavým příběhem a dokonalým vylíčením přírodního prostředí i života domorodců. Nejslavnější z nich je román \"King Solomon's Mines\" (1885, Doly krále Šalamouna), první díl autorovy série o lovci slonů Allanovi Quatermainovi, který byl několikrát zfilmován, a román \"She\" (1887, Ona) o bílé africké královně jménem Ajša (rovněž mnohokrát zfilmováno).\n\nHaggardovi se přičítá vliv na vznik fantasy literatury. Podle Ivo Fencla ovlivnil například C. S. Lewise nebo J. R. R. Tolkiena. Je považován za zakladatele fantasy subžánrů \"Ztracené říše\" a \"Meč a magie\". Jeho hrdina Allan Quatermain se stal předlohou pro Indiana Jonese z filmové tetralogie Stevena Spielberga.\n\n\n\n\n\n\n"}
{"id": "680706", "url": "https://cs.wikipedia.org/wiki?curid=680706", "title": "Upíří deníky", "text": "Upíří deníky\n\nUpíří deníky (v anglickém originále \"The Vampire Diaries\") je upíří hororová osmidílná série románů pro mladé, kterou vydala americká spisovatelka L. J. Smithová v letech 1991 a 1992.\n\nPůvodní čtyři knihy vydalo v Česku v letech 2009 a 2010 nakladatelství Fragment:\n\nV letech 2009–2011 vycházela v USA spin-offová trilogie \"The Vampire Diaries: The Return\" s podtituly \"Nightfall, Shadow Souls\" a \"Midnight\". Kvůli dvojnásobné délce oproti původním románům vydalo nakladatelství Fragment v letech 2010 a 2011 první knihu rozdělenou do dvou dílů \"Návrat\" a \"Soumrak\".\n\n\nDalší knižní spin-off \"Stefan's Diaries\" vyšel ve formě trilogie, jeho autorkou už však nebyla L. J. Smithová.\n\n\nNa americké televizní stanici The CW byl v letech 2009–2017 vysílán seriál \"Upíří deníky\", natočený na motivy knižní série.\n"}
{"id": "680707", "url": "https://cs.wikipedia.org/wiki?curid=680707", "title": "Malijská fotbalová reprezentace", "text": "Malijská fotbalová reprezentace\n\nMalijská fotbalová reprezentace je seniorský mužský A tým, který reprezentuje republiku Mali v zápasech organizovaných FIFA. Má přezdívku \"Les Aigles\" (Orli) hraje ve žlutých a zelených dresech. Fotbalový svaz byl založen roku 1960 a v roce 1962 se stal členem FIFA. V dubnu 2011 byla malijská reprezentace na 70. místě světového pořadí FIFA.\nNárodní tým Mali se nikdy neprobojoval na Mistrovství světa ve fotbale, je ale pravda, že tato chudá a politicky nestabilní země se poprvé zapojila do kvalifikace MS až v roce 2002. Nezdar v kvalifikační skupině na MS do Německa, kde tým skončil až na pátém místě, vedl k pádu svazového vedení, po domácí porážce s Togem vypukly v březnu 2005 v Bamaku pouliční násilnosti. Úspěšnější byli hráči Mali v kontinentálním šampionátu, když se v roce 1972 probojovali do finále, kde podlehli Kongu-Brazzaville 2:3. Na posledním mistrovství v roce 2010 Mali sice nepostoupilo ze skupiny, ale zaujalo v utkání s domácí Angolou, když jeho hráči dokázali v poslední čtvrthodině vyrovnat z 0:4 na 4:4.\nNa APN 2012 a následujícím APN 2013 získalo Mali bronzové medaile.\n\nFotbalisté Mali také třikrát vyhráli Pohár Amílcara Cabrala, soutěž zemí západní Afriky.\n\nNejlepším fotbalistou v dějinách Mali byl Salif Keïta Traoré, vyhlášený roku 1970 nejlepším fotbalistou Afriky. V devadesátých letech založil v Bamaku Centrum Salifa Keity pro výchovu fotbalových talentů. V letech 2005–2009 byl Keita předsedou fotbalového svazu. Rodákem z Mali je také Jean Tigana, který reprezentoval Francii na MS 1982 a 1986 a ME 1984. Ze současných fotbalistů jsou nejuznávanější Frédéric Kanouté a Mohamed Sissoko.\n\nFotbal je v Mali sportem číslo jedna a může se pochlubit řadou úspěchů: klub Stade Malien byl v roce 1964 finalistou Poháru mistrů afrických zemí, juniorka Mali získala bronzové medaile na MS U20 v roce 1999, malijský tým také postoupil do čtvrtfinále olympijského turnaje v Aténách.\n\n"}
{"id": "680708", "url": "https://cs.wikipedia.org/wiki?curid=680708", "title": "Vnitřní správa", "text": "Vnitřní správa\n\nVýsledkem procesu specializace správních činností a konstituování odpovídajících správních orgánů bylo rozčlenění veřejné správy na pět základních odvětví, která dnes již můžeme nazvat odvětvími klasickými. Byla to správa \n\nV období tzv. policejního státu bylo pro celou oblast vnitřní správy používáno označení správa policejní. Vznikla nová specializovaná odvětví státní správy, která se vydělovala z odvětví vnitřní správy, jako např. správa zdravotnictví, správa školství, správa dopravy, správa zemědělství a další.\n\nZ hlediska obsahu a účelu jednotlivých institutů je možno obsah správy rozdělit na čtyři skupiny společenských vztahů upravených normami správního práva:\n\nZabezpečení osobního stavu obyvatelstva\nPrávo spolkové. Právo shromažďovací\nArchivnictví\nÚzemní členění státu. státní symboly. Sčítání lidu\n\nPráva a povinnosti osob, které souvisejí s vytvářením, užíváním, provozem a rozvojem informačních systémů veřejné správy upravuje zákon č. 365/2000 Sb., o informačních systémech veřejné správy, kterým byl rovněž zřízen Úřad pro veřejné informační systémy jako ústřední správní úřad pro vytváření a rozvoj informačních systémů veřejné správy. Pro oblast vnitřní správy, vyznačující se do značné míry zpracováváním stanovených druhů osobních údajů, je významným zákon č. 101/2000 Sb., o ochraně osobních údajů. Tímto zákonem byl zřízen Úřad pro ochranu osobních údajů jako nezávislý orgán.\n\nPři uplatnění svých pravomocí mohou orgány vykonávající vnitřní správu významně zasahovat do základních práv a svobod jednotlivců. Základem dílčích právních úprav i vlastní realizace správních činností jsou zásady vtělené do Ústava ČR, z nichž prioritní význam má zásada legality, a dále odpovídající ustanovení LZPS, upravujících příslušná práva a svobody, např. právo shromažďovací a sdružovací, svobodu pohybu a pobytu…)\n\nÚstředním orgánem státní správy pro vnitřní věci je Ministerstvo vnitra.\n\nHlavními oblastmi věcné působnosti Ministerstva vnitra stanovené citovaným zákonem ve věcech vnitřních, pokud ponecháme stranou jeho kompetence ve věcech policejních, resp. bezpečnostní správy a krizového řízení, jsou věci:\n\nNa výkonu vnitřní správy se v souladu s příslušnými předpisy upravujícími jednotlivé úseky vnitřní správy podílejí Kraje a obce, resp. jejich úřady, převážně v přenesené působnosti. Policie ČR se podílí na výkonu státní správy na úseku pobytu cizinců a ve věcech azylových.\n\nRodné číslo je identifikátorem fyzické osoby, upravuje je zákon č. 133/2000 Sb. o evidenci obyvatel a rodných číslech, a určuje je Ministerstvo vnitra. Rodné číslo je 10místné číslo, které je dělitelné jedenácti beze zbytku.\n\nFormát rodného čísla:\n\nRodná čísla přidělená fyzickým osobám narozeným před 1. lednem 1954 mají stejnou strukturu, jsou však devítimístná s třímístnou koncovkou a nesplňují podmínku dělitelnosti jedenácti.\n\nMinisterstvo předává rodná čísla výdejovým místům, kterými jsou:\nRodné číslo přidělí výdejové místo\n\nTotéž rodné číslo nesmí být přiděleno více fyzický osobám. Rodné číslo je oprávněna užívat nebo rozhodovat o jeho využívání v mezích stanovených zákonem výlučně fyzická osoba, které bylo rodné číslo přiděleno, nebo její zákonný zástupce.\n\nMinisterstvo spravuje a pro účely tvorby, určování, předávání, přidělování, ověřování, osvědčování a provádění změn rodných čísel zpracovává Registr RČ. Registr obsahuje veškerá určená rodná čísla. Registr je informační systém veřejné správy, který je samostatnou funkční částí informačního systému, v němž jsou využívána veškerá rodná čísla a další pomocné související údaje.\n\nRodné číslo lze využívat jen:\nDokladem o přiděleném rodném čísle je\n\nV případě, že nositel rodného čísla nemůže prokázat, že mu bylo přiděleno rodné číslo žádným z dokladů, požádá ministerstvo o osvědčení vydávání rodného čísla.\n\nZměna rodného čísla se provede v případě, kdy\nZměnou rodného čísla se rozumí přidělení nového rodného čísla.\n\nV případě, že nositel rodného čísla nebo jeho zákonný zástupce zjistí jakékoliv nesrovnalosti v přiděleném rodném čísle nositele rodného čísla anebo získá pochybnosti o jeho jedinečnosti, písemně požádá ministerstvo o osvědčení rodného čísla v registru.\n\nMatriky jsou státní evidencí narození, uzavření manželství, vzniku registrovaného partnerství a úmrtí fyzických osob.\n\nVedení matričních knih a úkony zabezpečované v souvislosti s vedením matričních knih jsou výkonem státní správy.\n\nMatrika se dělí na:\n jsou vytvořeny z předem svázaných tiskopisů.\n\nPůsobnost na úseku matrik obecně přísluší tzv. „matričním úřadům“, kterými jsou obecní úřady, městské úřady, úřady městských částí.\n\nDo matriční knihy se zapisují:\n\nZápisy se provádějí do matriční knihy rukopisně, v úřední místnosti.\n\nMatriční úřad vede pro matriční knihy narození, manželství, úmrtí za každý kalendářní rok samostatně. Sbírku listin tvoří listiny, které slouží jako podklad pro matriční zápis, jeho změnu či opravu.\n\nPříslušnost matričního úřadu:\nDo knihy narození se zapisují narození všech dětí (i mrtvě narozených a nalezených) v obvodu, pro který se matrika vede, a to bez rozdílu státní příslušnosti.\n\nDo knihy manželství se zapisují údaje o uzavření manželství v matričním obvodě (osobní údaje snoubenců, jejich rodičů a svědků, dohoda o příjmení manželů a dětí). Zapisují se rovněž skutečnosti týkající se zejména trvání manželství (rozhodnutí o rozvodu, o neplatnosti manželství, o prohlášení za mrtvého) i změna příjmení po rozvodu.\n\nDo knihy úmrtí se zapisují úmrtí osob zemřelých v matričním obvodu, jakož i údaje o nalezených mrtvolách, přičemž se zapisují osobní údaje zemřelé osoby a příčina její smrti.\n\nMatriční knihy zůstanou uloženy po provedení posledního zápisu u matričního úřadu:\nMatriční doklad obsahuje údaje zapsané v matrice. \n\nMatričními doklady jsou:\nZákladní pojmy a postup matričních úřadů\nMatriky naplňují několik funkcí:\n\nV evidenci obyvatel se vedou údaje o občanech ČR, osobách, které pozbyly státní občanství ČR a cizincích, kteří jsou matkou, otcem, popřípadě jiným zákonným zástupcem, manželem, registrovaným partnerem nebo dítětem občana.\n\nStátní správu na úseku evidence obyvatel vykonává: \n\nEvidence obyvatel je vedena v informačním systému jehož správcem je Ministerstvo vnitra.\nV informačním systému se o občanech vedou tyto údaje:\n\nZdroje informačního systému\n\nNa ministerstvo předává bez zbytečného odkladu údaje:\n\nMinisterstvo vnitra, krajské úřady a obecní úřady obcí poskytují údaje z informačního systému (a to i způsobem, umožňující dálkový přístup), pokud tak stanoví zvláštní právní předpis, nebo pokud to vyžaduje činnost orgánů státní správy a orgánů pověřených jejím výkonem, vyplývající z jejich zákonem stanovené působnosti. Takto poskytnuté údaje však nemohou být shromažďovány, předávány a využívány mimo stanovenou působnost. Ochrana dat musí být zajištěna před náhodným nebo neoprávněným přístupem nebo zpracováním.\n\nMístem trvalého pobytu se rozumí adresa pobytu občana v České republice, kterou si občan zvolí zpravidla v místě, kde má rodinu, rodiče, byt nebo zaměstnání.\n\nObčan může mít jen jedno místo trvalého pobytu, a to v objektu který je označen číslem popisným nebo evidenčním, popřípadě orientačním, a který je podle stavebního zákona určen pro bydlení, ubytování nebo individuální rekreaci. \n\nS přihlášením občana k trvalému pobytu nevyplývají žádná práva k objektu ani k vlastníkovi nemovitosti. \n\nMístem trvalého pobytu občana v době jeho narození je místo trvalého pobytu matky, pokud se rodiče nedohodnou jinak. \n\nZměnu místa trvalého pobytu občan ohlásí ohlašovně v místě nového trvalého pobytu, k čemuž je povinen: \nPři změně místa trvalého pobytu ohlašovna oddělení vyznačenou část občanského průkazu, občanovi vydá potvrzení o změně místa trvalého pobytu a bezodkladně nahlásí číslo potvrzení obecnímu úřadu obce s rozšířenou působností, který občanský průkaz vydal. \n\nOhlašovna je povinna oznámit vlastníku objektu změnu v počtu přihlášených osob. Za občana mladšího 15 let ohlásí změnu místa trvalého pobytu jeho zákonný zástupce, popřípadě pěstoun. Rozhodnutí ohlašovny jsou vydávána v režimu správního řízení. Za ohlášení změny místa trvalého bydliště se hradí správní poplatek.\n\nJméno a příjmení jsou důležitými osobními údaji a znaky individualizace osoby. Každá osoba, ať občan České republiky, cizinec, uprchlík nebo bezdomovec, má jméno a příjmení, pod kterým vystupuje v právních vztazích a které určují její totožnost.\n\nOd 18. století se vyvíjí právní úprava jména jako veřejnoprávní; k rodnému (osobnímu) jménu každé osoby se připisuje i jméno rodinné (příjmení). Užívání jména a příjmení, jejich změna i ochrana jsou upraveny normami správního práva (zejména zákon č. 301/2000 Sb., zákon č. 101/2000 Sb.) a práva občanského. Dalšími znaky individualizace osoby jsou: datum narození, státní občanství, místo trvalého pobytu, rodné číslo. \n\nDo matriky mohou být zapsána jména, která \"nesmí být stejná\". Občan, který má v matrice zapsáno jedno jméno, může před matričním úřadem prohlásit, že bude užívat dvě jména. Jméno, resp. jména se zapíší podle souhlasného prohlášení rodičů a jinak podle pravomocného rozhodnutí soudu. Do matriční knihy \"nelze zapsat\" jména zkomolená, zdrobnělá a domácká ani jména žijícího sourozence při společných rodičích. \n\nOsvojitelé mají právo do 6 měsíců od právní moci rozsudku o osvojení zvolit osvojenci souhlasným prohlášením před matričním úřadem jiné jméno, resp. jména. Zánik nebo zrušení osvojení nemají vliv na takto získané jméno osvojence.\n\nMají-li rodiče dítěte společné příjmení, zapíše se příjmení dítěte podle příjmení rodiče. Není-li tomu tak, určení příjmení dítěte závisí na dohodě rodičů při uzavření manželství. Dítěte. Jehož rodiče neuzavřeli manželství, se zapíše příjmení podle dohody rodičů při určení otcovství souhlasným prohlášením rodičů, nebo podle pravomocného rozsudku soudu o určení otcovství. U dítěte staršího 15 let musí být připojen k této dohodě jeho souhlas. Nelze-li dosáhnout dohody rodičů o příjmení dítěte, přísluší rozhodnutí soudu.\n\nPříjmení žen se tvoří v souladu s pravidly české mluvnice („-ová“) (výjimky § 69 zákona o matrikách).\n\nDo právní úpravy příjmení vnesla v roce 1998 určitou změnu novela zákona o rodině. K dosavadním možnostem přibyla nová možnost souhlasně prohlásit, že spolu s příjmením společným bude jeden z nich užívat a na druhém místě uvádět příjmení předchozí.\n\nZměnu jména nebo příjmení může povolit na žádost občana, případně jejích zákonných zástupců, matriční úřad, v jehož správním obvodu je žadatel přihlášen k trvalému pobytu. Zákon stanoví náležitosti žádosti. Změna příjmení se povolí, zejména jde-li o příjmení hanlivé nebo směšné, nebo je-li pro to vážný důvod. Povolení změny jména a příjmení má charakter správního rozhodnutí. Ke změně společného příjmení manželů je třeba souhlasu druhého manžela, povolená změna se pak vztahuje i na nezletilé děti.\n\nDo knihy manželství se zapíše oznámení rozvedeného manžela, že přijímá zpět své dřívější příjmení.\n\nZa trvání manželství může být změna příjmení povolena pouze na základě souhlasu obou manželů. Mají-li manželé společné příjmení a je-li povolena změna příjmení jednomu z nich, vztahuje se tato změna i na příjmení druhého manžela a příjmení jejich nezletilých dětí.\n\nUžívání jména a příjmení je nejen \"právem občana\", ale i \"právní povinností\". Porušení této povinnosti je přestupkem, pokud nejde o trestný čin. \n\nOchranu jména zaručuje čl. 10 odst. 1 LZPS, jakožto jedno ze základních práv. Ochranu jména jako součásti práva na ochranu osobnosti poskytuje soud podle občanskoprávních norem.\n\nObčanský průkaz je veřejná listina, kterou občan prokazuje své jméno, příjmení, rodné číslo, podobu a státní občanství České republiky, jakož i další údaje zapsané v ní podle zákona č. 328/1999 Sb., o občanských průkazech. Občanský průkaz je povinen mít občan, který dosáhl věku 15 let a trvalý pobyt má na území ČR. Občanský průkaz se vyhotoví občanovi do 30 dnů. Občanský průkaz je zakázáno ponechat a přijímat jako zástavu a odebírat jej při vstupu do objektu nebo na pozemky. \n\nDoba platnosti občanského průkazu je při jeho vydání\n\nSprávní poplatek:\n\nKaždý, kdo se oprávněně zdržuje na území ČR, má právo svobodně je opustit, a každý občan ČR má právo na svobodný vstup na území ČR, což představuje podstatnou součást základních svobod pohybu a pobytu ve smyslu čl. 14 , které mohou být omezeny za stanovených podmínek pouze zákonem. Základem právní úpravy je zákon č. 329/1999 Sb., o cestovních dokladech.\n\nCestovní doklad je veřejná listina opravňující k opuštění území ČR přes hraniční přechod. Cestovní doklad je zakázáno ponechávat a přijímat jako zástavu a odebírat jej při vstupu do objektu nebo na pozemky.\n\nPřekročit vnější hranici přes hraniční přechod lze jen s platným cestovním dokladem, v provozní době a v souladu s účelem zřízení hraničního přechodu, pokud zvláštní právní předpis nestanoví jinak. K překročení hranice s členským státem Evropské unie lze jako cestovní doklad použít i občanský průkaz. Občanský průkaz lze použít jako cestovní doklad také k překročení vnější hranice, pokud tak stanoví mezinárodní smlouva nebo pokud je cizí stát, který uznal občanský průkaz jako cestovní doklad, uveden v seznamu států, do nichž lze vnější hranici překročit s občanským průkazem. Tento seznam zveřejňuje Ministerstvo zahraničních věcí sdělením ve Sbírce zákonů.\n\nDruhy cestovních dokladů:\n\nCestovní pas, diplomatický pas a služební pas obsahující strojově čitelné údaje a nosič dat s biometrickými údaji se vydá s územní platností do všech států světa a s dobou platnosti 5 let občanům mladším 15 let, nebo 10 let občanům starším 15 let.\n\nÚprava zákona o pobytu cizinců se nevztahuje na cizince, kteří požádali ČR o ochranu formou azylu a na cizince, který pobývá na území ČR na základě zvláštního právního předpisu upravujícího přechodný pobyt cizích ozbrojených sil. \n\nStátní správu na úseku vstupu a pobytu cizinců na území ČR a jejich vycestování vykonává policie, cizinecká policie České republiky. \n\nPůsobnost správních orgánů podle zákona o pobytu cizinců vykonávají v rámci policie:\n\nPůsobnost Ministerstva vnitra spočívá ve výkonu dozoru nad policií, plnění úlohy nadřízeného orgánu ve správním řízení vůči ředitelství služby cizinecké a pohraniční policie a v dalších úkolech podle zákona o pobytu cizinců. \n\nStátní správu ve věcech povolování pobytu cizinců požívajících výsad a imunit vykonává Ministerstvo zahraničních věcí, jakož i při udělování víz prostřednictvím zastupitelského úřadu.\n\nVízum je povolení, které po dobu platnosti opravňuje cizince ke vstupu a pobytu na území ČR a vycestovat z něj. Na udělení víza není právní nárok. Žádost o udělení víza se podává na zastupitelském úřadu, pokud zákon nestanoví jinak, a na úředním tiskopise. Zákon podrobně stanoví náležitosti žádosti o víza, důvody neudělení víza, jakož i zánik platnosti víza.\n\nPojem státní občanství České republiky vyjadřuje trvalý právní vztah občana České republiky a státu – České republiky. Obsahem státního občanství jsou \"oprávnění a povinnosti\" subjektů tohoto vztahu, tj. státu a jednotlivého občana. \n\nÚstava ČR stanoví, že nikdo nemůže být proti své vůli zbaven státního občanství. V dalších otázkách nabývání a pozbývání státního občanství odkazuje na zákonnou úpravu kterou je zákon č. 186/2013 Sb., o státním občanství České republiky.\n\nPodle zákona č. 84/1990 Sb., o právu shromažďovacím, mají občané \"právo se pokojně shromažďovat\". Výkon tohoto práva slouží k využívání svobody projevu a dalších ústavních práva svobod, k výměně informací a názorů a k účasti na řešení veřejných a jiných společných záležitostí vyjádřením postojů a stanovisek. Za shromáždění se považují též pouliční průvody a manifestace.\n\nShromáždění jsou zakázána v okruhu 100 m od budov zákonodárných sborů nebo od míst, kde tyto sbory jednají a od budov Ústavního soudu nebo od míst, kde Ústavní soud jedná.\n\nPůsobnost ve věcech práva shromažďovacího vykonávají v přenesené působnosti obecní úřady, v jejichž obvodu se má shromáždění konat, dále pověřený obecní úřad, přesahuje-li místo konání shromáždění územní obvod obecního úřadu, a pokud přesahuje i jeho území, potom krajský úřad, a přesahuje-li hranice kraje, ministerstvo vnitra.\n\nRealizace shromažďovacího práva není vázána na předchozí povolení státního orgánu, ale je založena na tzv. \"oznámení\". V některých případech zákon ani tuto povinnost nepředepisuje. Jedná se o shromáždění členů, pracovníků a jmenovitě pozvaných hostů právnických osob, procesí, poutě a jiná církevní shromáždění sloužící k projevům náboženského vyznání, shromáždění v obydlích občanů a shromáždění jmenovitě pozvaných osob v uzavřených prostorách.\n\nK podání oznámení je příslušný tzv. „\"svolatel\"“ shromáždění, jímž může být občan starší 18 let nebo právnická osoba se sídlem na území ČR, anebo skupina osob. Svolavatel je povinen shromáždění písemně oznámit, a to tak, aby obecní úřad oznámení obdržel nejméně 5 dnů předem. V odůvodněných případech lze oznámení přijmout i v kratší lhůtě. V oznámení musí být \"uvedeny\" určité taxativně stanovené údaje, zejména účel shromáždění, den, místo, doba zahájení a jde-li o shromáždění konané na veřejném prostranství, též doba ukončení, předpokládaný počet účastníků, potřebný počet pořadatelů a způsob jejich označení, a dále jméno, příjmení, trvalý pobyt a rodné číslo svolavatele.\n\nPříslušný úřad posuzuje konání oznámeného shromáždění z hledisek zachování veřejného pořádku, jakož i bezpečnosti místa jeho konání pro zdraví účastníků shromáždění, a dále účel shromáždění, který nesmí být protiústavní či protizákonný. Může s ohledem na místní podmínky nebo na veřejný pořádek svolavateli navrhnout, aby se shromáždění konalo na jiném místě nebo v jinou dobu. Zákon rovněž umožňuje radě obce ve svém územním obvodu určit nařízení místa, kde lze konat shromáždění dle zákona o právu shromažďovacím bez oznámení, a zároveň i stanovit dobu, v níž se taková shromáždění konat nesmějí.\n\nPříslušný úřad shromáždění zakáže, nebo již probíhající shromáždění rozpustit, jestliže nastanou některé ze zákonem taxativně stanovených podmínek, zejména jestliže oznámený účel shromáždění směřuje k výzvě k popírání nebo omezování osobních, politických nebo jiných práv občanů, k dopouštění se násilí nebo hrubé neslušnosti, nebo k výzvě jinak porušovat ústavu nebo zákony, nebo se má shromáždění konat na stejném místě a ve stejnou dobu jako jiné shromáždění, jehož oznámení došlo dříve a mezi svolavateli nedošlo k dohodě. \n\nSvolavatel odpovídá za řízení a pokojný průběh shromáždění, pořadatelskou službu a ukončení shromáždění, k čemuž je oprávněn vydávat sám nebo prostřednictvím pořadatelů pokyny účastníkům shromáždění k zajištění jeho řádného průběhu. Zákon stanoví také povinnosti účastníků shromáždění, a to dbát pokynů svolavatele a pořadatelů a nenarušovat řádný a pokojný průběh shromáždění a po jeho ukončení se pokojně rozejít. Účastníci shromáždění ne¬smějí mít u sebe střelné zbraně nebo výbušniny a rovněž jiné předměty, jimiž lze ublížit na zdraví, lze-li usuzovat, že mají být užity k násilí nebo pohrůžce násilí.\n\nZákon upravuje přestupek proti právu shromažďovacímu, jež může být spáchán svoláním shromáždění bez splnění oznamovací povinnosti nebo zakázaného, nebo nesplněním určitých povinností svolavatele, a to pokutou do výše 5.000 Kč. Uvedený přestupek je rovněž naplněn neuposlechnutím pořádkových opatření svolavatele nebo pořadatelů, ztěžováním přístupu účastníkům na shromáždění, nošením nebezpečných předmětů na shromáždění, neoprávněným zakrýváním obličeje, a porušením dalších povinností stanovených zákonem, s pokutami odstupňovanými u jednotlivých skutkových podstat do výše 5.000 Kč, 7.000 Kč, 10.000 Kč.\n\nPrávo svobodně se sdružovat, vytvářet spolu s jinými spolky, svazy, kluby, společnosti a sdružení je ústavně garantováno všem. Jde o ústavní záruku vytvářet sdružení ať už v podobě institucionalizované, tj. jako právnickou osobu s vlastní subjektivitou či naopak jako neformální sdružení právním řádem neupravené a jako nový samostatný subjekt práva tedy nevznikající.\n\nSpecifickými případy práva sdružovacího je právo sdružování v politických stranách a politických hnutích, sdružování v církvích a sdružování v odborech.\n\nZákladním předpisem upravujícím problematiku sdružování byl v minulosti zákon č. 83/1990 Sb., o sdružování občanů. Od 1.1. 2014 s účinností nového občanského zákoníku (zák. č. 89/2012 Sb., občanský zákoník) byl zákon č. 83/1990 Sb. zrušen. Nově vzniklé svazky osob vedené společným účelem se nazývají jako spolky. Podle přechodného ustanovení občanského zákoníku § 3045 se i občanská sdružení (vzniklá podle zákona č. 83/1990 Sb., o sdružování občanů ve znění do 1. 1. 2014) považují za spolky podle občanského zákoníku. Jejich úprava se tedy řídí zejména ustanoveními § 214–302 občanského zákoníku.\n\nSpolky se nově zapisují do spolkového rejstříku, který vede rejstříkový soud podle zákona č. 304/2013 Sb., o veřejných rejstřících právnických a fyzických osob v aktuálním znění (tj. po novele zákonem č. 87/2014 Sb., kterým se mění některé zákony v souvislosti s účinností rekodifikace soukromého práva - účinné od 1. 5. 2015).\n"}
{"id": "680709", "url": "https://cs.wikipedia.org/wiki?curid=680709", "title": "Rock 'n' Roll Animal", "text": "Rock 'n' Roll Animal\n\nRock ’n’ Roll Animal je první koncertní album amerického rockového kytaristy, zpěváka a dřívějšího člena Velvet Underground Lou Reeda, vydané v roce 1974.\n\nVšechny skladby napsal Lou Reed pokud není uvedeno jinak.\n\n"}
{"id": "680711", "url": "https://cs.wikipedia.org/wiki?curid=680711", "title": "Marooned", "text": "Marooned\n\n„Marooned“ je čtvrtá skladba z posledního studiového alba anglické progresivně rockové skupiny Pink Floyd, vydaného v roce 1994. Je to instrumentální skladba, kterou složily kytarista David Gilmour a klávesista Richard Wright.\n\n"}
{"id": "680712", "url": "https://cs.wikipedia.org/wiki?curid=680712", "title": "Adam Thebesius", "text": "Adam Thebesius\n\nAdam Thebesius (6. prosince 1596 – 12. prosince 1652) byl slezský evangelický duchovní a skladatel ducnovních písní.\n\nOd roku 1642 působil jako přísedící knížecí konzistoře.\n\nK jeho nezjznámějším písním patří \"Du großer Schmerzenmann vom Vater so geschlagen\".\n"}
{"id": "680713", "url": "https://cs.wikipedia.org/wiki?curid=680713", "title": "A Great Day for Freedom", "text": "A Great Day for Freedom\n\n„A Great Day for Freedom“ je pátá skladba z posledního studiového alba anglické progresivně rockové hudební skupiny Pink Floyd The Division Bell, vydaného v roce 1994.\n\n"}
{"id": "680716", "url": "https://cs.wikipedia.org/wiki?curid=680716", "title": "Pulkov (hrad)", "text": "Pulkov (hrad)\n\nPulkov je zaniklý hrad u stejnojmenné vesnice v okrese Třebíč. Stával asi jeden kilometr severozápadně od vesnice na skalním výběžku nad říčkou Rokytnou. Dochovaly se z něj pouze terénní relikty opevnění a staveb.\n\nO hradu se nedochovaly žádné písemné prameny a jeho název je odvozen od Pulkovského mlýna. Asi 200 metrů jižně od hradu se nachází pozůstatky vesnice, která ke hradu pravděpodobně patřila. Není známé ani její jméno, ale mohlo by se jednat o jednu ze zaniklých vesnic s neznámou lokalizací: Urbanice, Holawich nebo Dalibořice. Odborná veřejnost hrad objevila až v roce 1985.\n\nJednodílný hrad měl lichoběžníkový půdorys s rozměry 26 × 20 metrů. Hradní jádro je s výjimkou skalnaté severozápadní strany obehnané příkopem širokým deset až dvanáct metrů. Přístupová plošina na severovýchodní a jihozápadní straně vybíhá do valů na vnější straně příkopu. V severní části hradního jádra se nachází prohlubeň s drobným pozůstatkem zděné hradby.\n\n\n"}
{"id": "680723", "url": "https://cs.wikipedia.org/wiki?curid=680723", "title": "Gryžuva", "text": "Gryžuva\n\nGryžuva je řeka v Litvě, v Žemaitsku, v okrese Kelmė, levý přítok řeky Dubysa, do které se vlévá 91,3 km od jejího ústí do Němenu. Je to řeka pstruhového pásma. Vytéká z jezera Gauštvinis, 6 km na sever od města Tytuvėnai. Teče zpočátku směrem jižním, protéká lesem Paežerio miškas, míjí rybníček Tytuvėnėlių tvenkinys (na levém břehu; až do tohoto místa se někdy nazývá také Kastinė, t.j. lidmi prokopaná, od Gauštvinisu až sem je tok pomalý) u kterého se stáčí směrem jihozápadním, protéká rybníkem Pagryžuvio tvenkinys, za kterým začíná meandrovat, tok je podstatně prudší, břehy vysoké až 10 m, průměrný spád v tomto úseku 415 cm/km, s výchozy, vývraty a bobřími hrázemi (až do soutoku s Dubysou) a pokračuje směrem západním, protéká jižním okrajem obce Pagryžuvys a až do soutoku s Dubysou pokračuje v celkovém směru západním. Průměrný spád do Pagryžuvysu je 230 cm/km, šířka koryta 5 – 7 m.\n\nJeden (největší) z přítoků jezera Gauštvinis Šimša je často považován za horní tok řeky Gryžuva. V tom případě by celková délka řeky byla ne 13,6 km, ale přes 44 km. Část středního toku je někdy nazýván Kastinė (podle slova \"kasti\" kopat, prokopat). Průměrný spád obou řek je 124 cm/km. \n\n\nPravé: \n\n\nGudeliai, Tolučiai, Tytuvėnėliai, Kiškoniai, Pagryžuvys, hradiště Pagryžuvio piliakalnis, Kaimalė, Pavydai, Visgailiai, Mosteikiai, Papušinys, hradiště Kubilių piliakalnis.\n\n\nV řece se vyskytují:\n\n\n"}
{"id": "680725", "url": "https://cs.wikipedia.org/wiki?curid=680725", "title": "Astronomy Domine", "text": "Astronomy Domine\n\n„Astronomy Domine“ je skladba britské rockové skupiny Pink Floyd, jejímž autorem je Syd Barrett, tehdejší kytarista a zpěvák kapely. Poprvé byla vydána v srpnu 1967 jako první píseň na debutovém albu Pink Floyd \"The Piper at the Gates of Dawn\", kde ji zpívá Barrett společně s klávesistou Rickem Wrightem. Žánrově je, stejně jako celá deska, řazena do psychedelického a space rocku.\n\nSkladba začíná zkresleným hlasem tehdejšího manažera skupiny Petera Jennera, který recituje do megafonu jména hvězd. Záměrem tohoto úvodu je představa kosmického prostoru s Jennerovým hlasem, jakožto astronauta hovořícího přes interkom. Následně se začne vynořovat zvuk Barrettovy kytary, který se postupně zesiluje. V čase 0:19 se objeví rychlý pípavý zvuk, v 0:26 se přidají i Masonovy bicí těsně následované bluesově znějící Barrettovou kytarou ve figuře připomínající dechový motiv z „Mars, the Bringer of War“ Holstových \"Planet\". Wrightovy varhany jsou namixovány do pozadí. Při opakujícím se tématu písně zní Barrettův text zmiňující planety Jupiter, Saturn a Neptun, Saturnův měsíc Titan a Uranovy měsíce Oberon, Mirandu a Titanii. Následuje instrumentální část, kde dominuje Watersova repetitivní basová linka, Wrightovy varhany a Barrettova slide kytara podporovaná Masonovými bubny a ukončená opakovaným Jennerovým hlasem přes megafon. Píseň je zakončena zopakováním upravených prvních veršů.\n\nInspiraci pro píseň „Astronomy Domine“ našel Syd Barrett v jednom svém tripu po užití LSD v roce 1966, kdy několik hodin v sedě zíral na švestku a pomeranč, o kterých si myslel, že to jsou planety Venuše a Jupiter a v mysli putoval mezi nimi vesmírem. Skladba má neobvyklý sled akordů (E, Es, G, A), které s kytarovým echo efektem Binson zní psychedelicky. Společně s „Interstellar Overdrive“, „Pow R. Toc H.“ a „Lucifer Sam“ se jedná o nejvíce space rockovou skladbu na albu \"The Piper at the Gates of Dawn\".\n\nSkladba „Astronomy Domine“ je poprvé v setlistu koncertu Pink Floyd zaznamenána na benefičním koncertě pro London Free School v londýnském kostele Všech svatých dne 14. října 1966. V průběhu prvních let profesionální kariéry skupiny se jednalo o běžnou součást vystoupení až do začátku 70. let, kdy ji v Římě 20. června 1971 zahráli Pink Floyd naposledy. Po Barrettově odchodu ze skupiny v roce 1968 ji zpíval společně s Wrightem David Gilmour, koncertní podoba byla postupně upravována, například před posledními verši bylo přidáno varhanové sólo, délka skladby dosahovala i 10 minut. Do koncertního repertoáru Pink Floyd se skladba vrátila až v roce 1994 na turné The Division Bell, kdy byla zahrána na většině vystoupení. V rámci Gilmourova sólového turné On an Island zazněla píseň „Astronomy Domine“ na pěti koncertech v červenci a srpnu 2006. Dne 29. srpna 2006 ji David Gilmour se svojí skupinou z turné (jejímž členem byl i Rick Wright) zahrál též v krátkém živém vystoupení v Abbey Road Studios. Záznam natočený před malým publikem byl určen do dokumentárního seriálu \"Live from Abbey Road\" a byl též vydán na bonusovém DVD k albu \"On an Island\". Skladba byla rovněž standardní součástí koncertů na Gilmourově turné Rattle That Lock v roce 2015. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nOriginální verze nahraná se Sydem Barrettem v roce 1967 pro album \"The Piper at the Gates of Dawn\" je dlouhá 4 minuty a 12 sekund. Tato byla použita též na kompilacích \"A Nice Pair\" (1973; pouze britské vydání) a \"\" (2001). Živá koncertní verze z dubna a května 1969 již s Davidem Gilmourem (stopáž 8:29) byla vydána ještě téhož roku na dvojalbu \"Ummagumma\" a roku 1973 na americké edici \"A Nice Pair\". Další dvě oficiálně vydané varianty pochází z roku 1994. První z nich vyšla jako B-strana singlu „Take It Back“ a pochází z koncertu v Miami 30. března 1994 (délka 4:48) a druhá o délce 4 minuty a 20 sekund, která je součástí živého dvojalba \"Pulse\" (1995), byla nahrána na londýnském vystoupení 15. října 1994. Poslední živá verze byla zaznamenána 26. srpna 2006 na finálním koncertě Gilmourova sólového turné On an Island Tour a vyšla o dva roky později na albu \"Live in Gdańsk\" (stopáž 5:02).\n\nVe dnech 18. a 19. února 1968 natočili Pink Floyd (již s Gilmourem a bez Barretta) na playback sérii propagačních videoklipů pro belgickou televizi RTB. „Astronomy Domine“ byla nafilmována v bruselských studiích RTB a David Gilmour v ní předstírá zpěv s hlasem Syda Barretta, neboť byla použita originální stopa z \"The Piper at the Gates of Dawn\".\n\n"}
{"id": "680726", "url": "https://cs.wikipedia.org/wiki?curid=680726", "title": "Střeliště", "text": "Střeliště\n\nStřeliště je zaniklý hrad, jehož terénní pozůstatky se dochovaly v lese Království asi jeden kilometr jihovýchodně od Radonína v okrese Třebíč. Nachází se na bezejmenném vrcholu s nadmořskou výškou 576 metrů v katastrálním území Brtnický Číchov.\n\nDoba založení hradu je nejistá. Jediná písemná zmínka o něm pochází až z roku 1579, kdy pustý hrad kupoval Hynek Brtnický z Valdštejna od brněnského probošta Stanislava Pavlovského z Pavlovic. Podle starší literatury byl centrem jednoho z obvodů, které na základě listiny papeže Řehoře IX. z roku 1231 náležely jako věno královně Konstancii Uherské, manželce Přemysla Otakara I. Skrovné zbytky nevelkého hradu, v jehož konstrukcích převládalo dřevo a hlína, spíše odpovídají šlechtickému sídlu, které mohlo patřit majiteli Radonína nebo zaniklé vsi Čertovec. Hrad zanikl nejpozději v patnáctém století.\n\nJednodílný hrad měl oválný půdorys vymezený až deset metrů širokým příkopem, před kterým se nachází vnější val. Příkop je v severovýchodní části zasypán a narušení valu se nachází na západní straně, kde byl materiál získaný z valu použit k nasypání přístupové šíje přes příkop. V hradním jádru o rozměrech 25 × 21 metrů se dochovaly stopy nejspíše novodobé stavby, kterou mohl být altán nebo triangulační věž.\n\nZbytky hradu jsou volně přístupné po modře značené turistické trase z Radonína do Číchova.\n\n\n"}
{"id": "680728", "url": "https://cs.wikipedia.org/wiki?curid=680728", "title": "Hyoscyamin", "text": "Hyoscyamin\n\nHyoscyamin (1α\"H\",5α\"H\"-tropan-3α-yl-[(2\"S\")-2-fenyl-3-hydroxypropanoát]), nesprávně hyoscamin je tropanový alkaloid, levotočivý izomer atropinu. Je sekundárním metabolitem obsaženým v některých rostlinách čeledi \"Solanaceae\", například v blínu černém (\"Hyoscyamus niger\"), mandragoře lékařské (\"Mandragora officinarum\"), durmanu obecném (\"Datura stramonium\") a rulíku zlomocném (\"Atropa belladonna\").\n\nHyoscyamin se může plést s hyoscinem, což je starší alternativní název pro příbuzný rulíkový alkaloid s anticholinergními účinky: skopolamin. Hyoscyamin je znám též jako levo-atropin, protože je levotočivým optickým izomerem třetího ze tří hlavních rulíkových alkaloidů, atropinu.\n\nHyoscyamin se prodává pod obchodními názvy Symax, HyoMax, Anaspaz, Buwecon, Cystospaz, Levsin, Levbid, Levsinex, Donnamar, NuLev, Spacol T/S, Buscopan (obsahuje derivát hyoscin-\"N\"-butylbromid), Hyospasmol (opět hyoscin-\"N\"-butylbromid) a Neoquess.\n\nHyoscyamin se používá pro symptomatickou léčbu různých trávicích potíží, například křečí, peptických vředů, syndromu dráždivého tračníku, diverkulitidy, pankreatitidy, koliky a cystitidy. Používá se i při některých srdečních problémech, pro potlačování některých symptomů Parkinsonovy nemoci a pro omezování sekrece v dýchacím ústrojí při paliativní péči. Může být užitečný při léčbě neuropatické bolesti opioidy, protože zvyšuje dosaženou úroveň analgezie. Přispívají k tomu zřejmě různé mechanismy. Pro tyto účely se používají i příbuzné látky atropin a skopolamin, stejně jako další členové anticholinergní skupiny, například cyklobenzaprin, trihexyfenidyl nebo orfenadrin. Při použití hyoscyaminu společně s opioidy nebo jiných antiperistaltiky, jsou nezbytná opatření proti zácpě, vzhledem k riziku paralytického ileu.\n\nMezi vedlejší účinky patří sucho v ústech a krku, bolest očí, rozmazané vidění, neklid, závratě, srdeční arytmie, červenání a slabost. Při předávkování se objevuje bolest hlavy, nauzea, zvracení a symptomy CNS, například dezorientace, halucinace, euforie, sexuální vzrušení, krátkodobá ztráta paměti, v extrémních případech i kóma. U některých osob se může objevit dočasná agresivita. Euforie a sexuální účinky jsou silnější než u atropinu, ale slabší než u skopolaminu, dicykloverinu, orfenadrinu, cyklobenzaprinu, trihexyfenidylu a ethanolaminových antihistaminik, například fenyltoloxaminu.\n\nHyoscyamin patří mezi anticholinergika, specificky mezi antimuskarinika, působí blokací účinku acetylcholinu na parasympatických místech v hladkých svalech, žlázách a CNS. Zvyšuje srdeční akci, snižuje sekreci žláz a antagonizuje (oslabuje účinek) serotoninu. Při srovnatelných dávkách má hyoscyamin 98 % anticholinergní účinnosti atropinu. Další významný rulíkový alkaloid má v porovnání s atropinem účinnost 92 %.\n\nHyoscyamin lze extrahovat z rostlin čeledi \"Solanaceae\", zvláště z durmanu obecného.\n"}
{"id": "680737", "url": "https://cs.wikipedia.org/wiki?curid=680737", "title": "Koroptve", "text": "Koroptve\n\nKoroptev (Perdicinae) je podčeleď menších a středních ptáků z čeledě bažantovitých, řádu hrabavých, je tvořena 23 rody.\n\nPtáci podčeledě koroptve se ve volné přírodě vyskytují ve Starém světě, tj. v Evropě, Asii a Africe a také v Austrálii a na Novém Zélandu. Tzv. křepelky z Nového světa, z Ameriky, jsou nyní zařazeny do čeledě křepelovitých. V závislosti na druhu žijí koroptve v různém biotopu, např. blízko obdělávaných polí, na volných plochách luk a savan poblíž lesů a křovin, ve skalnatém podhůří i vysoko v horách, v bambusových houštinách, zřídka také přímo v lesích a deštných pralesích. V České republice se v přírodě vyskytují koroptev a křepelka a v domácích chovech domestikovaný kur domácí (slepice a kohouti).\n\nJsou to ptáci většinou plaší, mnozí mají peří zbarveno tak, že jim umožňuje dokonale splynout s terénem. Některé druhy toho při ohrožení využívají, jiné odběhnou do houští nebo odletí na strom. U většiny druhů je barvou peří i velikosti podtržen pohlavní dimorfismus. Křídla mají většinou krátká a zakulacená, tělo zaoblené, zobák krátký, silný a na konci poněkud zahnutý. Většinou neopeřené nohy a prsty jsou dobře uzpůsobené k chůzi a běhání po zemi. U některých druhů mají samci i několik ostruh, někdy je mají dokonce i samice.\nJsou to všežravci, potravu si hledají na zemi. Sbírají semena travin a jiných bylin, různé plody, pupeny i mladé lístky a vyhrabávají hlízy i kořínky. Sbírají nebo vyhrabávají hmyz, bezobratlé a jiné drobné živočichy.\n\nNěkteré druhy vytvářejí monogamní páry jen pro období hnízdění nebo naopak trvalé, jiné druhy jsou polygamní a žijí v hejnech. Před pářením dochází většinou k obřadnímu předvádění se samce spočívající v tančení, přinášení potravy, vystavování pestrých částí těla i v různých hlasových projevech.\n\nSamice většinou staví na zemi jednoduché hnízdo do kterých snáší vejce, někdy do jednoho hnízda i více samic. Snůška může dosáhnout i 20 vajec a inkubační doba trvá 20 až 28 dnů. Vylíhnutá kuřata jsou již brzy schopna sama zobat drobná semínka, samice se ještě po nějakou dobu stará o jejich bezpečnost a zahřívá je. Samci několika druhů pomáhají s ochranou. Za týden až dva jsou mláďata schopná krátkého letu. Dospělosti dosahují přibližně do roku.\n\nVzhledem k rychlým změnám biotopů obývaných jednotlivými druhy a k jejich častému lovu jsou podle Červeného seznamu IUCN za:\n\nDo podčeledi koroptve patří i jediný druh hrabavých ptáků který je stěhovavý, je to křepelka polní, ta odlétá z Evropy na podzim zimovat do severní Afriky nebo Arábie.\n\nPodčeleď koroptve je, pokud se týče počtu rodů a druhů , největší ze všech podčeledi bažantovitých, je tvořena 23 rody a 110 druhy. Podle názorů některých odborníků je podčeleď koroptve pouhým tribem podčeledě bažanti.\n"}
{"id": "680741", "url": "https://cs.wikipedia.org/wiki?curid=680741", "title": "Návštěva v Saint-Cyru", "text": "Návštěva v Saint-Cyru\n\nNávštěva v Saint-Cyru (v německém originále Ein Besuch in Saint-Cyr, též psáno Saint Cyr nebo St. Cyr) je komická opera (singspiel) o třech dějstvích pražského německého skladatele Josefa Dessauera na libreto dramatika Eduarda von Bauernfelda. Premiéru měla 6. května 1838 v saské Dvorní opeře v Drážďanech.\nDessauerova první opera \"Lidwinna\" (Praha 1836), raně romantické dílo ve stylu C. M. von Webera s pochmurným dějem, byla velmi vlídně přijata kritikou, méně však u obecenstva. Další hudebně dramatické dílo napsal o dva roky později na zakázku saského dvorního divadla, a to ve zcela jiném duchu. \"Návštěva v Saint-Cyru\" je komická opera s mluvenými dialogy na libreto populárního autora veseloher Eduarda von Bauernfelda, ale namísto německého singspielu byla Dessauerovi vzorem soudobá francouzská opéra-comique, jež tvořila značnou část repertoáru i v pražském divadle.\n\nFrancouzský je i námět. Příběh opery se odehrává v posledním desetiletí 17. století a jeho dějištěm je – až na počátek I. dějství situovaný do Versailles – penzionát „Maison royale de Saint-Louis“ v Saint-Cyru, který na žádost Madame de Maintenon založil Ludvík XIV. roku 1686 pro dívky ze zchudlých šlechtických rodin. V té době byl ústav významným kulturním střediskem (pro jeho chovanky napsal některá díla Jean Racine). Roku 1692 byl přeměněn na klášter, i když hlavní úkol výchovy šlechtických dívek zůstal, a roku 1793 byl zrušen. Od doby Napoleona I. byl objekt bývalého kláštera sídlem elitní vojenské školy École spéciale militaire (v letech 1808-1940), od 2. světové války v něm sídlí Lycée militaire de Saint-Cyr.\n\nHudební zpracování sleduje styl D.-F.-E. Aubera, F. Hérolda nebo J.-F. Halévyho či A.-C. Adama. Klade na účinkující značné pěvecké nároky a současně vyžaduje přesvědčivý herecký projev, proto bylo obtížné nalézt vhodné obsazení. Podle Oscara Teubera má Dessauerova hudba „ducha a vkus“, Jitka Ludvová hovoří v této souvislosti o „řemeslně velmi dobrých dílech“.\n\nOpera měla v Drážďanech poměrný úspěch a již 31. ledna 1839 měla premiéru rovněž v pražském Stavovském divadle. Ředitelství divadla ji uvedlo s nákladnou a většinou původní výpravou a \"Návštěva v Saint-Cyru\" měla u obecenstva značný ohlas. Konalo se asi devatenáct či dvacet představení, tj. na práci domácího autora vynikající úspěch. V témže roce byla uvedena i ve Vídni. V Praze byla opět nastudována o deset let později (premiéra 2. května 1849), což je pravděpodobně i dosud poslední uvedení. Jako typický produkt biedermeierovského hudebního vkusu nenacházela v době pozdního romantismu po roce 1848 obecenstvo.\n\nKlavírní výtah opery byl vydán v Drážďanech již v roce 1838, v době premiéry opery, a libreto následně ve Vídni roku 1840 při příležitosti tamního nastudování. Některá hudební čísla byla vydána i samostatně.\n\nPrvní scéna se odehrává ve Versailles, zbytek děje v Saint-Cyru.\n(Sál ve Versailles) Děj se odehrává v oné době, když král Jakub II. nalézal rozptýlení a útěchu ve svém neštěstí při honosných slavnostech, které pro něj pořádal Ludvík XIV. Sympatie krále k sesazenému vladaři se rozšířila i na jeho dvůr, a tak byli i šlechtici, kteří Jakuba II. následovali do vyhnanství, přijímáni s nejpřátelštější vstřícností (sbor \"Wir bitten mit fröhlicher Weise\"). Jen Jakubova oblíbence, sira Edwarda Mortimera, se nedařilo rozptýlit přes veškerou snahu jeho bonvivánského přítele markýze Tarterona, neboť k jeho stesku po vlasti se přidružoval ještě cit lásky (romance \"In Euren Kreis' vergess' ich meiner Leiden\"). Mortimer totiž v penzionátu Saint-Cyr, fungujícího pod patronátem Madame de Maintenon, zahlédl Adélu, jednu z láskyhodných chovanek ústavu, a na první pohled se do ní zamiloval. Kontakt s přísně střeženými slečnami je obtížný, ale na pomoc přijde šťastná náhoda. Ludvík totiž hodlá pro svého královského přítele a chráněnce uspořádat slavnost, na které mají krásné chovanky ze Saint-Cyru předvést alegorickou hru se zpěvem, a pozval těžkomyslného Mortimera a markýze Tarterona s ostatními rytíři přidělenými ke dvoru krále Jakuba na zkoušku této hry. Markýz povzbuzuje Mortimera, aby nevěšel hlavu. Král totiž každý rok zajišťuje dvěma z chovanek ústavu bohaté věno a na Mortimera se může usmát štěstí. Ostatně i markýz, který rozmařile rozházel svůj majetek, by rád při této příležitosti naše partii.\n\n(Proměna – Pokoj v Saint-Cyru) I na Adélu zanechal zjev cizího rytíře hluboký dojem. V připravovaném kuse má představovat „Mír“ a její přítelkyně Elise „Žert“. Adéla je tak roztěkaná, že je jí zatěžko naučit se nazpaměť roličku bohyně Míru (recitativ a árie \"„Ich bin der Frieden“… Weiß ich selber, wie's gekommen?\"). Veselá Elise hned uhodla důvod její nesoustředěnosti, ale dosud neví, do koho je Adéla zamilována, a Adéla to hovorné společnici prozradit nehodlá (duet \"Laß mich wissen, was dir fehlet\"). Zahradník La Roche přináší od krejčího ozdob a kostýmy na slavnost a je ihned obležen dívkami (árie se sborem \"Neue Kleider schickt der Schneider\"). Kázeň umí zjednat jen madame Fenice, ale když děvčatům oznámí, že dnešní zkoušce bude svědkem sám král, vypukne chaos nanovo.\n\n(Proměna – Vyzdobený sál) Král a pozvaní rytíři dorazili do Saint-Cyru. Zkouška začíná. Mortimer zaujme místo, jakožto zástupce svého panovníka pro tuto příležitost, po boku krále Ludvíka a odváží se v okamžiku, kdy mu předávají Adéla palmovou ratolest míru a Elise v masce žertu pestrý věnec, podstrčit krásné, byť v textu nejisté bohyni Míru milostný vzkaz. To zahlédne nejen Elise, ale též přísná představená ústavu Madame Fenice. Zato markýz Terteron nemůže spustit z očí Elise (finále: sbor \"Lasset mit Blumen und duftigen Kränzen\", recitativ krále \"Nach einem Tag, voll Arbeit und voll Sorgen\", alegorická scéna \"Wir wandeln Hand in Hand\" a závěrečný sbor \"Jubel und Freude soll uns erquicken\").\n\n(Pokoj jako v 1. dějství) Chovanky pod dohledem madame Fenice muzicírují (introdukce pro klavír a harfu a sbor \"Brava, brava, sehr gelungen!\"). Madame využije příležitosti k tomu, aby Adéle náležitě vyčinila. Naléhá na to, aby jí byl předaný lístek předložen; ukáže se, že obsahuje Mortimerovo vyznání a nabídku k sňatku, ale nikoli jméno adresátky. Naštěstí je zde duchapřítomná Elise. Vezme na sebe vinu poté, co během učitelčina kázání na dotyčný lístek napsala na ramenou vyděšené Adély improvizovanou odpověď. Ta obsahuje spoustu lichotek na adresu madame Fenice a oklamaná madame je potěšena předstíraně upřímným doznáním rozpustilé Elise. Avšak aby zachránila dekorum a dobré mravy, trvá na okamžitém zasnoubení Elise s Mortimerem (tercet \"Ja, Ihr offenes Betragen… Welche Bescheidenheit!\"). Adéla je zmatena, Elise si však z ní tropí legraci.\n\n(Proměna – Galerie) Mortimer netrpělivě očekává odpověď Adély (romance \"Mir schwebt ein holdes Bild\"). Markýz se s ním dá do rozverného rozhovoru, v němž oproti Mortimerovu romantickému opěvování životní lásky chválí přelétavé milostné příhody (duet \"Könnt' ich das Liebeln, das Liebeln nur lassen\"). Jejich rozhovor přeruší průvod všech chovanek penzionátu i hostů na dnešní slavnosti (sbor \"Wir eilen, munt're Gäste\"). Markýz opět spatřil Elise a je nucen si přiznat, že jeho lehkomyslné pohrdání opravdovou láskou před chvílí byla jen póza (recitativ a árie \"Verliebt? Verliebt... Wir bestimmen und beschließen\").\n\n(Proměna – Předsálí koncertní místnosti) Elise zastaví Mortimera a zkoprnělému šlechtici vysvětluje, že se s ní musí oženit. Markýz Torteron k této scéně přihlíží s nepochopením a rozhořčením (tercet \"Hülfe wollen Sie gewähren\") a sám přivolá madame Fenice, která je tak brzkým osobním kontaktem Elise a Mortimera pohoršena. Když se dostaví král, vysvětluje mu madame situaci podle svých znalostí a král Ludvík shledává učitelčiny důvody natolik závažnými, že svoluje a spojuje ruce domnělého zamilovaného páru. Adéla a Mortimer tiše bědují, markýz se stále zlobí na Elise a i pro Elise se situace stává trapnou (finále \"Glauben Sie mir… Welcher Lärmen, welch Gebraus?… Erloschen ist mein Lebensstern\").\n\n(Zahrada se dvěma pavilony s nápisy „Slušné chování“ a „Dobrý mrav“) Pod vedením La Roche zdobí zahradníci místo v zahradě, které král za svých návštěv zvlášť rád navštěvuje (sbor \"Reihet die Blumen zum schönen Kranz\"). Setkávají se zde Adéla i Mortimer, oba v největších rozpacích. Adéla žárlí na Elise a markýz na Mortimera. Citová stránka se naštěstí brzy vyjasní (duet \"Selige Stunde! Himmliche Kunde\"), horší je to s právním závazkem. Veselá Elise si ale ví rady a neztrácí kuráž. Má už svůj plán nejen jak spojit znovu Adélu a Mortimera, ale i jak se sama dostat pod čepec (árie \"Habe mein Mündchen an rechter Stelle\"). Svůj důvtip i temperament může prokázat i v rozhovoru se zamilovaným Torteronem (duet \"Glauben Sie, in ganz Europa\"). K vyřešení situace navrhne napsat dvě supliky pro krále, které zainteresované páry sepisují každý v jednou m obou pavilonů. Madame Fenice přivádí několik vestálských panen (asi desetiletá děvčata) s hořícími oltáři, aby zkoušely jednu ze scén alegorické hry, a je polekána ani ne tak přítomností krále jako tím, co se objeví v obou pavilonech. Padá do mdlob, má ale dosti odvahy a síly na to, aby oba milence, kteří se chtěli vytratit, nechala předvést před krále (sextet \"Begreif' ich dieses Treiben?\"). Král Ludvík mezitím odpustil krásným suplikantkám, již nenaléhá na spojení Mortimera a Elise, naopak vyjde přáním milenců vstříc ve formě žertovného trestu. Mortimer byl totiž mezitím povolán zpět do vlasti, a proto král jej i jeho milovanou Adélu, která svého rytíře následuje, vypovídá do Anglie. Markýze a Elise zato posílá do Touraine, kde krásné chovance a zadluženému Tarteronovi zakoupil panství a nyní jim ho předává jako svatební dar (finále \"Geschlosen ist der Bund fürs ganze Leben… Seliger Schauer strömt durch die Brust\").\n\nLibreto \"Návštěvy v Saint-Cyru\"\n"}
{"id": "680749", "url": "https://cs.wikipedia.org/wiki?curid=680749", "title": "Fakulta restaurování Univerzity Pardubice", "text": "Fakulta restaurování Univerzity Pardubice\n\nFakulta restaurování (FR) Univerzity Pardubice je jednou ze sedmi fakult této vysoké školy. Vznikla roku 2005 a jejím sídlem je Litomyšl. Zaměřuje se na vzdělání v oblasti restaurování a konzervace památek. Je jedním z mála univerzitních pracovišť, které zabezpečuje výchovu vysokoškolsky vzdělaných restaurátorů. Děkanem fakulty je Ing. Karol Bayer.\n\nPočátky Fakulty restaurování sahají do roku 1993, kdy v Litomyšli vznikla Škola restaurování a konzervačních technik, jejímž zřizovatelem byla Nadace Paseka. Myšlenka o důležitosti takové školy vznikla při náročné rekonstrukci místního Portmonea – Musea Josefa Váchala. V roce 1996 škola změnila svůj statut na veřejně prospěšnou společnost a název na Vyšší odbornou školu restaurování a konzervačních technik. V roce 2000 se dosavadní vyšší odborná škola změnila na vysokou školu neuniverzitního typu a pokračovala ve výuce jako Institut restaurování a konzervačních technik, o.p.s. Od roku 2005 je toto pracoviště jednou z fakult Univerzity Pardubice.\n\n"}
{"id": "680751", "url": "https://cs.wikipedia.org/wiki?curid=680751", "title": "Křepelka", "text": "Křepelka\n\nKřepelka je společné pojmenování pro 5 rodů hrabavých ptáků z podčeledě koroptve, která je součásti čeledě bažantovitých.\n\nKřepelky se vyskytující ve Starém světě, v Austrálii a na Novém Zélandu. Žijí od ryze tropických oblastí např. Nová Guinea, Srí Lanka až po Himálaj. Vyhledávají nejčastěji hustá travnatá a křovinatá území, některé druhy obývají okraje džungle, jiné druhy dávají přednost suchým vysokohorským oblastem nebo dokonce okrajům pouští. V České republice žije křepelka polní.\n\nJsou to plaší, poměrně drobní, zavalití ptáci dosahující délky od 15 do 25 cm. Bývají nevýrazného zbarvení, ani samci nemívají většinou nápadnější šat, výjimkou je u některých doba páření. Mnohé druhy létají poměrně dobře, např. křepelka polní z evropských hnízdišť odlétá před příchodem zimy na sever Afriky. Převážnou část svého života křepelky tráví na zemi, při ohrožení odběhnou se rychle ukrýt do houštin nebo odlétnou. Stravu tvoří semena, mladé rostlinky, bobule a ostatní dostupné plody a různí bezobratlí živočichové které lapají na povrchu nebo larvy vyhrabávané z půdy. Některé denně létají k napajedlům.\n\nV závislosti na druhu žijí buď monogamním životem v párech, nebo v hejnech a teprve krátce před obdobím páření se vytvářejí polygamní harémy, kdy jeden kohoutek si hlídá \"své\" slepičky. Hnízdo, jen důlek vystlaný suchou trávou a listím, bývá umístěno skrytě v hustém porostu, snůška obnáší až 20 vajec. Na vejcích sedí samička v průměru 17 až 20 dnů. Vylíhlá mláďata jsou od druhého dne schopna samostatně zobat. Dokud nelétají (nemají peří) kvočna se stará o jejich bezpečnost a za chladu je zahřívá, u některých druhů jim přináší vodu v zobáku. Zhruba za tři týdny již létají s dospělými a vytvářejí rodinná hejna.\n\nJsou druhy, které jsou dlouhodobě považovány za lovné. Střílejí se na honech nebo tažné se lapají do sítí. Rozšiřují se také umělé odchovy, převážně křepelky polní, jak pro lahůdkové maso tak i pro vejce (podle některých zdrojů neobsahující cholesterol, což je však mýtus).\nKřepelčí vejce obecně po přepočtu na 100 g obsahují více cholesterolu než vejce slepičí, vejce je výrazně menší, tedy relativně jedno vejce obsahuje cholesterolu méně. V tomto bývá veřejnost často nevědomky klamána, ale existuje množství odborné literatury zabývající se touto problematikou.\n\nPodle Červeného seznamu IUCN je křepelka ásamská považována za zranitelný druh a křepelka himálajská za kriticky ohrožený druh.\n\n"}
{"id": "680753", "url": "https://cs.wikipedia.org/wiki?curid=680753", "title": "Verchnij Oseredok", "text": "Verchnij Oseredok\n\nVerchnij Oseredok ( ) je ostrov v Astrachaňské oblasti v Rusku. Nachází se v Kaspickém moři pod úrovní mořské hladiny, přičemž nejnižší bod ostrova dosahuje nadmořské výšky -27 m. Je 22 km dlouhý a 11 km široký. Od pevniny je oddělený 300 m širokým vodním kanálem a nachází se mezi Tiškovským a Belinským kanálem. Nejbližší obydlené místo je vesnice Tiškovo. Přes ostrov vede nevelká lesní cesta. Severozápadně od ostrova se nachází biosférická oblast Trjochizbenskij. Nejzápadnějším bodem je mys Kosinskij..\n"}
{"id": "680778", "url": "https://cs.wikipedia.org/wiki?curid=680778", "title": "Mezináboženská setkání v Assisi", "text": "Mezináboženská setkání v Assisi\n\nMezináboženská setkání v Assisi byla modlitební setkání náboženských představitelů různých světových náboženství, svolaná papežem. První se konalo 27. října 1986 a poté bylo několikrát na tomto místě a mnohokrát na jiných místech podobné setkání opakováno, ve světovém i lokálním měřítku. Tradicionalisté jejich pořádání papeži Janu Pavlu II. vytýkají, protože je považují za projev náboženského synkretismu a podpory pohanství. Příznivci i odpůrci je tato forma mezináboženské vstřícnosti považována za výrazný fenomén, které je označován například slovy „duch Assisi“.\n\n27. října 1986 se účastníci setkání celý den postili a modlili za dosažení světového míru.\n\nHostitelem byl Jan Pavel II., pozváno bylo přes 130 náboženských představitelů, kromě křesťanů přijali účast též židé, muslimové, hinduisté, buddhisté, animisté, severoameričtí Indiáni a představitelé jiných pohanských kultů. Zúčastnily se vůdčí osobnosti židů a muslimů, dalajláma i arcibiskup z Canterbury.\n\nNěkterým z představitelů nekřesťanských náboženstvím byly k modlitbám nabídnuty prostory katolických kostelů, kontroverze vyvolalo odstranění kříže a jeho nahrazení soškou Buddhy na oltáři v kostele sv. Františka. Kardinál Oddi ve svých vzpomínkách psal o znesvěcení posvátných míst.\n\n10. ledna 1993 a 21. ledna 1994 byla setkání zaměřena na prosby za urovnání válečného konfliktu v Bosně. Těmto setkáním byla věnována menší pozornost a někdy se do řady setkání v Assisi nezapočítávají, například web klubu Vendée označuje setkání v roce 2011 za Assisi III.\n\nČtvrté setkání se konalo ve čtvrtek 24. ledna 2002. Záměr svolat toto setkání oznámil papež Jan Pavel II. 18. listopadu 2001 a pozvání prezentoval jako výzvu představitelů světových náboženství k modlitbě za překonání rozporů a k podpoře skutečného míru. Setkání bylo poznamenáno atmosférou po útoku 11. září.\n\nSetkání se zúčastnilo kolem 2500 účastníků zastupujících 12 hlavních světových náboženství. Byli přítomní například ekumenický patriarcha Bartoloměj I., patriarcha Antiochie a celého východu Ignác IV., zástupci jeruzalémského, moskevského a alexandrijského patriarchátu, představitelé východních církví z Bulharska, Polska a Kypru, zástupce arcibiskupa z Canterbury, generální sekretář Ekumenické rady Církví, přední představitelé židovského náboženství, zástupci islámu ze Saúdské Arábie, Bosny, Albánie, Bulharska, Jeruzaléma a Turecka, představitelé buddhismu, hinduismu a tradičních afrických náboženství a náboženští představitelé z Indie, Singapuru a Japonska. Přítomná byla početná delegace italské politické reprezentace, včetně prezidenta Carla Ciampiho a předsedy vlády Silvia Berlusconiho, a bylo akreditováno 1200 novinářů.\n\nBoloňský kardinál Biffi se setkání odmítl zúčastnit, někteří představitelé italské vládní strany vydali prohlášení, že „modlit se spolu s jinověrci, rabíny a mulláhy, čaroději a modloslužebníky vytváří mezi katolickými věřícími zmatení“.\n\nPapež s asi 300 hosty se do Assisi dopravil zvláštním vlakem italských železnic se 7 vozy. Jeden vůz byl vyhrazen pro papeže, jeden pro kardinály a biskupy, jeden pro pravoslavné, jeden pro protestanty, jeden společně pro muslimy a židy, jeden buddhisty, šintoisty, konfuciány a jainisty, poslední vezl hinduisty, zoroastrijce a sikhy.\n\nSetkání začalo v 11 hodin na Dolním náměstí basiliky sv. Františka. Po úvodním pozdravu Jana Pavla II. následovala dvouhodinová řada mírových svědectví zástupců přítomných delegací. Dopolední program zakončil proslov Jana Pavla II. V rámci dalšího programu se delegace rozešly na předem určená místa v rámci kláštera, kde se v rámci svých náboženských vyznání a tradic modlili za dar míru pro celý svět; křesťané se sešli k ekumenické slavnosti v dolní basilice sv. Františka. Z kaplí a místností určených pro představitele nekřesťanských náboženství byly odstraněny kříže, muslimům byla přidělena podzemní kaple bratra Eliáše, orientovaná směrem k Mekce. Po ukončení modliteb následovalo bratrské agapé v refektáři františkánského kláštera a krátký odpočinek. Třetí část programu se konala opět na Dolním náměstí basiliky sv. Františka. Úvod přednesl kardinál Francis Arinze, předseda papežské rady pro mezináboženský dialog, a poté proneslo dvanáct představitelů různých náboženství slavnostní slib úsilí o mír a zavázali se nedopustit, aby se náboženství stalo záminkou k nenávisti a konfliktům, usilovat o mír a spravedlnost, která je základní podmínkou trvalého míru, a vychovávat věřící k porozumění a dialogu. Nakonec stručně italsky promluvil Jan Pavel II. ve smyslu „Nikdy více násilí“. Na velký svícen bylo postupně položeno 60 lampiček jako znamení míru.\n\nNásledující den, v pátek v poledne, se představitelé různých náboženství sešli ještě v Apoštolském paláci na slavnostním obědě pořádaném na jejich počest Janem Pavlem II.\n\nV modlitbě Anděl Páně 1. ledna 2011 oznámil papež Benedikt XVI., že hodlá na tradici setkávání s představiteli jiných náboženství navázat, a ohlásil konání dalšího setkání v Assisi na říjen 2011. Cílem setkání s náboženskými vůdci má být, aby prodiskutovali, jak mohou podpořit světový mír. Dne 2. dubna 2011 bylo datum tiskovým střediskem upřesněno na 27. říjen 2011, den 25. výročí prvního setkání. Tématem setkání má být „Poutníci pravdy, poutníci míru“ a setkání má mít formu pouti. Před novináři tento krok obhajoval kardinál Tarcisio Bertone.\n\nV prosinci 1986 vyhlásili deklaraci proti setkání tradicionalisté Marcel Lefébvre a Antonio de Castro Mayer v odpovědi na dotaz z Vatikánu, zda mají při příležitosti setkání v úmyslu vyhlásit svůj rozchod s Vatikánem. Tito biskupové prohlásili, že se římské autority otočily zády ke svým předchůdcům a rozešly se s katolickou Církví a vložily se do služby ničitelů křesťanství. Oznámili, že považují za neplatné vše, co je inspirované tímto duchem odmítání minulosti: všechny pokoncilní reformy a všechny činy Říma provedené v této neúctě.\n\nMichal Semín v reakci na svolané setkání v lednu 2002 napsal, že klást jednu, svatou, všeobecnou a apoštolskou Církev, založenou Bohočlověkem Ježíšem Kristem a řízenou Duchem svatým, na stejnou úroveň s bludnými a pohanskými systémy bylo vždy Církví odsuzováno jako projev náboženského indiferentismu a že názor, že každé náboženství je svým způsobem zaměřeno ke spáse a že má podíl na Božím zjevení, byl explicitně odsouzen v \"Syllabus errorum\" bl. Pia IX. z roku 1864 i v encyklice sv. Pia X. proti modernismu \"Pascendi dominici gregis\" z roku 1910.“ Rovněž připomenul, že pořádání mezináboženských konferencí bylo výslovně odsouzeno encyklikou Pia IX. \"Mortalium animos\" z roku 1928.\n\nFarář Vojtěch Daněk ve své reakci dal sice Semínovi za pravdu, ovšem upozornil na to, že to není celá pravda a že katolická církev je plná paradoxů. Položil řečnickou otázku, proč žádného představitele jiného světové náboženství nenapadla tato myšlenka svolat ostatní ke společné modlitbě, a vysvětlil to tím, že katolická církev nemá strach z jinakosti, protože si je jistá, že pravda se prosazuje silou pravdy samé.\n\nPavla Kuliková napsala, že pro ni jsou velmi zarážející a šokující všechny mezináboženské modlitby a meditace, ve kterých je pravda stavěna na stejnou úroveň jako lež a pravý, jediný, svatý Bůh vedle pohanských model a démonů. Seskupila řadu citací z Bible, která varují před cizími bohy a modlami a prohlásila, že v celé Bibli nenašla jedinou pobídku k aktivitám, které probíhaly v Assisi nebo v chrámu sv. Víta.\n\nMichal Semín napsal, že usilovat o občanský mír mezi národy je možné prostřednictvím shromáždění a rozhovorů diplomatické povahy, včetně zapojení náboženských představitelů, avšak zcela jiné povahy je přesvědčení, že lze daru míru od Boha dosáhnout prostřednictvím modliteb falešných náboženství, což je v rozporu s katolickou vírou a prvním Božím přikázáním. Podle Semína je hříchem proti ctnosti lásky, když v jinověrcích posilujeme jejich přesvědčení, že jejich náboženství jsou dobrá.\n\nUkrajinská pravověrná řeckokatolická církev v únoru 2011 zveřejnila text svých čtyř biskupů a videonahrávku, na níž jej přednáší její patriarcha Eliáš, původem český kněz Antonín Dohnal, v němž papeže Benedikta XVI. vyzývá, aby zrušil plánovanou beatifikaci „apostaty Jana Pavla II.“ a „tragické jubileum assiské apostaze“ a aby krátce a jasně odprosil celý katolický svět za pohoršení, které jste dal on i za pohoršení, které dal Jan Pavel II. gestem v Assisi. Zároveň mu patriarcha Eliáš s dalšími třemi podepsanými biskupy UPHKC oznámili, že pokud je neuposlechne, dnem 1. května 2011 tím na sebe sám svolá anathemu a vyloučí se tím z katolické církve.\n\n\n"}
{"id": "680791", "url": "https://cs.wikipedia.org/wiki?curid=680791", "title": "Cleveland show", "text": "Cleveland show\n\nCleveland show (v anglickém originále The Cleveland Show) je americký animovaný televizní seriál o muži, který se přestěhoval z fiktivního města Quahog na Rhode Islandu k nové rodině ve městě Stoolbend ve Virginii. Vytvořil ho Seth MacFarlane, vysílán byl na stanici Fox v letech 2009–2013.\n\nCleveland Brown dříve žil ve městě Quahog, kde se objevoval v seriálu \"Griffinovi\". V seriálu byl sousedem Petera Griffina. Se svou ženou Lorretou Brownovou měl 14letého syna Clevelanda Juniora, ale jeho žena ho podvedla s jeho sousedem Glennem Quagmirem. Loretta dostala jeho dům a tak se Cleveland musel odstěhovat se svým synem Clevelandem Juniorem do Virginie, kde potkal svou dávnou lásku Donnu. Donna má se svým exmanželem dvě děti, Ralla a Robertu. Clevelandova bývalá žena Lorreta později zemřela.\n\nRežisérkou českého znění Cleveland Show je Jitka Tošilová.\n\nTelevize FOX odvysílala od září 2009 do května 2013 celkem čtyři řady seriálu, každou o více než 20 dílech.\n\n"}
{"id": "680794", "url": "https://cs.wikipedia.org/wiki?curid=680794", "title": "Romeo a Julie: Scéna v hrobce", "text": "Romeo a Julie: Scéna v hrobce\n\nRomeo a Julie: Scéna v hrobce (anglicky: \"Romeo and Juliet: The Tomb Scene\") je olejomalba Josepha Wrighta z Derby, dokončená v roce 1790, poté v letech 1790 a 1791 vystavovaná, později vystavovaná na Derbské výstavě roku 1839 v Ústavu mechaniky a dnes umístěná v Derbském muzeu a umělecké galerii.\n\nObraz patří mezi ty, kde Joseph Wright předvádí své slavné umění práce se šerosvitem. Je zde zachycen moment z hry Romeo a Julie anglického dramatika Williama Shakespeara, kdy Julie, klečíc vedle Romeova těla, slyší kroky a vbodne do sebe dýku. K zobrazené scéně patří ve hře Juliin text: „\"Aj, povyk? Tedy zkrátka skončím to: Ó blahá dýko!“\n\nMyšlenka na obraz z dané hry přišla na Wrighta v prosinci 1776, kde navrhl malbu obrazu „\"Julie se probouzí v hrobce\"“ (v originále \"Juliet waking in the tomb\"). O nakreslení obrazu měl zájem Alderman John Boydell pro svou Boydellovu galerii Shakespeara a jeho namalování odsouhlasil. Brzy však mezi ním a Wrightem došlo k velkému sporu, když Wright zjistil, že Boydell si roztřídil objednané malíře do dvou skupin a Wright se v Boydellově třídění dostal až do té druhé. Za svou práci měl dostat tři sta liber za obraz, zatímco k jeho vzteku měli někteří jiní umělci dostat za obraz tisíc liber. Proti svému ohodnocení protestoval, přičemž mu zřejmě víc vadilo, že by podhodnocení jeho práci pokazilo jeho reputaci, než že získá málo peněz.\nBoydell byl ovšem neoblomný a tak přestože Wright svůj obraz s Romeem a Julií dokončil včas, nestal se součástí Boydellovy galerie. Wright odevzdal obrazy na téma \"Bouře\" (ten je dnes ztracený) a \"Zimní pohádka\", ale Romea a Julii, dnes považované za nejlepší z řečených tří obrazů, si ponechal. Obraz s Romeem a Julií v hrobce pro Boydella mezitím namaloval James Northcote a jeho výtvor o velikosti devět krát jedenáct stop se návštěvníkům galerie velmi líbil.\n\nWright pak svůj obraz vystavoval v roce 1790 Královské akademii, ovšem nebyl s vystavováním spokojený, neboť se domníval, že obraz nebyl kvůli pozdnímu dodání správně uveden. Protože nebyl s přístupem akademie ke své práci spokojen, další vystavování (dohromady pěti obrazů) provedl ve Společnosti umělců. Než byl obraz v následujícím roce vystaven, Wright jej přepracoval, ale ani to nepomohlo tomu, aby se ho podařilo prodat.\nOlejomalba tak stále zůstávala ve Wrightově vlastnictví. Posléze je zaznamenáno, že byla v roce 1801 v Christie's\na v roce 1810 byla nabízena na prodej v Derby, ale kupce se nepodařilo nalézt. V roce 1839 byla vystavována na Derbské výstavě a je dokonce zachycena na malbě Samuela Raynera, která zachycuje výstavu. Mnohé z okolních obrazů na této malbě byly v té době v majetku Josepha Strutta a brzy se staly součástí sbírek Derbského muzea a galerie, ale v případě Romea a Julie to trvalo déle — v roce 1883 se obraz stává majetkem rodiny Oakesových a v jejich držení zůstává až do roku 1981, kdy jej zakoupen pro Derbské muzeum za 33 250 liber.\n\nObraz je sedmdesát palců vysoký a pětadevadesát palců široký. Dobře na něm vyniká Wrightova práce se světlem a tmou. Krom obrazu samotného se do dnešního dne dochoval i přípravný náčrt. Na něm je vidět, že Wright odsunul sarkofág víc doprava, aby zvětšil část osvětlené zdi.\n\nZobrazení Romeovy smrti je srovnáváno s Tityem malovaným Michelangelem Buonarottim.\n"}
{"id": "680805", "url": "https://cs.wikipedia.org/wiki?curid=680805", "title": "Live in Concert (album, Lou Reed)", "text": "Live in Concert (album, Lou Reed)\n\nLive in Concert je koncertní album amerického rockového kytaristy a zpěváka Lou Reeda, vydané v roce 1996. Jedná se o znovuvydání alba Live in Italy z roku 1984.\n\n"}
{"id": "680808", "url": "https://cs.wikipedia.org/wiki?curid=680808", "title": "Ecstasy (album, Lou Reed)", "text": "Ecstasy (album, Lou Reed)\n\nEcstasy je osmnácté studiové album amerického rockového kytaristy a zpěváka Lou Reeda, vydané v roce 2000.\n\nVšechny skladby napsal Lou Reed.\n\n\n"}
{"id": "680810", "url": "https://cs.wikipedia.org/wiki?curid=680810", "title": "Wearing the Inside Out", "text": "Wearing the Inside Out\n\n„Wearing the Inside Out“ je šestá skladba z posledního studiového alba anglické progresivně rockové skupiny Pink Floyd The Division Bell, vydaného v roce 1994. Skladbu napsali Anthony Moore a Richard Wright a zajímavostí je, že Wright skladbu zpívá.\n\n"}
{"id": "680815", "url": "https://cs.wikipedia.org/wiki?curid=680815", "title": "Biarritz", "text": "Biarritz\n\nBiarritz, v baskičtině \"Miarritze\", v gaskoňském nářečí \"Biàrritz\", je francouzské přímořské letovisko. Nachází se v jihozápadní Francii v departementu Pyrénées-Atlantiques, na břehu Atlantského oceánu v Biskajském zálivu asi 11 kilometrů severně od hranic se Španělskem. Jde o luxusní turistickou destinaci, která je vyhledávána také surfaři.\n\nMěsto leží ve francouzské baskické oblasti, proto jsou zde často vidět baskické vlajky a symboly.\n\nSousední obce: Anglet, Bidart, Arbonne a Arcangues.\n\nJako osadu vhodnou pro rybolov, lov velryb a námořní obchod založili Biarritz pravděpodobně již v roce 840 Vikingové. Kolem roku 1800 měla tato rybářská osada jen asi 200 obyvatel. V roce 1854 zde dva měsíce pobývala císařovna Eugenie, manželka francouzského císaře Napoleona III. Císařovna byla původem Španělka a místo na hranicích své vlasti si velmi oblíbila. Napoleon III. pro ni nechal postavit palác (v současnosti luxusní hotel), kde pak manželé pravidelně trávili letní prázdniny. To dalo podnět pro velký rozmach turistiky a lázeňství v Biarritz.\n\n\n\"Počet obyvatel\"\n\nKromě surfování se jedná o významné středisko pro ragby, baskickou pelotu a golf.\n\n\n"}
{"id": "680825", "url": "https://cs.wikipedia.org/wiki?curid=680825", "title": "Lucifer Sam", "text": "Lucifer Sam\n\n„Lucifer Sam“ je skladba britské rockové skupiny Pink Floyd, poprvé byla zařazena na jejich debutovém albu \"The Piper at the Gates of Dawn\" z roku 1967 jako druhá v pořadí. Jejím autorem je tehdejší kytarista a zpěvák kapely Syd Barrett, který ji také zpívá. Stejně jako celá deska je i tato píseň řazena do psychedelického rocku, zmiňován bývá i space rock a hard rock.\n\nPíseň je vystavěna kolem sestupného riffu. Dominantním nástrojem je zde Barrettova elektrická kytara zapojená přes echo efekt, jejíž výsledný zvuk je přirovnáván k „zlověstnému“ Duaneu Eddymu. Ten je umocněn opakujícím se basovým riffem, postupně stále více přerušovanou hrou varhan a efekty perkusí. V polovině písně se nachází basové sólo zahrané smyčcem a před poslední slokou krátké sólo na varhany.\n\nText písně popisuje Sama, Barrettovu kočku domácí (přesně určenou jako siamskou), je v ní jako „Jennifer Gentle“ zmíněna i tehdejší zpěvákova přítelkyně Jennifer Spiresová. Existují i spekulace, že text ve skutečnosti popisuje nějakého muže, reálného nebo imaginární, se kterým měla Spiresová určitý druh vztahu v době, kdy chodila s Barrettem (ve slangu 60. let se výraz z textu písně „a hip cat“ používal právě pro tyto případy), nicméně toto se nezakládá na pravdě. Skladba se původně během nahrávacích frekvencích v průběhu dubna až června 1967 (začátek nahrávání 11. dubna) jmenovala „Percy the Rat Catcher“. Celkový sound kapely v této písni zní podobně jako The Who té doby.\n\nPíseň „Lucifer Sam“ hráli Pink Floyd na koncertech pouze v roce 1967. První zaznamenané odehrání této skladby je datováno na 15. dubna 1967 do anglického Brightonu, naopak poslední záznam pochází z londýnského koncertu 1. října téhož roku; je však možné, že ji skupina hrála i poté, neboť setlisty vystoupení z těchto raných dob nejsou většinou dochované. Například na unikátním koncertu Games for May, který se konal 12. května 1967 v londýnské Queen Elizabeth Hall zahráli Pink Floyd „Lucifer Sam“ jako přídavek. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nOriginální verze skladby z alba \"The Piper at the Gates of Dawn\" je dlouhá 3 minuty a 7 sekund. Samostatně se již na žádném dalším kompilačním albu neobjevila, pouze jako součást celé desky v rámci box setů.\n\n"}
{"id": "680826", "url": "https://cs.wikipedia.org/wiki?curid=680826", "title": "Johann Kuhnau", "text": "Johann Kuhnau\n\nJohann Kuhnau (6. dubna 1660 Geising, Sasko – 5. června 1722 Lipsko) byl německý právník, překladatel, hudební skladatel, varhaník a cembalista. Je pokládán za autora první hudební sonáty pro klávesové nástroje.\n\nVětšina biografických informací je známa z jeho autobiografie publikované Johannem Matthesonem v roce 1740 v jeho spise \"Grundlage einer Ehrenpforte\". Kuhnauova rodina pocházela z Čech a její původní jméno bylo Kuhn. Narodil se 6. dubna 1660 v Geisingu v Sasku. Jeho hudební talent se projevil již v dětství a byl proto poslán do Drážďan, aby studoval hudbu u dvorních hudebníků. Své první skladby psal jako programní hudbu na různá témata pocházející z Bible. V následující dekádě studoval hru na klávesové nástroje a kompozici. Kromě toho studoval i jazyky. Kromě němčiny hovořil i francouzsky a italsky. V roce 1680 zasáhla Drážďany morová epidemie a Kuhnau se vrátil domů. Studoval pak hudbu na \"Johanneu\" v Žitavě a poté i práva na univerzitě v Lipsku. Během svých univerzitních studií působil jako varhaník v kostele sv. Tomáše (Thomaskirche).\n\nV roce 1688 dokončil studium práv a začal i jako právník pracovat. Vedle toho dále působil jako varhaník a skladatel. V roce 1689 publikoval svou první sbírku skladeb pro cembalo. Další následovaly v letech 1692, 1696 a 1700. V roce 1689 se oženil. Využíval rovněž svých jazykových znalostí. Přeložil do němčiny řadu knih z italštiny a francouzštiny, studoval řečtinu a hebrejštinu a zabýval se i matematikou. Publikoval také vlastní literární práce. Satirická sbírka \"Der musicalische Quack-Salber\" byla vydána v roce 1700.\n\nV roce 1701 se stal v kostele sv. Tomáše kantorem a tuto funkci si podržel až do své smrti. Přílišné pracovní vypětí i rivalita mezi lipskými hudebníky však podlomily jeho zdraví a Kuhnau 5. června 1722 zemřel. Ve funkci tomášského kantora jej v roce 1723 vystřídal Johann Sebastian Bach.\n\nSkládal jak církevní hudbu, tak i hudbu světskou. Jeho \"Eine Sonata aus dem B\" je nejstarší známou dochovanou sonátou. Většina jeho vokální hudby je však ztracena. Dochovaly se pouze některé kantáty, dále moteta a čtyři cykly skladeb pro klávesové nástroje.\n\n\n\n"}
{"id": "680829", "url": "https://cs.wikipedia.org/wiki?curid=680829", "title": "Matilda Mother", "text": "Matilda Mother\n\n„Matilda Mother“ je skladba britské rockové Pink Floyd, která poprvé vyšla jako třetí píseň na jejich debutovém albu \"The Piper at the Gates of Dawn\" v roce 1967. Napsal ji kytarista a zpěvák kapely Syd Barrett, jehož vokály v písni také zní (refrény a poslední sloka), z větší části ji ale nazpíval klávesista Rick Wright.\n\nSkladba začíná neobvyklou basovou a varhanovou mezihrou. Roger Waters zde opakovaně hraje notu B na 16. pražci struny G, kterou mění za nižší tóny mezi D a Fis na struně D. Na rozdíl od starších rockových a popových písní hraje kytara akordy jen zřídka, pro západní hudbu je taky neobvyklé Wrightovo sólo na varhany ve frygické dominantní stupnici Fis. Skladba je zakončena waltzem s bezeslovnými vokálními harmoniemi Wrighta a Barretta.\n\nText popisuje útržky pohádek, které čte matka svému dítěti na dobrou noc. Původní verze obsahovala verše ze sbírky \"Cautionary Tales for Children\" od britsko-francouzského spisovatele Hilaireho Belloca. Protože však manažer Andrew King nezískal od dědiců autorských práv povolení, musel Syd Barrett text před nahráváním přepsat, ale i přes to skladba evokuje Bellocovu báseň „Matilda“.\n\nNa koncertech hráli Pink Floyd skladbu v letech 1966 až 1968. První zaznamenané vystoupení, kde tato píseň zazněla, se konalo 14. října 1966 v londýnském kostele Všech svatých a jednalo se o benefiční koncert pro London Free School. Naopak poslední doložený koncert se skladbou „Matilda Mother“ proběhl 26. července 1968 v Los Angeles.\n\nOriginální verze, která byla nahrána ve dnech 21. až 23. února 1967 při vůbec první nahrávací frekvenci pro debutové album pod EMI, má délku 3 minuty a 8 sekund. Nepočítaje box sety s celým albem \"The Piper at the Gates of Dawn\" byla tato píseň dále vydána v roce 1970 na kompilaci \"The Best of the Pink Floyd\" a o čtyři roky později na její reedici pod názvem \"Masters of Rock\" (chybně uvedena jako „Mathilda Mother“).\n\nNa bonusovém disku reedice alba \"The Piper at the Gates of Dawn\" z roku 2007 (40. výročí vydání) se nachází alternativní verze písně, jejíž text částečně využívá Bellocovy básně ze sbírky \"Cautionary Tales for Children\". Další alternativní verze s novým mixem vyšla v roce 2010 na kompilaci \"An Introduction to Syd Barrett\".\n\n"}
{"id": "680832", "url": "https://cs.wikipedia.org/wiki?curid=680832", "title": "Interstellar Overdrive", "text": "Interstellar Overdrive\n\n„Interstellar Overdrive“ je skladba britské rockové skupiny Pink Floyd, která byla poprvé vydána v srpnu 1967 na jejich debutovém albu \"The Piper at the Gates of Dawn\". Jedná se o rozsáhlou psychedelickou a space rockovou instrumentálku, na jejíž tvorbě se podíleli všichni tehdejší členové skupiny.\n\nSkladba začíná úvodním zkresleným sestupným kytarovým riffem, zahraným jeho autorem Sydem Barrettem, s doplňující baskytarou Rogera Waterse a varhanami Ricka Wrighta. Poté se přidá i Nick Mason se svými bubny a skladba se dostává do improvizačního duchu s modálními improvizacemi, rozmáchlým zvukem varhan Farfisa i tichými mezihrami. Z „Interstellar Overdrive“ se následně stává skladba ve volném tempu téměř bez jakékoliv struktury, kterou přerušují jen podivné zvuky kytary. Nakonec zopakuje celá skupina hlavní téma a opakuje ho se snižujícím se tempem i intenzitou.\n\nRiff skladby má původ u manažera skupiny Petera Jennera, který si chtěl v létě 1966 zabroukat písničku, na jejíž název si nemohl vzpomenout (zřejmě šlo o „My Little Red Book“ od americké kapely Love). Syd Barrett se poté snažil její melodii zahrát na kytaru, čímž vznikl základ pro hlavní melodii „Interstellar Overdrive“. Jedná se jednu z prvních rozsáhlých psychedelických improvizovaných instrumentálek nahraných rockovou skupinou.\n\nSkladba „Interstellar Overdrive“ (respektive volná improvizace na její téma) tvořila v raných dobách existence Pink Floyd základ jejich koncertního repertoáru, často její délka dosahovala i 20 minut. Prvním doloženým vystoupení, kde tato skladba zazněla, je benefiční koncert pro London Free School z 14. října 1966 v londýnském kostele Všech svatých. V setlistu ji skupina měla i po odchodu Syda Barretta a jeho nahrazení Davidem Gilmourem na jaře 1968. Roku 1969 byla střední část „Interstellar Overdrive“ použita jako část skladby „The Labyrinth of Auximenes“, součásti suity „The Journey“ v tematických koncertech The Man and the Journey. Pozdější živé verze dokládají různé improvizace i změnu aranžmá s novou střední sekcí s dominantními klávesami a kytarou zkreslenou různými efekty. Zřejmě naposledy zazněla skladba „Interstellar Overdrive“ v podání Pink Floyd jako přídavek na koncertě 21. listopadu 1970 ve švýcarském Montreux. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nPůvodní verze pro album \"The Piper at the Gates of Dawn\" (vydáno 4. června 1967) o délce 9 minut a 41 sekund byla nahrána v EMI Studios mezi únorem a červnem roku 1967. Tato verze vyšla posléze i na kompilaci \"Relics\" (1971) a v box setech, kde bylo zařazeno celé album \"The Piper at the Gates of Dawn\". Ve dnech 11. a 12. ledna 1967 absolvovali Pink Floyd svoje vůbec první profesionální nahrávání v londýnských Sound Techniques Studios pro film \"Tonite Let's All Make Love in London\". V tomto snímku i na soundtracku (vydán 1968) byl použit krátký tříminutový výňatek s minutovou reprízou. Celá nahraná verze o stopáži 16:49 byla vydána na reedici tohoto soundtracku (1990) a na EP \"London '66-'67\" (1995). Dne 16. března 1967 dále Pink Floyd ve studiích EMI nahráli i verzi o délce 5 minut a 13 sekund pro francouzské EP „Arnold Layne“, které vyšlo v červenci 1967. Tato „francouzská“ verze vyšla společně s další nepoužitou variantou na bonusovém třetím disku v reedici alba \"The Piper at the Gates of Dawn\" z roku 2007.\n\n"}
{"id": "680838", "url": "https://cs.wikipedia.org/wiki?curid=680838", "title": "Tichá (tvrz)", "text": "Tichá (tvrz)\n\nTichá je zřícenina tvrze na břehu rybníka Hláska ve vesnici Tichá u obce Dolní Dvořiště v okrese Český Krumlov. Je chráněna jako kulturní památka.\n\nPrvní písemná zmínka o tvrzi je z roku 1360, kdy patřila Janovi a Benešovi z Velešína. Ti žádali Petra a Jošta z Rožmberka, aby se ujali vyřízeni jejich závěti. V roce 1387 trvz získal Oldřich z Rožmberka. Rožmberkové ji nechali spravovat purkrabími. V roce 1412 je uváděn Ojíř a v letech 1433–1454 Jan z Petrovic. V letech 1471–1486 byl hejtmanem Čáp z Radonic, který nechal chátrající tvrz opravit. V roce 1486 byla ves Tichá vypálena, ovšem tvrz pravděpodobně ne. V roce 1541 je připomínána jako součást novohradského panství. V roce 1620 získal celé novohradské panství včetně vsi Tichá s tvrzí Karel Bonaventura Buquoy. V letech 1687, 1707 a 1789 byla tvrz těžce poškozena požáry. Jan Buquoy ji v roce 1789 nechal přestavět na pivovar.\n\nTvrziště obklopoval příkop, který se částečně zachoval pouze na východní a jižní straně. Jedinou dochovanou stavbou tvrze je třináct metrů vysoká, dvoupatrová věž, která vzhledem k temnému interiéru sloužila pravděpodobně jen jako obranná stavba. Má přibližně čtvercový půdorys o rozměrech 8,1 × 8,23 metrů. Vstupovalo se do ní portálem v prvním patře. Vchod do přízemí byl vybourán až při rozebírání věže na stavební kámen. První patro osvětlovalo střílnovité okénko ve východní zdi. Podobné okno se dochovalo také v jižní zdi druhého patra.\n\nV roce 2010 věž opravilo sdružení Hrady na Malši. Během opravy obnoveny vnitřní podlahy jednotlivých pater, postaveno vnějších schodiště a zazděn přízemní vchod.\n\n\n"}
{"id": "680839", "url": "https://cs.wikipedia.org/wiki?curid=680839", "title": "Chapter 24", "text": "Chapter 24\n\n„Chapter 24“ je skladba britské rockové skupiny Pink Floyd, která vyšla na jejich debutovém albu \"The Piper at the Gates of Dawn\" v srpnu 1967. Napsal ji tehdejší frontman kapely, kytarista a zpěvák Syd Barrett.\n\nSkladbu, označovanou jako hippie recitál, napsal Syd Barrett, její slova jsou ale inspirována \"I-ťing\", u hipíků oblíbenou čínskou \"Knihou přeměn\", respektive její 24. kapitolou (anglicky \"chapter 24\"). Zpěvák však nevyužil celé věty z toho díla, ale pouze některé fráze, jež se nacházejí v anglických překladech Wilhelma a Baynese z roku 1950 a Leggeho z roku 1899.\n\nJediný doložený koncert Pink Floyd, kde píseň „Chapter 24“ zazněla, je vystoupení z 19. května 1967 v anglickém Newcastlu upon Tyne. Vzhledem k většinově nedochovaným setlistům z raných dob existence skupiny je pravděpodobné, že kapela tuto skladbu hrála častěji.\n\nOriginální verze pro album \"The Piper at the Gates of Dawn\" (vydáno 4. srpna 1967), jejíž počátek nahrávání je datován na 27. února 1967, má délku 3 minuty a 41 sekund. Skladba dále vyšla na kompilacích \"The Best of the Pink Floyd\" (1970), \"An Introduction to Syd Barrett\" (2010) a v box setech, jež obsahovaly celé album \"The Piper at the Gates of Dawn\".\n\n"}
{"id": "680842", "url": "https://cs.wikipedia.org/wiki?curid=680842", "title": "Bike (píseň)", "text": "Bike (píseň)\n\n„Bike“ je skladba britské rockové skupiny Pink Floyd, napsaná jejich kytaristou a zpěvákem Sydem Barrettem. Poprvé vyšla na debutovém albu kapely s názvem \"The Piper at the Gates of Dawn\" v srpnu 1967, kde byla zařazena jako poslední, jedenáctá píseň.\n\nV textu písně se Syd Barrett vrátil do dětství. Skladba vypráví o chlapci, který ukazují dívce své kolo (které si však půjčil; anglicky \"bike\"), plášť, myš bez domova, již pojmenoval Gerald, a skupinku perníkových panáčků, protože ona „patří do jeho světa“. Ke konci písně jí nabídne, že ji vezme do „místnosti hudebních melodií“. Po posledním verši následuje coda – instrumentální sekce, kterou lze označit jako musique concrète. Jedná se o hlučnou koláž oscilátorů, hodin, gongů, zvonů, zvuku houslí a dalších efektů. Konec skladby tvoří zvuk silně zrychleného smíchu. Syd Barrett napsal píseň „Bike“ pro svoji tehdejší přítelkyni Jenny Spiresovou.\n\nNení doloženo žádné živé vystoupení Pink Floyd, kde by byla na repertoáru píseň „Bike“. Dne 10. května 2007 se konal v londýnském Barbican Centre koncert Madcap's Last Laugh na počet Syda Barretta, kterého se zúčastnili i Roger Waters a Pink Floyd ve složení David Gilmour, Rick Wright a Nick Mason. Jako závěrečná píseň zde zazněla právě „Bike“, kterou zahráli a zazpívali všichni tamní účinkující s výjimkou Rogera Waterse. V roce 2018 byla píseň zařazena na program debutového turné skupiny Nick Mason's Saucerful of Secrets.\n\nNahrávání skladby začalo 21. května 1967, tehdy byla ještě označována jako „The Bike Song“. Píseň vyšla 4. srpna 1967 na albu \"The Piper at the Gates of Dawn\" a má délku 3 minuty a 21 sekund. Byla zařazena na kompilacích \"Relics\" (1971) a \"\" (2001), vyšla též v box setech, ve kterých bylo obsaženo celé album \"The Piper at the Gates of Dawn\".\n\n"}
{"id": "680844", "url": "https://cs.wikipedia.org/wiki?curid=680844", "title": "Fakulta zdravotnických studií Univerzity Pardubice", "text": "Fakulta zdravotnických studií Univerzity Pardubice\n\nFakulta zdravotnických studií (FZS) Univerzity Pardubice je jednou ze sedmi fakult této vysoké školy. Vznikla roku 2007 a jejím sídlem jsou Pardubice. Jejím současným děkanem je prof. MUDr. Josef Fusek, DrSc.\n\nPočátky Fakulty zdravotnických studií sahají do roku 2002 kdy v Pardubicích vznikl vysokoškolský Ústav zdravotnických studií (ÚZS), který byl součástí Univerzity Pardubice. Výuka už od počátku probíhala ve spolupráci s Krajskou nemocnicí Pardubice. Od roku 2007 je toto pracoviště jednou z fakult Univerzity Pardubice.\n"}
{"id": "680845", "url": "https://cs.wikipedia.org/wiki?curid=680845", "title": "Střední Washington", "text": "Střední Washington\n\nStřední Washington je region, který je definován jako západní část Východního Washingtonu a patří do něj okresy ležící mezi Kaskádovým pohořím a 119. poledníkem západní šířky. Jeho odhadovaný počet obyvatel v roce 2004 byl 672 tisíc, což je asi desetina obyvatel státu Washington. Region je ještě rozdělen na dvě části:\n\n\n\n"}
{"id": "680849", "url": "https://cs.wikipedia.org/wiki?curid=680849", "title": "The Scarecrow (píseň)", "text": "The Scarecrow (píseň)\n\n„The Scarecrow“ (též „Scarecrow“) je skladba britské rockové skupiny Pink Floyd, která poprvé vyšla v červnu 1967 jako B strana singlu „See Emily Play“. V srpnu téhož roku byla vydána na debutovém albu Pink Floyd \"The Piper at the Gates of Dawn\". Napsal ji tehdejší kytarista a zpěvák Syd Barrett, který ji též nazpíval.\n\nText písně, označovaný též jako dětská naivistická poezie, obsahuje existencialistické téma, kde autor srovnává svoji vlastní existenci se strašákem (anglicky \"scarecrow\") na poli, který, zatímco je stále smutnější, rezignuje na svůj osud.\n\nNa koncertech hráli Pink Floyd tuto píseň pouze v roce 1967. První doložené vystoupení, kde zazněla, se konalo 12. května 1967 v londýnské Queen Elizabeth Hall v rámci představení Games for May. Druhý a poslední koncert s písní „The Scarecrow“ se uskutečnil 1. října 1967 v londýnském Saville Theatre. Vzhledem k nezachovaným setlistům koncertů těchto raných dob skupiny je možné, že ji Pink Floyd hráli častěji.\n\nPůvodní verze písně pod názvem „Scarecrow“ a s délkou 2 minut a 11 sekund vyšla poprvé 16. června 1967 jako B strana britského singlu „See Emily Play“ (katalogové číslo: Columbia EMI DB 8214; v USA vyšel tento singl 22. července pod katalogovým číslem Tower 356). Dne 4. srpna téhož roku vyšla již jako „The Scarecrow“ na albu \"The Piper at the Gates of Dawn\". Píseň byla též zařazena do kompilací \"The Best of the Pink Floyd\" (1970) a \"\" (1997). Je obsažena také v několika box setech s celým albem \"The Piper at the Gates of Dawn\" a na bonusovém disku \"The Early Singles\" box setu \"Shine On\" (1992).\n\nPůvodní barevný videoklip písně „The Scarecrow“ vznikl v první polovině července 1967 na suffolském venkově a zobrazuje skupinu v původním složení se Sydem Barrettem, která na pšeničných polích vyvádí bláznivé kousky a nosí si svého strašáka.\n\nDruhý černobílý videoklip byl natočen pro belgickou televizi RTB v bruselském Parc de Laekan ve dnech 18. a 19. února 1968. Barretta již nahradil David Gilmour, playbackový zpěv na originální stopu s Barrettovým hlasem ale předstírá Roger Waters.\n\n"}
