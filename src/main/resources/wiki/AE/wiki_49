{"id": "651318", "url": "https://cs.wikipedia.org/wiki?curid=651318", "title": "Muhammad bin Rašíd Al Maktúm", "text": "Muhammad bin Rašíd Al Maktúm\n\nMuhammad bin Rašíd Al Maktúm (* 22. července 1949; arabsky ), také šejch Muhammad, je premiér a viceprezident Spojených arabských emirátů (SAE) a emírem Dubaje.\n\nŠejch Muhammad je třetím synem šejcha Rašída ibn Saída Al Maktúm, z dynastie Al Maktúm. Od čtyř let byl šejch Muhammad vzděláván v arabštině a islámských studiích. V roce 1955 začal docházet do školy al-Ahmadiyya v Dubaji. V roce 1966 se svým bratrancem, šejchem Muhammadem ibn Chalífou Al Maktúm, navštěvoval jazykovou školu při Bell Educational Trust ve Velké Británii.\n\nJeho první ženou se stala šejcha Hind bint Maktúm ibn Džúmá Al Maktúm, kterou si vzal v roce 1979. Šejch se později oženil s dalšími pěti ženami, z nichž nejznámější je jordánská princezna Hája bint al-Husajn, dcera jordánského krále Husajna, se kterou má dceru Al Džalilu a syna Zaída. Se svými ženami má Al-Maktúm 30 dětí.\n\nManželka Hája však v roce 2019 uprchla do Evropy, odkud požádala o rozvod. O rok dříve se o útěk z rodiny neúspěšně pokusila dcera Latífa, v roce 2000 také neúspěšně dcera Šamsa. Obě dívky byly ze zahraničí odvlečeny zpět do Dubaje.\n\nŠejch se, stejně jako většina jeho synů, velmi zajímá o poezii a sám píše básně v arabském nářečí Nabati.\n\nŠejch Muhammad hraje důležitou roli na poli chovů a dostihů plnokrevníků. Na konci roku 1981 odkoupil Gainsborough Stud ve Woolton Hill, blízko Newbury, Berkshire, ve Velké Británii. Vlastní také Ballysheehan Stud v County Tipperary, v Irsku, stejně jako Gainsborough Farms Inc ve Versailles, Kentucky, v USA.\n\nVe Velké Británii jeho koně mnohokrát zvítězili v závodech Group One, které zahrnovaly několik klasických britských dostihů, jako jsou Epsom Derby či St. Leger. Jeho koně sklízí úspěchy i v irských dostizích a Prix de l'Arc de Triomphe. Šejch také pořádá Dubai World Cup, nejlukrativnější sérii koňských dostihů na světě.\n\nV poslední době koupil šejch největší australský hřebčín Woodlands za 420 milionů dolarů.\nŠejch se účastní závodů ve vytrvalosti, kde sklízí velké úspěchy. V roce 2010 obsadil 2. místo v individuální jezdecké vytrvalosti a 1. místo v týmové vytrvalosti ve World Equestrian Games v Kentucky.\n\nDne 3. ledna 1995 sepsal šejch Maktúm ibn Rašíd Al Maktúm dvě nařízení, která ustanovila šejcha Muhammada korunním princem Dubaje.\n\nŠejch Muhammad dohlížel na vývoj početných projektů v Dubaji, jako jsou například vytvoření Palm Island a stavba luxusního hotelu Burdž al-Arab. Prosadil i konstrukci nejvyšší budovy světa, Burdž Chalífa, jejíž oficiální otevření se konalo 4. ledna 2010. Během zastávání funkce korunního prince pozvedl společnost Dubai Holding, která v té době byla zadlužená a ve velkých finančních problémech. Dnes vlastní šejch 99,67 % společnosti.\nPo téměř desetiletí de facto vlády se stal, po smrti svého bratra šejcha Maktúma ibn Rašída Al Maktúma, 4. ledna 2006 emírem Dubaje. 5. ledna 2006 byl navržen prezidentem SAE, šejchem Chalífou ibn Saídem an-Nahajánem, na post premiéra a viceprezidenta SAE a nedlouho po navržení šejch Muhammad tato místa obsadil.\n\nŠejch Muhammad je znám pro obrovské částky, které dává na nejrůznější charitativní projekty. Dne 19. května 2007 oznámil, že plánuje poskytnout 10 miliard dolarů na založení Mohammed bin Rashid Al Maktoum Foundation, vzdělávací nadace na Blízkém východě. Je to jedna z největších částek poskytnutá na tyto účely v historii. Šejch Muhammad oznámil, že tyto peníze mají pomoci postavit most mezi arabskými zeměmi a rozvinutějšími světovými regiony tím, že vylepší standard vzdělávání a výzkum a také pomůžou v rozvíjení mladé generace. Toto oznámil šejch na Světovém ekonomickém fóru v Jordánsku v roce 2007.\nV září 2007 zahájil kampaň Dubai Cares s cílem vybrat peníze pro vzdělávání 1 milionu dětí z chudých zemí. Tento projekt je dubajským příspěvkem k Rozvojovým cílům tisíciletí tím, že umožní základní vzdělávání každému dítěti do roku 2015. Obdržená částka už dosáhla 910 milionu dolarů.\n\n3. září 2008 šejch Muhammad založil novou ramadánskou iniciativu pod jménem „Noor Dubai“ se záměrem pomoci Světové zdravotnické organizaci a Mezinárodní agentuře pro prevenci slepoty (IAPB) dosáhnout jejich cílů ve VISION 2020: Noor Dubai bude ošetřovat a poskytovat lékařské služby jednomu milionu lidí trpících slepotou a očními vadami v rozvojových zemích v místním, regionální a celosvětovém měřítku.\n\nV červnu 2010 byl majetek šejcha Muhammada odhadnut na 12,3 miliard korun magazínem Forbes. V hodnocení nejbohatších královských členů zaznamenal největší propad.\n\n"}
{"id": "651319", "url": "https://cs.wikipedia.org/wiki?curid=651319", "title": "Keith Tkachuk", "text": "Keith Tkachuk\n\nKeith Matthew Tkachuk (* 28. března 1972) je bývalý americký hokejista, který hrával v National Hockey League. Aktivní kariéru ukončil v roce 2010 jako jeden z pouze čtyřech hráčů narozených v USA, který v kariéře překonali hranici 500 gólů.\n\nHrával univerzitní ligu za Boston University, v roce 1990 byl draftován v prvním kole týmem Winnipeg Jets. V NHL debutovan 28. února 1992. Ve své třetí sezóně byl jmenován kapitánem týmu, vstřelil svůj první hattrick a vyhrál se 81 body klubové bodování. Ve zkrácené sezóně 1994/1995 zaznamenal ve 48 utkáních 51 bodů, což mu vyneslo nominaci do druhého All-Star týmu NHL. Před začátkem následující sezóny, když stávkoval kvůli nové smlouvě, byl zbaven funkce kapitána. Poté co se klub o rok později přestěhoval z Winnipegu do Phoenixu, se do této funkce vrátil. V této sezóně také s 52 góly vládl střelcům celé ligy. Zejména v důsledku častých zraněních však v následujících letech jeho produktivita klesla. V roce 2001 byl vyměněn do St. Louis Blues za Ladislava Nagye, Michala Handzuše, Jeffa Taffeho a první volbu v draftu. Ještě v téže sezóně pomohl novému týmu k postupu do finále Západní konference, kde podlehli Colorado Avalanche. V St. Louis hrával až do konce kariéry s krátkou přestávkou, kdy odehrál část sezóny 2006/2007 za Atlanta Thrashers, poté se však opět vrátil. Kariéru ukončil v roce 2010.\n\nUSA reprezentoval na Světovém poháru v letech\n1996 a 2004 a čtyřech olympijských hrách včetně olympiády v Salt Lake City 2002, kde Američané vybojovali stříbrné medaile.\n\nTýmové\n\nIndividuální\n\nRekordy hráčů narozených v USA\nKlubové rekordy Phoenix Coyotes\n\n\n"}
{"id": "651320", "url": "https://cs.wikipedia.org/wiki?curid=651320", "title": "Mistrovství světa v alpském lyžování 2011 – soutěž družstev", "text": "Mistrovství světa v alpském lyžování 2011 – soutěž družstev\n\nSoutěž družstev na mistrovství světa v alpském lyžování 2011 se konala 16. února jako sedmý závod šampionátu, který startoval v 11:00 hodin místního času. Zúčastnit se jej mohlo 16 nejlepších reprezentačních týmů podle celkového bodového hodnocení zemí v žebříčku Mezinárodní lyžařské federace (FIS). Pět reprezentací na start nenastoupilo, takže závodilo jedenáct týmů.\n\nMistrem světa se stalo družstvo Francie, druhé skončilo Rakousko a na třetím místě se umístilo Švédsko.\n\nÚčast v soutěži si zajistilo 16 nejlepších národních týmů podle celkového bodového hodnocení žebříčku FIS. Družstva, která nestartovala, nebyla nahrazena jinými. Týmy tvořilo čtyři až šest lyžařů, z toho minimálně dvě ženy a dva muži.\n\nFormát soutěže vycházel z vyřazovacího systému (pavouku), kdy se vždy dvě družstva utkala systémem KO, jedno postoupilo do dalšího kola, druhé vypadlo. V každém takovém vzájemném duelu proti sobě nastoupili dvě dvojice lyžařů a dvě dvojice lyžařek na paralelních tratích obřího slalomu. Rozdělovaly se čtyři body, pokud byl po čtyřech jízdách stav nerozhodný 2–2, pak o postupu rozhodl nižší součet dvou nejrychlejších týmových časů, a to vždy jednoho mužského a jednoho ženského.\n\nNasazení družstev kopírovalo pozici na žebříčku FIS. \n\n\nProtože se pět družstev, jmenovitě Norsko, Slovinsko, Finsko, Japonsko a Lichtenštejnsko, rozhodlo nestartovat, pět nejvýše nasazených států podle žebříčku FIS, jmenovitě Rakousko, Švýcarsko, Francie, Itálie a Spojené státy americké, obdrželo v předkole volný los a přímo postoupilo do čtvrtfinále. \n\n\"Poznámka: Vítěz paralelní jízdy zvýrazněn tučně.\"\n"}
{"id": "651328", "url": "https://cs.wikipedia.org/wiki?curid=651328", "title": "Ľ", "text": "Ľ\n\nĽ (minuskule \"ľ\") je písmeno latinky. Vyskytuje se v abecedě slovenštiny jako tzv. „měkké l“ (např. led – \"ľad\") a votštiny. Znak je složen z písmene L a malého háčku, který je podobný apostrofu (stejný případ je i u českých písmen ď a ť). V češtině se s ním můžeme setkat např. ve jméně Ľudmila (slovenská varianta jména Ludmila). Vyslovuje se jako palatální laterální aproximanta //. Měkké a tvrdé l jako hláska se vyskytuje i v některých nářečích češtiny. (Standardní spisovné české \"l\" je střední ().)\n\nV Unicode je pro \"Ľ\" kód U+013D a pro \"ľ\" kód U+013E. V HTML se značí jako codice_1 (\"Ľ\") a codice_2 (\"ľ\").\n"}
{"id": "651338", "url": "https://cs.wikipedia.org/wiki?curid=651338", "title": "Al Maktúm", "text": "Al Maktúm\n\nAl Maktúm (arabsky آل مكتوم) je rodové jméno vládnoucí dynastie dubajského emirátu Spojených arabských emirátů. Rodina Al Maktúm je větví kmene Bani Yas (rodokmen sdílí s dynastií Ál Nahján z Abu Dhabi), silného bedujínského klanu. Rodina Al Maktúm pochází z Al-Bu-Falasah (nyní známé jako al-Falasi), části Bani Yas, vysoce respektované a autoritativní kmenové federace, která patřila mezi nejdominantnější kmeny v historii Spojených arabských emirátů. \n\nV roce 1833 okolo 800 členů kmenu Bani Yas pod vedením Maktúma ibn Butti obsadilo dubajský emirát a založilo dynastii Al Maktúm. \nDynastie Al Maktúm vládne Dubaji od roku 1833. Ve federaci SAE emír Dubaje je také viceprezidentem a premiérem země. V Dubaji se u vlády vystřídali tito členové dynastie:\n\n"}
{"id": "651341", "url": "https://cs.wikipedia.org/wiki?curid=651341", "title": "Vrčivka trpasličí", "text": "Vrčivka trpasličí\n\nVrčivka trpasličí (\"Trichopsis pumila\") je drobná sladkovodní paprskoploutvá ryba z podřádu labyrintky (Anabantoidei) a čeledi guramovití (Osphromenidae). Pochází z jihovýchodní Asie. Stejně jako další příslušníci rodu vrčivka (\"Trichopsis\") v rozčílení vydává charakteristické zvuky stridulací. Pohlaví je nesnadno rozlišitelné. Vytírá se do nevelkých a nenápadných pěnových hnízd.\n"}
{"id": "651351", "url": "https://cs.wikipedia.org/wiki?curid=651351", "title": "Hammersmith Odeon (album)", "text": "Hammersmith Odeon (album)\n\nHammersmith Odeon je Koncertní trojalbum Franka Zappy, posmrtně vydané v roce 2010 v Zappa Family Trust. Album bylo nahrané na začátku roku 1978 v Hammersmith Odeon v Londýně. V té době se Zappou hrál kytarista skupiny King Crimson Adrian Belew.\n\n\n\n"}
{"id": "651357", "url": "https://cs.wikipedia.org/wiki?curid=651357", "title": "Seznam dílů seriálu Do neznáma", "text": "Seznam dílů seriálu Do neznáma\n\nToto je seznam dílů seriálu \"Do neznáma\". Americký televizní seriál \"Do neznáma\" byl vysílán v letech 2005 až 2008. Celkem bylo odvysíláno 40 dílů rozdělených do 3 sérií. Druhou a třetí řadu doprovázely i krátké webizody uveřejňované na internetu.\n\n<onlyinclude></onlyinclude>\n\n\n\n"}
{"id": "651381", "url": "https://cs.wikipedia.org/wiki?curid=651381", "title": "Buněčná migrace", "text": "Buněčná migrace\n\nBuněčná migrace je aktivní pohyb buněk po pevné podložce v rámci mnohobuněčného těla. Je jí teoreticky schopna většina (lidských) buněk, např. fibroblasty se mohou pohybovat rychlostí až 1,2 µm/min, ale např. spermie dokonce mnohem rychleji (2000 µm/min). Mechanismem pohybu je cílené přestavování cytoskeletu - na zadním konci se řízeně rozkládají aktinová filamenta a mikrotubuly, zatímco na konci předním dochází k polymeraci aktinu (za pomoci profilinu). Dále však pohybu buňky vpřed zřejmě napomáhá i endocytóza váčků na zadní straně buňky a jejich cílené přemísťování na přední stranu a dále také odpovídající iontová výměna (aby docházelo k výdeji vody na zadním konci a příjmu na předním konci). Buněčná migrace je zcela zásadní např. pro takové procesy, jako je hojení ran (díky migraci fibroblastů k ráně), embryonální vývoj (v rámci kterého dochází k mohutné migraci), imunitní obrana (např. neutrofily přechází skrz cévní stěnu do místa infekce). Patologická buněčná migrace však je i příčinou metastáz nádorových onemocnění.\n"}
{"id": "651382", "url": "https://cs.wikipedia.org/wiki?curid=651382", "title": "Alí Rezá Pahlaví", "text": "Alí Rezá Pahlaví\n\nPrinc Alí Rezá Pahlaví (28. dubna 1966 – 4. ledna 2011) byl člen císařské dynastie Pahlaví. Byl mladším synem posledního císaře (šáha) Muhammada Rezá Pahlavího a jeho třetí ženy císařovny Farah.\n\nAlí Rezá Pahlaví se narodil 28. dubna 1966. Po absolvování základní školy v Íránu se přestěhoval do USA, kde na Princeton University získal titul Bachelor of Arts (BA), poté na Columbia University titul Master of Arts (MA), a v době své smrti studoval na Harvardově univerzitě staroíránské dějiny (student PhD) a filologii.\n\nBlízcí lidé popisují Alího Rezá jako \"laskavého\" a \"skromného\" s vojenskou disciplinou odpovídající jeho královskému vychování. V roce 2001 se zasnoubil se Sarah Tabatabai, ale vztah nějaký čas poté zřejmě skončil. Byl zvolen nejsympatičtějším princem světa.\n\n4. ledna 2011 noviny přinesly zprávu, že Alí Rezá Pahlaví zemřel ve svém bostonském bytě, zřejmě důsledkem sebevraždy. Byl nalezen ve svém bytě po nahlášeném výstřelu z pistole. Nicméně někteří vyšetřovatelé se domnívají, že mohlo jít o vraždu. \"The Washington Post\" informoval o bouřlivé reakci a vyjádření veřejného smutku mezi íránskými emigranty. Na stránkách jeho bratra Rézy vyšlo oficiální prohlášení: \"S hlubokým zármutkem sdělujeme našim krajanům, že princ Alí Rezá Pahlaví nás navždy opustil\".\n\nDle mluvčího Ahmada Oveyssiho se rodina o smrti dozvěděla v úterý ve 2:30 ráno. PRNewswire přinesl zprávu, že rodina Pahlaví sdělila: \"Jeho Císařská Výsost princ Alí Rezá Pahlaví Íránský, syn posledního íránského šáha a Její Výsosti císařovny Farah Pahlaví, zemřel v ranních hodinách 4. ledna v Bostonu. Pozůstalí, jeho matka, Její Výsost Farah Pahlaví, jeho starší bratr Rezá, jeho sestra Farahnáz a jeho nevlastní sestra Šáhnáz... Princ Alí Rezá byl inteligentní, citlivý, loajální a hluboce oddaný íránskému lidu, stejně jako své rodině a přátelům. Jeho vědomosti, moudrost a smysl pro humor nám budou velmi chybět a budou stále připomínány.\"\n\n"}
{"id": "651388", "url": "https://cs.wikipedia.org/wiki?curid=651388", "title": "The Frank Zappa AAAFNRAAA Birthday Bundle", "text": "The Frank Zappa AAAFNRAAA Birthday Bundle\n\nThe Frank Zappa AAAFNRAAA Birthday Bundle je album, které bylo ke stažení na iTunes 21. prosince 2008. Skládá se z několika skladeb Franka Zappy a několik skladeb také na album nahrály jeho děti. Album bylo vydané v den jeho nedožitých 68. narozenin. Je pokračováním alba \"The Frank Zappa AAAFNRAA Birthday Bundle (2006)\". V roce 2010 vyšlo další takové album, tentokrát pod názvem \"The Frank Zappa AAAFNRAAAA Birthday Bundle 2010\".\n\n"}
{"id": "651397", "url": "https://cs.wikipedia.org/wiki?curid=651397", "title": "Cucamonga", "text": "Cucamonga\n\nCucamonga je kompilační album, nahrané Frankem Zappou a Paulem Buffem v Pal Recording Studio, v letech 1963-1964.\n"}
{"id": "651406", "url": "https://cs.wikipedia.org/wiki?curid=651406", "title": "Obvod obce s rozšířenou působností Turnov", "text": "Obvod obce s rozšířenou působností Turnov\n\nSprávní obvod obce s rozšířenou působností Turnov je tvořen těmito obcemi:\n\n"}
{"id": "651415", "url": "https://cs.wikipedia.org/wiki?curid=651415", "title": "Enýó", "text": "Enýó\n\nV Řecké mytologii jsou dvě nositelky jména Enýó (-nýe).\n\n"}
{"id": "651419", "url": "https://cs.wikipedia.org/wiki?curid=651419", "title": "Dan Tichon", "text": "Dan Tichon\n\nDan Tichon (vyslovováno [\"tychon\"], דן תיכון, narozen 5. ledna 1937) je izraelský politik a bývalý poslanec Knesetu za Likud a alianci Likud-Gešer-Comet.\n\nNarodil se v Kirjat Chajim. Sloužil v izraelské armádě, kde dosáhl hodnosti Sergeant Major (Rav Samal Mitkadem). Vystudoval v bakalářském programu ekonomii a mezinárodní vztahy na Hebrejské univerzitě. Pracoval pak jako ekonom. Hovoří hebrejsky a anglicky.\n\nV letech 1970-1974 působil jako poradce ministra průmyslu, obchodu a práce se zaměřením na regionální rozvoj, obchod a drobné podnikání. V letech 1971-1981 pracoval ve vedení stavební společnosti Shikun Upituach.\n\nV izraelském parlamentu zasedl poprvé po volbách v roce 1981, v nichž kandidoval za Likud. Byl členem výboru pro státní kontrolu, finančního výboru a výboru pro záležitosti vnitra a životního prostředí. Předsedal podvýboru pro audit odborů. Mandát obhájil po volbách v roce 1984. Zastával post místopředsedy Knesetu, člena finančního výboru, výboru státní kontroly a zvláštního výboru pro podporu exportu. Opětovně se dočkal zvolení ve volbách v roce 1988. Zachoval si post místopředsedy Knesetu. Nastoupil jako člen do výboru finančního, výboru státní kontroly a výboru pro ekonomické záležitosti. Na postu člena parlamentu se udržel i po volbách v roce 1992. Stal se členem finančního výboru, výboru státní kontroly a společného výboru pro rozpočet Knesetu.\n\nVe volbách v roce 1996 mandát obhájil. Kandidoval tehdy za střechovou kandidátní listinu Likud-Gešer-Comet. Stal se potom předsedou Knesetu. Ve volbách v roce 1999 nebyl zvolen.\n\n"}
{"id": "651421", "url": "https://cs.wikipedia.org/wiki?curid=651421", "title": "Eleonora Portugalská (1328)", "text": "Eleonora Portugalská (1328)\n\nEleonora Portugalská ( \"Leonor de Portugal\", \"Elionor de Portugal\", 1328 - 29. října 1348, Teruel) byla královna Aragonie, Valencie, Sardinie, Korsiky a Mallorky.\n\nNarodila se jako mladší dcera portugalského krále Alfonse IV. a Beatrix, dcery kastilského krále Sancha IV. 11. června 1347 se v Santarému v zastoupení provdala za ovdovělého aragonského krále Petra IV. Skutečná svatba se konala 15. listopadu téhož roku v Barceloně. Eleonora již rok po svatbě zemřela na morovou nákazu a byla pohřbena v klášteře Poblet. Její náhrobek byl roku 1835 zničen společně s ostatními a ve 20. století byl rekonstruován Fredericem Marèsem.\n\n"}
{"id": "651422", "url": "https://cs.wikipedia.org/wiki?curid=651422", "title": "Deinó", "text": "Deinó\n\nDeinó (-ny), jedna ze tří stařen, zvaných Graie, dcera mořského boha Forkýna a mořské bohyně Kéty.\n\nJejí sestry se jmenují Enýó a Pefrédó; jsou to sestry Gorgon.\n\nHrdina Perseus Graiím odňal jediné oko a jediný zub, jichž společně užívaly; musely si je vykoupit tím, že Perseovi ukázaly cestu k nymfám; pak jim oko i zub zase vrátil.\n"}
{"id": "651423", "url": "https://cs.wikipedia.org/wiki?curid=651423", "title": "David Re'em", "text": "David Re'em\n\nDavid Re'em (: דוד ראם) je izraelský politik a bývalý poslanec Knesetu za alianci Likud-Gešer-Comet a stranu Cherut - Národní hnutí.\n\nNarodil se 28. března 1953 v Haifě. Sloužil v izraelské armádě, kde dosáhl hodnosti Sergeant Major (Rav Samal Mitkadem). Vystudoval jeden rok vysoké školy v oboru právo. Pracoval pak jako starosta. Hovoří hebrejsky, arabsky a anglicky.\n\nByl členem sekretariátu strany Likud, vedoucího jejího arabského oddělení, místopředseda Asociace místních samospráv. Působil jako předseda výboru na podporu policistů Zevulan, předsedal Asociaci pro boj s drogami a Asociaci na podporu seniorů, zasedal ve správní radě společnosti Shikmona, ve Světové sionistické organizaci byl členem jejího finančního výboru. Byl dlouholetým starostou města Kirjat Ata.\n\nV izraelském parlamentu zasedl po volbách v roce 1996, v nichž kandidoval za střechovou kandidátní listinu Likud-Gešer-Comet. V průběhu volebního období ale ještě s několika kolegy opustili svou stranu a založili novou politickou formaci Cherut - Národní hnutí. V Knesetu zasedal jako člen výboru pro ústavu, právo a spravedlnost, výboru státní kontroly, výboru pro vědu a technologii a výboru pro záležitosti vnitra a životního prostředí.\n\nVe volbách v roce 1999 nebyl zvolen.\n\n"}
{"id": "651427", "url": "https://cs.wikipedia.org/wiki?curid=651427", "title": "Pefrédó", "text": "Pefrédó\n\nPefrédó (-dy), je v řecké mytologii jedna ze tří Graií, sester Gorgon; Graie jsou dcerami mořského boha Forkýna a mořské bohyně Kéty.\n\nSestry Pefrédiny jsou Enýó a Deinó.\n\nHrdina Perseus jim uloupil jeden zub a jedno oko, které měly společné, a vrátil jim je teprve tehdy, když mu ukázaly cestu k nymfám, od nichž získal výzbroj pro boj s Gorgonami.\n"}
{"id": "651430", "url": "https://cs.wikipedia.org/wiki?curid=651430", "title": "Cena Ericha Salomona", "text": "Cena Ericha Salomona\n\nCena Ericha Salomona (v originále Dr.-Erich-Salomon-Preis) je ocenění za \"celoživotní dílo\" pro fotožurnalisty udílené německou Fotografickou společností (Deutsche Gesellschaft für Fotografie). Tato cena je věnována fotografovi Erichu Salomonovi. Prvních 12 let byla cena udělována pouze institucím, od roku 1983 mohou cenu získat i jednotliví fotografové.\n\n\n"}
{"id": "651434", "url": "https://cs.wikipedia.org/wiki?curid=651434", "title": "Elijahu Ben Elisar", "text": "Elijahu Ben Elisar\n\nDavid Re'em, ‎ (2. srpna 1932 Radom, Polsko – 12. srpna 2000 Paříž, Francie) byl izraelský diplomat, politik a poslanec Knesetu za stranu Likud a alianci Likud-Gešer-Comet.\n\nNarodil se 2. srpna 1932 ve městě Radom v Polsku. V roce 1942 přesídlil do dnešního Izraele. Vystudoval v bakalářském programu sociální vědy na Pařížské univerzitě, kde také získal titul magistra z mezinárodního práva. Na Ženevské univerzitě získal doktorát z filozofie. Pracoval pak jako historik. Hovořil hebrejsky, francouzsky a anglicky.\n\nDo roku 1965 sloužil v izraelské armádě. V letech 1977–1980 byl vysokým úředníkem v úřadu premiéra, v letech 1980–1981 se stal prvním izraelským velvyslancem v Egyptě. Vydal historické knihy \"La Guerre Israelo-Arabe\" a \"La Diplomatie du Troisieme Reich et les Juifs\".\n\nV izraelském parlamentu zasedl poprvé po volbách v roce 1981, v nichž kandidoval za Likud. Byl předsedou výboru pro zahraniční záležitosti a obranu. Mandát obhájil po volbách v roce 1984. Zastával post člena pro zahraniční záležitosti a obranu. Opětovně se dočkal zvolení ve volbách v roce 1988, po kterých se vrátil na post předsedy výboru pro zahraniční záležitosti a obranu. Na postu člena parlamentu se udržel i po volbách v roce 1992. Stal se členem výboru pro zahraniční záležitosti a obranu.\n\nVe volbách v roce 1996 mandát obhájil. Kandidoval tehdy za střechovou kandidátní listinu Likud-Gešer-Comet. Na mandát ale rezignoval již v září 1996. Odešel pak na post velvyslance v USA a ve Francii. Právě ve Francii zemřel 12. srpna 2000 na srdeční záchvat.\n\n"}
{"id": "651437", "url": "https://cs.wikipedia.org/wiki?curid=651437", "title": "Mistrovství světa v alpském lyžování 2011 – obří slalom žen", "text": "Mistrovství světa v alpském lyžování 2011 – obří slalom žen\n\nSoutěž v obřím slalomu žen na mistrovství světa v alpském lyžování 2011 se konala 17. února jako osmý závod šampionátu, který měl původně začínat prvním kolem v 10:00 hodin místního času, druhé pak bylo plánováno od 14:00 hodin. Pro mlhu bylo zahájení úvodního kola několikrát odloženo a ke startu došlo ve 12:00 hodin, druhé kolo, do nějž postoupilo 60 nejrychlejších závodnic, pak začalo v 15:00 hodin. Soutěže se zúčastnilo 116 lyžařek ze 48 zemí.\n\n"}
{"id": "651444", "url": "https://cs.wikipedia.org/wiki?curid=651444", "title": "Chajim Dajan", "text": "Chajim Dajan\n\nChajim Dajan (: חיים דיין) je izraelský politik a bývalý poslanec Knesetu za stranu Comet a alianci Likud-Gešer-Comet.\n\nNarodil se 24. března 1960 ve městě Migdal ha-Emek. Sloužil v izraelské armádě, kde dosáhl hodnosti poručíka (Segen). Vystudoval střední školu. Pracoval pak jako technik.\n\nPatří mezi zakladatele armádního vzdělávacího programu \"No'arej Raful\" (נערי רפול). Byl koordinátorem pro vojáky z chudých rodin. Angažoval se v odbočce strany Likud a Comet ve městě Migdal ha-Emek. V případě strany Comet byl jejím městským předsedou. Byl také prezidentem mládežnické organizace \"Gil'am\" (גילעם) a neziskové organizace \"Kav le-Chajim\" (קו לחיים). Pracoval rovněž jako velitel policejní stanice ve městě Jokne'am.\n\nV izraelském parlamentu zasedl poprvé po volbách v roce 1992, v nichž kandidoval za stranu Comet. Stal se členem výboru pro imigraci a absorpci, výboru práce a sociálních věcí a výboru pro drogové závislosti. Ve volbách v roce 1996 mandát obhájil, tentokrát za střechovou kandidátní listinu Likud-Gešer-Comet. Stal se potom místopředsedou Knesetu a členem výboru práce a sociálních věcí. Během volebního období se strana Comet opětovně osamostatnila. Kandidoval za ni ve volbách v roce 1999, ale nebyl zvolen.\n\n"}
{"id": "651458", "url": "https://cs.wikipedia.org/wiki?curid=651458", "title": "Hermaphroditus", "text": "Hermaphroditus\n\nHermaphroditus čili Hermafrodítos je syn bohyně lásky Afrodity a boha Herma posla bohů. Po svých rodičích zdědil krásu a měl znaky obojího pohlaví.\n\nZamilovala se do něho nymfa Salmakis, ale její láska zůstala neopětována. Podle báje si nymfa vyprosila na bozích, aby mohla navždy splynout s Hermafrodítem. Stalo se tak v pramenu, v němž nymfa žila. Od té doby každý, kdo se v tomto zřídle vykoupal, stal se hermafroditem.\n\n"}
{"id": "651463", "url": "https://cs.wikipedia.org/wiki?curid=651463", "title": "ZiU-9", "text": "ZiU-9\n\nZiU-9 (přesněji ZiU-682) je sovětský trolejbus pro vnitroměstskou dopravu. Zkratka ZiU ( ) pochází z názvu výrobce, Závodu Urického ( ). Výrobní závod se nachází ve městě Engels, Saratovské oblasti Ruska. Tento model trolejbusu se udržel ve výrobě od roku 1972 až do roku 2014 a během této doby zažil řadu modernizací. Velká vyráběná množství z něho udělala dominantní typ používaný od konce sedmdesátých let v SSSR. Tento stav se udržuje i v současném Rusku. V devadesátých letech různé opravárenské závody vyráběly vlastní varianty ZiU-9 (tzv. klony). Celkem bylo vyrobeno více než 42 000 trolejbusů rodiny ZiU-9.\n\nKaroserie je ocelová, svařovaná, základem je prostorový trubkový rám s podélnými nosníky a navařenými příčníky. Karoserie má troje dveře. Jedny úzké zcela vpředu, široké uprostřed a vzadu. Dveře jsou skládací, ovládají se z kabiny řidiče elektricky (od roku 1990 pneumaticky). Regulace trakčního proudu je odporová, automatická, nepřímá (s tzv. skupinovým kontrolérem). Přepínání silových obvodů, tedy různých kombinací odporníků a vinutí trakčního motoru zajišťuje skupinový kontrolér poháněný pomocným elektromotorem. Teprve tento pomocný elektromotor je ovládán pedálem jízdy. Rozjezdové/brzdové odporníky omezují proud trakčním motorem a tím ovládají jeho otáčky i kroutící moment. ZiU-9 je vybaven motorgenerátorem pro přeměnu vstupního stejnosměrného napětí 550 V na nízké napětí 24 V. Motorgenerátor je konstruován jako motor s generátorem na společné hřídeli. Nevýhodou takového řešení je trvalý hukot běžícího soustrojí. Kvalitní údržba ale dokáže snížit hluk na snesitelnou úroveň. Motorgenerátor je doplněn ventilátorem, který ochlazuje brzdové/rozjezdové odporníky. Nízkonapěťová soustava zahrnuje skupinový kontrolér, vnější a vnitřní osvětlení, signalizaci, pohony dveří a dva akumulátory. Zásluhou důsledného rozdělení napěťových soustav se výrazně snižuje nebezpečí úrazu elektrickým proudem. Elektrické přístroje uvnitř prostoru pro cestující i v kabině řidiče pracují s bezpečným napětím 24 V. Silové obvody 550 V byly zpočátku zabudovány pod podlahou. Nízká úroveň elektrické bezpečnosti vedla k tomu, že při modernizaci se vybavení přestěhovalo na střechu a do rozvaděče za zády řidiče. Také při generálních opravách starších trolejbusů se vysokonapěťové přístroje často přemisťují na střechu. Brzdová soustava trolejbusu ZiU-9 je složena z elektrodynamické, vzduchové a mechanické parkovací brzdy. Pro vzduchové brzdy je vůz vybaven kompresorem.\n\nPrvní prototyp ZiU-9 byl postaven v roce 1966. Některé detaily vnějšího vzhledu i řada konstrukčních řešení byla zkopírována ze soudobých moderních vozidel značky MAN. Ve srovnání s předchůdcem ZiU-5 má ZiU-9 prostornější (odtud dobové označení „velkokapacitní“) a levnější svařovanou ocelovou karoserii místo nýtované hliníkové a navíc pneumatické odpružení. Karoserie je třídveřová, s úzkými předními dveřmi. Plocha zasklení karoserie je větší oproti ZiU-5. Řízení je vybaveno hydraulickým posilovačem.\n\nV roce 1968 byl postaven prototyp ZiU 9A, který měl širší karoserii (2680 mm).\n\nV srpnu 1972 začala sériová produkce první modifikace ZiU-682B. Změna názvu byla čistě formální. První sériové stroje se mírně lišily od novějších vozidel. Do roku 1973 byly například výřezy pro kola v bocích karosérie hranaté, ne kruhové. Do prvních sérií montovali zastaralý trakční motor DK-207G, který byl už v roce 1973 nahrazen typem DK-210 s výkonem 110 kW. Odpružení bylo u ZiU-682B dvoustupňové. Základní odpružení bylo torzními tyčemi, později poloeliptickými listovými pery. Sekundární vypružení bylo pneumatické, což zajišťovalo pohodlnou jízdu. Zadní nástupní plošina měla sníženou podlahu. U zadních dveří bylo o jeden schod méně, to ulehčilo nástup s dětskými kočárky, případně invalidními vozíky. Tahle výhoda ale byla vyvážena rozdílem výšky podlahy mezi středními a zadními dveřmi. Podlaha se plynule snižovala v průchodu mezi podběhy zadních kol. To bylo velmi nepohodlné hlavně v zimě, kdy cestující stáli na namrzlé, svažující se podlaze. Pro přirozené větrání prostoru pro cestující byly ve střeše čtyři větrací poklopy a boční okna byla vybavena posuvnými větracími okénky.\n\nKoncem roku 1975 začala výroba modifikace označené ZiU-682V. Byly odstraněny nedostatky, které se projevily v prvních letech výroby. Viz odpružení u ZIU-682B. Od roku 1976 se počet svítidel uvnitř prostoru pro cestující snížil z 12 na 11, posuvná větrací okénka už měla jen polovina bočních oken. Od roku 1978 se montovaly jen tři větrací poklopy ve střeše, zmizel poklop nad předními koly. Od roku 1983 se změnil tvar a umístění svítilen vnějšího osvětlení vozidla. Svítilny originálních tvarů byly nahrazeny unifikovanými. Od května 1984 už nebyla zadní nástupní plošina snížená. To bylo vyvoláno nutností zesílit konstrukci zadního převisu. Od roku 1985 byl upraven výrobní štítek, aby odpovídal standardním požadavkům na tvar VIN-kódu. Vozidlo začalo být označováno typem CHTI682V00. Od roku 1998 se vyráběla modifikace ZiU-682V-012 (ZiU-682V0A) vybavená motorem DK-213 o výkonu 115 kW. Od roku 1989 se změnil tvar odrušovací tlumivky na střeše. Kryt se zmenšil a měl ostré hrany. V roce 1990 se začala souběžně vyrábět modifikace ZiU-682V0V, u které byl elektrický pohon dveří nahrazen pneumatickým.\n\nNa konci osmdesátých let některé konstrukční celky trolejbusu, vyráběného tehdy už skoro dvacet let, znatelně zastaraly. Současně se začátkem výroby posledních modifikací ZiU-682V se připravovala do výroby zásadní modernizace, označená ZiU-682G. Zkušební exempláře byly dokončeny ještě v roce 1988, od února 1991 výrobce kompletně přešel na tento typ. Mimo úpravy provedené během dosavadní produkce, měl typ ZiU-682G následující změny: Vpředu, pod čelním sklem byla umístěna mřížka nasávání vzduchu. Změnilo se rozmístění větracích okének v oknech na pravém boku. Výrazně se změnil prostor pro cestující. Na levou stranu se montovaly pouze jednomístné sedačky, tím se zvýšil počet míst k stání. Změnila se i konstrukce samotných sedaček. Velké změny prodělala i kabina řidiče. Zmizelo okno v přepážce za zády řidiče, rozšířily se posuvné dveře do kabiny. Změnila se přístrojová deska, i když byla nadále z černého plastu. Zmizel neforemný ovládací panel vpravo od přístrojové desky, tvořený dvěma řadami shodných přepínačů. Ovládání vnějšího osvětlení bylo přemístěno na sloupek řízení. Na malém pultíku vpravo zůstalo pouze ovládání dveří, spínač stěračů a havarijní signalizace. Ostatní přepínače byly přemístěny na nový ovládací panel vlevo od řidiče, pod bočním oknem. Změnila se konstrukce jízdního i brzdového pedálu, ovládání se přiblížilo k automobilovému. Na druhou stranu ZiU-682G dodávané mezi lety 1993 až 2000 měly ve srovnání s předcházející modifikací výrazně odlehčenou konstrukci rámu karoserie. Zjevně s cílem snížení výrobních nákladů. Výsledkem byla u vozidel provozovaných v těžkých podmínkách (např. Nižní Novgorod) koroze, která dokázala konstrukci za pět let úplně zničit. Od roku 1997 se základní verzí v sériové výrobě stalo provedení ZiU-682G-012 (ZiU-682G0A). Zvnějšku je tato verze rozpoznatelná podle sníženého bočního okna u řidiče a odlišného umístění větracího okénka. Drobné úpravy byly provedeny v prostoru pro cestující. V podstatě toto byla exportní verze ZiU-682G-010 adaptovaná pro domácí trh. Na základě ZiU-682G-012 začala postupná modernizace trolejbusu podle zadání Mosgortransu (podniku, který zajišťuje v Moskvě povrchovou MHD). Pro napájení nízkonapěťových obvodů se místo pomocného motoru DK-661B a generátoru 63,3701 použil statický měnič. Byla vylepšena izolace. Trolejbus dostal lepší antikorozní ochranu, řada uzlů byla vyrobena z hliníku, nerezavějící oceli a sklolaminátu. Souběžně se ZiU-682G-012se od roku 1998 začala vyrábět přechodná verze ZiU-682G-014 (ZiU-682G0E), kde byly použity samostatné sedačky v prostoru pro cestující. Také tato verze byla vybavena statickým měničem.\n\nJako výsledek modernizačních úprav se ještě v roce 1998 objevila modifikace ZiU-682G-016 (ZiU-682G0M), která se stala základním provedením. Boky karoserie začali dělat z pozinkovaného ocelového plechu. To vylepšilo vzhled trolejbusu a jeho korozní odolnost. Křídla dveří dostala doplňkovou protikorozní ochranu. Hodně se udělalo pro zvýšení elektrické bezpečnosti:tyče sběračů dostaly vnější izolaci, u řidiče byl instalován indikátor unikajícího proudu, zlepšila se konstrukce střešních poklopů., změnila se konstrukce topení. Byl zaveden systém blokování jízdy při otevřených dveřích. Už v polovině devadesátých let bylo jasné, že umístění elektrické výzbroje pod podlahou není optimální. Na tomto místě je těžké ochránit elektrickou výzbroj před vlhkostí a v zimě před posypovou solí. Také není možné projíždět loužemi hlubšími než deset centimetrů. V roce 1995 tak byl vyprojektován typ ZiU-52642 s elektrickou výzbrojí umístěnou na střeše. Z různých důvodů se ale tato modifikace nikdy nedostala do výroby. První sériovou verzí s částí výzbroje na střeše se stal ZiU-682G-017 (ZiU-682G0N), vyráběný od roku 2000. Výzbroj ale zůstala klasická, odporová, výrobek moskevské firmy Dinamo. Drobné změny byly v prostoru pro cestující, například modernější svítidla. Od roku 2002 se na přání zákazníka dodávají vozidla se změněnou čelní maskou. Poslední sériovou modifikací je od roku 2001 typ ZiU-682G-018 (ZiU-682G0R). Na něm jsou aplikovány všechny předchozí modernizační úpravy.\n\nOd října 2002 se sériově vyrábí modifikace ZiU-682G-016.02, která představuje další vývojový stupeň modelu ZiU-682G-018. Boky jsou z ocelového plechu, na přední části jsou sklolaminátové panely. Přední nárazník je také laminátový. Okna prostoru pro cestující jsou tónovaná, montuje se panoramatické čelní sklo. Trolejbus má zesílenou protikorozní ochranu karoserie, včetně elektricky vodivých základových laků v místě svarů. Do trolejbusu se montuje trakční motor DK-213A moskevské firmy Dinamo o výkonu 110 kW. Ovládání trakčního motoru je odporově stykačové. Větší část elektrické výzbroje je na střeše. Na střeše jsou umístěny: sběrače, brzdové/rozjezdové odporníky, odrušovací tlumivka, automatický odpojovač VB-7, statický měnič (IPT-600/28 nebo BP-36). Za zády řidiče je rozváděč, ve kterém jsou umístěna ochranná relé. Kvůli tomu je první okno na levém boku zúžené a chybí sedačka pře podběhem předních kol. Vnitřní osvětlení prostoru pro cestující je zářivkové s režimem plného, tlumeného a nouzového osvětlení. Prostor pro cestující je vybaven komfortními samostatnými sedačkami. Dvě místa jsou vybavena pro cestující s omezenou pohyblivostí. Pro další zvýšení elektrické bezpečnosti se zavedly izolační laminátové panely podlahy, elektrické odizolování křídel dveří od karoserie, vnější elektrická izolace tyčí sběračů, měření izolačního odporu, havarijní odpojovač, přemístění části výzbroje na střechu, lávky na střeše pro údržbu, blokování jízdy při otevřených dveřích, systém proti sevření cestujících dveřmi, možnost použít okna jako nouzový východ. Od roku 2004 se také sériově vyrábí trolejbus ZiU-682G-016.03. Hlavní rozdíl od předešlého typu je v tom, že kostra karoserie není z trubek, ale z ohýbaných profilů. Kostra je tak odolnější proti korozi. V nabídce je také možnost montovat široké přední dveře. To je důležité pro Moskvu, kde odbavovací systém ve vozidle používá na vstupu turniket. Výroba vozidel pod označením ZiU-682G-016.02 a ZiU-682G-016.03 byla ukončena v září 2009.\n\nOd září 2009 firma Trolza vyrábí modifikace ZiU-682G-016.04 a ZiU-682G-016.05. Vnějším vzhledem i celkovou konstrukcí se tyto vozy podobají svým předchůdcům. Standardně se dodávají s elektronickým informačním systémem.\n\nMimo základní konstrukční řadu se na základě ZiU-9 vyráběla některá odlišná provedení. \n\nNa základě ZiU-9 byl už v roce 1978 dokončen prototyp čtyřdveřového kloubového trolejbusu ZiU-10 (ZiU-683). I když poptávka po tomto vozidla byla v mnoha městech SSSR, zavedení do výroby se dlouho odkládalo. Teprve v roce 1986 začala malosériová výroba verze ZiU-683B, vybavené tyristorovou regulací. Společně s firmou Dinamo a koncernem Siemens byla připravena zcela přepracovaná verze ZiU-682, označená ZiU-52643 s tyristorovou regulací. Vyrábět se ale nezačala. V roce 2000 byla vyrobena série trolejbusů označených Trolza 5264.01 \"Stolica\" s úplně přepracovanou karosérií, ale klasickou odporově stykačovou výzbrojí.\n\nZa dob existence SSSR trolejbusy ZiU-9 exportovali do Bulharska, Jugoslávie, Maďarska, Rumunska, Finska, Polska, Řecka, Argentiny, Kolumbie, Mongolska. Po rozpadu Sovětského svazu se trolejbusy exportovaly hlavně do bývalých svazových republik. Mimo to například do Gruzie přišly v roce 2002 trolejbusy ZiU-9 z Atén, do některých ruských měst pak vozy z Maďarska a Srbska. V roce 2007 byly dva trolejbusy dodány do Addis Abeby (Etiopie), kde měl být 2008 zahájen trolejbusový provoz. V roce 2017 byly vozy v majetku banky.\n\nModifikace exportních verzí ZiU-9:\n\nDo současnosti zůstávají exportní trolejbusy ZiU-9 v provozu např. v Cordobě v Argentině.\n\nByl vyroben i jeden prototyp levostranného trolejbusu, který byl určen na prezentaci pro indickou Bombaj.\n\n"}
{"id": "651480", "url": "https://cs.wikipedia.org/wiki?curid=651480", "title": "Moše Peled", "text": "Moše Peled\n\nJméno a příjmení Moše Peled (: משה פלד) má více nositelů:\n\n"}
{"id": "651483", "url": "https://cs.wikipedia.org/wiki?curid=651483", "title": "Endurance (jezdectví)", "text": "Endurance (jezdectví)\n\nVytrvalostní jízda patří do jezdeckých sportů spadajících pod FEI. Je soutěží prověřující schopnost soutěžícího bezpečně ovládat vytrvalost a kondici koně na vytrvalostní trati, na které bojuje s tratí samotnou, délkou, klimatickými podmínkami, terénem a časem. Aby byl soutěžící úspěšný, musí být schopný správně zvolit tempo a bezpečně vést svého koně v terénu.\n\nKaždá vytrvalostní soutěž se skládá z několik etap (mohou být rozděleny do jednoho nebo více dní), které nesmí být delší než 40 km a kratší než 20 km. U soutěží typu 1* v mezinárodní klasifikaci pak nesmí délka jedné etapy přesáhnout 30 kilometrů. Vytrvalostní soutěže jsou organizovány a koncipovány tak, aby si soutěžící mohli zvolit tempo jízdy pro absolvování závodu. V jednotlivých etapách může být ale zařazen úsek s kontrolovanou rychlostí nebo stanoveným chodem. Pro délku trasy s kontrolovanou rychlostí nebo stanoveným chodem potom platí, že by neměla přesahovat pět kilometrů a v jedné etapě by neměl být víc než jeden takovýto úsek. Na konci každé etapy jsou stanoveny povinné přestávky pro provedení veterinární prohlídky. Délka každé etapy a doba povinné přestávky by měly být konzultovány se zahraničním veterinárním delegátem a předsedou veterinární komise, ale nejméně jedna přestávka musí být v délce nejméně 40 minut.\n\nJednodenní vytrvalostní jízdy:\nVícedenní vytrvalostní jízdy:\nTrať by měla zahrnovat technicky náročné faktory: změny povrchu, změny terénu, změny převýšení a změny směru. Překážky musí být pouze přírodního charakteru – jen v případě nutnosti je možné jejich zpevnění. Typ terénu a výškové rozdíly musí být přesně uvedeny v rozpise soutěže. Trasa nesmí obsahovat více než 10% tvrdých cest určených pro jízdu vozidel.\nCílový prostor musí být dlouhý a široký, aby tak umožnil několika koním zároveň rychlou jízdu bez vzájemného rušení jednoho koně druhým, a musí zabezpečit soutěžícím dostatečný prostor pro zastavení za cílovou čárou i v případě sprintu nebo cvalu. Cíl musí být umístěn co nejblíže veterinární uzávěře.\n\nTrať vytrvalostní soutěže musí být oficiálně připravena nejméně 7 dní před začátkem vlastní soutěže a schválena technickým delegátem před předložením sboru rozhodčích a definitivně musí být vyznačená nejpozději 24 hodin před startem.\nJezdci jsou povinni mít jezdeckou přilbu s tříbodovým upevněním, jezdeckou obuv s minimálně 12mm podpatkem, jezdecké kalhoty/kalhoty typu jodphur. Na všech soutěžích CEI se vyžaduje a je povinné oblečení, které je vhodné a nenarušuje dobrý obraz disciplíny vytrvalost. Na všech 3 a 4 – hvězdových závodech je povinné mít na sobě následující oblečení:\n\nVe všech seniorských 4* mistrovských CEI soutěžích musí být minimální hmotnost jezdce 75 kg. V seniorských 3* CEI soutěžích může být hmotnost jezdce mezi 75 kg a 70 kg.\nV 1 * a 2* CEI soutěžích jsou povoleny alternativní váhové kategorie, resp. kategorie podle pohlaví a to na základě předcházejícího schválení FEI. V soutěžích mladých jezdců a/nebo juniorů se minimální\nhmotnost nestanovuje.\n\n\n\n"}
{"id": "651495", "url": "https://cs.wikipedia.org/wiki?curid=651495", "title": "Sákih", "text": "Sákih\n\nSákih ( ) nebo také Saeqeh ( ) je íránský jednomístný dvoumotorový stíhací letoun odvozený z amerického letounu Northrop F-5.. Tento letoun byl poprvé testován v roce 2007.\n\nStíhací letoun Sákih je vyráběn závodem HESA ve městě Šáhín v provincii Esfahán. První prototyp byl představen ve státní televizi (IRINN) v červenci 2004 a v roce 2006 byl letoun zařazen do výzbroje íránského vojenského letectva. \n\nTrup letadla je vyroben na základě amerického letounu F-5, ale křídla letounu jsou o 15 % větší než u amerického letounu. V letounu jsou instalovány ruské proudové motory RD-33 používané i v letounech MiG-29.\n"}
{"id": "651521", "url": "https://cs.wikipedia.org/wiki?curid=651521", "title": "Moše Peled (politik)", "text": "Moše Peled (politik)\n\nMoše Peled (: משה פלד) je izraelský politik a bývalý poslanec Knesetu za stranu Comet, alianci Likud-Gešer-Comet, stranu Mechora a Moledet.\n\nNarodil se 2. dubna 1945 ve vesnici Bejt ha-Šita. Vystudoval střední školu. Sloužil v izraelské armádě, kde dosáhl hodnosti plukovníka (Aluf Mišne) u tankových sil. Pracoval jako projektový manažer. Hovoří hebrejsky a anglicky.\n\nByl členem sekretariátu strany Comet a předsedou odboru obrany při Kibucovém hnutí. Předsedal Fóru obcí na severu pro obranu Golanských výšin.\n\nV izraelském parlamentu zasedl poprvé po volbách v roce 1992, v nichž kandidoval za Comet. Byl členem výboru pro zahraniční záležitosti a obranu, výboru House Committee a podvýboru pro lidské zdroje a vzdělávání v armádě. Mandát obhájil po volbách v roce 1996. Kandidoval tehdy za střechovou kandidátní listinu Likud-Gešer-Comet. Nastoupil do funkce místopředsedy Knesetu. Byl členem výboru pro zahraniční záležitosti a obranu a výboru House Committee. V průběhu volebního období se strana Comet opětovně osamostatnila. Moše Peled z ní ale v březnu 1999 vystoupil a založil vlastní stranu nazvanou Mechora. Během jednoho dne ale tato strana zanikla, protože splynula se stranou Moledet. Za ni Peled kandidoval ve volbách v roce 1999, ale mandát nezískal.\n\nZastával i vládní posty. Od července 1996 do listopadu 1998 byl náměstkem ministra školství Izraele.\n\n"}
{"id": "651523", "url": "https://cs.wikipedia.org/wiki?curid=651523", "title": "Zappa Wazoo", "text": "Zappa Wazoo\n\nZappa Wazoo nebo také zkráceně jen Wazoo je živé posmrtně vydané album Franka Zappy, které vyšlo 30. října 2007.\n\n\nThe Mothers of Invention / Hot Rats / Grand Wazoo:\n\n"}
{"id": "651524", "url": "https://cs.wikipedia.org/wiki?curid=651524", "title": "Jiří Julius Fiala", "text": "Jiří Julius Fiala\n\nJiří Julius Fiala (14. září 1892 Smíchov – 3. srpna 1974 Praha) byl český hudební skladatel, herec a dirigent.\n\nNarodil se do umělecké a muzikantské rodiny Fialů. Jeho otec Ferdinand Fiala byl koncertním mistrem, bratr Ferdinand Fiala (1888–1953) architektem, hercem a scénografem, strýc Karel Fiala (1871–1931) úředníkem a hercem a bratranci Ferenc Futurista (vlastním jménem František Fiala; 1891–1947) a Eman Fiala (1899–1970) herci.\n\nNejdříve se učil na klavír u Antonína Čejky. Po absolvování gymnázia studoval na Pražské konzervatoři varhany a skladbu u Josefa Kličky, Františka Spilky, Karla Steckera a Jindřicha Kàana a mistrovský kurs u Vítězslava Nováka. Absolvoval v roce 1915.\n\nStal se kapelníkem kina \"Světovid\" v Nuslích (orchestr hrál hudební doprovod k němým filmům). V letech 1916–1922 byl dirigentem operetního divadla \"Aréna\" na Smíchově a po dva další roky nuselského \"Tylova divadla\" (oblíbeného „\"Tyláčku\"“). V roce 1925 se stal šéfem opery v Jihočeském divadle v Českých Budějovicích, poté kapelníkem u divadelní společnosti Adolfa Marka v Poděbradech. Po krátkém působení na Slovensku se stal dirigentem Vinohradské zpěvohry (1929–1932). V této době se začal intensivně zabývat filmem. Komponoval filmovou hudbu, řídil filmové orchestry a spolupracoval i s filmovými scenáristy. Je autorem hudby k třiceti pěti celovečerním filmům a k nespočetným filmům krátkým a reklamním. Příležitostně se objevoval i v menších filmových rolích. Nejčastěji to byly postavy dirigentů a hudebníků.\n\nMezi léty 1940–1944 byl ještě zaměstnán jako hudební poradce, dirigent a dramaturg v divadle \"Uranie\" v Praze-Holešovicích. V poválečných letech dále spolupracoval s filmem a rozhlasem a po mnoho let byl funkcionářem Svazu českých skladatelů a Ochranného svazu autorského.\n\nJako skladatel se prosadil svými operetami a filmovou hudbou. Je však rovněž autorem celé řady skladeb vážné hudby. Napsal i operu, dva balety a dokonce i tři mše.\n\n\n\n\n\nZkomponoval také hudbu pro mnoho krátkých a dokumentárních filmů.\n\n\n\n"}
{"id": "651526", "url": "https://cs.wikipedia.org/wiki?curid=651526", "title": "Pini Badaš", "text": "Pini Badaš\n\nPini Badaš (: פיני בדש, formálně Pinchas Badaš, פנחס בדש) je izraelský politik a bývalý poslanec Knesetu za stranu Comet a alianci Likud-Gešer-Comet.\n\nNarodil se 29. srpna 1952 ve vesnici Gilat. Vystudoval bakalářský program v oboru mechanické strojírenství na Ben Gurionově univerzitě. Na téže škole také získal magisterský titul z politiky a veřejné správy. Je držitelem licence pro civilního pilota. Sloužil v izraelské armádě, kde dosáhl hodnosti majora (Rav Seren). Pracoval jako inženýr a pilot.\n\nPůsobí jako starosta města Omer v jižním Izraeli. Je členem vedení úřadu Negev Development Authority, zasedá ve Svazu místních samospráv. Je členem vedení sdružení pro melioraci regionu Nachal Šikma-Nachal Besor. Je členem vedení školy Technical College of Beer Sheva, Jižního výboru pro územní plánování a výstavbu, divadla v Beerševě a Muzea leteckých sil. Angažuje se ve straně Comet.\n\nV izraelském parlamentu zasedl poprvé po volbách v roce 1992, v nichž kandidoval za Comet. Byl členem výboru ekonomické záležitosti, výboru finančního a výboru pro záležitosti vnitra a životního prostředí. Mandát obhájil po volbách v roce 1996. Kandidoval tehdy za střechovou kandidátní listinu Likud-Gešer-Comet. Nastoupil do funkce člena výboru pro zahraniční záležitosti a obranu a finančního výboru. Předsedal podvýboru pro místní samosprávy. Mandát ukončil předčasně, v listopadu 1998, na základě nově zavedeného zákazu souběžného členství v Knesetu a zastávání postu starosty. V Knesetu jej nahradil Doron Šmu'eli.\n\n"}
{"id": "651530", "url": "https://cs.wikipedia.org/wiki?curid=651530", "title": "Alternativní věda", "text": "Alternativní věda\n\nAlternativní věda je prostor alterativních předpodkladů, hypotéz, praktických a myšlenkových experimentů za hranicí popisného aparátu klasické (akademické) vědy. Překračuje platné paradigma vědy, které se uplatňuje především ve vývoji nových technologii a nových přístupů k pozorování světa. V čistě teoretické rovině vede např. k tvorbě protovědy a pseudovědy.\n\nPodle Ivan O. Štampacha existují pokusy o alternativní vědu. Ale pod označením alternativní věda se někdy skrývá alternativa k vědě místo alternativy ve vědě. Jinými slovy, za alternativní vědu se vydávají různé pseudovědy. Hledání alternativní vědy by nemělo usnadňovat život šarlatánům. Ne, že by se někomu mělo brát právo říci svůj názor.\n\nSkeptiker 1/07 uvádí, že „Alternativní věda“ je sice méně používaný, ale výstižný výraz. K vědě je v podobném vztahu v jakém je alternativní medicína k medicíně založené na důkazech (EBM). Ne všechno, co je v ní uváděno jako „alternativní“, je možné z vědeckého hlediska odmítnout, ale při bližším pohledu až příliš často odhalíme zcela jasný nesmysl. \nJinak je alternativní věda širokým polem. Její jasná definice a přesné vymezení je obtížné. Tam, kde hranice etablovaných věd začínají být neostrými, začíná šedá zóna pavěd a různých nuancí pseudověd.\n\n\n"}
{"id": "651531", "url": "https://cs.wikipedia.org/wiki?curid=651531", "title": "Kleinpraga", "text": "Kleinpraga\n\nKleinpraga ( ) je ves s obyvateli v saském okrese Budyšín. Od roku 1994 je součástí obce Göda (Hodžij), která východním okrajem přímo sousedí s Budyšínem.\n\nVes leží na území Horní Lužice, kousek jižně od dálnice A4.\n\nNejstarší prameny uvádí ves v roce 1377 jako \"Podmaklicz\", v roce 1566 se poprvé objevuje jméno \"Prage\". V roce 1884 napočítal Arnošt Muka ve vsi 37 obyvatel, samé Lužické Srby.\n"}
{"id": "651534", "url": "https://cs.wikipedia.org/wiki?curid=651534", "title": "Doron Šmu'eli", "text": "Doron Šmu'eli\n\nDoron Šmu'eli (: דורון שמואלי) je izraelský politik a bývalý poslanec Knesetu za alianci Likud-Gešer-Comet a za stranu Likud.\n\nNarodil se 5. října 1954. Vystudoval střední zemědělskou školu a získal bakalářský titul z práva (L.L.B.). Sloužil v izraelské armádě, kde dosáhl hodnosti First Sergeant (Rav Samal). Pracoval jako ředitel. Hovoří hebrejsky a anglicky.\n\nPůsobil jako pokladník vesnice Eli-Ad na Golanských výšinách. V letech 1974–1977 byl členem výboru sdružujícího izraelské osadníky na Golanech. V letech 1977–1984 byl pokladníkem vesnice Ejn Vered. V letech 1984–1992 vlastnil firmu obchodující se zemědělskými zásobami. V letech 1992–1996 působil coby generální tajemník strany Comet. V období let 1996–1998 byl ve vedení organizace obchodující s citrusy a roku 1998 předsedal Asociaci pro oslavy izraelského jubilea.\n\nV izraelském parlamentu zasedl po volbách v roce 1996, v nichž kandidoval za střechovou kandidátní listinu Likud-Gešer-Comet. Mandát ale získal až dodatečně, v listopadu 1998, jako náhradník poté, co dosavadní poslanec Pini Badaš musel na základě nově zavedeného zákazu souběžného členství v Knesetu a zastávání postu starosty rezignovat. Po rozpadu aliance Likud-Gešer-Comet přešel do samostatného klubu strany Likud. V parlamentu se zapojil jako člen do práce výboru pro ekonomické záležitosti, výboru státní kontroly a výboru House Committee.\n\nVe volbách v roce 1999 kandidoval za Likud, ale nebyl zvolen.\n\n"}
{"id": "651538", "url": "https://cs.wikipedia.org/wiki?curid=651538", "title": "Dan Bălan", "text": "Dan Bălan\n\nDan Mihai Balan (* 6. února 1979 v Kišiněvě, Moldavská SSR) je moldavský zpěvák, skladatel a producent, žijící v New Yorku.\n\nJeho rodiče jsou Mihai Balan a Ludmila Balan, matka vystupovala několik let v televizi, kde četla pohádky. Ve světě začal být znám až v době, kdy společně s Arsenie Todiraşem a Radu Sirbuem založili taneční skupinu O-Zone. Dan byl jejím frontmanem a společně se singly „Dragostea din tei“ nebo „Despre Tine“ se proslavili. Tyto hity se dostaly na první místo ve více než 30 zemích, například ve Spojeném království se dostal na 3. místo a po celém světě se prodalo více než 12 milionů kopií; byly na desce „DiscO-Zone“ (2004), které se ve světě prodalo přes 3 500 000 kopií, nejvíce v Japonsku. Skupina se ale v polovině ledna 2005 rozpadla.\n\nKaždý z nich se tedy vydal na sólovou dráhu. V návaznosti na úspěch skupiny se Dan odstěhoval do Los Angeles. Začal tu spolupracovat společně s Jackem Josephem Puigem. Ten už spolupracoval s hvězdami jako John Mayer, Sheryl Crow, No Doubt a The Rolling Stones. Dan objevil jedinečný a podmanivý styl, jenž použil pro své první album \"Crazy Loop\" (2010). Pro rumunské obyvatele byl název předělán na \"The power of shower\". Z této desky pochází několik úspěšných singlů jako \"Chica bomb\" či \"Justify sex\". Díky svému velkému úspěchu, talentu a nadání je velice žádaný, a proto jezdí koncertovat do zemí jako je Litva, Rusko, Ázerbájdžán, Rumunsko, Izrael, Spojené arabské emiráty, Moldávie, Polsko, Francie, Německo a další. Dělá také pořady ve svém rodném Rumunsku, nebo pracuje na zviditelnění svého chystaného alba v Německu. Média spekulují o tom, že je ženatý se zpěvačkou Sarinou Parisovou a má s ní rodinu, nebo že je bisexuál. Sám zpěvák nic takového nepotvrzuje ani nevyvrací.\n\nChica Bomb je electro-houseová píseň s lehkými, ale rozumně užitými, sexuálními motivy. Nazpívala ji společně s Danem americká zpěvačka Katie DiCicco. Píseň se stala okamžitým hitem v mnoha evropských zemích - dostala se na 37. místo v německé hitparádě a na 44. v UK Singles Chart; v Rusku a Řecku se objevila na prvním místě (v Řecku byla tato píseň vydána s řeckou zpěvačkou Eleni Foureira, když byla hrána během roku 2010 na MAD MTV Video Music Awards / MAD Video Music Awards.\n\nJe taktéž electro-housový song, se sexuálními motivy. Prezentován byl dne 31. července v Moskvě, na festivalu „Europe Plus Live 2010“. Dan se v klipu této písně ukázal jako psychopatický znásilňovatel a vrah Jason Black. Píseň nazpíval společně s neznámou zpěvačkou.\n\n"}
{"id": "651541", "url": "https://cs.wikipedia.org/wiki?curid=651541", "title": "Ša'ul Amor", "text": "Ša'ul Amor\n\nŠa'ul Amor (: שאול עמור, žil 21. prosince 1940 – 2. října 2004) byl izraelský politik, poslanec Knesetu za stranu Likud a alianci Likud-Gešer-Comet a neúspěšný kandidát z prezidentských voleb v roce 1998.\n\nNarodil se ve městě Boujad v Maroku. V roce 1956 přesídlil do Izraele. Vystudoval institut sociální práce v Haifě. Sloužil v izraelské armádě, kde dosáhl hodnosti desátníka (Rav Tura'i). Pracoval jako sociální pracovník. Hovořil hebrejsky, francouzsky a arabsky.\n\nPůsobil jako starosta města Migdal ha-Emek. Publikoval články se sociální tematikou.\n\nV izraelském parlamentu zasedl poprvé po volbách v roce 1988, v nichž kandidoval za stranu Likud. Byl členem výboru práce a sociálních věcí, výboru pro vzdělávání a kulturu a finančního výboru. Mandát obhájil ve volbách v roce 1992, opět za Likud. Usedl opět jako člen do výboru práce a sociálních věcí, výboru pro vzdělávání a kulturu a finančního výboru. Předsedal podvýboru pro bezpečnost práce. Opětovně byl zvolen i ve volbách v roce 1996, nyní za střechovou kandidátní listinu Likud-Gešer-Comet. Ta se později rozpadla a Amor přešel do samostatného klubu Likudu. Zasedal v parlamentním výboru práce a sociálních věcí, výboru pro státní kontrolu a finančním výboru. V roce 1998 kandidoval za Likud v prezidentských volbách proti stávajícímu prezidentu Ezeru Weizmanovi. Ten však již v prvním kole volby získal většinu hlasů (63 proti 49) a Amor tak neuspěl.\n\nZastával i vládní post. V roce 1999 byl ministrem bez portfeje. Ve volbách v roce 1999 kandidoval za Likud, ale nebyl zvolen.\n\n"}
{"id": "651546", "url": "https://cs.wikipedia.org/wiki?curid=651546", "title": "Přetáčivost", "text": "Přetáčivost\n\nPřetáčivost je jev, který provází jízdu v automobilu během průjezdu zatáček s menšími poloměry, vyššími rychlostmi, nebo nepříznivým stavem povrchu vozovky. Název tohoto jevu je odvozen od faktu, že osa vozidla při průjezdu zatáčkou opisuje oblouk s menším poloměrem, než má zatáčka, a tedy příliš zatáčí. Přetáčivost se přirozeně objevuje u automobilů se zadním náhonem, ale objevuje se i u vozidel klasické koncepce, kde je však způsobená mírně odlišnou kombinací příčin. Přetáčivého smyku je možné dosáhnout i s vozidlem s předním náhonem, avšak je to poměrně komplikované a nebezpečné. Přímou příčinou přetáčivého smyku je ztráta adheze na zadní nápravě.\n\nBezprostřední příčinou přetáčivého smyku je ztráta adheze zadní nápravy. Avšak důvodů, proč dojde ke ztrátě adheze je vícero a významně se liší dle koncepce pohonu automobilu.\n\nU automobilů s pohonem zadní nápravy je důvodem obvykle kombinace velkého záběru kol zadní nápravy s velkým příčným silovým působením. Protože kola zadní nápravy se obvykle nenatáčejí, není možné vyrovnat velký příčný moment natočením. Ten vzniká jako důsledek toho, že zadní náprava je do zatáčky vlečena za zbytkem vozu. Za zadní nápravou je na nezřídka velké páce zavěšen motor, který svou velkou hmotností při průjezdu zatáčkou působí jako kyvadlo.\n\nU automobilů klasické koncepce naopak zadní náprava není zatížená skoro vůbec. Odlehčená zadní náprava před sebou tlačí víc zatíženou přední nápravu a těžký zbytek auta. Působení velkých trakčních sil spojených s tlačením velké hmotnosti může při průjezdu zatáčky způsobit protočení kol hnané nápravy. Vychýlení nápravy ze směru způsobí setrvačné síly působící na zadní část automobilu.\n\nZřídka je možné dosáhnout přetáčivého smyku i s vozidlem s pohonem přední nápravy. Přetáčivý smyk může vzniknout při vybírání smyku nedotáčivého, případně při průjezdu zatáčky se zataženou ruční brzdou (jestliže působí na kola zadní nápravy). Nečekaný přetáčivý smyk na vozidla bez hnané zadní nápravy je nebezpečný, protože je velmi obtížné ho zvládnout.\n\nPři přetáčivém smyku přední část vozidla pokračuje při průjezdu zatáčkou směrem dovnitř zatáčky. V případě nezvládnutého smyku vozidlo začíná zatáčet směrem do středu zatáčky a zadní část vozidla opouští stopu po tečně v bodě ztráty adheze (opisuje kružnici kolem předku vozidla). Na rozdíl od nedotáčivého smyku, kdy vozidlo pokračuje po přímce, začíná se při přetáčivém smyku vozidlo otáčet kolem vlastní osy, neboli udělá hodiny. Paradoxně při velmi silné rotaci stejně jako při nedotáčivém smyku vozidlo nejčastěji z cesty vyletí vnějším okrajem zatáčky.\n\nZvládnutí přetáčivého smyku vyžaduje víc zkušeností a opatrnosti než zvládnutí nedotáčivého smyku. Pro většinu řidičů je nepřirozené, že na základní korekci přetáčivého smyku je nutné prudce točit volantem proti směru zatáčky. Natočením kol ven ze zatáčky částečně eliminuje změnu osy vozidla v důsledku smyku, což umožňuje přední nápravě pokračovat v původním směru. Následně lze smyk zadní nápravy korigovat přidáním či ubráním plynu. Přidání plynu může usměrnit zadní část vozidla při smyku v zatáčce s velkým poloměrem, ale špatnými adhezními podmínkami (např. na štěrku nebo sněhu), naproti tomu ubrání plynu pomůže k získání adheze při smyku v zatáčkách malých poloměrů.\n\nKdyž je reakce na prvotní přetáčivý smyk nepřiměřená, po prudkém získání adheze při velkém vozidla vůči ose vozovky může okamžitě vzniknout další přetáčivý smyk, který odhodí zadní část vozidla na opačnou stranu. V závislosti od okolností může být následný smyk komplikovanější než ten předcházející. V takovém případě obvykle dochází k sérii zhoršujících se přetáčivých smyků střídajících strany, až nakonec vozidlo sjede z cesty a často dojde k bočnímu nárazu.\n\nNebezpečnost přetáčivého smyku je ve složitosti jeho zvládnutí, protože plné přidání plynu, ani plné ubrání plynu obvykle nejsou řešením vzniklé situace, ale je nutné opatrně pracovat s plynem a řízením automobilu.\n\n"}
{"id": "651551", "url": "https://cs.wikipedia.org/wiki?curid=651551", "title": "Jehuda Lancry", "text": "Jehuda Lancry\n\nJehuda Lancry (: יהודה לנקרי, narozen 25. září 1947) je izraelský politik a bývalý poslanec Knesetu za alianci Likud-Gešer-Comet a stranu Gešer.\n\nNarodil se v Maroku a v roce 1965 přesídlil do Izraele. Vystudoval střední školu v Casablance, získal doktorát z francouzské literatury na Haifské univerzitě a na Université de Nice Sophia Antipolis ve Francii. Sloužil v izraelské armádě, kde dosáhl hodnosti Sergeant Major (Rav Samal Mitkadem). Hovoří hebrejsky, francouzsky a anglicky.\n\nV letech 1992–1995 byl velvyslancem Izraele ve Francii. Předtím v letech 1983–1992 zastával post starosty města Šlomi. V letech 1991–1992 také působil na postu ředitele televizní stanice Aruc Štajim.\n\nV izraelském parlamentu zasedl po volbách v roce 1996, v nichž kandidoval za střechovou kandidátní listinu Likud-Gešer-Comet. Ta se později rozpadla a Lancry přešel do samostatného klubu Gešer. Zasedal v parlamentním výboru pro zahraniční záležitosti a obranu, výboru pro vzdělávání a kulturu a předsedal výboru etickému. Zároveň byl místopředsedou Knesetu.\n\nVe volbách v roce 1999 kandidoval, ale nebyl zvolen. Odešel pak na post velvyslance Izraele při OSN.\n\n"}
{"id": "651553", "url": "https://cs.wikipedia.org/wiki?curid=651553", "title": "Arnošt Muka", "text": "Arnošt Muka\n\nArnošt Muka ( , 10. březen 1854 Wulki Wosyk – 10. říjen 1932 Budyšín) byl lužickosrbský spisovatel a aktivista.\n\nV letech 1874–1879 studoval teologii, filologii a slavistiku na Lipské univerzitě a poté pracoval jako učitel. V letech 1880–1883 učil na Budyšínském gymnáziu, poté učil v „Kamjenicy“, a pak ve Freibergu. V roce 1901 se stal profesorem a v roce 1916 se vrátil do Budyšína.\n\nByl spoluzakladatelem časopisu Lipa Serbska a se svým přítelem\nJakubem Bartem-Ćišinským zakládal Schadźowanku. Členem spolku Maćica Serbska byl předtím už od roku 1874.\n\n\n"}
{"id": "651554", "url": "https://cs.wikipedia.org/wiki?curid=651554", "title": "David Aebischer", "text": "David Aebischer\n\nDavid Aebischer (* 7. února 1978) je švýcarský hokejový brankář. V minulosti hrával v National Hockey League.\n\nDraftován do NHL byl v roce 1997 z celkově 161. místa týmem Colorado Avalanche. V další sezóně již opustil švýcarskou ligu a odešel do Severní Ameriky, kde působil nejprve v ECHL, později v American Hockey League v Hershey Bears, farmářském týmu Colorada. Poté, co Colorado v létě 2000 vyměnilo svého druhého brankáře Marca Denise do Columbus Blue Jackets, povolalo Aebischera do prvního týmu, aby dělal náhradníka jasné týmové jedničce Patricku Royovi. Ve své první sezóně odchytal 26 utkání, v play-off se sice objevil jen symbolicky, ale jeho tým vybojoval Stanley Cup a stal se tak jeho prvním švýcarským držitelem. V následujících dvou letech zůstal v pozici brankářské dvojky a když v roce 2003 ukončil Patrick Roy kariéru, stal se David Aebischer v Coloradu prvním brankářem. V sezóně 2003/2004 z 62 utkání vychytal 32 vítězství a dovedl tým do druhého kola play-off. O rok později se NHL nehrála a tak působil ve Švýcarsku v týmu HC Lugano. Ve Spenglerově poháru odchytal tři zápasy za pražský celek HC Sparta Praha. Po výluce se vrátil do Colorada, avšak nedostal se do své dřívější formy a byl v rozehrané sezóně vyměněn do Montreal Canadiens. Tam odehrál také sezónu 2006/2007 a dělal náhradníka Cristobalu Huetovi. Klub však dále o něj neměl zájem a neprodloužil mu smlouvu. Aebischer před sezónou 2007/2008 podepsal jednoletý kontrakt s Phoenix Coyotes, neprosadil se však do prvního týmu a hrál na farmě v San Antonio Rampage. Odtud byl uvolněn do Švýcarska opět do HC Lugano, kde od té doby působí, smlouvu má do roku 2012.\n\nŠvýcarsko reprezentoval na mistrovství světa juniorů 1997, na stejném turnaji o rok později pomohl k zisku historické bronzové medaile pro Švýcarsko, když v zápase o bronz porazili Českou republiku. Vysloužil si nominaci na mistrovství světa dospělých 1998, kde přispěl k úspěšnému vystoupení a zisku čtvrtého místa. Na mistrovství světa hrál celkem pětkrát a také si zahrál na olympijských hrách v letech 2002 a 2006.\n\nTýmové\nIndividuální\n\n"}
{"id": "651556", "url": "https://cs.wikipedia.org/wiki?curid=651556", "title": "Komáří vrch", "text": "Komáří vrch\n\nNázev Komáří vrch může nést:\n\n"}
{"id": "651558", "url": "https://cs.wikipedia.org/wiki?curid=651558", "title": "Marie Navarrská", "text": "Marie Navarrská\n\nMarie Navarrská ( \"Maria de Navarra\", 1330 – 29. dubna 1347, Valencie) byla královna Aragonie, Valencie, Sardinie, Korsiky a Mallorky.\n\nNarodila se jako dcera navarrského krále Filipa III. a Johany, dcery francouzského krále Ludvíka X. a vnučky Jany Navarrské. 6. ledna 1337 byla zasnoubena s aragonským králem Petrem IV. a svatba se konala 23. července 1338 v Alagónu. Zemřela po devíti letech manželství při čtvrtém porodu a byla pohřbena nejdříve u sv. Vincenta ve Valencii a poté bylo její tělo přeneseno do cisterciáckého kláštera Poblet. Její náhrobek byl roku 1835 zničen společně s ostatními a ve 20. století byl rekonstruován Fredericem Marèsem. Do dnešní doby se dochovala její bohatě iluminovaná kniha Hodinek.\n\n"}
{"id": "651563", "url": "https://cs.wikipedia.org/wiki?curid=651563", "title": "Cisternový vůz", "text": "Cisternový vůz\n\nCisternový vůz nebo také kotlový vůz je nákladní železniční vůz určený pro přepravu kapalných produktů potravinářského nebo chemického průmyslu nebo stlačených a zkapalněných plynů. Některé cisternové železniční vagony jsou vybaveny topnými hady pro ohřev párou před vykládkou přepravovaného zboží nebo izolací kotle.\n"}
{"id": "651564", "url": "https://cs.wikipedia.org/wiki?curid=651564", "title": "Avner Šaki", "text": "Avner Šaki\n\nAvner Šaki (: אבנר שאקי, plným jménem Avner Chaj Šaki, אבנר-חי שאקי) byl izraelský právník, politik a poslanec Knesetu za Národní náboženskou stranu.\n\nNarodil se 5. února 1926 ve městě Safed. Získal doktorát z práva na Hebrejské univerzitě. Byl pak profesorem práva se specializací na mezinárodní právo, rodinné právo a vztah státu a církve na Telavivské univerzitě. V letech 1947–1949 sloužil v izraelské armádě. Hovořil hebrejsky, anglicky, francouzsky a arabsky.\n\nPůsobil jako předseda výboru Národní náboženské strany. Byl čestným předsedou Izraelského institutu pro výzkum rodiny. V roce 1982 byl delegátem Izraele na konferenci UNESCO v Mexico City. Přednášel na četných univerzitách v USA a Kanadě. Publikoval odborné studie a vydal komentovanou edici Babylónského talmudu.\n\nV izraelském parlamentu zasedl poprvé po volbách v roce 1969, v nichž kandidoval za Národní náboženskou stranu. Mandát ale získal až dodatečně, v červenci 1970, jako náhradník. Byl členem výboru práce. V průběhu volebního období se odtrhl od své strany a pracoval jako nezávislý poslanec. Znovu byl zvolen až ve volbách v roce 1984, nyní již opět za Národní náboženskou stranu. Byl členem výboru pro ústavu, právo a spravedlnost, výboru státní kontroly, výboru pro vzdělávání a kulturu a výboru pro televizi a rozhlas. Mandát obhájil ve volbách v roce 1988. Znovu pak obhájil mandát ve volbách v roce 1992. Nastoupil do funkce člena výboru pro status žen a výboru finančního. Předsedal podvýboru pro oběti nacistického teroru.\n\nZvolení se dočkal i ve volbách v roce 1996. Usedl coby člen do výboru státní kontroly, výboru pro zahraniční záležitosti a obranu, výboru pro imigraci a absorpci, výboru pro status žen a výboru pro vědu a technologie. Zastával i vládní posty. V letech 1970-1972 byl náměstkem ministra školství Izraele, v letech 1988–1990 působil jako ministr bez portfeje a v letech 1990–1992 jako Ministr náboženských služeb Izraele.\n\nVe volbách v roce 1999 mandát nezískal. Zemřel 28. května 2005.\n\n"}
{"id": "651569", "url": "https://cs.wikipedia.org/wiki?curid=651569", "title": "Výsypný vůz", "text": "Výsypný vůz\n\nVýsypný železniční vůz je druh taženého železničního kolejového vozidla, které slouží pro přepravu sypkých volně ložených hmot (kameniva, písku, uhlí, mletého vápence, železných či jiných rud, syntetických hnojiv, obilí, cukru…) Vozy se nakládají i vykládají gravitačně, vlastní tíhou nákladu. Mohou být speciálně upraveny pro použití při stavbě a údržbě trati (štěrkového lože).\n\nVozy jsou převážně vybaveny dvěma dvounápravovými podvozky a jejich ložný objem je přizpůsoben předpokládané přepravované komoditě s nejmenší hustotou tak, aby vůz využíval přípustné nápravové zatížení; méně časté jsou vozy dvounápravové. Vozy pro přepravu rud mívají třínápravové podvozky.\n\nProtože jsou konstruované pro vykládku vlastní tíhou přepravované látky, musí tvar jejich zásobníku respektovat příslušný sypný úhel. Podle účelu použití vozu se navrhuje možnost vykládky jako\n\nPřepravovaná komodita může vyžadovat různý stupeň ochrany před povětrnostními vlivy, proto se vozy stavějí jako\n\nVozy určené pro přepravu obilí nebo jiných potravin jsou vždy uzavřené, opatřené vnitřním nátěrem schváleným pro styk s potravinami, odlišené příslušnými nápisy či piktogramy a nejsou používány pro jiné komodity.\n\nVýsypné klapky mohou umožňovat vykládku\n\nPodle výšky ústí výsypných klapek se rozlišují vozy s možností vykládky na pásový dopravník a bez této možnosti.\n\nVozy provozované v České republice na normálním rozchodu podléhají mezinárodnímu systému označování podle UIC, kde nejsou soustředěny do jedné skupiny (tj. výsypnost není hlavním rozlišovacím znakem). Nalezneme je podle jiných kritérií v těchto intervalech ():\nV intervalech 0 (T) a 9 (U) je výsypnost vyjádřena (v závislosti na použitém uspořádání klapek) některou z těchto kombinací následujících malých písmen: „d“, „dd“, „l“, „ll“, „o“, „oo“, „p“ nebo „pp“; určení k přepravě zrní vyjadřuje „g“. V intervalu 6 (F) je výsypnost podle uspořádání vyjádřena některou z kombinací: „c“, „cc“, „l“, „ll“, „o“, „oo“, „p“ nebo „pp“.\n\n"}
{"id": "651571", "url": "https://cs.wikipedia.org/wiki?curid=651571", "title": "Plošinový vůz", "text": "Plošinový vůz\n\nPlošinový vůz je druh nákladního železničního vozu určený pro přepravu kusového zboží, které nemusí být chráněno před povětrnostními vlivy.\n\nVyužívány jsou především pro přepravu objemných nebo dlouhých zásilek jako strojírenské, hutní a stavební výrobky, kmenové dříví či silniční vozidla. K upevnění nákladu se u vozů širšího určení využívají uvazovací oka, sklopné nebo odnímatelné klanice s řetězy, podlaha, která je proto obvykle dřevěná, a u některých vozů výklopné prvky v podlaze (prahy). Jednoúčelové vozy na přepravu kmenového dříví mají oproti nim klanice pevné a vyšší, podlaha postačí ocelová a jsou trvale vybaveny stahovacími pásy.\n\nVozy podobné plošinovým vozům, ale v české technické tradici obvykle považované za samostatný typ:\n\n"}
{"id": "651573", "url": "https://cs.wikipedia.org/wiki?curid=651573", "title": "Heinrich Götz", "text": "Heinrich Götz\n\nHeinrich Götz (1866–1931) byl vratislavský fotograf německého původu specializující na fotografii architektury a městské veduty. \n\nV 90. letech 19. století absolvoval vzdělání ve Würzburgu u významného německého fotografa Carla Dauthendeya. Od roku 1902 byl obyvatelem Vratislavi a zaměstnancem Eduarda van Deldena na Gartenstraße (dnes ulice \"Józefa Piłsudskiego\"). Roku 1904 se stal po odchodu van Deldena stal majitelem fotografického studia. Jeho práce získaly ocenění na mnoha výstavách. Kolem roku 1910 si pronajal přízemí a třetí patro domu čp. 2 ve dnešní ulici Tadeusza Kościuszki. V přízemí pracoval a nahoře bydlel s rodinou.\n\nPo první světové válce se věnoval vynálezům v technologii barevné fotografie. Götzovo studio se specializovalo na fotografování architektury. Byl také skvělým portrétním fotografem. Mezi významné osobnosti, které fotografoval byli například: Max Berg, Hala Ludowa, městský radní Georga Cohna, architekt Richard Plüddemann a vratislavský starosta Georg Bender. Všechny jejich portréty byly vytvořeny ve studiu a měly reprezentativní charakter. Kromě snímků pořízených na žádost obce \n\nDokumentoval například restaurování a renovaci vratislavské radnice, byl autorem fotografií pro publikace o tehdejší architektuře, jako \"Slezské kostely\" (\"Schlesische Kirchen\") – díla, které vyšlo v roce 1926. Publikoval také v časopise \"Schlesien\", kde otiskl portréty, které se vyznačovaly osobními emocemi. Jednalo se o rodinné fotografie, často s malými dětmi.\n\nJeho snímky byly použity jako ilustrace pro různé studie na toto téma. Spolupracoval s Richardem Konwiarzem a Ludwigem Burgemeistrem. Kromě fotografické praxe se podílel i na organizační práci fotografů. V období 1903–1920 předsedal \"Slezské společnosti profesionálních fotografů\". Byl autorem řady teoretických článků o fotografii. Inspiroval jej vynikající fotograf Hermann Krone, který byl také spojený s Wroclawí. \n\nV roce 1993 Univerzitní knihovna Městského muzea ve Vratislavi uspořádala výstavu \"Nieznany portret miasta\", která se skládala z více než 100 fotografií. Asi polovina z nich byly fotografie pocházejících z firmy van Deldena. Na vernisáži výstavy byl syn a vnuk Heinricha Götze. \n\n\n\n"}
{"id": "651575", "url": "https://cs.wikipedia.org/wiki?curid=651575", "title": "Medvědí ostrovy", "text": "Medvědí ostrovy\n\nMedvědí ostrovy je skupina šesti ostrovů v Jakutsku. Leží v Severním ledovém oceánu, ve Východosibiřském moři severně od ústí řeky Kolymy. Zabírají plochu 60 km², největším ostrovem je Krestovskij. Nejvyšší místo ostrovů je 273 metrů nad mořem.\n\nSouostroví je tvořeno šesti ostrovy: Krestovskij, Leonťjeva, Četyrjochstolbovoj, Puškarjova, Lysova a Andrejeva. Na nejrozlehlejším Krestovském se nacházejí dva kopce. Severní a východní břehy má strmé, západní břeh je pozvolný, pokryt kameny a štěrkem, na jižním břehu teče jediný potok. Rostou zde mechy a lišejníky a tuhá nízká tráva.\n"}
{"id": "651577", "url": "https://cs.wikipedia.org/wiki?curid=651577", "title": "N-terminus", "text": "N-terminus\n\nN-terminus (někdy též N-konec) je označení pro ten konec peptidu (případně polypeptidu, resp. proteinu), který končí –NH (aminovou) skupinou. Opačný konec proteinu se označuje jako C-terminus a je ukončen –COOH skupinou – díky tomu je polypeptid strukturně polarizovaný.\n\nTranslace (syntéza proteinů) postupuje od N-terminu k C-terminu. N-terminální aminokyselinou proteinu je tedy ta aminokyselina, která se zařadila jako první (tzn. methionin eukaryot nebo formylmethionin bakterií), nicméně obvykle jsou tyto aminokyseliny vystřihnuty specifickou proteázou, a tak je N-terminální aminokyselinou obvykle až ta druhá v pořadí zabudovaná aminokyselina. Na ní záleží, jak bude protein stabilní. Ubikvitin ligázy rozeznávají především tyto aminokyseliny: arginin, lysin, histidin, fenylalanin, leucin, tyrosin, tryptofan, isoleucin, asparagin, kyselinu asparagovou, glutamin a kyselinu glutamovou. Tyto aminokyseliny tedy „odsuzují“ protein, jež je nese na svém N-terminu, k rychlému rozkladu (vysokému turnoveru). To se označuje jako pravidlo N-konce.\n\nMembránové proteiny mohou mít N-terminus jak na cytosolickou (vnitřní), tak na extracelulární (vnější) stranu cytoplazmatické membrány. Na N-terminálních koncích proteinů může docházet k myristoylaci (přidání kyseliny myristové) nebo palmitoylaci (přidání kyseliny palmitové), díky čemuž mohou vznikat zajímavé periferní membránové proteiny.\n\nV mnohých případech je užitečné vědět, kolik N-terminů má daný protein (resp. proteinový komplex). Umožňuje to zjistit, zda se jedná o monomer nebo oligomer (tzn. zda se skládá z více polypeptidů). K identifikaci N-terminů je možno užít dvou metod. Jednou z možností je označit všechny N-terminální konce nějakým specifickým fluorescenčním nebo barevným substituentem, jako je např. 2,4-dinitrofenyl skupina (načež se podle intenzity zbarvení usuzuje na množství těchto substituentů). Druhou možností je odštěpit N-terminální aminokyselinu fenylisothiokyanátem za vzniku heterocyklické sloučeniny, jež lze následně kvantifikovat chromatograficky. Tato druhá metoda se označuje jako Edmanovo odbourávání.\n"}
{"id": "651583", "url": "https://cs.wikipedia.org/wiki?curid=651583", "title": "Avraham Stern (politik)", "text": "Avraham Stern (politik)\n\nAvraham Stern (: אברהם שטרן, \"Avraham Štern\", plným jménem Avraham Jicchak Stern, אברהם יצחק שטרן) byl izraelský politik a poslanec Knesetu za Národní náboženskou stranu.\n\nNarodil se 30. října 1935 v Haifě. Sloužil v izraelské armádě u jednotek nachal. Získal bakalářské vzdělání na Haifské univerzitě. Hovořil hebrejsky, anglicky a jidiš.\n\nPůsobil jako generální tajemník mládežnického hnutí Bnej Akiva, politický tajemník organizace náboženských kibuců ha-Kibuc ha-Dati. Zastával funkci místopředsedy Národní náboženské strany.\n\nV izraelském parlamentu zasedl po volbách v roce 1996, v nichž kandidoval za Národní náboženskou stranu. Byl členem výboru pro záležitosti vnitra a životního prostředí, výboru pro jmenování rabínských soudců a výboru House Committee. Zemřel po necelém roce ve funkci poslance, 12. května 1997. V Knesetu ho nahradil Nisan Slomi'anski.\n\n"}
{"id": "651587", "url": "https://cs.wikipedia.org/wiki?curid=651587", "title": "Bordžomi", "text": "Bordžomi\n\nBordžomi ( ) je město a lázně v Samcche-Džavachetii na jihozápadě Gruzie. Leží asi 100 km Z od Tbilisi a 120 km V od pobřeží Černého moře. Je známé svou minerální vodou Bordžomi, jež zaujímá první místo v exportu Gruzie a je oblíbená v zemích bývalého Sovětského svazu. Město kandidovalo spolu s Bakuriani na uspořádání Zimních olympijských her v roce 2014. Právě s Bakuriani je město spojeno úzkorozchodnou dráhou Bordžomi – Bakuriani.\n\n"}
{"id": "651592", "url": "https://cs.wikipedia.org/wiki?curid=651592", "title": "Gibraltarský znak", "text": "Gibraltarský znak\n\nZnak Gibraltaru se používá již od 10. července 1502, kdy byl městu udělen Isabelou Kastilskou. Znak je tvořen červeno-bílým štítem, na kterém je červený hrad se třemi věžemi, z něhož visí zlatý klíč.\n\nTaké existuje znak Gibraltarské vlády, který je spojením státního znaku Spojeného království a znaku Gibraltaru.\n\nOficiální popis uvedený v listině zmocňující Gibraltar používat znak: „\"...štít, na kterém dvě třetiny horní části tvoří bílé pole; v tomto poli je umístěn červený hrad; pod hradem, v další třetině štítu, která musí obsahovat červené pole a kde musí být bílá čára mezi hradem a červeným polem; na něm zlatý klíč, který na něm má být s řetězem z hradu...\"“\n\nGibraltarský znak je složen ze žlutě lemovaného gotického štítu a motta. Štít je dělený, v horních bílých dvou třetinách se vprostřed nachází červený hrad se třemi věžemi. Z hradu, odděleného od dolní červené třetiny bílou čarou, visí na řetízku právě do této třetiny zlatý klíč. Motto obsahuje latinský text \"Montis Insignia Calpe\" (česky: \"(Znak) hory zvané Calpe\" - Calpe je latinsky Gibraltar).\n\nHrad ve znaku Gibraltaru má své kořeny ve znaku Kastilského království, největšího a nejvýznamnějšího středověkého španělského království, jehož královnou byla právě Isabela Kastilská. Preambule listiny zmocňující Gibraltar užívat znak říká: „\"...a my, pokládajíce to za správné, a uvědomujíce si, že Město je velmi silné a svým postavením je klíčem mezi nášimi královstvími ve východním a západním moři a strážcem a ochráncem úžiny zmíněných moří, skrze kterého žádné lodě lidí z jednoho z moří nemohou proplout do druhého bez toho, že by byly spatřeny nebo se zde zastavily.\"“\n\nPředstava Gibraltaru jako klíče ke Španělsku či do středomoří pochází ještě z doby před španělským dobytím Gibraltaru. Následovníci Tárika ibn Zijáda, který roku 711 vpadl do Španělska právě přes Gibraltar, údajně převzali symbol klíče, když se usadili v Granadě. Znak byl doprovázen popisem „Pečeť vznešeného města Gibraltaru, klíče ke Španělsku“.\n\nDnešní oficiální znak Gibraltaru obsahuje kromě štítu i latinské motto, které bylo přiděleno ústavem College of Arms (někdy také College of Heralds) roku 1836 na památku velkého obléhání Gibraltaru. Jde o nejstarší dosud užívaný znak britského zámořského území, který je unikátní i tím, že je jedinou erbovní insignií, datující se do doby před britskou kolonizací. Stejný symbol jako na znaku je od roku 1982 oficiálně používán i na vlajce Gibraltaru a nachází se i na ostatních gibraltarských vlajkách. V kombinaci se znakem Spojeného království je použit také ve znaku gibraltarské vlády.\n\nVelmi podobný znak jako ten gibraltarský používá sousedící španělské město San Roque, jehož znak je stejně vybarvený gotický štít s hradem a klíčem, jen je doplněný o královskou korunu.\n\nKdyž byl Gibraltar roku 1704 dobyt anglicko-nizozemskými silami ve prospěch nápadníka španělského trůnu, Karla VI., městská rada a většina populace se usadili vedle již existující Kaple sv. Rocha západně od Gibraltaru, v oblasti, která zůstala pod kontrolou Španělska. Královskou listinu z roku 1502, zmocňující k užívání znaku, společně s gibraltarskou standartou a záznamy odnesla městská rada do San Roque, kde jsou v obecním archivu dodnes. Na místě, kam odešla většina obyvatelů Gibraltaru, vzniklo roku 1706 město, jež se stalo \"španělským Gibraltarem\". Proto si také nechalo původní znak udělený Gibraltaru.\n\n\n"}
{"id": "651594", "url": "https://cs.wikipedia.org/wiki?curid=651594", "title": "Husitská lípa", "text": "Husitská lípa\n\nNázev Husitská lípa se používá pro více významných a památných stromů, například:\n\n\n"}
{"id": "651597", "url": "https://cs.wikipedia.org/wiki?curid=651597", "title": "Ursus (rod)", "text": "Ursus (rod)\n\nUrsus je rod medvědovitých šelem. Obsahuje čtyři žijící druhy a několik vyhynulých druhů. V dřívějších dobách se za medvědy rodu \"Ursus\" považovali pouze dva – medvěd hnědý (\"Ursus arctos\") a medvěd baribal (\"Ursus americanus\").\n\n"}
{"id": "651600", "url": "https://cs.wikipedia.org/wiki?curid=651600", "title": "Eleonora Sicilská", "text": "Eleonora Sicilská\n\nEleonora Sicilská ( \"Leonora di Sicilia o di Trinacria\", \"Elionor de Sicília\", 1325 – 20. dubna 1375, Lleida) byla královna Aragonie, Valencie, Sardinie, Korsiky a Mallorky.\n\nNarodila se jako dcera sicilského krále Petra II. a Alžběty, dcery korutanského vévody Oty III.\n12. června 1349 se ve Valencii stala třetí manželkou aragonského krále Petra IV. a již v prosinci 1350 mu porodila vytouženého následníka trůnu. Stala se manželovou rádkyní a vystřídala tak Bernata z Cabrera. Zemřela roku 1375 a král Petr se poté počtvrté oženil s její dvorní dámou. Eleonora byla uložena k poslednímu odpočinku v cisterciáckém klášteře Poblet.\n\nKrálovnin náhrobek náhrobek byl roku 1835 zničen společně s ostatními a ve 20. století byl rekonstruován Fredericem Marèsem\n"}
{"id": "651603", "url": "https://cs.wikipedia.org/wiki?curid=651603", "title": "Vlhovcovití", "text": "Vlhovcovití\n\nVlhovcovití (Icteridae) jsou čeleď amerických pěvců z podřádu zpěvní. V současné době je rozlišováno 106 druhů ve 27 rodech. Jednotlivé druhy čeledi vlhovcovitých vykazují zajímavé rysy chování (hnízdní parazitismus, hnízdění v koloniích, polygynie, monogamie, opožděné hnízdění, napodobování hlasů, tah na velké vzdálenosti), žijí v rozmanitých prostředích a živí se různými druhy potravy. Díky této rozmanitosti a tomu, že není obtížné je v přírodě pozorovat, se často stali modelovými druhy v evoluční biologii a molekulární genetice. Zástupci čeledi se od sebe hodně liší tvarem zobáku, zbarvením i velikostí. Nejmenší jsou velikosti pěnkavy, největší druh, vlhovec aztécký (\"Psarcolius montezuma\") dosahuje velikosti vrány a měří až 50 cm.\n\nVlhovcovití ptáci výjimečně zaletují také do Evropy, kde byly dosud zjištěny čtyři druhy:\n\nNa rozdíl od příbuzných čeledí (tangarovití) je celkem jasné, které druhy mezi vlhovce patří. Podařilo se rovněž vymezit základní skupiny uvnitř čeledi; méně jasné však byly jejich vzájemné vztahy.\n\n\n"}
{"id": "651607", "url": "https://cs.wikipedia.org/wiki?curid=651607", "title": "Chevron", "text": "Chevron\n\nChevron Corporation je nadnárodní společnost v oboru energetiky sídlící v San Ramonu v Kalifornii v USA. Společnost podniká ve více než 180 státech světa ve všech oblastech spjatých s ropou, zemním plynem a geotermální energií. Zabývá se vyhledáváním ložisek, těžbou, zpracováním, přepravou i prodejem. Dlouhodobě se jedná o jednu z největších amerických i světových firem podle tržeb dle žebříčků Fortune 500 a Fortune Global 500. Společnost měla celosvětově v roce 2010 asi 62 tisíc zaměstnanců.\n\nSpolečnost vznikla v roce 1911 jako jeden ze 32 nástupců Standard Oil pod názvem Standard Oil of California. V roce 1984 společnost pohltila Gulf Oil Corporation a změnila název na Chevron Corporation. V roce 2001 pak pohltila společnost Texaco a změnila název na ChevronTexaco, v roce 2005 se vrátila k předchozímu názvu Chevron Corporation.\n\nAkcie společnosti jsou obchodovány na New York Stock Exchange. Největším akcionářem je s 6,08 % podílem investiční společnost BlackRock, podíl žádného dalšího akcionáře nepřesahuje 5 %.\n"}
{"id": "651614", "url": "https://cs.wikipedia.org/wiki?curid=651614", "title": "Smrk černý", "text": "Smrk černý\n\nSmrk černý (\"Picea mariana\") je druh smrku, původem ze Severní Ameriky.\n\nJedná se o menší strom, zpravidla do 25 m výšky a průměru kmene do 25 cm, většinou však je spíš menší. Na extrémních stanovištích vytváří i keřovité zakrslé formy. Koruna je úzce kuželovitá až jehlanovitá, tvar koruny však může být pozměněn díky stanovištním podmínkám (vítr aj.). Borka i pupeny jsou šedohnědé. Jehlice jsou na průřezu čtyřhranné, poměrně krátké, jen 0,6-1,5 cm (zřídka až 2 cm dlouhé), tuhé, světle modrozelené, nasivělé, na vrcholu tupě špičaté. Samičí šišky jsou celkem malé, 1,5-2,5 (zřídka až 3,5) cm dlouhé, vřetenovitého tvaru, matné, za zralosti nachově hnědé. Šupiny jsou vějířovitého tvaru, na vrcholu nepravidelně zubaté, cca 8-12 mm dlouhé a asi stejně široké. Počet chromozómů je 2n=24.\n\nPůvodní areál druhu se rozkládá hlavně na Aljašce a v Kanadě, kde roste na většině území, chybí jen na jihozápadě a extrémním severu a severovýchodě. Přesahuje na severovýchod USA do širšího okolí Velkých jezer, do států Minnesota, Wisconsin, Michigan, Pennsylvania, New York, New Jersey, Connecticut, Rhode Island, Massachusetts, Vermont, New Hampshire a Maine.\n\nSmrk černý je významnou součástí severoamerické tajgy. Smrčiny s dominancí \"Picea mariana\" bývají nazývány \"black spruce forests\", vedle toho existují i \"white spruce forests\", tedy smrčiny s dominancí smrku sivého (\"Picea glauca\"). Lesy se smrkem černým najdeme především na vlhkých místech, často vytváří rašelinné lesy, kdy dominantou mechového patra jsou rašeliníky (\"Sphagnum\" sp.). Společenstva se smrkem černým se nachází i na jiných podmáčených místech, jako břehy potoků a okraje močálů. Vytváří lesy i mimo rašeliniště, s dobře vyvinutým mechovým patrem, častý např. \"Pleurozium schreberi\". Tam, kde jsou rašeliníky řídké nebo chybí, je v keřovém patře častý druh rojovníku \"Ledum groenlandicum\". Hojné jsou taky zakrslé řídkolesy na bažinách, kde v bylinném patře dominují ostřice (\"Carex\" sp.) a trávy, dobře je vyvinuto mechové patro (ovšem jen málo rašeliníky). Dále jsou známy smíšené lesy s olší šedou (\"Alnus incana\"). Dalšími dřevinami v lesích se smrkem černým jsou např. jedle balzámová (\"Abies balsamea\"), topol osikovitý (\"Populus tremuloides\"), bříza papírovitá (\"Betula papyrifera\"), smrk sivý (\"Picea glauca\") nebo modřín americký (\"Larix laricina\"). Smrk černý snáší i velmi kyselé a živinami chudé půdy.\nJe často napadán poloparazitickou rostlinou \"Arceuthobium pusillum\", příbuznou se jmelím. Při větším napadení může docházet k oslabení stromu, deformaci až úhynu. Porosty smrku černého mohou být disturbovány větrem nebo požáry. Uschnutí porostu může způsobit i trvalejší zaplavení, např. díky bobřím hrázím. Smrk černý je také napadán kůrovcem \"Dendroctonus rufipennis\", i když jen příležitostně. Daleko více je napadán smrk sivý, kdy jsou známy rozsáhlé kůrovcové kalamity na Aljašce a v Kanadě o rozloze v řádu tisíců km². Kromě kůrovce je smrk černý napadán i jiným hmyzem, jako housenkami můr z rodu \"Choristoneura\", larvami brouků rodu \"Monochamus\", larvami hmyzu z řádu blanokřídlí \"Pikonema alaskensis\" a \"Pikonema dimmockii\" a dalším hmyzem. Jsou známy i různé houbové choroby.\n\nZ volné přírody, na narušovaných stanovištích východní Kanady, je znám kříženec s druhem \"Picea rubens\".\n\nVyužití v lesnictví je oproti jiným druhům smrků omezené díky menšímu vzůstu. Dřevo lze využít k výrobě papíru aj. Smrk černý se pěstuje i ve střední Evropě jako okrasný strom ve více kultivarech. V Čechách byl poprvé vysazen roku 1835 v Královské oboře. Rozšířené je spíš pěstování různých zakrslých kultivarů.\n\n"}
{"id": "651629", "url": "https://cs.wikipedia.org/wiki?curid=651629", "title": "Michal Martychowiec", "text": "Michal Martychowiec\n\nMichal Martychowiec (* 1987 Polsko) je polský fotograf a umělec zabývající se videem a instalacemi. Žije a pracuje v Londýně a věnuje se převážně fotografii módy a výtvarné fotografii.\n\nNarodil se a vyrůstal v polském Lublinu. V roce 2005 se přestěhoval do Londýna, kde začal studovat umění na University of the Arts London. V roce 2007 absolvoval London College of Communication s postgraduálním diplomem v oboru fotografie.\n\nOd roku 2007 již vytvořil řadu aktuálních fotografických sérií, stejně tak i video projekcí a rozsáhlých instalací s využitím různých médií.\n\nOd roku 2010 pracuje nejen na projektech pro operu v Soulu (video a statické projekce), ale také v Poznani pro Poznaňskou operu (multi-kanálové video instalace).\n\nV současné době (2010–2011) pracuje na dvou hlavních projektech (tzv. mixed media site specific) – \"Gwiazdozbiór Łabędzia\" (\"Cygnus Constellation\"), \"Garden\" a multimediální projekt \"Vanito Vanitas\" spolu s dalšími menšími fotografickými a video projekty.\n\nMartychowiec je hluboce ovlivňován prací různých japonských umělců (Koji Kamoji, Hiroši Sugimoto, Isamu Noguchi), stejně jako minialistickým umění. Velmi se zajímá o rané a střední polské umění 20. století. \n\nSérie \"Destination: The Magic Mountain\" byla první, ve které předvedl svůj aktuální styl. Cyklus se stal součástí výstavy \"Awake and Dream\" v Palazzo Doná v Benátkách, v sídle nadace Signum. V návaznosti na výstavní projekt začal vznikat další – \"Awake and Dream. Documentation\". Ten se zúčastnil dalších 3 výstav, dvě z nich na festivalu Art and Documentation Festival a Międzynarodowy Festiwal Fotografii FotoFestiwal. \n\nSoučasně Martychowiec spolupracuje s celou řadou časopisů specializovaných na módu: Kult, Futu, Tough Crowd, Metal, Androgyny a další komerční publikace, například: European Vogues, Glamour a Vanity Fair. Pro ně vytváří, řídí a projektuje fotografické módní cykly, ve kterých se odráží jeho osobnost a inspirace z kultury Dálného východu. \n\n2010\n\n\n\n\n2009\n\n\n2008 \n\n\n\n\n\n \n"}
{"id": "651630", "url": "https://cs.wikipedia.org/wiki?curid=651630", "title": "Seán MacBride", "text": "Seán MacBride\n\nSeán MacBride (26. ledna 1904 Paříž – 15. ledna 1988 Dublin) byl irský ministr a mezinárodní politik. V roce 1946 založil politickou stranu Clann na Poblachta. Byl aktivní v několika nestátních organizacích z první poloviny 20. století, například OSN, Rada Evropy nebo Amnesty International. V roce 1974 získal Nobelovu cenu za mír.\n\n"}
{"id": "651635", "url": "https://cs.wikipedia.org/wiki?curid=651635", "title": "Kevin Durant", "text": "Kevin Durant\n\nKevin Wayne Durant (* 29. září 1988, Washington, D.C., USA) je profesionální americký basketbalista, který v současnosti hraje za tým Brooklyn Nets v americké basketbalové lize NBA. Tento hráč, hrající buď na pozici malého nebo velkého křídla, vstoupil do NBA v roce 2007. Byl draftován týmem Seattle SuperSonics jako celkově druhá volba draftu. Svoji premiérovou sezonu zvládl na výbornou, když se mu podařilo vyhrát trofej pro nejlepšího nováčka NBA. V roce 2008 však z mapy NBA Seattle nuceně zmizel, a tak se Durant poprvé v rámci této soutěže stěhoval, celý tým se přesunul do města Oklahoma City. Zde se mu v sezoně 2009/2010 podařilo ovládnout celou NBA v počtu bodů na zápas (s průměrem 30, 1 bodu). V červnu roku 2016 se znovu stěhoval, tentokrát do Golden State Warriors. Od té doby nosí přezdívku Snake.\n\nNarodil se roku 1988 ve městě Washington, D.C.. V dětství vyrůstal s nynějším basketbalistou Michaelem Beasleyem, s kterým jsou stále přátelé.\n\nBasketbalu se věnoval od malička, kdy hrál v soutěži AAU za tým PG Jaguars. Během jeho působení tým několikrát vyhrál národní pohár. Již tehdy si zvolil číslo dresu 35, které odkazuje na smrt jeho trenéra Charlese Craiga, který zemřel ve věku 35 let. Později hrál ve stejné soutěži za tým D.C. Blue Devils.\n\nDíky jeho hráčským kvalitám na středních školách mu Texaská univerzita v Austinu nabídla sportovní stipendium. Durant hrál ve všech zápasech a s týmem se probojovali až do playoff univerzitního poháru NCAA, kde vypadli ve druhém kole. Za sezónu měl průměr 25,8 bodů a 11,1 doskoků na zápas. Roku 2007 získal univerzitní trofeje Oscar Robertson Trophy a Adolph Rupp Trophy, a tím se stal prvním nováčkem v univerzitních týmech, který toho dosáhl. Ve stejném roce vyhrál i Naismithův a Woodenův pohár, také jako první nováček v historii. Jen týden poté, co byl Durant draftován do NBA, texaská univerzita uvedla jeho číslo 35 do své síně slávy.\nRoku 2007 byl po pouhé jedné odehrané sezóně na univerzitě draftován jako číslo 2 týmem Seattle SuperSonics. Téhož roku jako teprve druhý nováček v historii NBA podepsal výnosnou reklamní smlouvu, a to s firmou Nike. Prvním byl LeBron James, také s firmou Nike. Sezónu 2007-2008 dohrál s průměrem 20,8 bodů na zápas, čím zlomil nováčkovský rekord týmu Seattlu. Také obdržel ocenění pro nejlepšího nováčka NBA.\n\nPro další sezónu (2008-09) tým přesídlil ze Seattle do Oklahomy a pozměnil si název na Oklahoma City Thunder. V sezóně si zlepšil průměr na 25,3 bodů na zápas. Roku 2009 nebyl vybrán do All-Star týmů, ale vedl Sophomore tým proti týmu nováčků, který porazili. Sám byl poté oceněn nejužitečnějším hráčem zápasu, kdy zaznamenal rekordních 46 bodů.\n\nV sezóně 2009-2010 opět vylepšil svůj průměr na 30,1 bodů na zápas. Také si zapsal další rekord, když překonal rekord Allena Iversona v počtu zápasů za sebou s minimálně 25 body. Tím se stal nejlepším střelcem NBA. Roku 2010 se také poprvé s týmem dostal do playoff NBA, kde v prvním kole vypadli s týmem Los Angeles Lakers. V playoff zaznamenal průměr 25 bodů na zápas. Téhož roku byl poprvé zvolen i do All-Star týmu NBA.\n\nNa začátku sezóny 2010-11 oznámil, že podepsal prodloužení smlouvy o dalších pět let s týmem Oklahomy. Jeho průměr v tomto roce činil 27,7 bodů na zápas, a tím získal své druhé ocenění pro nejlepšího střelce NBA. Podruhé byl zvolen do týmů All-Star, kde ve výběru západní konference nastřílel 34 bodů a i tím pomohl týmu k vítězství.\n\nSezóna 2011-12 mu přinesla další možnost se zlepšit a to učinil, když zakončoval s průměrem 28 bodů na zápas. Tím již potřetí získal titul nejlepšího střelce NBA. Navíc v zápase proti týmu Denver Nuggets nastřílel skvělých 51 bodů. S Oklahomou se probojovali až do finále playoff, kde však podlehli 4:1 na zápasy týmu Miami Heat. Znovu byl zvolen do All-Star, kde nastřílel 36 bodů a poprvé získal trofej pro nejužitečnějšího hráče NBA All-Star zápasu.\n\nRoku 2010 byl vybrán do týmu USA pro Mistrovství světa v basketbalu mužů 2010. V turnaji si udržel průměr 22,8 bodů a 6,1 doskoků na zápas. Byl vyhlášen nejužitečnějším hráčem turnaje a s týmem hladce vyhráli zlatou medaili.\n\nNa letní olympiádě v roce 2012 byl znovu vybrán do reprezentace. Bez porážky s týmem prošli turnajem a vyhráli zlatou medaili. Durant svým výkonem stanovil nový olympijský rekord pro nejvíce nastřílených bodů.\n\n"}
{"id": "651638", "url": "https://cs.wikipedia.org/wiki?curid=651638", "title": "Šmarjahu Ben Cur", "text": "Šmarjahu Ben Cur\n\nŠmarjahu Ben Cur (: ) je izraelský politik a bývalý poslanec Knesetu za Národní náboženskou stranu.\n\nNarodil se 25. března 1944 v Jemenu. V roce 1950 přesídlil do Izraele. Sloužil v izraelské armádě, kdd dosáhl hodnosti desátníka (Rav Tura'i). Získal bakalářské vzdělání na Hebrejské univerzitě a magisterský titul z politologie na Bar-Ilanově univerzitě. Pracoval jako učitel. Hovoří hebrejsky a anglicky.\n\nPůsobil jako inspektor na ministerstvu školství, předsedal Svazu izraelských náboženských učitelů a byl generálním tajemníkem Svazu izraelských učitelů. Založil a vedl Světový svaz učitelů tóry.\n\nV izraelském parlamentu zasedl po volbách v roce 1996, v nichž kandidoval za Národní náboženskou stranu. Byl členem výboru pro vzdělávání a kulturu, výboru práce a sociálních věcí, výboru pro drogové závislosti a výboru pro zahraniční dělníky. Zastával rovněž post místopředsedy Knesetu a předsedy poslaneckého klubu své strany.\n\nVe volbách v roce 1999 mandát neobhájil.\n\n"}
{"id": "651643", "url": "https://cs.wikipedia.org/wiki?curid=651643", "title": "David Zucker (politik)", "text": "David Zucker (politik)\n\nDavid Zucker (: ) je izraelský politik a bývalý poslanec Knesetu za strany Rac a Merec.\n\nNarodil se 11. září 1948 v Haifě. Sloužil v izraelské armádě, kde dosáhl hodnosti desátníka (Rav Tura'i). Získal bakalářské a magisterské vzdělání na Hebrejské univerzitě a doktorát na Telavivské univerzitě. Hovoří hebrejsky, francouzsky a anglicky.\n\nV letech 1978–1981 spoluzakládal pacifistické hnutí Šalom achšav, v letech 1984–1988 byl generálním tajemníkem strany Rac. V roce 1988 zakládal organizaci Be-celem.\n\nV izraelském parlamentu zasedl poprvé po volbách v roce 1984, v nichž kandidoval za stranuv Rac. Mandát ale získal až dodatečně v listopadu 1986 jako náhradník. Byl pak členem finančního výboru a vyšetřovací komise pro dopravní nehodovost. Ve volbách v roce 1988 mandát obhájil, opět za formaci Rac. Zasedal ve výboru pro drogové závislosti, výboru pro imigraci a absorpci, výboru státní kontroly a výboru pro vzdělávání a kulturu. Byl také členem vyšetřovací komise k platnosti detektorů lži. Opětovně byl zvolen ve volbách v roce 1992, nyní za kandidátní listinu stranu Merec. Byl předsedou výboru pro ústavu, právo a spravedlnost a členem výboru státní kontroly. Předsedal rovněž společnému výboru pro odposlechy.\n\nZnovu získal mandát i ve volbách v roce 1996, do nichž nastupoval jako kandidát strany Merec. V průběhu volebního období ale stranu opustil a zasedal pak v parlamentu jako nezařazený poslanec. Předsedal podvýboru pro legislativu, byl členem výboru pro zahraniční záležitosti a obranu, výboru pro ústavu, právo a spravedlnost, výboru pro vědu a technologie a výboru pro zahraniční dělníky. Byl také předsedou společného výboru pro svobodný zákon o informacích.\n\nVe volbách v roce 1999 se zapojil do činnosti izraelské Strany zelených. Mandát ale nezískal.\n\n"}
{"id": "651647", "url": "https://cs.wikipedia.org/wiki?curid=651647", "title": "Walíd Hádž Jahjá", "text": "Walíd Hádž Jahjá\n\nWalíd Hádž Jahjá (: وليد حاج يحيى, : וליד חאג'-יחיא, \"Walid Cha'dž Jachija\", též Walid Sa'dik, וליד צאדק) byl izraelský politik a poslanec Knesetu za strany Machane smol le-Jisra'el a Merec.\n\nNarodil se roku 1936 v Tajbe. Získal bakalářské vzdělání na Hebrejské univerzitě. Pracoval jako sociolog a politolog. Hovoří arabsky a anglicky. Patří do komunity izraelských Arabů.\n\nPůsobil jako ředitel instituce International Center for Peace. Byl aktivní v četných levicových a pacifistických organizacích. Po 23 let pracoval jako ředitel střední školy v Tajbe a byl členem ústředního výboru Svazu izraelských učitelů.\n\nV izraelském parlamentu zasedl poprvé po volbách v roce 1977, v nichž kandidoval za stranu Machane smol le-Jisra'el. Mandát ale získal až dodatečně v únoru 1981 jako náhradník za poslance Uriho Avneryho. Během několika měsíců zbývajících do voleb již se do práce Knesetu výrazněji nezapojil. Znovu byl zvolen až ve volbách v roce 1992, nyní již za formaci Merec. Zasedal ve výboru pro drogové závislosti, výboru pro vzdělávání a kulturu a výboru pro jmenování islámských soudců. Opětovně byl zvolen ve volbách v roce 1996, zase za kandidátní listinu Merec. Byl členem výboru pro drogové závislosti a výboru pro vzdělávání a kulturu. Zároveň působil jako místopředseda Knesetu.\n\nZastával i vládní posty. V letech 1992–1996 byl náměstkem ministra zemědělství Izraele. Ve volbách v roce 1999 nebyl zvolen.\n\n"}
{"id": "651652", "url": "https://cs.wikipedia.org/wiki?curid=651652", "title": "Eduard Winter", "text": "Eduard Winter\n\nProf. ThDr. PhDr. Eduard Winter (16. září 1896 Hrádek nad Nisou - 3. března 1982 Berlín) byl český duchovní a historik německého původu, vyučující na německé univerzitě v Praze a na Univerzitě Karlově, od roku 1945 v NDR na univerzitách v Halle (1947–52) a Berlíně (1952–66). Věnoval se především studiu osvícenství a josefinismu.\n\n\n\n"}
{"id": "651655", "url": "https://cs.wikipedia.org/wiki?curid=651655", "title": "Cvi Weinberg", "text": "Cvi Weinberg\n\nCvi Weinberg (: צבי ויינברג, plným jménem Cvi Me'ir Weinberg, צבי מאיר ויינברג, někdy též Henry H. Weinberg) byl izraelský politik a poslanec Knesetu za stranu Jisra'el ba-alija.\n\nNarodil se 12. srpna 1935 v obci Brekov v tehdejším Československu (dnes Slovensko). Žil pak v Kanadě a roku 1992 přesídlil do Izraele. Pracoval jako profesor. Hovořil hebrejsky, anglicky, španělsky, francouzsky, rusky, jidiš, německy, polsky, portugalsky a italsky.\n\nPůsobil na četných akademických postech v Kanadě. Předsedal seminářům sionistického myšlení, byl místopředsedou sdružení Kanadských profesorů pro mír na Blízkém východě. Publikoval přes 60 odborných studií na téma holokaust, antisemitismus, francouzsko-izraelské vztahy atd.\n\nV izraelském parlamentu zasedl po volbách v roce 1996, v nichž kandidoval za stranu Jisra'el ba-alija. Zasedal ve výboru pro ekonomické záležitosti, výboru pro zahraniční záležitosti a obranu, výboru pro ústavu, právo a spravedlnost, výboru pro zahraniční dělníky a výboru pro vzdělávání a kulturu.\n\nZemřel 21. prosince 2006.\n\n"}
{"id": "651661", "url": "https://cs.wikipedia.org/wiki?curid=651661", "title": "Šmejkal", "text": "Šmejkal\n\nPříjmení Šmejkal či Šmejkalová má více lidí:\n\n\n"}
{"id": "651662", "url": "https://cs.wikipedia.org/wiki?curid=651662", "title": "Mistrovství světa v cyklokrosu amatérů", "text": "Mistrovství světa v cyklokrosu amatérů\n\nMistrovství světa v cyklokrosu amatérů se konalo v rámci Mistrovství světa v cyklokrosu v letech 1967 - 1993.\n\nPoznámka:\n\n"}
{"id": "651665", "url": "https://cs.wikipedia.org/wiki?curid=651665", "title": "Ahmad Saad", "text": "Ahmad Saad\n\nAhmad Saad (: אחמד סעד, \"Achmad Sa'ad\", : أحمد سعد) byl izraelský politik a poslanec Knesetu za alianci Chadaš-Balad a stranu Chadaš.\n\nNarodil se 25. listopadu 1945. Získal doktorát z ekonomie na Leningradské státní univerzitě. Pracoval jako ekonom. Hovořil arabsky, anglicky a rusky. Patřil do komunity izraelských Arabů.\n\nByl členem vedení strany Chadaš a komunistické strany. Vedl Tumas Institute for Social & Political Research v Haifě, angažoval se v organizacích na obhajobu zájmů izraelských Arabů a Palestinců. Vydal devět knih o izraelsko-arabském konfliktu a ekonomii. Publikoval v listu al-Ittihad.\n\nV izraelském parlamentu zasedl po volbách v roce 1996, v nichž kandidoval za alianci Chadaš-Balad. Ta se během funkčního období rozpadla a Sa'ad přešel do samostatného klubu strany Chadaš. Zasedl ve výboru House Committee a finančním výboru. Zemřel 20. dubna 2010.\n\n"}
{"id": "651670", "url": "https://cs.wikipedia.org/wiki?curid=651670", "title": "Sálih Salím", "text": "Sálih Salím\n\nSálih Salím (: סאלח סלים, \"Sa'lich Salim\", : صالح سليم‎) je izraelský politik a bývalý poslanec Knesetu za alianci Chadaš-Balad a stranu Chadaš.\n\nNarodil se 2. listopadu 1953. Vystudoval střední školu a prošel jeden rok studia na vysoké škole v Německu. Patří do komunity izraelských Arabů.\n\nOd roku 1985 působil jako starosta města I'billin. Byl členem ústředních orgánů strany Chadaš. Publikoval v listu al-Ittihad.\n\nV izraelském parlamentu zasedl poprvé po volbách v roce 1992, v nichž kandidoval za stranu Chadaš. Mandát ale získal až dodatečně v červenci 1994 jako náhradník. Byl pak členem výboru pro záležitosti vnitra a životního prostředí a vyšetřovací komise pro beduínský sektor v Izraeli. Mandát obhájil ve volbách v roce 1996, do nichž šel nyní za alianci Chadaš-Balad. Ta se ale během funkčního období rozpadla a Salím přešel do samostatného klubu strany Chadaš. Zasedl ve výboru pro záležitosti vnitra a životního prostředí, byl místopředsedou Knesetu a předsedou poslaneckého klubu Chadaš-Balad.\n\nVe volbách v roce 1999 mandát neobhájil.\n\n"}
{"id": "651678", "url": "https://cs.wikipedia.org/wiki?curid=651678", "title": "Bloom", "text": "Bloom\n\nPříjmení Bloom nosí více osobností:\n\n\n\n"}
{"id": "651682", "url": "https://cs.wikipedia.org/wiki?curid=651682", "title": "Třída Avenger", "text": "Třída Avenger\n\nTřída Avenger je třída minolovek Námořnictva Spojených států amerických. V letech 1987–1994 bylo do služby zařazeno celkem 14 jednotek této třídy. Roku 2013 byla jedna minolovka zničení najetím na útes. Roku 2014 byly vyřazeny další dvě jednotky.\n\nStavbu 14 jednotek této třídy si rozdělila dvojice loděnic – Marinette Marine Corporation a Peterson Ship Builders, obě sídlící ve Wisconsinu.\n\nJednotky třídy \"Osprey\":\nLodě mají dřevěnou konstrukci krytou laminátem. Díky tomu mají jen malou magnetickou stopu. Na palubě nesou sonar typu AN/SQQ-32 a radar typu AN/SPS-73. Obrannou výzbroj tvoří dva 12,7mm kulomety. K vyhledávání, klasifikaci a ničení min na dně slouží dálkově ovládaný systém AN/SLQ-48. Je vybavený sonarem, televizním systémem, střihačem kabelů a náložemi k ničení min. S minolovkou ho spojuje 1070 metrů dlouhý kabel. Naopak dálkově ovládaný systém EX116 ničí ukotvené miny. Pohonný systém tvoří čtyři diesely ID 36SS6V. Lodní šrouby jsou dva. Nejvyšší rychlost dosahuje 14 uzlů.\n\nMinolovka USS \"Guardian\" (MCM-5) ztroskotala 17. ledna 2013 na korálovém útesu východně od filipínského ostrova Palawan. Americké námořnictvo uvedlo, že nenašlo způsob, jak plavidlo šetrně odstranit z korálového útesu a proto se jí rozhodlo přímo na místě rozřezat.\n\n"}
{"id": "651698", "url": "https://cs.wikipedia.org/wiki?curid=651698", "title": "TýTý 1991", "text": "TýTý 1991\n\nVyhlášení výsledků I. ročníku ankety TýTý se konalo 13. března 1992 v Divadle za branou II a moderoval jej Marek Eben. Cenou pro vítěze devíti kategorií byl keramický panák Petry Šťastné.\n"}
{"id": "651700", "url": "https://cs.wikipedia.org/wiki?curid=651700", "title": "Lambda sonda", "text": "Lambda sonda\n\nLambda sonda je kyslíkový senzor umístěný ve výfukovém potrubí automobilů se zážehovým motorem, vybavených katalyzátorem výfukových plynů. Toto zařízení porovnává referenční vzduch (okolní vzduch) s výfukovými plyny. Řídicí jednotka na základě údajů zaznamenaných lambda sondou určuje správný směšovací poměr paliva a vzduchu, který je důležitý pro snížení škodlivých emisí ve výfukových plynech. Pro správnou funkci katalyzátoru je směšovací poměr λ=1, tzv. stechiometrický poměr; to znamená, že ke spálení 1,0 kg benzínu je potřeba 14,8 kg vzduchu. Pokud je λ<1, tzv. bohatá směs, je poměr vzduchu ve směsi menší než u stechiometrické směsi. Pokud je λ>1, tzv. chudá směs, je objem vzduchu ve směsi větší než u stechiometrické směsi.\n\nTento typ lambda sondy má elektrolyt s pevným tělesem na bázi oxidu zirkoničitého. Element má tvar válce a je dutý. Jeho vnitřní strana je v kontaktu se vzduchem a vnější leží v proudu výfukových plynů. Jako elektroda funguje vrstva platiny, která je z obou stran. Díky elektrodám lze měřit obsah kyslíku ve spalinách. Tento typ sondy přepíná pouze mezi dvěma limitními hodnotami. Jeho výhodou je ale rychlá provozní připravenost a vysoká spolehlivost.\nNaměřené napětí přitom indikuje stav motoru.\n\nLambda sonda s oxidem titaničitým se používá méně než předchozí typ. Podobně jako lambda sonda s oxidem zirkoničitým přepíná jen mezi dvěma limitními hodnotami. Funguje díky speciálním vlastnostem oxidu titaničitého, jehož elektrický odpor se mění úměrně s podílem kyslíku ve spalinách. Naměřený odpor přitom indikuje stav motoru.\n\nŠirokopásmová lambda sonda je novější lambda sonda požívaná v dnešních moderních automobilech. Je umístěna před třícestným katalyzátorem a je využita nejen pro automobily s vrstvenou směsí, ale i pro moderní vznětové motory. Za třícestným katalyzátorem je umístěna dvoustavová lambda sonda, která hlídá správnou funkci katalyzátoru. V případě, že by řídicí jednotka zaznamenala stejný signál od širokopásmové lambda sondy (před katalyzátorem) i od dvoustavové (za katalyzátorem), svědčilo by to o špatné kondici katalyzátoru.\n\nJednoduchá lambda sonda je nejstarším vyráběným typem. Aby snímala nezkreslená data, musí se nejprve zahřát výfukovými plyny na provozní teplotu. Tento proces může trvat i několik minut.\n\nVyhřívaná lambda sonda se vyrábí od 80. let 20. století. Má elektrické vyhřívání, takže se na provozní teplotu dostane za 30 sekund.\n\nPlanární lambda sonda se skládá z keramických fólií, které mají vestavěné vyhřívání. Díky tomu je schopná zahřát se na provozní teplotu už za 10 sekund.\n\nLambda sondy dělíme také podle počtu vodičů. Má-li sonda jen jeden nebo dva vodiče, jedná se o nevyhřívanou kyslíkovou sondu. Třívodičové a čtyřvodičové sondy jsou už vyhřívané.\n\nKaždý výrobce používá jiné barevné značení sond. Podle barev vodičů lze ale rozpoznat i druh sondy. Fialový, bílý, černý nebo šedý vodič indikuje sondu s oxidem zirkoničitým, červený zase sondu s oxidem titaničitým.\n\nZatímco nevyhřívanou sondu je potřeba vyměnit zhruba každých 50 000 až 80 000 kilometrů, životnost vyhřívané je obvykle i 160 000 kilometrů. Nevyhřívaná sonda se nejčastěji poškodí kvůli usazení nečistot na čidlo. U vyhřívaných sond hrozí roztavení vodičů. Preventivní kontrola sondy se doporučuje při najetí každých 30 000 kilometrů.\n\n"}
{"id": "651706", "url": "https://cs.wikipedia.org/wiki?curid=651706", "title": "Společnost vlasteneckých přátel umění", "text": "Společnost vlasteneckých přátel umění\n\nSpolečnost vlasteneckých přátel umění v Čechách (\"Privat Gesellschaft patriotischer Kunst-Freunde\") byl spolek založený roku 1796 Františkem Josefem, hrabětem ze Šternberka a Manderscheidu v Praze. Iniciátorem založení Společnosti byl malíř, historik umění a obchodník Johan Jakob Quirin Jahn. Obrazárna Společnosti se spolu s Moderní galerií, založenou roku 1902 císařem Franzem Josephem I. stala po roce 1918 základem Národní galerie v Praze.\n\nPo josefinských reformách (1780–1790) byla zrušena více než polovina klášterů v monarchii, jezuitský řád i řada kostelů a církev přestala být významným objednavatelem výtvarných děl. Tuto úlohu částečně převzala aristokracie, která již v období baroka založila rozsáhlé soukromé sbírky. Nejvýznamnější byly sbírky vybudované rody Černínů, Nosticů, Lobkoviců, významnými mecenáši umění byli hrabě František Antonín Špork (1662–1738) nebo Bedřich Silva-Tarouca (1816–1881).\n\nProtože Rakousko v letech rostoucí centralizace moci pohlíželo na Prahu s despektem a postupně odtud odváželo do Vídně rozsáhlé soubory uměleckých předmětů (např. likvidovalo obrazárnu Pražského hradu), rozhodla se skupina vzdělaných aristokratů a měšťanů těmto tendencím čelit.\n\nIniciátorem vzniku Společnosti byl František Josef hrabě Šternberk-Manderscheid, který vyrůstal v Porýní a byl žákem slavného kolínského sběratele Franze Wallrafa. Vzorem pro aktivity Společnosti bylo veřejně přístupné \"Wallrafovo muzeum\" a patrně rovněž lipská \"Společnost učenců, krasoduchů, umělců a znalců umění\" (zal. 1794) a norimberský \"Kunstverein\" (zal. 1792).\n\nSoukromá Společnost vlasteneckých přátel umění byla založena v Praze dne 5. února 1796, patrně ve Šternberském paláci. Zakladateli Společnosti bylo osm představitelů šlechtických rodů: hrabě František Antonín Libštejnský z Kolovrat, František Josef hrabě Šternberk-Manderscheid, hrabě Jan Rudolf Černín z Chudenic, František Josef z Vrtby, Antonín Isidor z Lobkovic, Bedřich Jan z Nostic-Rienecku, Kristián Kryštof Clam-Gallas a Josef Čejka z Olbramovic. Prvním prezidentem byl na její druhé schůzi 5. 4. 1796 zvolen hrabě František Antonín Kolovrat-Novohradský, bývalý prezident vídeňské dvorské komory a významný sběratel grafiky a kresby. Dalšími zakládajícími členy byli malíř a historik umění Jan Jakub Quirin Jahn a přírodovědec a inženýr abbé Tobias Gruber, který Společnost propojoval s dříve založenou Královskou českou společností nauk. Zástupcem měšťanů, kteří tvořili menšinu členů, byli např. MUDr Jan Mayer a sběratel a znalec umění Ignác Veselý (dědeček Jaroslava Čermáka)\n\nJeště téhož roku začala Společnost budovat svou Obrazárnu. Ta měla soustředit zbytky uměleckého bohatství země, zabránit dalšímu ničení a vývozu uměleckých děl a sloužit výchovnému působení na veřejnost, zejména na studující mládež.\n\nV roce 1800 spolek založil vysokou uměleckou školu, kterou nazval Akademií. Prvním ředitelem Akademie byl Josef Bergler, narozený v Salzburgu a působící předtím v Pasově. V roce 1802 zakoupila Společnost písemnosti zrušených malířských bratrstev z pozůstalosti Jana Jakuba Quirina Jahna, které se staly základem archivního fondu dnešní Národní galerie.\n\n\n\nPodle původních stanov, které platily do roku 1835, nesměla Společnost vlastnit žádné obrazy a všechna vystavená díla byla zapůjčena. Pokud některé obrazy zakoupila, byly obratem nabízeny v dražbách k prodeji. Tím podnítila sběratelský zájem a než se podařilo díla prodat, byla vystavována pro veřejnost. Ke změně stanov došlo až při založení Krasoumné jednoty a od roku 1835 byl budován sbírkový fond galerie.\n\nZáhy po založení společnosti se jejím jménem hrabě František Šternberk roku 1797 obrátil na císaře i inspektory Pražského hradu s žádostí o zapůjčení obrazů, které měli ve svých bytech císařští úředníci, nebo byly uloženy ve skladech. Žádosti bylo vyhověno, společnost tak na čas získala z Hradu 67 obrazů již 1. dubna 1797, dalších 32 kusů roku 1802. Stísněné výstavní prostory je neumožnily všechny vystavit, některé byly uskladněny. Od roku 1836 se obrazy začaly Hradu vracet, velká část se následně dostala navždy do Vídně. \n\nObrazárna postupně sídlila v Černínském a Šternberském paláci a teprve roku 1895, při 90. výročí od založení Společnosti, získala stálé prostory v nově otevřeném Rudolfinu. Po vzniku Československa bylo Rudolfinum částečně přestavěno pro potřeby Parlamentu a výstavní prostory byly omezovány, až nakonec roku 1929 dostala Obrazárna výpověď. Ministerstvo školství nabídlo Společnosti na dobu pěti let nové prostory v Ústřední knihovně hlavního města Prahy. Obrazárna Společnosti tvořila po 140 let ústřední českou veřejnou galerii umění. Po vzniku republiky v roce 1918 měla Obrazárna Společnosti ve svých sbírkách vedeno pouze 30 obrazů původem z Pražského hradu.\n\nPo vzniku československého státu bylo rozhodnuto, že sbírkový fond Společnosti bude základem Národní galerie.\n\nSpolečnost vlasteneckých přátel umění v Praze existovala až do roku 1950, kdy byly státem všechny společenské organizace buď zrušeny, či pozměněny v rámci Národní fronty. V roce 1992 byla založena Společnost přátel Národní galerie v Praze, která považuje spolek vzniklý roku 1796 za svého předchůdce.\n\n\n"}
{"id": "651710", "url": "https://cs.wikipedia.org/wiki?curid=651710", "title": "Johann Nikolaus von Hontheim", "text": "Johann Nikolaus von Hontheim\n\nJohann Nikolaus von Hontheim (* 27. ledna 1701, Trevír – 2. září 1790, Montquintin, Lucembursko; znám pod pseudonymem \"Justinus Febronius\") byl katolickým světícím biskupem trevírským, který se proslavil především svou kritikou papežské svrchovanosti v církvi, a stal se tak zakladatelem směru zvaného febronianismus.\n\n\n"}
{"id": "651713", "url": "https://cs.wikipedia.org/wiki?curid=651713", "title": "Lesňáčkovití", "text": "Lesňáčkovití\n\nLesňáčkovití (Parulidae) jsou čeleď malých, často barevných amerických pěvců z podřádu zpěvní. V současné době se rozlišuje 131 druhů ve 32 rodech. Většinou jde o stromové druhy, jen několik jich žije spíše na zemi, a vesměs jsou hmyzožraví.\n\nČeleď zřejmě vznikla na severu Střední Ameriky, kde žije nejvíce druhů s největší diverzitou. Odtud se lesňáčkovití v meziledových dobách šířili na sever vesměs jako stěhovaví ptáci, vracející se na zimu do původní oblasti. Dva rody (\"Myioborus\" a \"Basileuterus)\" zřejmě záhy osídlily Jižní Ameriku, snad ještě před spojením obou světadílů, a dosud tvoří většinu druhů drobných pěvců v tomto regionu.\n\nLesňáčkovití ptáci výjimečně zalétají také do Evropy, kde byly dosud zjištěny čtyři druhy.\n\nMolekulární fylogenetický výzkum čeledi publikovaný v roce 2010 ukázal, že druhy tvoří několik větších kladů, které se neshodují s tradičními rody. To vedlo k rozsáhlé reorganizaci druhů v čeledi s cílem vytvořit monotypické rody.\n\nČeleď lesňáčkovitých následně obsahuje 119 druhů, rozdělených do 18 rodů.\n\nNěkteré druhy:\n\n\nTaxonomie čeledi není v roce 2020 stále dořešená. Existují kvalitní podklady týkající se podčeledi Parulinae, u některých druhů však stále ani není jasné, zda k čeledi patří. Nejméně dva rody byly na základě studií zařazeny do jiných čeledí (\"Peucedramus\" mezi pěvuškovité a \"Granatellus\" mezi kardinálovité).\n\n"}
{"id": "651720", "url": "https://cs.wikipedia.org/wiki?curid=651720", "title": "Ming-siao-ling", "text": "Ming-siao-ling\n\nMauzoleum Ming-siao-ling (čínsky: pchin-jin Míngxiàolíng, znaky明孝陵) je místo posledního odpočinku čínského císaře Chung-wua a jeho císařovny. Leží na jižním úpatí Purpurové hory (čínsky: pchin-jin Zĭjīn shān, znaky 明孝陵) východně od historického centra Nankingu.\n\nStavba mauzolea byla zahájena roku 1381 za vlády Chung-wua a dokončena roku 1431, přičemž pohltila značné zdroje a zaměstnala 100 tisíc dělníků na které dozíralo 5 tisíc vojáků. Areál mauzolea dosáhl délky 22,5 km.\n\nCelý komplex má rozlohu 2 970 ha a patří k největším císařským hrobkám. Je rozdělen do dvou částí spojených ceremoniální cestou duchů, zadní část je obklopena 45 km dlouhou zdí. Většina budov byla zničena během tchajpchingského povstání. a později zrekonstruována. Do první části mauzolea se vstupuje branou Ta-ťin-men. Před ní příchozí zanechali své koně a vozy. Za branou je pavilon S'-fang-čcheng kde Chung-wuův syn císař Jung-le nechal umístit stélu chválící ctnosti a úspěchy Chung-wua. Stéla je vysoká 8,78 m, nápis na ní má 2746 znaků čínského písma. Z pavilonu S'-fang-čcheng vede 1,8 km dlouhá cesta duchů. Podél cesty jsou umístěny sochy strážců – zvířat, vojáků a úředníků.\n\nNa konci cesty duchů je most, za ním stojí brány z červených cihel, kterými se vchází do pohřebiště, vedle byly dva pavilóny, nyní již nedochované. Hned za branou stojí malý dřevěný pavilón se stélou postavenou císařem Kchang-si. Za ním je mramorová terasa, na kterém dříve stála největší čínská dřevěná budova, ze které se zachovaly pouze její kamenné základy. Určena byla k rituálům na počest zemřelého. Z terasy vede cesta k nejváženější budově mauzolea, věži duší. Za ním, pokrytý cypřiši a obklopený zdí, stojí kruhový pahorek o průměru 400 metrů, pod kterým je hrobka císaře a císařovny.\n\n"}
{"id": "651721", "url": "https://cs.wikipedia.org/wiki?curid=651721", "title": "Libertador General Bernardo O'Higgins", "text": "Libertador General Bernardo O'Higgins\n\nRegion O'Higgins (plným názvem „Region osvoboditele generála Bernarda O'Higginse“) je jedním z chilských regionů. Je pojmenován po chilském národním hrdinovi Bernardu O'Higginsovi. Leží ve střední části země, sousedí na severu s metropolitním regionem Santiaga a regionem Valparaíso, na jihu s regionem Maule. Na východě je ohraničen státní hranicí s Argentinou, na západě Pacifikem. Zabírá 2,16 % rozlohy celého Chile a žije zde 5,16 % chilské populace. Hlavním městem je Rancagua. Na území regionu se nachází hornické městečko Sewell zapsané na seznamu světového dědictví UNESCO.\n\nRegion se dále dělí na 3 provincie a 33 komun.\n"}
{"id": "651726", "url": "https://cs.wikipedia.org/wiki?curid=651726", "title": "Sdružení národní muslimské dohody", "text": "Sdružení národní muslimské dohody\n\nSdružení národní muslimské dohody (zkrácený přepis z arabštiny Vifák) je politická strana v Bahrajnu. Ideologicky se řadí k ší'itskému islámu. Její barvy jsou modrá a červená.\n"}
{"id": "651733", "url": "https://cs.wikipedia.org/wiki?curid=651733", "title": "Carla Garapedianová", "text": "Carla Garapedianová\n\nCarla Garapedianová je americká dokumentaristka arménského původu. Režírovala například \"Children of the Secret State\" (dokument o Severní Koreji) nebo \"Screamers\" (dokument o arménské a rwandské genocidě).\n\n\"Screamers\" je dokumentární film o genocidách. Režírovala ho v roce 2006. Neodmyslitelnou součástí filmu se stala skupina System of a Down (jejíž členové jsou také arménského původu), která nejen že vytvořila soundtrack k filmu, ale také poskytla několik rozhovorů a záznamů z koncertů.\n\nFilm byl v roce 2006 oceněn cenou AFI Audience Award za nejlepší dokument.\n\n"}
{"id": "651736", "url": "https://cs.wikipedia.org/wiki?curid=651736", "title": "Cut", "text": "Cut\n\ncodice_1 je v informatice název unixové utility pro příkazový řádek. Slouží k získání části textu z každého řádku na vstupu (většinou ze souboru). Získání části řádků může být uděláno buď po bajtech (codice_2), znacích (codice_3) nebo sloupcích (codice_4) mezi nimiž je oddělovač (codice_5 – implicitně tabulátor). Rozsah musí být v jednom z následujících tvarů: codice_6, codice_7, codice_8 (od codice_6 do konce řádku) nebo codice_10 (od začátku řádku do codice_11). N a M začínají na čísle 1 (není zde žádná nulová hodnota). Od verze 6 je vyhozena chyba, pokud použijeme nulovou hodnotu, předtím byla tato hodnota ignorována a nahrazena 1.\n\nSoubor s názvem soubor obsahuje tyto řádky:\n\nPro vypsání od 4 do 10 znaku každého řádku je potřeba zadat:\n\nVýstup:\n\nPro vyspání od pátého sloupce do konce řádku využívajíc dvojtečku jako oddělovač je potřeba zadat:\n\nVýstup:\n\nV posledním řádku se nenachází dvojtečka, je tedy vypsán celý řádek.\n\nPro vypsání třetího sloupce každého řádku využívajíc mezery jako oddělovače je potřeba zadat:\n\nVýstup:\n\nMezera není nalezena v prvních třech řádcích, jsou tedy vypsány celé řádky.\n\n\n"}
{"id": "651737", "url": "https://cs.wikipedia.org/wiki?curid=651737", "title": "Mary Keitanyová", "text": "Mary Keitanyová\n\nMary Jepkosgei Keitanyová (* 18. ledna 1982, Kisok) je keňská atletka, běžkyně, jejíž specializací jsou dlouhé tratě.\n\n11. října 2009 v anglickém Birminghamu se stala mistryní světa v půlmaratonu. Trať zaběhla v druhém nejlepším času celé historie 1.06:36 a za tehdejším světovým rekordem zaostala o 11 sekund. Již v roce 2007 získala na MS v půlmaratonu v italském Udine stříbro.\n\n18. února 2011 zaběhla v Ras Al Khaimah ve Spojených arabských emirátech půlmaraton v novém světovém rekordu, jehož hodnota je 1.05:50. Jako první žena v historii tak překonala hranici 66 minut a o 35 sekund vylepšila čtyři roky starý rekord Lornah Kiplagatové z Nizozemska.\n\nOd 9. května 2010 je také držitelkou světového rekordu na 25 kilometrech. Její čas z Berlína má hodnotu 1.19:53..\n\nV červnu 2015 vyhrála Olomoucký půlmaraton.\n\n"}
{"id": "651739", "url": "https://cs.wikipedia.org/wiki?curid=651739", "title": "Vanessa Lee Chester", "text": "Vanessa Lee Chester\n\nVanessa Lee Chester (* 2. července 1984, Hollywood, Kalifornie, USA) je americká televizní a filmová herečka černé barvy pleti. Ve filmové branži je aktivní od roku 1993. Její nejznámější rolí zůstává nejspíš role Kelly (dcery matematika Iana Malcolma) ve filmu Stevena Spielberga \"\" (1997). Mezi další filmy, ve kterých hrála, patří například \"Malá princezna\" (1995) nebo \"Znovu 17\" (2009). V současnosti však hraje spíše v amerických televizních seriálech (\"Family Law\", \"Justice\" ad.).\n"}
{"id": "651740", "url": "https://cs.wikipedia.org/wiki?curid=651740", "title": "Kokcidióza papoušků", "text": "Kokcidióza papoušků\n\nKokcidióza u papoušků není častá a to zejména vzhledem ke způsobu chovu v domácnosti. Relativně častější je u ptáků chovaných ve voliérách nebo v zoologických zahradách, kam mají přístup volně žijící ptáci. Kokcidióza papoušků může někdy probíhat ze přítomnosti těžkých klinických příznaků (deprese, anorexie, průjem, melena, úhyn), zatímco u jiných ptáků, i s nálezem velkého množství oocyst v jejich trusu, probíhá infekce bez klinických příznaků onemocnění.\n\nU papoušků byly popsány kokcidie z rodů \"Eimeria\", \"Isospora\" (oocysta obsahuje 2 sporocysty po 4 sporozoitech) a \"Sarcocystis\" (oocysta se 4 sporozoity), např. \"S. falcatula\". Oocysty \"E. dunsingi\" jsou vejčité, nemají mikropyle a dosahují velikosti 26-39 x 22-28 µm; patogenita není jasná. \"E. haematodi\" má široké vejčité oocysty, velké mikropyle a měří 25-40 x 21-35 µm. Oocysty \"Isospora psittaculae\" jsou kulaté až široce eliptické, dosahující velikosti 29-33 x 24-29 µm. Někdy je také popisována \"I. canaria\".\n\n"}
{"id": "651741", "url": "https://cs.wikipedia.org/wiki?curid=651741", "title": "Richard Schiff", "text": "Richard Schiff\n\nRichard Schiff (* 27. května 1955, Bethesda, Maryland) je americký televizní a filmový herec. V USA je známý především svou rolí Tobyho Zieglera v televizním dramatu \"The West Wing\" vysílaném televizní stanicí NBC (za tuto roli také obdržel cenu Emmy). Se stejným seriálem prošel také režisérským debutem, neboť se sám ujal režie jedné epizody (\"Talking Points\"). S režisérstvím nicméně začínal a počátkem 80. let působil jako režisér několika her na Brodwayi (např. Antigona). Od poloviny 80. let se nicméně věnuje spíše herectví. Objevil se v několika desítkách filmů a televizních seriálů, mezi nimi ve snímcích \"Nebezpečná rychlost\" (1994), \"\" (1997), \"Drtivý dopad\" (1998), \"Doktor Dolittle\" (1998) a v mnoha dalších.\n\nOd roku 1996 je Schiff ženatý s herečkou Sheilou Kelley, se kterou má dvě děti. V politice je příznivcem Demokratické strany.\n\n"}
{"id": "651743", "url": "https://cs.wikipedia.org/wiki?curid=651743", "title": "Peter Stormare", "text": "Peter Stormare\n\nPeter Stormare, vlastním jménem Rolf Peter Ingvar Storm (* 27. srpna 1953, Kumla, provincie Närke, Švédsko) je švédský herec, režisér, dramatik a hudebník. Proslul zejména jako herec v amerických filmech.\n\nAktivní je od roku 1978. Mezi jeho nejvýznamnější role patří postava Johna Abruzziho v seriálu \" Útěk z vězení\" nebo postava jednoho z únosců ve filmu \"Fargo\" (1996). Zahrál si také ve filmech \"Minority Report\", \"\", \"Armageddon\", \"Mizerové 2\", \"Kód Navajo\", \"Constantine\", \"Imaginárium dr. Parnasse\" a v mnoha dalších. Svůj hlas propůjčil také k namluvení postav nebo děje několika počítačových her.\n\n"}
{"id": "651745", "url": "https://cs.wikipedia.org/wiki?curid=651745", "title": "Franz Křepek", "text": "Franz Křepek\n\nFranz Křepek (9. ledna 1855 Dolní Nezly – 28. dubna 1936 Naděje) byl český sudetoněmecký politik v období Rakouska-Uherska i první československé republiky, po roce 1918 působil ve funkci předsedy strany Německý svaz zemědělců (BdL).\n\nNarodil se v rodině sedláka. V matrice římskokatolické farnosti Býčkovice bylo jeho jméno zapsáno v latinském tvaru \"Franciscus Kržepek\". Jelikož jeho mateřským jazykem byla němčina, z jeho křestního jména se stal \"Franz\", na háčku ve svém jméně trval. Navštěvoval reálku v Litoměřicích, tu zakončil v roce 1873. Vystudoval půdoznalectví na Vysoké škole zemědělské ve Vídni. V některých pramenech se uvádí, že studoval i na technice.\n\nDo politiky vstoupil roku 1881, kdy se stal vedoucím obchodního oddělení německé agrární strany pro Čechy. Působil ve funkci poslance Českého zemského sněmu (1886–1899). Na Český zemský sněm byl zvolen v doplňovacích volbách v listopadu 1886 za kurii venkovských obcí, obvod Litoměřice, Lovosice, Úštěk. Uspěl zde pak i v řádných zemských volbách roku 1889. Uvádí se tehdy jako německý liberál. Mandát za německé liberály obhájil ve svém obvodu i v zemských volbách roku 1895.\n\nVe volbách do Říšské rady roku 1885 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Karlovy Vary, Jáchymov atd. Mandát obhájil ve volbách do Říšské rady roku 1891 a ve vídeňském parlamentu setrval do konce jeho funkčního období, tedy do roku 1897.\n\nVe volbách roku 1885 se na Říšskou radu dostal jako kandidát klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice. Z tohoto klubu vystoupil roku 1896.\n\nPo vzniku republiky v roce 1918 spoluzaložil novou agrární stranu českých Němců Svaz zemědělců (\"Bund der Landwirte\"). Později působil jako předseda této strany. V parlamentních volbách v roce 1920 získal poslanecké křeslo v Národním shromáždění. Po parlamentních volbách v roce 1925 se stal senátorem. Post zastával do roku 1929. Ve volbách v roce 1925 se Německý svaz zemědělců (kandidovala s ním i Německá živnostenská strana) stal vůbec nejsilnější parlamentní formací německé menšiny. Podle údajů k roku 1920 byl Křepek profesí majitelem realit v Litoměřicích.\n\nV komunálních volbách v roce 1931 zvítězila v Litoměřicích koalice Německý občanský blok se ziskem 37,5 % hlasů. V důsledku toho nastala v místech, kde tato koalice ovládla radnice, politická krize vlivem její neochoty spolupracovat s tehdejší československou vládou Františka Udržala. Vláda ji nakonec řešila přímým jmenováním starostů. Kandidátem pro Litoměřice se stal Franz Křepek. Vláda ho jmenovala litoměřickým starostou 29. prosince 1933. V této funkci působil až do 28. dubna 1936, kdy byl na honu v lesích Lužických hor nedaleko obce Svor v blízkosti zřícenin hradu Milštejna nešťastnou náhodou zastřelen. Okolnosti této nehody nejsou dosud objasněny.\n\nByl zastáncem aktivní spolupráce Čechů a Němců v demokratickém Československu. Úzce spolupracoval s československou vládou a měl osobní vztahy s prezidentem T. G. Masarykem a předsedou agrárníků Antonínem Švehlou. Jeho politické snahy o praktické zapojení celé německé menšiny do politického života státu však ve 30. letech 20. století vyústily v neúspěch. Byl zemědělským odborníkem a věnoval se šermu. Jeho hrob je dodnes zachován v obci Soběnice.\n\n"}
{"id": "651746", "url": "https://cs.wikipedia.org/wiki?curid=651746", "title": "Vzdušnice (rozcestník)", "text": "Vzdušnice (rozcestník)\n\nVzdušnice může být:\n"}
{"id": "651747", "url": "https://cs.wikipedia.org/wiki?curid=651747", "title": "Swift Current Broncos", "text": "Swift Current Broncos\n\nSwift Current Broncos je kanadský juniorský klub ledního hokeje, který sídlí ve Swift Currentu v provincii Saskatchewan. Od roku 1967 působí v juniorské soutěži Western Hockey League. Své domácí zápasy odehrává v hale Credit Union iPlex s kapacitou 2 879 diváků. Klubové barvy jsou modrá, zelená, bílá, zlatá a černá.\n\nKlub byl založen roku 1967 a patří tak k nejstarším účastníkům WHL. V letech 1974-1986 hrál v Lethbridge, jinak nezměnil název ani působiště, což je v severoamerickém systému franšíz neobvyklé. Černým dnem v historii Swift Current Broncos byl 30. prosinec 1986, kdy při havárii autobusu zahynuli čtyři hráči klubu. K uctění jejich památky se trofej pro nejlepší hráče roku ve WHL jmenuje Cena čtyř Broncos. Největšími úspěchy mužstva jsou vítězství v playoff WHL v letech 1989 (kdy vyhrál i celý Memorial Cup) a 1993.\n\nNázev klubu pochází ze slova \"bronco\", označujícího v kovbojském slangu koně používaného při rodeu, který prudce vyhazuje a může se něm udržet jen mimořádně obratný jezdec. Klubové barvy jsou modrá a stříbrná, tým hraje v hale Credit Union iPlex pro 2 879 diváků, která mj. hostila Mistrovství světa v curlingu 2010. Nejznámějšími odchovanci Broncos jsou Bryan Trottier, Ken Baumgartner a Joe Sakic, z českých hokejistů klubem prošli např. brankář Milan Hnilička, útočník Ladislav Kohn a obránce Michal Rozsíval. Poslední jmenovaný v dresu tohoto týmu získal v  sezózně 1997/98 cenu pro nejlepšího obránce WHL. Trenérem je od roku 2009 Mark Lamb, který hrál v devadesátých letech NHL za Edmonton Oilers.\n\nZdroj: \n\n\n\nZdroj: \n\n\n\n"}
{"id": "651748", "url": "https://cs.wikipedia.org/wiki?curid=651748", "title": "Keston Bledman", "text": "Keston Bledman\n\nKeston Bledman (* 8. března 1988, Port of Spain) je sportovec, atlet, sprinter reprezentující Trinidad a Tobago.\n\nPrvní mezinárodní úspěch zaznamenal v roce 2005 na mistrovství světa do 17 let v marockém Marrákeši, kde vybojoval v čase 10,55 s bronzovou medaili v běhu na 100 metrů a stříbrnou medaili ve smíšené štafetě na 1000 metrů (100 m × 200 m × 300 m × 400m).\n\nV roce 2008 na letních olympijských hrách v Pekingu vybojoval stříbrnou medaili ve štafetě na 4×100 metrů. Společně s dalšími členy Marcem Burnsem, Emmanuelem Callanderem a Richardem Thompsonem zaběhl trať v čase 38,06 s. Stejného úspěchu dosáhl o čtyři roky později na olympiádě v Londýně.\n\n"}
{"id": "651749", "url": "https://cs.wikipedia.org/wiki?curid=651749", "title": "Marc Burns", "text": "Marc Burns\n\nMarc Burns (* 7. ledna 1983, Port of Spain) je sportovec, atlet, sprinter reprezentující Trinidad a Tobago.\n\nPrvní mezinárodní individuální úspěch zaznamenal v roce 2000 na juniorském mistrovství světa v chilském Santiagu, kde vybojoval bronzovou medaili v běhu na 100 metrů. O rok později získal na světovém šampionátu v Edmontonu stříbrnou medaili ve štafetě na 4×100 metrů. Na MS juniorů 2002 v Kingstonu získal v čase 10,18 s stříbro na stometrové trati, když o devět setin sekundy podlehl svému krajanovi Darrelu Brownovi.\n\nV roce 2006 vybojoval na hrách Commonwealthu v Melbourne bronz v běhu na 100 metrů. Cílem proběhl v čase 10,17 s. Stříbro bral Olusoji Fasuba z Nigérie (10,11 s) a zlato Asafa Powell z Jamajky (10,03 s). Na MS v atletice 2007 v japonské Ósace obsadil 8. místo.\n\nNa letních olympijských hrách 2008 v Pekingu se probojoval do finále nejkratšího sprintu, kde doběhl v čase 10,01 s na 7. místě. Společně s Kestonem Bledmanem, Emmanuelem Callanderem a Richardem Thompsonem vybojoval stříbro ve štafetě na 4×100 metrů. Na 7. místě skončil také na Mistrovství světa v atletice 2009 v Berlíně. Na olympijských hrách v Londýně postoupil do finále běhu na 4×100 metrů. V něm sprinteři z Trinidadu doběhli těsně pod stupni vítězů, na 4. místě. Po diskvalifikaci Kanaďanů však na stupních vítězů obdrželi Keston Bledman, Marc Burns, Emmanuel Callender a Richard Thompson bronzové medaile.\n\n"}
{"id": "651757", "url": "https://cs.wikipedia.org/wiki?curid=651757", "title": "Pruh", "text": "Pruh\n\nPruh je obvykle úzká podlouhlá plocha nebo velmi tenký, plochý a úzký předmět, který se nějak výrazně odlišuje od svého okolí. V některých případech může sloužit jako synonymum pro slovo pás nebo pásmo.\n\nV praxi se může jednat například o:\n\n\n\n\n\n\n\nPruch – lidové pojmenování pro kýlu (z německého \"r Bruch\")\n\n"}
{"id": "651758", "url": "https://cs.wikipedia.org/wiki?curid=651758", "title": "Havránek", "text": "Havránek\n\nPříjmení Havránek (zdrobnělina od havran) nese více osobností:\n\n\nHavránek je také název kopce:\n\n\nHavránek je také název rybníka:\n\n\n"}
{"id": "651760", "url": "https://cs.wikipedia.org/wiki?curid=651760", "title": "Dějiny Semil", "text": "Dějiny Semil\n\nTento článek pojednává o dějinách Semil\n\nPrvní písemná zmínka o městě Semily, resp. o farním kostele, je z roku 1352, a dá se tedy předpokládat, že město samotné existovalo již dříve. V Semilech sídlila šlechta, která zde vystavěla tvrz a později zámek. V roce 1542 se majetkové poměry ustálily a Semily se dostaly do vlastnictví rodu Smiřických. Později přešly do rukou Albrechta z Valdštejna a po jeho smrti do rukou cizích šlechtických rodů. Zámek, pivovar, lesy a další pozemky byly městem Semily odkoupeny v  letech 1898–1899 od francouzského rodu Rohanů. V roce 1850 byly vytvořeny orgány státní správy, a poddaní se tak stali svobodnými občany. Bylo zřízeno okresní hejtmanství, později obecní úřad. Okresním městem byly Semily do roku 2002, kdy byly okresní úřady zrušeny, a Semily se staly pověřenou obcí 3. stupně s 21 spádovými obcemi.\n\nNázev Semily se ustálil až v polovině 19. století, kdy se také Semily staly městem. Na starších mapách a dokumentech najdeme i tvary Semil, Semill, Semile či Semille. Od čeho je jméno odvozeno, můžeme se jen dohadovat – podle jazykovědců by mělo označovat osadu „semilů“, tj. lidí, kteří jsou milí nebo kteří se líbí. Městský znak tvoří modrý štít s jelenem, lípou, trávníkem a šesti zlatými šesticípými hvězdami v oblouku.\n\nV roce 1992 byla městu Semily schválena Českou národní radou městská vlajka, jejíž barevné řešení vychází z barev znaku. Vlajku tvoří dva pruhy, modrý a zelený, které jsou od sebe odděleny šesti zlatými šesticípými hvězdami. Semily mají ve znaku jelena od roku cca 1720.\n\nMěsto Semily bývalo často zaplavováno řekou Jizerou, proto bylo městečko položeno ve vyšší výšce kolem dnešního Komenského náměstí. Nynější Riegrovo náměstí a Podmoklice nebyly zastavěny.\n\nV letech 1620 a 1691 město zažilo dva požáry, při nichž shořela většina domů včetně někdejší fary, školy, radnice, panských domů a dvou kostelů. Šlechta však pomohla s obnovou města a roku 1713 měly Semily více domů nežli před požárem. Byl postaven nový zámek, tentokrát však blíže k Bítouchovu, aby nebyl ohrožován požáry. Nové domky byly převážně dřevěné a postaveny nepravidelně.\n\nStavba trati 030 z Pardubic do Liberce v letech 1856-1858 zapříčinila průmyslový rozvoj. Ten přispěl k výraznému rozvoji Semil a Podmoklic. Byly zde postaveny veliké textilní továrny a jiné průmyslové závody.\nPočátkem 20. století se začalo více dbát na vzhled města. Nevzhledné budovy, které nebyly zničeny po dalším požáru, byly zbourány a nahrazeny většími a výstavnějšími. Postavila se i Semilská nemocnice a vyrostla vilová čtvrť Na Kruhách v místech, kde byly původně jen louky. Čistý přírůstek domů v 1. desetiletí 20. století byl 115.\n\nPo skončení 1. světové války bylo postaveno dalších 26 domů Na Kruhách a 46 domů na Letné. Zbudovala se učňovská škola, druhá budova nemocnice, krematorium a v Podmoklicích škola.\n\nPo 2. světové válce bylo vystaveno gymnázium, ZŠ Dr. F. L. Riegra, vyrostlo několik bytových sídlišť: Oleška, Řeky, Pod nádražím, Černým most; a výstavba rodinných domů pokračovala nad nádražím, na Vinici a nad špejcharem.\n\nV poslední době se v Semilech na Riegrově náměstí v OD Rubín objevil Albert, byla zbourána továrna Kolora 05 a na jejím místě byl postaven diskont Plus (dnes Penny market). V Podmoklicích byl postaven Penny market, Tesco a koncem roku 2010 i Lidl.\n"}
{"id": "651762", "url": "https://cs.wikipedia.org/wiki?curid=651762", "title": "Kouzelník", "text": "Kouzelník\n\nKouzelník může být:\n\n\n"}
{"id": "651763", "url": "https://cs.wikipedia.org/wiki?curid=651763", "title": "Josef Fiala (skladatel)", "text": "Josef Fiala (skladatel)\n\nJosef Fiala (3. března 1748 Lochovice – 31. července 1816 Donaueschingen) byl český gambista, hobojista a hudební skladatel.\n\nV mládí byl ve službách hraběnky Valpurgy Netolické a hrál v její kapele na zámku v Lochovicích. Hraběnka jej vyslala do Prahy aby studoval hru na hoboj u předního hobojisty Jana Šťastného. Zde se naučil i hře na violoncello a violu da gamba u Františka Josefa Wernera. Z poddanství se mu podařilo uprchnout a v roce 1774 se stal hobojistou na dvoře knížete Ernsta Kraft von Oettingen Wallerstein ve Švábsku. Jeho spoluhráči v kapele byli mimo jiné Ignaz von Beeck , Josef Rejcha a Antonio Rosetti. Dochoval se záznam z roku 1776 o křtu jeho nemanželského syna Františka Xavera Josefa.\n\nV roce 1777 byl jmenován hobojistou kapely bavorského kurfiřta Maxmiliána Josefa III. Na jeho dvoře se setkal s Wolfgangem Amadeem Mozartem, se kterým se spřátelil. Mozart ho uvedl do šlechtické společnosti, pomáhal mu s pořádáním koncertů a přispěl tak k jeho pozdějšímu věhlasu.\n\nVe stejném roce se oženil s dcerou svého kolegy, hornisty Josefa Procházky. Z mnoha dětí, které se jim narodily, pouze dvě následovaly svého otce. Josef a Maximilián se staly hudebníky v Badische Hofkapelle v Karlsruhe.\n\nKe konci roku 1778 odešel do Salzburgu (bydlel ve stejném domě jako Mozart), kde se stal hobojistou v kapli arcibiskupa Hieronyma von Colloredo. Hrál na housle a violoncello i v divadelním orchestru a účastnil se tak i premiéry Mozartova \"Únosu ze serailu\". Ze Salcburku se přesunul do Vídně, kde působil jako první hornista u knížete Esterházyho.\n\nV roce 1786 byl pozván do Petrohradu, kde vstoupil do služeb knížete Orlova, aby zorganizoval jeho orchestr. Na zpáteční cestě z Ruska, uspořádal několik koncertů v různých evropských městech včetně Prahy, Berlína a Vratislavi. Hrál i před pruským králem Fridrichem Vilémem II.. Po návratu, se v roce 1792 stal prvním violoncellistou v kapele knížete Josefa Maria Benedikta zu Fürstenberg v Donaueschingen, kde také v roce 1816 zemřel.\n\nJosef Fiala byl všestranný skladatel i výkonný umělec. Své současníky udivoval virtuozitou své hry a vrcholnou technickou obtížností se vyznačovaly i jeho instrumentální koncerty. V jeho díle je patrný vliv W. A. Mozarta a naopak sám Mozart Fialovy skladby vysoce oceňoval. Poměrně velká část jeho děl se dochovala. Dodnes některá vycházejí znovu v moderních revizích. U nás byla jeho díla nalezena na zámku v Náměšti nad Oslavou. V roce 1993 vydal Reimländer tematický katalog jeho děl.\n\n\n\n\n\n"}
{"id": "651764", "url": "https://cs.wikipedia.org/wiki?curid=651764", "title": "Soukromá válka pana Wilsona", "text": "Soukromá válka pana Wilsona\n\nSoukromá válka pana Wilsona (v anglickém originále Charlie Wilson's War), je americký historický film resp. politické drama z roku 2007 natočené podle stejnojmenné knižní předlohy George Crileho, která byla napsána podle skutečných událostí. Film byl natočen režisérem Mike Nicholsem s Tomem Hanksem, Julií Robertsovou a Philipem Seymourem Hoffmanem v hlavních rolích. Jde o příběh, jehož hlavním hrdinou byl dlouholetý americký senátor Charlie Wilson, který osobně výrazně přispěl k porážce sovětských vojsk při násilné sovětské invazi, kdy Sovětská armáda vpadla do Afghánistánu v 80. letech 20. století a tím výrazně přispěl i k pozdějšímu zániku Sovětského svazu.\n\n\nFilm vydělal 66,7 milionů dolarů v Severní Americe a Kanadě a 52,3 milionů dolarů v ostatních oblastech, celkově tak vydělal 119 milionů dolarů po celém světě. Rozpočet filmu činil 75 milionů dolarů. V Severní Americe měl být původně vydán 25. prosince 2007, ale 30. listopadu bylo oznámeno přesunutí na 21. prosince 2007. Za první víkend vydělal z 2 575 kin 9,6 milionů dolarů.\n\nNa recenzní stránce Rotten Tomatoes získal z 196 započtených recenzí 82 procent s průměrným ratingem 6,8 bodů z deseti. Na serveru Metacritic snímek získal z 39 recenzí 69 bodů ze sta. Na Česko-Slovenské filmové databázi si snímek drží 71 procent.\n\n"}
{"id": "651765", "url": "https://cs.wikipedia.org/wiki?curid=651765", "title": "Zupaysaurus", "text": "Zupaysaurus\n\nZupaysaurus (\"ďábelský ještěr\") byl rod menšího masožravého dinosaura (teropoda) ze skupiny Neotheropoda, který žil na přelomu triasu a jury (asi před 200 miliony let) na území dnešní Argentiny (provincie La Rioja). \n\nPřestože nebyla objevena kompletní kostra, je jisté, že šlo o bipedního (po dvou se pohybujícího) predátora, dosahujícího délky kolem 5,2 až 6 metrů a hmotnosti asi 250 kg. Je možné, že měl na hlavě dva sbíhající se hřebínky, podobné těm u rodu \"Dilophosaurus\".\n\nObjevená lebka měřila na délku asi 45 cm, šlo tedy o menšího až středně velkého teropoda. Horní čelist vykazovala malý zářez mezi premaxilární a maxilární částí. Kotníkové kosti astragalus a calcaneus byly podobně jako u mnoha jiných raných teropodů zcela srostlé. Dnes je znám jen jeden exemplář dinosaura, označený \"PULR-076\", uložený ve sbírkách Národní univerzity v La Rioja. \"Zupaysaurus\" byl objeven v souvrství Los Colorados, na území provincie La Rioja. Ve stejných vrstvách byly objeveny také fosilie býložravých čtvernohých sauropodomorfů z rodu \"Riojasaurus\", \"Coloradisaurus\" a \"Lessemsaurus\". Ti mohli také tvořit běžnou kořist zupaysaura.\n\n\n"}
{"id": "651767", "url": "https://cs.wikipedia.org/wiki?curid=651767", "title": "Rytmus (hudba)", "text": "Rytmus (hudba)\n\nRytmus hraje důležitou úlohu v hudbě, ale i v tanci, řeči, zejména básnické, a v mnoha jiných situacích člověka i přírody kolem něho. „Rytmus je průběžné uspořádání členitých útvarů, jež má pravidelným návratem podstatných rysů vyvolávat i ukájet potřebu dát se do pohybu spolu s ním,“ uvádí heslo v Riemannově slovníku. Ottův slovník zdůrazňuje, že rytmus má svoji stránku trvání a stránku přízvuku, jež nelze od sebe oddělit, a zdůrazňuje nesmírnou rozmanitost jejich kombinací. Podobných definic existuje velké množství, Forel (1920) jich před sto lety napočítal kolem padesáti. To ukazuje, že výklad fenoménu rytmu není jednoduchý a je přímo závislý na kontextu (souvislostech jeho užití). \n\nŘecké slovo \"rhythmos\" znamená plynutí a odvozuje se od slovesa \"rhein\" téci, plynout, což obojí lze cítit ve významovém základu slova rytmus, rytmický. Řecké označení lehké a těžké doby v uspořádání metra naznačuje spojitost s chůzí a tancem: \"arsis\" znamená „zvednutí“ (lehká doba) a \"thesis\" „položení“ (těžká doba). Souvislost s fyziologickými rytmy dávají slovu náplň antropologickou. Evropské jazyky převzaly řecké slovo \"rytmus\" pro dynamické dění vyznačující se jistou pravidelností, která však nemívá jednoduchý kauzální výklad.\n\nVnímání rytmu souvisí s tělesnými funkcemi. Rytmicky pracuje srdce, více nebo méně pravidelné rytmy pozorujeme při vdechu a výdechu, při chůzi, o některých pravidelně uspořádaných pracovních činnostech říkáme, že jsou rytmické nebo rytmizované apod. Jsou-li tyto činnosti fázovány do jednotek (pohybových pulzů - např chůze \"pravá\" - \"levá\"), vyjadřujeme pravidelnou frekvenci jejich střídání (P - L - P - L) termínem \"tempo\" Končetina se pohybuje v prostoru určitou rychlostí (fyzikální parametr, metr za sec.), pravidelné návraty podnětu (opakování pohybu končetiny, úderu prstem na klávesu) se pro nás (psychologie) dějí v určitém tempu (hudba si pro ně vytvořila italskou stupnici s termíny jako \"andante\", \"allegro\" atd.). Tempo, které vnímáme jako „střední“ nebo neutrální (ani rychlé, ani pomalé), má blízko ke klidovému tepu srdce (70 až 80 tepů za minutu). Počáteční rozvoj průmyslové společnosti a nadcházející éra strojů nabídly skladatelům počínaje obdobím vídeňského klasicismu možnost užít k stanovení základního pohybu v hudbě strojku (Mälzelův metronom umožňuje orientačně stanovit frekvenci počítacích dob, např. M.M. čtvrtka=120, tj. čtvrťové hodnoty v dané skladbě odpovídají nastavení kyvadla na přístroji a za minutu jich odplyne 120). \n\nElementární poučení o rytmu v hudbě, jeho záznamu prostředníctvím notového písma a dalších s ním spojených termínech (počítací doba, pomlka, metrum, takt, synkopa, tečkovaný rytmus, polyrytmie aj.) obsahuje všeobecná nauka o hudbě.\n\n\n\n"}
{"id": "651768", "url": "https://cs.wikipedia.org/wiki?curid=651768", "title": "Comm", "text": "Comm\n\ncodice_1 je v informatice název unixové utility pro příkazový řádek, která porovnává dva soubory a vyhledává v nich stejné a rozdílné řádky. Nástroj codice_1 je specifikován ve standardu POSIX. Je běžnou součástí unixových systémů od druhé poloviny 80. let.\n\nNástroj codice_1 načítá dva soubory jako vstup. Výstup příkazu codice_1 obsahuje tři sloupce. V prvních dvou sloupcích najdeme řádky, které jsou unikátní pro první a druhý soubor (v uvedeném pořadí). Třetí sloupec obsahuje řádky společné pro oba soubory. Tato funkce se podobá příkazu codice_5.\n\nSloupce běžně odděluje znak codice_6 (tabulátor). Pokud soubor obsahuje řádek, který začíná oddělovacím znakem, mohou být hranice sloupců nejasné.\n\nZ důvodu efektivnosti očekává standardní implementace příkazu codice_1 soubory se seřazenými řádky dle abecedního řazení. Jedním z řešení je použít příkaz codice_8.\n\nAlgoritmus příkazu codice_1 využívá řadící sekvence aktuálního locale. Pokud nejsou řádky v obou souborech abecedně seřazeny podle aktuálního locale, není výsledek předem jasný.\n\nPodle běžných měřítek je codice_5 mnohem silnější nástroj než codice_1. Jednoduchý codice_1 se tak nejlépe hodí do skriptů. Hlavním rozdílem mezi codice_1 a codice_5 je to, že codice_1 se zbavuje informací o pořadí řádků tříděním.\n\nDrobný rozdíl mezi codice_1 a codice_5 je ten, že codice_1 se nepokusí o indikaci toho zda se řádek mezi dvěma soubory změnil. Řádky jsou uvedeny buď v sloupci „ze souboru #1“, „ze souboru #2“ nebo „oba“. Takové chování může být užitečné v případně, že si přejeme, aby byly dva řádky označeny jako rozdílné, i v případě, že se liší pouze v drobnostech.\n\nOproti codice_5, návratový kód příkazu codice_1 nemá logický význam, co se týče vztahu dvou souborů. Návratová kód 0 nám říká, že vše proběhlo bez chyby. Návratový kód větší než 0 vyhodnocujeme jako chybu během zpracování.\n\ncodice_1 má parametry, které mohou potlačit kterýkoliv ze sloupců. Díky tomu je codice_1 užitečný zejména ve skriptech.\n\nSoubor \"foo\"\n\nSoubor \"bar\"\n\nToto nám ukazuje, že oba soubory mají jeden banán, ale jenom \"bar\" má druhý banán.\n\nPři bližším pohledu zjistíme, že výstupní soubor má následující tvar. Povšimněte si, že sloupec reprezentuje počet tabulátorů před znaky. Značka \\t představuje znak tabulátoru a \\n zase nový řádek (notace v jazyku C). Mezery nejsou součástí výstupního souboru.\n\nV případě, že nechceme některý ze sloupců, tak jeho pořadí uvedeme jako parametr:\n\nV tomto případě jsme potlačili první dva sloupce, které odpovídali unikátním řádkům v obou souborech.\n\nZde jsme zase potlačili shodné řádky obou souborů.\n\n"}
{"id": "651770", "url": "https://cs.wikipedia.org/wiki?curid=651770", "title": "Õ", "text": "Õ\n\nÕ (minuskule \"õ\") je písmeno latinky. Vyskytuje se v portugalštině, vietnamštině, estonštině, võruštině, votštině, livonštině, skoltské sámštině a guaranštině. Znak je složen z písmene O a vlnovky (tildy).\n\nV portugalštině \"Õ\" není součástí abecedy a vyslovuje se jako nazální polozavřená zadní zaokrouhlená samohláska, která se v IPA rovněž značí jako [].\n\nVe vietnamštině se používá pro vyjádření polootevřené zadní zaokrouhlené samohlásky [ɔ]. Existují zde také odvozená písmena Ỗ (ỗ) a Ỡ (ỡ).\n\nV estonštině se vyslovuje jako polozavřená zadní nezaokrouhlená samohláska [] a představuje 24. písmeno abecedy. Dříve bylo zapisováno jako Ö, ale na začátku 19. století Otto Wilhelm Masing převzal písmeno \"Õ\", aby jasně ukázalo výslovnost slova a zabránila záměně mezi homografy.\n\nVýslovnost võruského \"õ\" je stejná jako u estonštiny. Ve votštině je svou výslovností estonskému velice podobné, ale je jen trochu vyšší. V livonštině \"õ\" představuje zavřenou střední nezaokrouhlenou samohlásku []. Ve skoltské sámštině se vyslovuje jako polozavřená střední nezaokrouhlená samohláska [].\n"}
{"id": "651772", "url": "https://cs.wikipedia.org/wiki?curid=651772", "title": "Zrození šampióna", "text": "Zrození šampióna\n\nZrození šampióna (v anglickém originále The Blind Side) je americký biografický sportovní dramatický film z roku 2009. Scénář napsal na základě knihy \"\" Michaela Lewise John Lee Hancock, který film zároveň režíroval. Příběh sleduje Michaela Ohera v podání Quintona Aarona, hráče amerického fotbalu během jeho studia na střední škole, jeho adopci Seanem a Leigh Anne Tuohy a to, jak se stal nejvyhledávanějším hráčem v univerzitním fotbalu. Roli Leigh Anne Tuohy ztvárnila Sandra Bullock, která byla za svůj výkon oceněna mj. Oscarem za nejlepší ženský herecký výkon a Zlatým glóbem ve stejné kategorii. Film samotný byl nominován na Oscara za nejlepší film.\n\nVětšinu dětství strávil sedmnáctiletý Michael Oher v různých pěstounských rodinách v Memphisu. Pokaždé, když je umístěn do nové rodiny, uteče. Otec jeho přítele, u kterého Mike přespal, se zeptá Burta Cottona, trenéra z křesťanské školy Wingate, jestli by nemohl pomoci s Mikeovým zápisem do školy. Trenér nadšený z Mikeových předpokladů pro americký fotbal zařídí Mikeovi místo ve škole i přes jeho nedostatečné školní výsledky.\n\nV nové škole se Michael spřátelí s chlapcem jménem SJ (zkratka z Sean Jr.). SJova matka Leigh Anne Tuohy je interiérová designérka a manželka bohatého businessmana Seana Tuohy. Po školní večerní hře na Den díkůvzdání si Leigh Anne všimne Michaela, jak jde po sám po silnici. Když se dozví, že Michael má v plánu strávit chladnou noc venku, nabídne mu místo k přespání u nich doma. Když další den ráno uvidí, jak Michael odchází, nabídne mu, aby u nich strávil svátky. Postupně se Michael stane členem rodiny Tuohy i přes podiv bohatých kamarádek Leigh Anne. Jedna z nich dokonce ke znechucení Leigh Anne řekne, že Leighina dcera Collins není v Michaelově přítomnosti v bezpečí.\n\nKdyž se Leigh Anne snaží stát se Michaelovou zákonnou opatrovnicí, dozví se, že byl odebrán své drogově závislé matce v sedmi letech a že nikdo nezná její místo pobytu. Dozví se také, že i přes slabé výsledky ve všech kategoriích, má Michael 98 percentilů v ochranných instinktech.\n\nPoté, co si Michael zlepší známky, může se stát členem školního fotbalového týmu. I přes nejistý start se Michael brzy stane hvězdou. SJ pošle videa s ukázkami Michaelovy hry trenérům univerzitních mužstev. Leigh Anne zjistí, že pro získání sportovního stipendia na univerzitě potřebuje Michael průměr alespoň 2,5, a tak se rozhodne najmout pro něj učitelku Sue. Někteří učitelé ze školy chlapci rovněž pomohou, a tak nakonec skončí s průměrem 2,52 (v americkém systému to znamená lepší výsledek, než 2,5).\n\nLeigh Anne dává jasně najevo, že před ostatními univerzitami preferuje University of Mississippi (Ole Miss), protože tam studovala ona i manžel. Michaelova učitelka Sue, další absolventka Ole Miss, řekne Michaelovi, který nemá rád hororové filmy, že FBI pohřbívá pokusná lidská těla pod hřištěm University of Tennessee. Navíc tuto školu nemá ráda Leigh Anne. Michael se tedy rozhodne pro Ole Miss.\n\nMichael a rodina Tuohyových se pak dostanou do vyšetřování Národní vysokoškolské atletické asociace (NCAA). Vyšetřovatelka řekne Michaelovi, že Tuohyovi jsou sponzoři a podporovatelé Ole Miss a že jeho trenér ze střední dostal práci na téže škole chvíli poté, co Michael přijal jejich nabídku. Michael se naštve a zeptá se Leigh Anne, jestli se ho ujala jen proto, aby hrál za její alma mater. Michael se pak vydá do čtvrti, kde bydlí jeho biologická matka. Jeho staří přátelé ho přivítají, ale pak má jeden z nich nevhodné poznámky o Leigh Anne a Collins. Michael se naštve, zbije ho a uteče.\n\nLeigh Anne po Michaelovi pátrá. Ten jí nakonec zatelefonuje a oba se setkají. Leigh Anne mu řekne, že bude podporovat jakékoli jeho rozhodnutí. Michael pak vyšetřovatelce vysvětlí, že chce jít na Ole Miss, protože tam studovala celá jeho rodina.\n\nTuohyovi vezmou později Michaela do kampusu Ole Miss, aby začal žít univerzitní život. Film končí emotivním rozloučením Leigh Anne a Michaela. Během závěrečných titulků se objevují fotografie skutečného Michaela Ohera a rodiny Tuohyových.\n\nRozpočet filmu činil 29 milionů dolarů. Natáčení školních scén probíhalo ve školách Atlanta International School a The Westminster Schools v Atlantě v Georgii a ve filmu účinkuje mnoho tamních studentů.\n\nRole Leigh Anne Tuohy byla původně nabídnuta Julii Roberts, ale ta roli odmítla, stejně jako roli, kterou nakonec získala Sandra Bullock ve filmu \"Návrh\". Bullock tuto roli nejdříve rovněž odmítala, protože nechtěla hrát zbožnou křesťanku, ale nakonec souhlasila dokonce se sníženým honorářem a s tím, že bude mít podíly na zisku filmu.\n\n\"Zrození šampióna\" si vysloužilo smíšené až pozitivní reakce kritiky. Server Rotten Tomatoes uvádí, že 66% ze 185 zahrnutých recenzí je pozitivních. Server uvádí: \"Některým divákům to může připadat moc, ale \"Zrození šampióna\" má výhodu dobrého zdrojového materiálu a dobrého výkonu Sandry Bullock.\" Server Metacritic hodnotí film 53 body ze 100 na základě 29 recenzí. Uživatelé ČSFD snímek hodnotí průměrně 82%.\n\nBěhem prvního víkendu po uvedení ve Spojených státech snímek v kinech utržil 34,5 milionů dolarů a stal se tak druhým nejúspěšnějším filmem víkendu po filmu \"\". Jedná se zároveň o nejúspěšnější první víkend filmu se Sandrou Bullock. Na začátku ledna 2010 film překonal v domácích tržbách hranici 200 milionů dolarů a stal se tak prvním filmem prezentovaným na plakátech se jménem pouze jedné herečky, který tuto hranici překonal.\n\nSandra Bullock za svůj herecký výkon získala Oscara, Zlatý glóbus, Screen Actors Guild Award, People's Choice Award, Teen Choice Award a Critics’ Choice Award. Samotný film byl nominován na Oscara za nejlepší film a získal Teen Choice Award.\n\n"}
{"id": "651778", "url": "https://cs.wikipedia.org/wiki?curid=651778", "title": "Karel Krejčí", "text": "Karel Krejčí\n\nKarel Krejčí, člen korespondent ČSAV (20. srpna 1904 Praha – 26. června 1979 Praha) byl český spisovatel, slavista, bohemista, významný polonista, literární historik, autor popularizačních knih o Praze a vysokoškolský pedagog.\n\nMaturoval na malostranském gymnáziu v roce 1923. Pak začal studovat bohemistiku a germanistiku na filozofické fakultě Univerzity Karlovy. Namísto germanistiky brzy začal studovat polonistiku. Jeho učiteli byli např. Marian Szyjkowski, Jan Máchal, Jan Jakubec a Otokar Fischer. V letech 1927–1928 absolvoval stáže na univerzitách v Krakově a ve Varšavě. V roce 1928 získal doktorský titul na základě práce \"Polské hnutí revoluční v letech 1830–1846 a české národní obrození\". Od 1929 byl asistentem slovanského semináře na Filosofické fakultě Univerzity Karlovy. V roce 1934 se habilitoval jako docent polonistiky prací \"Polská literatura ve vírech revoluce\". V průběhu druhé světové války, v době uzavření českých vysokých škol, působil jako středoškolský profesor na obchodní akademii v Praze a dále pracoval ve Slovanském ústavu.\n\nV roce 1945 byl jmenován mimořádným a v roce 1948 řádným profesorem polského jazyka a literatury na filozofické fakultě UK. V roce 1955 byl jmenován členem korespondentem Československé akademie věd, doktorem věd (DrSc.) pro obor filologických věd se pak stal o rok později.\n\nV roce 1956 se ve funkci prorektora postavil na stranu studentů, žádajících obnovení akademických svobod. Proto byl v roce 1958 propuštěn z fakulty. Poté pracoval ve Slovanském ústavu, Ústavu jazyků a literatur a posléze v Ústavu pro českou a světovou literaturu ČSAV. V roce 1975 odešel do důchodu.\n\nPůsobil rovněž v Klubu Za starou Prahu, byl 1977–1979 jeho předsedou.\n\n\n\n\n"}
{"id": "651779", "url": "https://cs.wikipedia.org/wiki?curid=651779", "title": "Park Inn Hotel Prague", "text": "Park Inn Hotel Prague\n\nPark Inn Hotel Prague sídlí v bývalé budově tiskárny a vydavatelství Unie Vilím na adrese Svobodova 1961/1 na Novém Městě v Praze u Výtoně, na nároží ulic Svobodova a Na Děkance, po nichž vede hranice Vyšehradu. \n\nSecesně novorenesanční budova s fasádou ve stylu art deco se sgrafitovým dekorem byla postavena v letech 1906–1907. Budovu navrhl F. Zvěřina. Na budově je umístěna deska, podle níž projekt vypracoval arch. J. Libanský, Praha II, a budovu postavil inž. Ant. Belada, Praha VI.\n\nPůvodně sloužila jako tiskárna Unie Vilím (Česká grafická unie, po znárodnění Polygrafia) a vydavatelství. Původní industriální ráz budovy prozrazují vysoké stropy a velké loftové prostory připomínající tovární haly. Dnes jsou jako připomínka na zdech umístěny rámy inspirované kubismem a litografie z dob staré tiskárny.\n\nBudova byla prodloužená v letech 1920-1921 (F. Beránek, Č. Gregor) a v letech 1936-1938. Dům s adresou Na Děkance 2109/1a s ní tvoří jednolitý celek.\n\nÚzemní plán zde původně počítal s bytovou výstavbou. Od prosince 2007 do ledna 2009 investor Red Group budovu za cenu 511 miliónů korun přestavěl na hotel Park Inn Praha s 210 pokoji a apartmány, konferenčními prostory a restaurací (původně byla inzerována jedna restaurace pro hosty hotelu a jedna pro veřejnost). Vnější secesní fasáda zůstala prakticky v původní podobě. Směrem do dvora bylo přistavěno další křídlo budovy v nejnovějším architektonickém stylu. Ze střešní terasy propojené s prostorami pro fitness je výhled na řeku a panorama vnitřní Prahy. Nad garáží a kongresovým centrem vznikly střešní zahrady, které byly osazeny rostlinami výrazných barev a menšími stromy. Na střeše objektu na tuto zahradu navazuje zeleň umístěná v nádobách. Nové stromy investor vysadil také v okolí objektu. \n\nInvestor Red Group rekonstrukci objektu podrobně projednával s památkáři. Autorem návrhu přestavby je atelier IBA Ian Bryan Architects s.r.o. Přestavbu provedla Skanska CZ, pro média ji prezentoval projektový manažer Martin Kratochvíl. Výstavbu hotelu financovala developerská společnost Red Group, hotel provozuje společnost The Rezidor Hotel Group či Carlson-Rezidor Group.\n\n\n"}
{"id": "651787", "url": "https://cs.wikipedia.org/wiki?curid=651787", "title": "Lambda (rozcestník)", "text": "Lambda (rozcestník)\n\nLambda je písmeno řecké abecedy, kterým je ve vědách označena např. vlnová délka nebo tepelná vodivost, ale i mnoho dalšího. Kromě toho má slovo lambda další významy nebo se vyskytuje ve slovních spojeních:\n\n"}
{"id": "651795", "url": "https://cs.wikipedia.org/wiki?curid=651795", "title": "Joe Mullen", "text": "Joe Mullen\n\nJoseph Patrick Mullen (* 26. února 1957) je bývalý americký hokejista, který hrával v National Hockey League a patří k nejúspěšnějším americkým hokejistům historie. Jeho bratr Brian rovněž hrával pravidelně v NHL.\n\nPřed začátkem kariéry v NHL hrával za Boston College Eagles v univerzitní soutěži ECAC. Nebyl draftován, profesionální smlouvu podepsal v roce 1980 s týmem St. Louis Blues. První sezónu odehrál na farmě Salt Lake Golden Eagles v Central Hockey League, kde byl vyhlášen nováčkem roku. Pravidelně začal nastupovat v NHL v sezóně 1981/1982, udržoval si bodový průměr nad 1 bod na utkání. V roce 1986 byl vyměněn do Calgary Flames. Tam odehrál nejlepší roky své kariéry. Mimořádně se mu vydařila zejména sezóna 1988/1989, ve které vybojoval s klubem Stanley Cup, sám zaznamenal nejlepší osobní rekord ziskem 110 bodů, vyhrál +/- bodování ligy a byl zvolen do prvního All-Star týmu. Před sezónou 1990/1991 jej Calgary jako nepříliš perspektivního vyměnilo do Pittsburgh Penguins. Tam byl důležitou součástí týmu, který v letech 1991 a 1992 vybojoval Stanley Cup. S výjimkou ročníku 1995/1996, který odehrál v Bostonu, působil v Pittsburghu až do konce kariéry v roce 1997.\n\nV reprezentaci USA debutoval na mistrovství světa 1979 v Moskvě. V roce 1980 po něm toužil trenér amerického týmu pro olympiádu 1980 Herb Brooks, Mullen však dal přednost profesionální smlouvě se St. Louis Blues a tak na olympiádě v Lake Placid nestartoval. Později hrál v reprezentaci USA na Kanadském poháru 1984, 1987 a 1991. Při poslední účasti se dostal s týmem do finále, kde podlehli Američané Kanadě. Již po ukončení klubové kariéry se nakrátko do národního týmu vrátil jako 42letý v roce 1999 na kvalifikaci pro mistrovství světa 1999 (Američané totiž na MS 1998 skončili až na 12. místě a museli odvracet hrozbu sestupu do B skupiny v kvalifikačním turnaji v době, kdy nebyli k dispozici hráči NHL (v týmu tehdy hrál také další veterán Neal Broten).\n\nTýmové\n\nIndividuální\n\n\n"}
{"id": "651800", "url": "https://cs.wikipedia.org/wiki?curid=651800", "title": "Zachraňte Willyho 4: Útěk z pirátské zátoky", "text": "Zachraňte Willyho 4: Útěk z pirátské zátoky\n\nZachraňte Willyho 4: Útěk z pirátské zátoky (orig. \"Free Willy: Escape from Pirate's Cove\") je americký rodinný film z roku 2010 v hlavních rolích s Beauem Bridgesem a Bindi Irwin. Jedná se o volné pokračování snímku \"Zachraňte Willyho!\".\n\nVeterinář a vdovec Sam Cooper je hospitalizován v nemocnici a nemůže se starat o svou dceru. Kirra Cooperová proto musí odletět z Austrálie za svým dědečkem Gusem do Jižní Afriky. Ten provozuje hroutící se zábavní park u moře v Kapském Městě. Během bouře se v laguně, oddělené od moře, která patří ke Gusovu pozemku, objeví mládě kosatky, které Kirra pojmenuje Willy.\n\nGusův konkurent Rolf Woods Gusovi nabídne za Willyho 500 000 dolarů, ale ten s prodejem nesouhlasí, protože Willy jako nová atrakce jeho parku láká zákazníky. Kirra potom přesvědčí Guse, aby zavolal pro Willyho odborníky. Ti řeknou, že Willy nemá dostatečně vyvinutou dovednost echolokace a pro přežití na volném moři by potřeboval svou rodinu, jinak by hladověl a zemřel. Kirra pak zjišťuje další informace a spolu se stejně starým pomocníkem v parku Silfisem začnou Willyho se zakrytýma očima učit lokalizovat ve vodě ryby.\n\nRolf se pak pokusí Willyho otrávit, aby mu ho Gus prodal levněji, než předtím nabízel. Dva muži, které Rolf poslal, jsou ale Gusem, Kirrou a Willym přemoženi. Rolf pak obvinění z toho, že muže poslal, odmítne, ale zopakuje svou nabídku na koupi Willyho. Kirra, která té noci spí na pláži, aby hlídala Willyho, je v noci kosatkou probuzena. Kirra si myslí, že chce nakrmit, ale Willy ji shodí do vody a nechá ji, aby se na něm povozila. Oba se pak stanou novou atrakcí parku, která láká další návštěvníky a novináře.\n\nPo čase si Willy s pomocí Kirry a Silfisa vyvine schopnost echolokace. Rolf mezitím neustále přesvědčuje Guse, aby mu Willyho prodal. Ten nakonec souhlasí, ale s podmínkou, že bude vše uskutečněno až se Kirra vrátí do Austrálie. Další zaměstnanec parku Mansa udělá nahrávku Willyho zvuků a pak je pustí z lodě na oceánu, aby nalákal Willyho rodinu. Ta se ale neobjevuje.\n\nKirra si později všimne plakátu, který láká na Willyho do Rolfova zábavního parku. Kirra je zklamaná tím, jak se její dědeček zachoval. Kirra si aspoň vynutí slib, že se o Willyho bude Rolf dobře starat. Kirra jde potom oznámit Willymu, že bude přesunut a uvidí na moři Willyho rodinu. Než přijde Gus, kosatky odplavou, a tak si Gus myslí, že si vše Kirra jen představovala.\n\nGus nakonec souhlasí s tím, že přesunou Willyho do moře, pokud je opravdu možné najít jeho rodinu. Kirra, Silfiso, Gus a Manso pak přesunou Willyho do přístavu. Tam se nakonec Willyho rodina objeví a kosatka se k nim přidá. Kirra potom také skočí do vody, aby se s Willym rozloučila.\n\nV den odletu se Kirra zeptá, jestli se může za Gusem vrátit příští léto. Když nastupuje na letadlo, Gus si setře slzu. Kirra se naposledy dívá na Kapské Město a v oceánu pod ní pluje Willy se svou rodinou.\n\n"}
{"id": "651804", "url": "https://cs.wikipedia.org/wiki?curid=651804", "title": "Speciální čarodějnický díl XX", "text": "Speciální čarodějnický díl XX\n\nSpeciální čarodějnický díl XX (anglicky \"Treehouse of Horror XX\") je 4. díl 21. řady amerického animovaného seriálu Simpsonovi. Premiéru v USA měl 18. října 2009. Scénář napsal Daniel Chun.\n\nDíl je rozdělen na tři části: Vražda na objednávku neboli Objednávka na vraždu (\"Dial 'M' for Murder or Press '#' to Return to Main Menu\"), Nedělejte kraviny, lidi (\"Don't Have a Cow, Mankind\") a Všude dobře, u Vočka nejlíp (\"There's No Business Like Moe Business\").\nNa začátku začnou z hrobu vstávat příšery upír, mumie, Frankenstein a vlkodlak. Vydají se do města, kde jim místní sígři řeknou, že se svými kostýmy jsou staré „vykopávky“. Převléknou se tedy za Harryho Pottera, Iron Mana a Jacka Sparrowa. Náhodou se dostanou na oslavu v domě Simpsonových. Začnou se tam bavit s ostatními ženami. Náhle do domu Simpsonových vtrhnou jejich manželky a začnou je masakrovat. Homer je naštve a ony mu utrhnou hlavu.\n\nLíza si myslí, že ji paní učitelka Hooverová vybere jako reprezentantku na letošní literární olympiádě. Vybere si místo ní jiného jejího spolužáka. Líza ho nařkne z podvodu a skončí po škole. Tam je i Bart. Oba se spolu domluví, že se navzájem pomstí svým učitelkám. Líza to ale špatně pochopí a učitelku Krabapelovou jenom prozvoní. Bart Hooverovou zabije. Na oplátku ale chce totéž i od Lízy. Ona odmítne. Bart ji nestále pronásleduje a ona nakonec místo toho zabije jeho.\n\nKrusty Burger předvádí nový hamburger. Hamburgery jsou však závadné a lidé, kteří hamburgery jedí, se promění v zombie. Když zombie někoho kousne, tak ten kousnutý se také promění v zombie. Nákaza se začne rychle šířit po celém městě. Po 28 dnech už je většina lidí nakažených. Simpsonovi stále odolávají. Nemají už co jíst. Bart dalekohledem objeví hamburger. Sní ho, ale zombie se z něj nestane. Simpsonovi zjistí, že Bart je imunní. V jeho těle je klíč k záchraně lidstva. Musí ho ale dostat do „bezpečné zóny“ za městem. Apu jim pomůže se tam dostat. Aby ostatní přežili, musí sníst Bartovo maso. Líza ale vymyslí jiný způsob - Bart se vykoupe v jejich jídle.\n\nDíl se odehrává jako muzikál – Homer s Marge jsou u Vočka. Vočko musí jít do sklepa protáhnout trubky a Homer se napije z volné pípy. Neudrží ale rovnováhu a spadne do trubek, nabodne se na ně a začne umírat. Vočko namluví Marge, že ji Homer opustil. Navíc se Homerova krev dostala do piva, které Vočko načepuje pro Marge. Marge se piva napije a do Vočka se zamiluje. Při pauze si Kang a Kodos muzikál velmi pochvalují. Po týdnu se Marge znovu vydá do Vočkovy hospody. Vočko narafičil dopis od Homera, kde ji přemlouvá, aby na něj zapomněla. Homer se naštve, dostane se z trubek, Vočka zabije a dostane Marge zpátky.\n"}
{"id": "651811", "url": "https://cs.wikipedia.org/wiki?curid=651811", "title": "Sarkocystóza ptáků", "text": "Sarkocystóza ptáků\n\nSarkocystóza (syn. sarkosporidióza) je protozoární onemocnění savců, ptáků a plazů způsobované heteroxenními (vícehostitelskými) kokcidiemi rodu \"Sarcocystis\" z čeledě \"Sarcocystidae\" (svalovkovití). Infekce min. 6 druhy sarkosporidií byla prokázána u 58 druhů ptáků z 11 řádů, včetně kura domácího a kachen (nikoliv ale u krůt).\nOocysty jsou izosporového typu – obsahují 2 sporocysty se 4 sporozoity. Nejznámějším druhem je \"Sarcocystis horvathi\" (syn. \"S. gallinarum\"), jehož podlouhlé obalené cysty (sarkocysty), dosahující velikosti 0,5-1,0 µm a obsahující banánovité cystozoity (2,5-3 x 9-12 µm), se mohou ojediněle najít ve svalovině hlavy, hřbetu a kloubů kura domácího. U divokých kachen byla popsána kokcidie \"S. riley\" (syn. \"S. anatina\"). O průběhu sarkocystózy udrůbeže je poměrně málo informací. Protože parazit přítomný ve svalovině ptáků je usmrcován vařením i chlazením, není sarkocystóza u drůbeže považována za zdravotně ani ekonomicky významnou. Inkubační doba je asi dlouhá, protože se většinou zjišťuje u starších ptáků (např. u kachen ve věku 85-154 dnů). Klinické příznaky jsou minimální, někdy je pozorována svalová slabost. Při pitvě i mikroskopickém vyšetření se nachází ložisková granulomatózní myozitida (svalové onemocnění se známkami zánětu) a sarkocysty. Definitivní hostitel kokcidie \"S. horvathi\" ještě není znám, pravděpodobně to je pes anebo kočka.\n\nU holubů, pěvců a papoušků parazituje \"S. falcatula\"; onemocnění, pozorované zejména v Sev. Americe, může probíhat akutně (netečnost, tělesná slabost, anorexie, dyspnoe, průjem, žlutě pigmentované uráty, ataxie, parézy končetin, naklánění hlavy), případně i s náhlými úhyny. U \"S. falcatula\" je definitivním hostitelem vačice opossum, jako transportní hostitel slouží šváb a mouchy. Pitevní nález je charakterizován hemoragiemi, edémem plic, zvětšením sleziny a jater.\n\nU dravců (káně lesní) byly popsány také heteroxenní kokcidie z rodu \"Frenkelia\" (\"F. microti, F. glareoli\"), jejichž vývoj je podobný rodu \"Sarcocystis\". Definitivním hostitelem jsou draví ptáci, mezihostitelem hlodavci (hraboš polní, norník rudý).\n\nVývojový cyklus ptačích sarkosporidií je pravděpodobně stejný jako u savců. V trávicím traktu mezihostitele dojde k uvolnění sporozoitů ze sporocyst a jejich rozšíření v těle krevní cestou. Schizogonie probíhá opakovaně v endotelu krevních cév a namnožené merozoit jsou krví rozneseny do svaloviny (kosterní i srdeční), kde vznikají sarkocysty obsahující četné banánovité cystozoity (bradyzoity). Jsou-li sarkocysty pozřeny definitivním hostitelem, dochází v jejich střevním traktu ke gametogonii a následné sporogonii s vyloučením oocyst trusem do prostředí.\n\nDiagnóza sarkocystózy je založena na pitevním nálezu a histologickém vyšetření. Původce lze prokázat v nativním otiskovém preparátu ze svaloviny. Onemocnění by mohlo být zaměněno za hypovitaminózu E, lokální bakteriální myozitidy a toxoplasmózu.\n\nTerapie není známa. Vzhledem k nedostatku informací vychází prevence z obecných postupů používaných pro zamezení zavlečení a šíření nákazy v intenzivních chovech, včetně zabránění kontaktu drůbeže se psy a kočkami.\n\n"}
{"id": "651816", "url": "https://cs.wikipedia.org/wiki?curid=651816", "title": "Michal Ambrož", "text": "Michal Ambrož\n\nMichal Ambrož (* 23. ledna 1954, Havlíčkův Brod, Československo) je český rockový zpěvák, kytarista, skladatel a textař, nejvíce známý jako frontman skupin Jasná Páka, Hudba Praha, Divoký srdce a Michal Ambrož a Hudba Praha. V současné době moderuje pořady \"\"Kalumet\"\" a \"\"Naděje Beatu\"\" na Radiu Beat. Mimo hudební činnost také řídí provoz malé vodní elektrárny na řece Sázavě. Přes matku je vnukem malíře Jana Zrzavého.\n\n"}
{"id": "651817", "url": "https://cs.wikipedia.org/wiki?curid=651817", "title": "Expedice 37", "text": "Expedice 37\n\nExpedice 37 byla třicátou sedmou expedicí na Mezinárodní vesmírnou stanici (ISS). Expedice proběhla v období od září do listopadu 2013. Byla šestičlenná, tři členové posádky přešli z Expedice 36, zbývající trojice na ISS přiletěla v Sojuzu TMA-10M.\n\nSojuz TMA-09M a Sojuz TMA-10M expedici sloužily jako záchranné lodě.\n\nZáložní posádka:\n\nExpedice začala po odletu Sojuzu TMA-08M s trojicí Pavel Vinogradov, Alexandr Misurkin, Christopher Cassidy 10. září 2013. Zprvu byla tříčlenná (Jurčichin, Parmitano, Nybergová), 26. září 2013 se k ní připojili i Kotov, Rjazanskij a Hopkins, kteří přiletěli v Sojuzu TMA-10M.\n\nKosmonauti přijali zásobovací loď Cygnus (let COTS Orb-D1) v jejím prvním letu ke stanici, připojená od 29. září – 22. října 2013. Z připojených nákladních lodí (ATV-4 Albert Einstein, Progress M-20M) první stanici opustila 28. října a 2. listopadu kosmonauti pozorovali její zánik v atmosféře Země, smyslem pozorování bylo získat poznatky o průběhu rozpadu lodi.\n\nNeobvykle střídající trojice z Expedice 38 (Michail Ťurin, Richard Mastracchio, Kóiči Wakata) přiletěla už 7. listopadu 2013, ještě před odletem starší trojice Jurčichin, Parmitano, Nybergová. Důvodem byla olympijská pochodeň cestující na olympijské hry v Soči. Pochodeň (z bezpečnostních důvodů nezapálenou) přivezla posádka Sojuzu TMA-11M na stanici, zde si ji předali všichni kosmonauti a prošli s ní všechny moduly. Dne 9. listopadu jí Kotov a Rjazanskij vynesli i do otevřeného kosmu při 36. ruském výstupu, ve vesmíru si pochodeň symbolicky předali mezi sebou. Při výstupu provedli i několik údržbových prací, výstup trval 5 hodin a 50 minut. Olympijská pochodeň nebyla ve vesmíru poprvé, před olympiádami v Atlantě (1996, mise STS-78) a Sydney (2000, mise STS-101) ji vynesly americké raketoplány, ale poprvé ji kosmonauti vzali s sebou při výstupu do otevřeného kosmu.\n\nExpedice skončila 10. listopadu odletem Sojuzu TMA-09M s Jurčichinem, Parmitanem a Nybergovou (a pochodní).\n\n"}
{"id": "651818", "url": "https://cs.wikipedia.org/wiki?curid=651818", "title": "Bryan Ferry", "text": "Bryan Ferry\n\nBryan Ferry (* 26. září 1945) je anglický zpěvák, hudební skladatel a klávesista.\n\nJeden rok studoval na Durhamské univerzitě a v letech 1964 až 1968 studoval krásná umění na Newcastleské univerzitě. Po dobu jednoho roku mu zde byl pedagogem Richard Hamilton. V době studií byl členem kapely City Blues. Po dokončení studií pracoval jako učitel hrnčířství na londýnské Holland Park School. Dále působil ve skupinách Banshees a Gas Board. V roce 1970 založil skupinu Roxy Music. Ta se rozpadla po vydání pěti alb v roce 1976. Později, v letech 1979 až 1982, vydala další tři desky a v roce 1983 se rozpadla. V roce 1971 byla obnovena a občasně vystupovala až do roku 2011, odkdy je opět neaktivní. Své první sólové album s názvem \"These Foolish Things\" vydal v roce 1973 a do roku 2014 jich vydal dalších čtrnáct.\n\nRoku 2011 mu byl udělen Řád britského impéria. Ferry měl vztah se dvěma ženami, jejichž fotografie se v sedmdesátých letech objevily na obalech alb kapely Roxy Music – Amandou Lear (\"For Your Pleasure\") a Jerry Hall (\"Siren\"). V roce 1982 se oženil s Lucy Helmorovou, rozvedli se roku 2003. Později byla jeho přítelkyní Katie Turnerová a následně Emily Comptonová. V lednu 2012 se oženil s 29letou (o 36 let mladší než on) Amandou Sheppardovou, avšak po devatenácti měsících se rozešli. Rozvod byl dokončen v roce 2014. Ferry později jako důvod rozchodu uvedl, že již nechtěl žádné další děti, na rozdíl od své manželky. Sheppardová byla předtím přítelkyní Ferryho syna Isaaca, přičemž Ferry s ní začal chodit v roce 2009.\n\n\n"}
{"id": "651822", "url": "https://cs.wikipedia.org/wiki?curid=651822", "title": "Sojuz TMA-09M", "text": "Sojuz TMA-09M\n\nSojuz TMA-09M je ruská kosmická loď řady Sojuz. Dne 28. května 2013 odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 36, Fjodora Jurčichina, Lucu Parmitano a Karen Nybergovou. Poté zůstala u ISS jako záchranná loď až do listopadu 2013, kdy se s ní stejná trojice kosmonautů vrátila na Zem.\n\nHlavní:\n\nZáložní:\n\nKosmická loď Sojuz TMA-09M nesená raketou Sojuz FG odstartovala z kosmodromu Bajkonur 28. května 2013 v 20:31:24 UTC. Se stanicí se spojila po šestihodinovém letu 29. května 2013 ve 02:10 UTC.\n\nPo 166 dnech letu se 10. listopadu 2013 ve 23:26 UTC se Jurčichin, Parmitano a Nybergová s lodí odpojili od stanice a ve 02:49 UTC druhého dne přistáli v kazašské stepi u Džezkazganu; let trval 166 dní, 6 hodin a 17 minut.\n\n"}
{"id": "651823", "url": "https://cs.wikipedia.org/wiki?curid=651823", "title": "Jaroslav Eminger", "text": "Jaroslav Eminger\n\nJaroslav Eminger (4. června 1886 Čáslav – 14. července 1964 Praha) byl československý generál, známý hlavně díky svému působení ve funkci velitele Vládního vojska v období Protektorátu Čechy a Morava za druhé světové války.\n\nJaroslav Eminger se narodil 4. června roku 1886 v Čáslavi jako syn potomka selského rodu z Pochvalova u Loun, plukovníka rakousko-uherské armády, Čeňka rytíře Emingera. Byl jediným synem a měl další čtyři sestry. Po dokončení základního vzdělání absolvoval Eminger státní nižší reálku v Košicích, avšak po necelých dvou letech se rozhodl přejít dle vzoru svého otce na vojenskou nižší reálku v rakouském Eisenstadtu. Po následujících dvou letech, kdy školu dokončil nastoupil ještě na vyšší vojenskou reálku v Hranicích na Moravě.\n\nNásledně absolvoval vojenskou akademii ve Vídeňském Novém Městě, kde mu byla po dokončení udělena v polovině srpna roku 1907 hodnost poručíka (\"Leutnant\") rakousko-uherské armády. Zároveň s tím byl nově zařazen k českému 7. dragounskému pluku „Vévoda Lotrinský“ (\"Böhmisches Dragoner-Regiment „Herzog von Lothringen“ Nr. 7\") pod velením plukovníka Wilhelma Kargera v Dobřanech a posléze v Praze. U pluku setrval však pouze do října roku 1911, kdy se rozhodl, že nastoupí na vojenskou školu ve Vídni. Školu dokončil v červenci roku 1914, kdy právě vypukla válka. Mezitím byl k počátku listopadu roku 1912 povýšen do hodnosti nadporučíka (\"Oberleutnant\"). Poté byl přiřazen do štábu 4. divize s níž byl odvelen na východní frontu.\n\nBěhem téměř celé války sloužil na východní frontě na různých štábních postech od divize po sbor. V březnu roku 1918 byl převelen na italskou frontu a zůstal zde až do konce války. Během války získal Eminger značné množství rakouských válečných vyznamenání a dosáhl hodnosti kapitána (\"Hauptmann\").\n\nPo návratu do své rodné vlasti se rozhodl Eminger pro vstup do nově vznikající Československé armády, kam byl přijat ve své původní hodnosti štábního kapitána. Následně byl odvelen na Slovensko, kde se zúčastnil bojů proti maďarským jednotkám. Za to byl následně vyznamenán Československým válečným křížem. Následně byl vyslán do Budapešti, kde sloužil jako vojenský přidělenec československé vojenské mise. Ke konci ledna roku 1921 byl povýšen do hodnosti majora generálního štábu.\n\nPo návratu do vlasti v březnu roku 1922 byl jmenován náčelníkem štábu 5. divize v Českých Budějovicích. V této funkci byl opět povýšen a to k 28. červnu roku 1923 do hodnosti podplukovníka generálního štábu. Následně byl v roce 1924 jmenován velitelem praporu 4. jízdního pluku, který byl součástí divize v Klatovech. Jízdní vojsko se stalo Emingerovi osudným a tak byl odvelen do Pardubic, kde absolvoval na tamější škole jízdního vojska dvouměsíční kurz pro velitele pluku. Po dokončení se ještě na krátkou dobu vrátil do Klatov ke svému praporu, ale ke konci roku byl odvelen na jižní Slovensko, kde byl jmenován velitelem 3. jízdního pluku v Nových Zámcích.\n\nZde však pobyl jen tři měsíce a ke konci března roku 1926 byl odvelen do Pardubic, kde byl přiřazen ke zdejší škole jízdního vojska jako zástupce velitele školy. Na služebním žebříčku stoupal Eminger vcelku rychle a tak byl v září téhož roku jmenován velitelem celé školy. K 4. květnu roku 1928 byl rovněž povýšen do hodnosti plukovníka generálního štábu.\n\nNásledně velel od počátku roku 1931 2. jízdní brigádě v Brně v jejímž velení byl, díky svým mnohaletým zkušenostem u jezdectva, dekretem prezidenta republiky povýšen k 13. červenci roku 1933 do hodnosti brigádního generála.\n\nPoté působil určitou dobu na ministerstvu národní obrany, kde sloužil jako generální inspektor jezdectva. V listopadu roku 1936 byl Eminger odvelen do Bratislavy, aby zde převzal velení 3. jízdní brigády. Zhruba o rok později byla brigáda rozšířena na 3. rychlou divizi a Eminger byl ponechán jako její velitel.\n\nKdyž byly 15. března 1939 české země obsazeny německou armádou a následující den podepsal Adolf Hitler výnos o zřízení Protektorátu Čechy a Morava, Československá armáda tím byla zrušena. Ze čtyř rychlých divizí, kterými disponovala, byly tři zrušeny a 3. rychlá divize generála Emingera se stala součástí nově vznikající Slovenské armády. Generál Eminger se tak rázem ocitl bez využití a situace v nově vzniklém Protektorátu Čechy a Morava ho nutila přemýšlet společně se svou manželkou o útěku ze země.\n\nV případě Československé armády bylo rozhodnuto, že bude nahrazena tzv. Vládním vojskem, které Němci dovolili zformovat v maximálním počtu pouhých 7000 mužů, což odpovídalo síle brigády. Předseda protektorátní vlády, generál Alois Eliáš, měl za úkol vybrat vhodného velitele tohoto vojska a rozhodl se právě pro Emingera, který by díky své vojenské minulosti v rakousko-uherské armádě nemusel být pro Němce příliš nápadný. Eminger nabídku chvíli zvažoval, ale nakonec na ní přistoupil.\n\nNejprve byl v dubnu 1939 Eminger jmenován přednostou umisťovacího oddělení na „Ministerstvu národní obrany v likvidaci“, kde měl za úkol vybírat vhodné příslušníky, kteří budou přijati do Vládního vojska. Již v této době se generál Eminger projevil jako pravý vlastenec, když na schůzi důstojníků nově zřizovaného Vládního vojska prohlásil, že \"„vládní vojsko má být vedeno a použito tak, aby se nepříčilo zájmům českého národa“\".\n\nGenerál Eminger se rovněž snažil, aby Vládní vojsko nebylo Němci využíváno k bojovým povinnostem na východní frontě. Eminger oponoval, že Vládní vojsko není dostatečně vybavené a jeho muži jsou ve většině případů přestárlí, nehledě na to, že výnos o Vládním vojsku stejně zakazuje účast v zahraničí.\n\nRoku 1943 se situace na východní frontě stala pro Německo nepříznivou a státní tajemník Karl Hermann Frank se začal obávat, že s přibližující se Rudou armádou se může v českém národě probudit naděje na osvobození a s pomocí vládního vojska, kterému Frank nevěřil, by mohlo dojít k povstání. Proto apeloval na Hitlera, který jeho obavy vyslyšel a na základě toho vydal velitel branné moci v protektorátu, generál Ferdinand Schaal rozkaz vyslání Vládního vojska do severní Itálie k plnění týlových povinností. Generál Eminger sice protestoval, ale neúspěšně.\n\nV Itálii byly jednotky Vládního vojska nasazeny k hlídání drážních objektů mezi Florencií a Aostou, avšak značné množství mužstva přešlo k italským partyzánům. Na Emingerův popud bylo do hlášení psáno, že vojáci 'byli odvlečeni' nebo jednoduše, že jsou \"„nezvěstní“\", čímž se Eminger snažil chránit rodiny zběhů před represemi. Generál Schaal totiž vydal rozkaz, že zběhové, kteří budou chyceni, budou na místě zastřeleni a jejich rodiny budou následně poslány do koncentračních táborů.\n\nPo válce byl generál Eminger zatčen kvůli údajné kolaboraci a 26. dubna 1947 stanul společně s generály Syrovým, Husárkem, Klecandou a Kunešem před soudem. Následně byl Eminger obviněn, že \"„se za okupace nechoval jak se slušelo na věrného a statečného občana československého“\". Generál Eminger byl však zproštěn veškerých obvinění a soud konstatoval, že \"„dospěl k nevyvratitelnému přesvědčení, že obžalovaný byl věrný Čech a statečný muž, a proto byla obžaloba shledána neudržitelnou, bezpodstatnou a pravdě neodpovídající“\".\n\nI když byl brigádní generál Eminger zcela očištěn, tak po únoru roku 1948, kdy v Československu proběhl komunistický převrat, byl pro nové poměry v armádě zcela nevyhovující a tak byl postaven mimo službu. Zbytek života prožil v ústraní a trpěl značnou finanční nouzí. Zemřel 14. července 1964 v Praze.\n\n\n"}
{"id": "651824", "url": "https://cs.wikipedia.org/wiki?curid=651824", "title": "QuAUDIOPHILIAc", "text": "QuAUDIOPHILIAc\n\nQuAUDIOPHILIAc je kompilační album, sestavené z hudby Franka Zappy, vydané v roce 2004 v Zappa Family Trust. Album obsahuje nahrávky ze 70. let 20. století.\n\n\n"}
{"id": "651834", "url": "https://cs.wikipedia.org/wiki?curid=651834", "title": "William Paul Young", "text": "William Paul Young\n\nWilliam Paul Young (* 11. května 1955 Grande Prairie, Alberta) je kanadský spisovatel, známý zejména díky svému románu \"Chatrč\".\n\nWilliam Paul Young se narodil v roce 1955 v Grande Prairie v Kanadě. Byl nejstarší a měl tři sourozence. Jeho otec byl pastor v různých menších sborech. Prvních deset let prožil se svými rodiči misionáři v nizozemské vysočině Nové Guineje, v regionu Západní Papui mezi obyvateli Dani, v kmenu domorodců s vyspělostí a technikou doby kamenné. Tito lidé se stali jeho rodinou a ač byl prvním bílým dítětem v kmeni, který mluvil jejich řečí, byl poctěn a zasvěcen do jejich kultury a společenství. Když mu bylo šest let, byl letecky přepraven do internátní školy. Rodiče často měnili své působiště a proto W. Paul Young vystřídal 13 různých škol. Nakonec vystudoval náboženství na Warner Pacific College v Portlandu v Oregonu. Rok na to se oženil s Kim Warrenovou, se kterou má šest dětí.\n\nYoung psal především proto, aby svým přátelům vytvořil jedinečné dárky a to až do doby, kdy ho jeho žena opakovaně prosila, aby napsal něco pro jejich šest dětí. Něco, co by dětem přiblížilo otcův pohled na Boha a na vnitřní uzdravení, které Young prožil jako dospělý. Výsledný rukopis, pojmenovaný \"Chatrč\", byl určen pouze pro jeho šest dětí a pro hrstku blízkých přátel.\n\nYoung nejdříve vytvořil pouze 15 kopií této knihy. Dva z jeho blízkých přátel ho povzbuzovali, aby knihu publikoval a spolupracovali na editaci knihy, aby mohl být rukopis publikován široké veřejnosti. 26 nakladatelů knihu odmítlo, a tak Young a jeho přátelé knihu publikovali pod hlavičkou svého nově vzniklého nakladatelství „Windblown Media“ v roce 2007. Společnost vynaložila na reklamu pouze 200$; Nakonec se kniha stala bestsellerem a obsadila první příčku mezi brožovanými beletriemi v červnu roku 2008 deníku New York Times. „Chatrč“ byla nejprodávanější beletrií a audio knihou roku 2008, a to až do 30. listopadu.\n\nYoung se dlouhodobě zaměřuje na dílo C. S. Lewise. Young oceňuje Lewise za jeho zaujetí charaktery postav, zejména při zkoumání obtížných otázek směřujících k víře v Boha.\n\nYoung pobývá v současné době v Happy Valley, Oregonu se svojí ženou. Young má šest dětí ve věku od 17 do 30 let, má dvě snachy a tři vnoučata.\n\nV rozhovoru pro World Magazine Susan Olasky, Young, který už není členem žádné církve, řekl „institucionální církev (náboženská) nepracuje pro ty, kdo jsou zranění a zničení... Pokud je Bůh milující Otec a ve světě je milost, ale nefunguje to pro ty z nás, kterým nebyla podána ta správná ruka, tak proč tohle děláme?\n\nČlánek v Macleanově časopise ze srpna 2008 uvádí, že Young je Kanaďan, který se narodil misionářům ve městě Dutch, v Nové Guineji, Young byl sexuálně zneužíván některými lidmi, kterým jeho rodiče sloužili/kázali, poté co se vrátil zpět domů, do křesťanské internátní školy. Young se protloukal životem, posilován částečně svojí vírou, ale zejména díky své ženě Kim, uchoval svá tajemství a vytvořil si svoji chatrč: „místo, kde můžeme schovat všechny naše krámy“, jak ji nazval. V 38 letech, se ocitl na dně. „Měl jsem tříměsíční poměr s jednou ženou – s jednou z nejlepších přítelkyň své ženy. To bylo to, co odválo moji malou víru stranou. Buď jsem mohl padnout na kolena a zabývat se bolestí své ženy nebo se ve vzteku zabít.“ Tento poměr ho málem stál manželství. Následujících 11 let pracoval na tom, aby porozuměl přirozenosti a charakteru Boha. Na konci roku 2004 došel k poznání, které mu dalo vnitřní pokoj a vnitřní porozumění toho, kým věří, že Bůh je – tento proces vložil do víkendu v knize.\n\n"}
{"id": "651839", "url": "https://cs.wikipedia.org/wiki?curid=651839", "title": "Suplikant", "text": "Suplikant\n\nSuplikant ( , \"prosebník\") je v informatice označení pro klienta, který zajišťuje autentizaci a bezpečnou komunikaci v bezdrátové síti Wi-Fi podle standardů WPA a WPA2. Zajišťuje též autentizaci pomocí IEEE 802.1X (uživatel a heslo). V praxi je suplikant speciální univerzální software, který je na počítači koncového uživatele spuštěn jako démon.\n\n\n"}
{"id": "651841", "url": "https://cs.wikipedia.org/wiki?curid=651841", "title": "Muzeum hlavního města", "text": "Muzeum hlavního města\n\nMuzeum hlavního města (čínsky: pchin-jin Shǒudū​ bówùguǎn, znaky 首都博物馆) v Pekingu, čínském hlavním městě, se soustřeďuje na sbírku čínského umění. Otevřeno bylo roku 1981. Budova, ve které je muzeum umístěno byla postavena koncem 90. let 20. století.\n\nVe sbírkách muzea se nachází 200 tisíc památek, ale pouze malá část je vystavována. Významná část muzejních sbírek pochází z archeologických výzkumů proběhlých přímo v Pekingu. Expozice muzea zahrnují výstavu starého porcelánu, bronzů, kaligrafie, obrazů, uměleckých předmětů z nefritu, ukázky sochařského umění.\n\n"}
{"id": "651843", "url": "https://cs.wikipedia.org/wiki?curid=651843", "title": "Tchořovická lípa", "text": "Tchořovická lípa\n\nTchořovická lípa byl památný strom, kterému věnovala pozornost řada umělců – spisovatelů i malířů. Do dnešní doby se nedochovala, byla zničena vichřicí v osmdesátých letech.\n\n\nOdhad stáří byl provedený srovnávací metodou s \"Budislavickou lípou\", o níž se vyprávělo, že byla zasazena v roce 1648 po třicetileté válce. Na lípě býval umístěn obrázek frátera ze lnářského kláštera Josefa Patery s nápisem: \"Královno míru, oroduj za nás\". Lípa zanikla během vichřice 1. srpna 1983.\n\nZ umělců do svého díla Tchořovickou lípu zahrnuli Kamil Bednář ve stejnojmenné básni, dále básník František Hrbek a v \"Zemi zamyšlené\" Ladislav Stehlík:\n\n\"Vůně puškvorců a modř hladin pod vysokými bílými oblaky, květ potměchuti na zdejších hrázích i rozmodlené mlýny, to ještě není krajina celá. Ještě k ní patří košatá thorovická lípa, v jejímž stínu svačí ženci, i vláček ujíždějící k Nepomuku jednokolejnou tratí, což obé zaujalo malíře Lva Šimáka na jedné toulce krajem a podnítilo s modravými staveními na thorovické návsi k namalování několika akvarelů.\"\n\n\n"}
{"id": "651845", "url": "https://cs.wikipedia.org/wiki?curid=651845", "title": "Petr Vondráček", "text": "Petr Vondráček\n\nPetr Vondráček (* 26. února 1976 Ústí nad Labem) je český herec, moderátor, konferenciér, klavírista.\n\nDo povědomí českých diváků se dostal hlavně účinkováním v seriálu \"Rodinná pouta\" v televizi TV Prima, který byl později přejmenován na \"Velmi křehké vztahy\". Později začal vystupovat jako moderátor v pořadu TV Prima \"Hádej, kdo jsem\". Zpívá a hraje v kapele Lokomotiva, s níž dříve vystupoval v pořadu Miloslava Šimka a Zuzany Bubílkové \"Politické harašení aneb S politiky stále netančíme\", který vysílala TV Nova. V hudbě má rád žánr rokenrolu. Na jaře 2016 byl jedním ze soutěžících v úspěšné hudebně - zábavné show TV Nova Tvoje tvář má známý hlas.\n\nZ partnerského vztahu s herečkou Barborou Janatkovou má dceru Aničku, která se narodila 7. 10. 2009.\n\nJe členem týmu Real TOP Praha, v jehož dresu se zúčastňuje charitativních zápasů a akcí. S fotbalem začínal v přípravce Chemičky Ústí nad Labem.\n\n\n"}
{"id": "651850", "url": "https://cs.wikipedia.org/wiki?curid=651850", "title": "Svatováclavská rota", "text": "Svatováclavská rota\n\nSvatováclavská rota (oficiální název Dobrovolnická svatováclavská rota) byla vojenská jednotka českých kolaborantů s nacistickým Německem, která vznikla v Protektorátu Čechy a Morava koncem druhé světové války. Byla založena 5. března 1945 rozkazem Karla Hermanna Franka. Jednotka vznikla v rámci Kuratoria pro výchovu mládeže, dohled nad jejím formováním vykonával SS-Brigadeführer Bernhard Voss, výcvik zajišťovali příslušníci Wehrmachtu. Rota nebyla nikdy bojově nasazena, po vypuknutí květnového povstání kapitulovala a její příslušníci byli internováni.\nČeši s protektorátní státní příslušností (ale i Poláci z Generalgouvernementu) bojovat v německých ozbrojených silách nesměli, naopak kdo německou státní příslušnost měl (a nebyl Žid), narukovat musel. Což se týkalo i Čechů, kteří si podali žádost o německou státní příslušnost na vlastní žádost nebo Čechů z tzv. Deutsche Volksliste (Německého národnostního soupisu). Podle Tomáše Krystlíka se mohlo jednat přibližně o 80 000 protektorátních Čechů, jež byli na základě obdržení německé státní příslušnosti do německých ozbrojených sil povoláni (mezi ně patřili i synové E. Moravce Igor a Jurij). O povinných odvodech protektorátních Čechů se během války nikdy neuvažovalo (ani po první ruské zimě 1941–1942). \n\nV prvních letech druhé světové války se sice v kruzích českých kolaborujících skupin objevily návrhy na zformování jednotek, které by bojovaly na frontě společně s Němci, ale žádný z nich nemohl být uskutečněn. Jednak kvůli odmítavému postoji Adolfa Hitlera a německého protektorátního vedení, které se obávalo přechodu těchto jednotek na stranu nepřítele, ale také kvůli české názorové roztříštěnosti ve výše zmíněných skupinách. \n\nNa sjezdu Českého svazu válečníků (organizace sdružující veterány rakousko-uherské armády) v březnu 1944 jeho předseda Robert Rychtrmoc tuto myšlenku znovu oživil. V memorandu z dubna téhož roku, směřovaného Emanuelovi Moravcovi jako předsedovi Kuratoria pro výchovu mládeže v Čechách a na Moravě a ministrovi školství a lidové osvěty, doporučil mobilizaci patnácti ročníků branců o celkové síle 600 000 mužů. Ani tyto plány nepřicházely ještě v polovině roku 1944 u německého protektorátního vedení v úvahu. \n\nZa první zvláštní organizaci Kuratoria pro výchovu mládeže v Čechách a na Moravě (KVMČM), která se vymykala běžné povinné službě, se dá považovat oddíl s názvem „Schar 240” (od konce léta 1944 Treuschar / Družina věrných či Věrná družina), jehož tvůrcem byl na přelomu let 1943 a 1944 Eduard Chalupa, hlavní pověřenec Kuratoria pro Prahu. Treuschar zanikl s budováním nových „ZZ-oddílů” (pohotovostních jednotek mládeže zvláštního zasazení), které byly Kuratoriem založeny na způsob Hitlerjugend-Luftschutzhelfer na odklízení trosek po spojeneckých náletech. K nim přibyly dívčí „oddíly DPJ” (Dívčích pomocných jednotek) na způsob BdM-Luftschutzhelferinnen a mladší „Vzorné roje” inspirované protipožárními spojkami z mladších chlapců HJ (Luftschutz-Meldefahrer).\n\nKe změně názoru německého protektorátního vedení na české ozbrojené formace došlo až se zhoršující se válečnou situací, kdy německé ozbrojené síly nasazovaly do bojů na frontě už i starce a chlapce. Začátkem roku 1945 přišel generální referent František Teuner s představou (pro německé vedení dosud nepřijatelnou) o bojovém nasazení Čechů. \n\nNěkdy kolem konce února až začátku března roku 1945 svolal generální referent MUDr. František Teuner schůzku, které se účastnili JUDr. Josef Victorin (Teunerův osobní tajemník z právního oddělení KVMČM), Eduard Chalupa (hlavní pověřenec Kuratoria pro Prahu, velitel ZZ-oddílů), Marie Pechová (Teunerova sekretářka), Jaroslav Krigar (vedoucí kuratorního referátu pro vnější služby), Jan Ryba (hlavní pověřenec Kuratoria) z Uherského Hradiště) a pravděpodobně i německý poradce při třetí pracovní skupině pro duchovní výchovu Dr. Alois Krannich (organizátor atentátu na E. Beneše). \n\nÚčastníci se na schůzce dohodli, že požádají u německých úřadů o povolení k vytvoření ozbrojené jednotky v rámci Kuratoria, jejímž úkolem by bylo bojovat proti Rudé armádě. Na další schůzce ve stejném osazení byly dohodnuty kroky k založení „Dobrovolnické svatováclavské roty”. O vzniku Svatováclavské roty nebyl informován ani nejvyšší představitel Kuratoria ministr Moravec a prezident Emil Hácha. Dne 5. března 1945 podepsal K. H. Frank dekret o postavení dobrovolnické jednotky Kuratoria. Založení Dobrovolnické svatováclavské roty bylo MUDr. Teunerem oficiálně vyhlášeno na schůzi ústředního vedení Kuratoria dne 20. března 1945. \n\nNa organizačních poradách mezi MUDr. Teunerem, E. Chalupou, Dr. Krannichem a SS-Brigadeführerem Bernhardem Vossem (dohlížejícím na vytvoření roty) a za přítomnosti poručíka wehrmachtu Gerharda Beywla (velitele německých instruktorů z řad wehrmachtu) došlo také k ústnímu jmenování E. Chalupy velitelem (Kompagnieführer) Dobrovolnické svatováclavské roty, přičemž Bernhard Voss během porad zdůraznil, že rota není součástí německé branné moci ani Waffen-SS.\n\nRota používala nejprve uniformy vládního vojska bez jakéhokoliv označení, přičemž na vycházky a za horšího počasí se jednalo o soukenné uniformy (maskovací haleny a vysoké boty) a pro výcvik o uniformy plátěné (tmavomodré tepláky a bundy na zip). Václav Krigar jako vedoucí oděvního skladu měl pravděpodobně zajistit látku na uniformy, což dokládá jím podepsaný požadavek ze dne 28. března 1945 pro výrobu 50 uniforem - šedozelené látky na blůzy a černé látky na kalhoty. Dva týdny před svým zánikem obdržela rota kuratorní uniformu, která se od předpisové mírně odlišovala, jelikož na levém rukávu chyběla orlice a nápis byl vyšit šedě. Také čepice obdržely pravděpodobně střih podle německé polní čepice. \n\nPodle předpisu sestávala uniforma z blůzy s vysokým uzavřeným límcem (rozhalenkou), límcovými výložkami Kuratoria a nárameníky s hodností. Levý rukáv blůzy měl být označen černo-bílou kuratorní orlicí a na manžetě levého rukávu černou páskou se stříbrným nápisem „Dobrovolnická svatováclavská rota“, pro mužstvo s hodnostním označením ve tvaru klínu nebo pásky. Kalhoty mužstva měly mít rovný střih a šedou barvu a boty šněrovací, velení kalhoty ve stejné barvě, ale jezdeckého střihu k holinkám (rajtky). Čepice byla ozdobena kuratorní orlicí a kokardou, přičemž u velení se stříbrným lemováním. Černý kožený opasek zdobila kuratorní přezka z bílého kovu a se znakem Kuratoria ve věnci z lipových listů.\n\nVýstroj se skládala z helmy („hříbek“), chlebníku a torny (sumky na munici). Ve výzbroji roty se nacházely československé lehké kulomety (jeden pro desetičlenné družstvo), pušky s bodáky a granáty. Ostrou munici obdrželi příslušníci roty jen pro službu ve stráži (pět nábojů pro muže) a větší zásobu ostré munice fasovali pravděpodobně až v den zániku.\n\nVýcvik probíhal v táboře Kuratoria v areálu středočeských lázní Čeperka u Unhoště. Tábor musel být ale nejprve pro vojenský výcvik upraven, což znamenalo zabavení celého objektu a povolání k nouzové službě jak hoteliéra tak personálu, dále úpravy táborových ubikací na kasárenský typ, vybudování střelnice, cvičných zákopů, nemocnice, skladu, řemeslných dílen a kanceláří pro první turnus členů roty, s kterým se počítalo ještě před oficiálním oznámením 19. března 1945. Ten nakonec započal až 21. března 1945 v počtu 48 členů roty. \n\nPlány SS-Brigadeführera Vosse předpokládaly výcvik prvního turnusu o velikosti 60 mužů a to v délce tří měsíců s lehkými pěchotními zbraněmi, u vybraných jedinců následný výcvik doplněný o speciální těžké zbraně. Z prvního turnusu měli vzejít rekruti pro budoucí instruktory. Vycvičení členové roty mohli nastoupit do řad vládního vojska. Velící řečí byla němčina. Výcvik nakonec trval pravděpodobně jen dva měsíce a ve výcvikovém táboře se na začátku května nacházelo 77 příslušníků mužstva. \n\nVýcvik měl na starosti velitel Eduard Chalupa, který samotný vojenský výcvik ale neprováděl, ten zajišťovali pod vedením německého poručíka Gerharda Beywla němečtí instruktoři z wehrmachtu. V době obsazení tábora to byli: Feldwebel (šikovatel) R. Schröder a poddůstojníci v hodnosti Unteroffizier R. Haufe, W. Tegchen, J. Aigner, F. Richter. V jednotce se ale vystřídalo více mužů, neboť někteří ji opustili v průběhu výcviku. Rota se dělila na dvě čety, první četě velel Miroslav Janda, druhé četě nejprve František Taufer a po něm Jaroslav Novák. Příslušníci roty byli placeni a řadovému členovi náležel žold 10 korun denně.\n\nVýcvik, jehož délka byla naplánována na tři měsíce, se skládal ze střelby z pušky a lehkého kulometu do kruhových terčů ve vzdálenosti 100 metrů, jednoho výcviku hodem granátem, výcviku v šermu bajonetem a teoretické instruktáže o konstrukci „pancéřové pěsti“ na cvičném modelu. Za celou dobu pobytu se ale členové roty dostali k ostrým střelbám z pušky pouze dvakrát nebo třikrát. V terénu probíhal výcvik s mapou. Nejtěžší zbraní, jakou jednotka disponovala, byl propůjčený kulomet MG42. Vedle vojenského výcviku se ve stanovách roty počítalo s třemi hodinami politického školení (duchovní výchovy) týdně. Praxe byla pravděpodobně jiná, jelikož podle výpovědi F. Taufera mělo jít o jednu hodinu týdně, přičemž ji vyučovali Eduard Chalupa (velitel), Jan Nepomuk Pipota, Miroslav Janda (velitel první čety) a Jaroslav Novák (velitel druhé čety).\n\nDo Svatováclavské roty se z pověření odbojových skupin Předvoj a Odboj československé mládeže přihlásil Jindřich Dufek, aby pro tyto skupiny získal informace o síle a určení jednotky. Další poznatky o rotě získal odboj i od úřednice Kuratoria Věry Novákové-Zlámalové, která sestavila částečný seznam jejích příslušníků.\n\nPo vypuknutí květnového povstání 5. května 1945 na základnu jednotky přijel povstalecký oddíl pod velením vrchního policejního strážmistra Pertla (podle jiného zdroje v jeho čele stál major čs. armády Harant) Povstalci vyzvali velitele Chalupu ke kapitulaci a připojení k povstání. Chalupa nařídil příslušníkům své jednotky, aby vytvořili kruhovou obranu a spálil všechny kompromitující dokumenty. Poté Svatováclavská rota kapitulovala, byla odzbrojena a její příslušníci transportováni do internačního tábora v Kladně.\n"}
{"id": "651851", "url": "https://cs.wikipedia.org/wiki?curid=651851", "title": "Diskografie Franka Zappy", "text": "Diskografie Franka Zappy\n\nToto je seznam alb Franka Zappy (*1940, †1993). Během svého života vydal celkem 62 alb.\n\n"}
{"id": "651854", "url": "https://cs.wikipedia.org/wiki?curid=651854", "title": "Ernst Heinrich Weber", "text": "Ernst Heinrich Weber\n\nErnst Heinrich Weber (24. června 1795 Wittenberg – 26. ledna 1878 Lipsko) byl německý lékař, který je považován za zakladatele experimentální psychologie.\n\nMedicínu vystudoval na univerzitě ve Wittenbergu. V roce 1818 byl jmenován docentem srovnávací anatomie na univerzitě v Lipsku, kde byl také v roce 1821 zvolen profesorem anatomie a fyziologie.\n\n\n\n"}
{"id": "651856", "url": "https://cs.wikipedia.org/wiki?curid=651856", "title": "Ukolébavka", "text": "Ukolébavka\n\nUkolébavka je zpravidla pomalá, tichá píseň, která má uspat posluchače. Často je rodiče zpívají malým dětem, u kterých tak navozují atmosféru klidu a míru.\nUkolébavky jako hudební žánr se zpívají už od pradávna, navíc jsou často lidového původu. Existují samozřejmě i ukolébavky umělé, složené známým umělcem. Ukolébavky mají silnou schopnost uklidňovat a ukolébávat, dítě se může soustředit pouze na píseň, zapomene na starosti, které ho provázejí a může spokojeně usnout. Nejčastěji tedy můžeme ukolébavky slyšet, když se dítě nachází v situaci, která ho děsí a nedá mu spát.\n\n"}
{"id": "651859", "url": "https://cs.wikipedia.org/wiki?curid=651859", "title": "Wpa supplicant", "text": "Wpa supplicant\n\nwpa_supplicant je v informatice název svobodné implementace IEEE 802.11i suplikantu pro Linux, FreeBSD, NetBSD a Microsoft Windows. Kromě plné podpory WPA2 obsahuje podporu pro WPA a starší bezpečnostní protokoly Wi-Fi:\n\n\n\nSpolečně se suplikantem je dodáván nástroj pro grafické uživatelské rozhraní (GUI) a utilita pro příkazový řádek, které slouží pro komunikaci s běžícím suplikantem. Oběma způsoby lze zhlédnout seznam aktuálně viditelných bezdrátových sítí. Lze nějakou síť vybrat, dodat případné doplňující informace potřebné pro ověření (např. heslovou frázi, uživatelské jméno a heslo, symetrický klíč) a přidat spojení do seznamu pro možnost automatického opětovného připojení. Grafické uživatelské prostředí je postaveno na Qt knihovně od Qt Software (dříve známé jako Trolltech).\n\nPodporované metody EAP:\n\n\nV roce 2017 bylo odhaleno, že wpa_supplicant je podobně jako jiné implementace zranitelný rodinou chyb protokolu WPA nazvanou KRACK. Přímo u wpa-supplicantu chyba z této rodiny dokonce umožňovala vnutit do komunikace nulový šifrovací klíč.\n\n\n"}
{"id": "651860", "url": "https://cs.wikipedia.org/wiki?curid=651860", "title": "Jazz from Hell", "text": "Jazz from Hell\n\nJazz from Hell je instrumentální album od Franka Zappy, vydané v roce 1986 u Barking Pumpkin Records (vinyl) a Rykodisc (CD). Album vyhrálo cenu Grammy.\n\nVšechny skladby napsal a uspořádal Frank Zappa.\n\n\n"}
{"id": "651863", "url": "https://cs.wikipedia.org/wiki?curid=651863", "title": "Živnostenský úřad", "text": "Živnostenský úřad\n\n\nVykonává činnosti:\n\nVykonává činnosti:\n\nVykonává činnosti:\n\nZákon č. 570/1991 Sb., o živnostenských úřadech - http://portal.gov.cz/app/zakony/zakon?q=570/1991\nZákon č. 455/1991 Sb., o živnostenském podnikání (Živnostenský zákon)\n"}
{"id": "651864", "url": "https://cs.wikipedia.org/wiki?curid=651864", "title": "Palynologie", "text": "Palynologie\n\nPalynologie je paleobotanická metoda moderní archeologie. Zaměřuje se na zkoumání tvaru a stavby pylů, a to jak z rostlin fosilních, tak rostlin patřících do geologické současnosti.\n\nPylová zrna, samčí pohlavní buňky rostlin, se prvně u rostlin objevila před 300 miliony let. Po uvolnění pylového zrna z prašníku a jeho setkání s bliznou dochází k hydrataci zrna, z toho následně vyroste pylová láčka a ta pronikne do semeníku, kde oplodní samičí buňku. Rostliny však produkují mnohem více pylu než se spotřebuje k opylení a nevyužitý pyl je roznášen do blízkého i vzdáleného okolí. Pylové zrno je kryto obalem, který má za úkol ochránit samčí buňku před vyschnutím, zářením nebo jiným poškozením při cestě z prašníku na bliznu. Obal je tvořen nedusíkatým biopolymerem sporopoleninem, který je velmi odolný, nezvětrává, nerozrušují ho bakterie ani houby. V prostředí bez kyslíků a při spíše kyselém pH vydrží bez porušení i řádově stovky tisíc let.\n\nPovrchová struktura pylových zrn je natolik specifická, že mikroskopickým rozborem lze podle tvarů určit druh nebo alespoň většinou rod (u trav mnohdy jen čeleď) běžných rostlin. Tohoto jevu právě využívá palynologie pro určování taxonů rostlin v archeologii nebo alergologii a také pro získání znalosti o vývoji vegetace v minulosti. Dokáže se takto z různých sedimentů zjistit, jak docházelo v průběhu století i tisíciletí ke změnám prostředí.\n\nRozborem pylových zrn si také pomáhá archeologie při studiu způsobu života prapředků. Tehdy se dělají průzkumy starých odpadních jam, ve kterých je pylové spektrum závislé ne na nalétaném pylu, ale na složení stravy lidí, co používali z rostlinného materiálu v domácnosti a čím krmili hospodářská zvířata. Čím dále do minulosti, tím obtížněji se v pylových rozborech dokazuje přítomnost člověka a jeho aktivita.\n\nPomocí této metody lze kvalifikovat jednotlivé druhy a následně provést částečnou rekonstrukci minulé krajiny. Slouží také k určování stáří usazenin, například rašelin či spraše z předchozích geologických období. Analyzuje pylová zrna v sedimentech, kde uvízla po zavátí.\n\nPodle pylů lze rekonstruovat dávný porost či klimatické podmínky v blízkosti archeologického naleziště. Nejjednodušší získávání vzorků je z rašelinišť nebo dna jezer.\n\nPyly se ze sedimentů dostávají pomocí macerace, což je chemický proces, při kterém se počítá s rozličnou odolností minerálních látek vůči chemickým činidlům. Macerací se pylová zrna očistí od přebytečného balastu. Nejčastějším činidlem je acetylační směs anhydridu kyseliny octové a koncentrované kyseliny sírové. Tato směs nejen vzorek vyčistí, ale i mírně naleptá sporopoleinový povrch, což dovolí pro lepší pozorování pod mikroskopem ho obarvit. Vyčištěný pyl se uchovává v glycerinu, aby je nezničily bakterie a vzduch. Existují klíče, podle kterých se pylová zrna určují, správné určení je otázkou znalostí a praxe.\n\nPro znázornění změn vegetace v závislostí na čase slouží tzv. pylový diagram. Pokud známe jak rychle se prověřovaný sediment ukládal, můžeme na jednu osu diagramu vynášet hloubku, z které byl vzorek získán, tj. čas, ze kterého pochází. Na druhou vynášíme jednotlivé druhy rostlin a procentuální podíl. Při interpretaci diagramu je nutno dále mít další znalosti o lokalitě, například časté povodně nebo vzdušné proudy přinášející pyl z velké dálky.\n\nV zahraničí se palynologie neužívá pouze jako archeologická metoda, ale například má velký význam v kriminalistice.\n\nNejvhodnějšími lokalitami pro odběr vzorků pro pylovou analýzu změn v rostlinné vegetaci jsou rašeliniště nebo jezerní usazeniny. U rašelinišť známe rychlost přirůstání rašeliníku a ukládání odumřelých rostlinných zbytků. U jezerních sedimentů, pokud nejsou narušovány vodními živočichy, lze při opatrném postupu taktéž získat velice kvalitní, hodně vypovídající vzorky.\n\nNejvětší množství vzorků z českého území je sesbíráno z období středověku, zvláště pak z větších středověkých objektů jako jsou města. V rámci středověkých objektů slouží za skvělá naleziště dna studen, kde zrna zůstávají ve vlhku bez většího přístupu vzduchu. Pylová zrna však nemusejí zůstávat jen v krajině, ale mohou být i součástí stavebního materiálu (např. cihel) nebo v tělech zemřelých coby pozůstatek stravování.\n\nPalynologie pomáhá odhalovat historický vývoj životního prostředí, různost zemědělských kultur i lidských sídlišť. Je jedním z nástrojů, který pomáhá zjistit historii běžného života, pomáhá usuzovat na dosažitelnost přírodních zdrojů a způsob jejich využití. Za zásadní můžeme označit přínos palynologie pro znalosti o krajinné archeologii. Oproti klasickým archeologickým metodám zjišťuje vliv osídlení na okolní prostředí podrobněji a komplexněji.\n\n"}
{"id": "651865", "url": "https://cs.wikipedia.org/wiki?curid=651865", "title": "Pierre-Esprit Radisson", "text": "Pierre-Esprit Radisson\n\nPierre-Esprit Radisson (v angličtině Peter-Esprit Radisson, cca 1636-1710) byl francouzský dobrodruh, cestovatel, obchodník a zálesák (coureur de bois), jeden ze zakladatelů Společnosti Hudsonova zálivu. Většinu svého života strávil v Severní Americe, kde střídavě pracoval jak pro Francouze, tak pro Angličany.\nO jeho rodičích ani dětství se téměř nic neví. Narodil se pravděpodobně roku 1636 (nebo méně pravděpodobně 1640). Do Nové Francie se dostal zřejmě roku 1646 se svou nevlastní sestrou Marguerite Hayetovou. Ta si v roce 1653 vzala Médarda Chouarta Des Groseillierse, muže, který se stal Radissonovým druhem na jeho cestách. První zmínka o Radissonovi je až z jeho zajetí Irokézy zřejmě v roce 1651. V té době žil v Trois-Rivières při řece sv. Vavřince. Když se vydal s kamarády na lov, byl přepaden a zajat Mohawky, kteří ho odvlekli na své území. Prošel rituálem adopce (smuteční války) a dostal se do významné rodiny, zřejmě původem huronské přesídlené mezi Irokézy. Podle jeho vlastních slov se k němu všichni od začátku chovali velmi mile a doslova ho rozmazlovali. Rychle se naučil jazyk a začal se zúčastňovat loveckých výprav. S životem mezi Indiány se nesmířil a pokusil se o útěk. Byl však chycen a tentokrát už neunikl krutému zacházení. Irokézové ho mučili běžným způsobem. \"\"Vytrhali mi čtyři nehty a donutili mě zpívat...Přišla žena s chlapcem a řekla mu, aby mi křemenem uřízl prst. Chlapci byly asi 4 roky...nepodařilo se mu to, neboť neměl dost síly...Prst krvácel a žena řekla chlapci, aby z něj vysál krev...Následující ráno...mě opět donutili zpívat...Pak přišli starší muži, jeden si sedl ke mně, zapálil si dýmku a rozžhavený tabák přikládal na můj palec...až byl úplně opuchlý a nehet a maso vypadaly jako uhlíky...Příští den mi pálili nohy a chodidla...Kvůli velkému utrpení jsem už ani nevěděl, jestli žiju nebo jsem mrtvý, měl jsem horečku a velké bolesti.\"\" Po této \"lehčí\" formě mučení obvykle následovalo extrémně kruté opečení na pomalém ohni, ale Radisson byl této finální tortury ušetřen. Na rozdíl od mnoha jiných zajatců, které Mohawkové přivedli s ním, přežil a byl znovu adoptován svou původní rodinou, která se o něj postarala a za přispění jejích členů se uzdravil. Obdržel indiánské jméno \"Oninga\".\n\nV roce 1653 se Radisson vydal s několika svými soukmenovci do Fort Orange (Albany), kde za něj Nizozemci nabídli výkupné. On sám to odmítl a vrátil se zpět do své indiánské vesnice. Nicméně po návratu si to rozmyslel, utekl a dosáhl v bezpečí Fort Orange. Nějakou dobu zde působil jako překladatel, ale záhy odjel s lodí do Evropy, do Amsterodamu. Koncem roku 1654 už byl zpět v Nové Francii. Jeho švagr Médard Chouart Des Groseilliers právě v té době odjel na dvouletou cestu do nitra kontinentu. Podle samotného Radissona se cesty účastnil i on, ale jiné prameny toto jeho tvrzení popírají.\n\nV době Radissonovy nepřítomnosti zatím došlo k uzavření příměří mezi Irokézi a Francouzi. V roce 1656 navíc jezuité vyslali své členy přímo do nitra Irokézie ustavit zde misii. K další výpravě, kterou vedl Paul Ragueneau mířící do Sainte-Marie-de-Gannentaa (Onondaga) vyslané v roce 1657, se jako doprovod připojil i Radisson. Mezi Irokézi však velmi záhy převládla nespokojenost s přítomností misionářů a plánovali jejich likvidaci. Radisson se rozhodl rafinovaným způsobem jezuity a jejich pomocníky zachránit. Kanadská jeptiška Marie de l’Incarnation, která si vedla o událostech v Nové Francii deník, napsala: \"\"mladý Francouz\" (Radisson), \"který byl adoptován významným Irokézem a jenž se naučil jejich jazyk, řekl svému indiánskému otci, že měl sen, že\" (Irokéz) \"musí uspořádat oslavu, na níž musí být všechno snědeno, jinak umře.\"\" Poslušni plnění poselství snů, přišli všichni Indiáni na oslavu a snědli velké množství zřejmě drogami napuštěného jídla a pití. Indiáni se tím dostali do takového transu, že si nevšimli, jak Francouzi zatím opouštějí svou misii.\n\nKrátce po návratu do údolí sv. Vavřince se Radisson vydal se svým švagrem na cestu k Hořejšímu jezeru a do jeho okolí. Výprava trvala asi jeden rok a tentokrát je z Radissonových zápisků zjevné, že se cesty skutečně zúčastnil. Jako doprovod měli Ottawy a Hurony. Pronikli na západ od Hořejšího jezera a dostali se do kontaktu se Siouxy, pravděpodobně jako vůbec první běloši. Radisson také popsal slavnost mrtvých, která se odehrála v zimě 1659/60 a na níž se sešlo „18 různých národů“. Během roku se jim zřejmě podařilo prozkoumat poměrně velké okolí jezera. V létě 1660 se s velkou skupinou Indiánů a obrovským množstvím kožešin vrátili do Trois-Riviéres. Chamtiví úředníci však většinu nákladu zabavili, dali oběma pokutu a Groseillierse načas zavřeli do vězení s odůvodněním, že cestovatelé neměli na cestování a obchodování povolení od guvernéra. Oba byli tímto jednáním pochopitelně hluboce zklamáni.\n\nPo jistých peripetiích se oba dobrodruzi vydali hledat lepší zázemí do Nové Anglie. Odtud zřejmě podnikli několik neúspěšných pokusů dosáhnout Hudsonova zálivu lodí. V roce 1665 opustili Novou Anglii a po dobrodružné cestě, kdy jejich loď zajali a vyrabovali Nizozemci, se přes Španělsko dostali do Londýna. Anglie se neukázala o nic klidnější. V době jejich pobytu zasáhl Londýn požár a epidemie moru. Nicméně oběma se podařilo získat vlivné přátele u dvora a oblíbil si je i král Karel II. V roce 1668 vypluli na dvou lodích na cestu do Hudsonova zálivu, ale jen lodi, na níž byl Groseilliers se podařilo dosáhnout cíle a vrátila se roku 1669 s velkým nákladem kožešin. Krátce na to v květnu 1670 došlo k založení Hudson´s Bay Company (Společnost Hudsonova zálivu). Hned poté se oba cestovatelé vydali znovu do Hudsonova zálivu. Lodě dorazily do oblasti ústí řek Rupert a Nelson a místní území bylo prohlášeno za vlastnictví Hudson´s Bay Company. Oba cestovatelé pak do roku 1675 podnikli několik dalších cest po ose Anglie-Hudsonův záliv.\n\nV Nové Francii mezitím rostlo znepokojení ohledně anglických aktivit na severozápadě. Jean Talon, intendant Nové Francie, poslal na západ několik expedic, z nichž jedna pronikla do oblasti Hudsonova zálivu. Jeden z členů expedice jezuita Albanel byl Angličany zajat, ale přesto přesvědčil Radissona a Des Grosseillierse, aby se vrátili do služeb Francouzů. Oba se vydali nejprve do Francie a následně do Kanady. Guvernér Frontenac si s nimi tak trochu nevěděl rady, obával se, jak na jejich případné aktivity zareaguje „prominentní objevitel“ La Salle. Des Grosseilliers zůstal v Trois-Rivieres. Radisson se vrátil do Francie a v letech 1677-78 se zúčastnil loupeživé protiholandsky zaměřené expedice do Afriky a Karibiku. Ta však skončila katastrofou a Radissonovi se sotva podařilo vyváznout životem a dostat se zpět do Francie. Zde mu ministr Jean-Baptiste Colbert sdělil, že jeho vlažné přijetí souvisí i s tím, že v Anglii má stále manželku a tak stále není jisté, zda \"nepřeběhne\" zpět. Radisson se jí pokusil přivézst do Francie, ale její otec tomu zabránil. Zde došlo mezitím k založení \"Compagnie du Nord\", která měla hájit hospodářské zájmy Francie na severozápadě Kanady a neoficiálně konkurovat Hudsons Bay Company. S expedicí \"Compagnie du Nord\" se do Kanady nakonec vydal i Radisson, připojil se i Des Grosseilliers a oba se pak podíleli na založení francouzských základen v Hudsonově zálivu. Stalo se tak začátkem 80. let 17. století.\n\nMezitím došlo k několika událostem, jež ovlivnily situaci kolem sporů o Hudsonův záliv. V roce 1683 zemřel nejschopnější ministr krále Slunce Jean-Baptiste Colbert, na jehož podporu oba dobrodruzi spoléhali. Vztahy mezi Francií a Anglií byly víceméně přátelské a tak byla snaha jakékoli spory utlumit. Proto Francouzi přestali načas oficiálně podporovat pronikání do této oblasti. Des Groseilliers se vrátil do Kanady a Radisson se znovu stal zaměstnancem Společnosti Hudsonova zálivu (1684). Prakticky záhy se vydal do Hudsonova zálivu a opět zde provedl „převrat“ a obchodní stanici při ústí řeky Nelson převedl pod anglickou \"správu\". Zajal při tom množství francouzského zboží a přivezl do Anglie i svého synovce Des Groseillierse ml. Francouzi zuřili. Bylo stále zřejmější, že dobré vztahy mezi oběma mocnostmi jsou \"nepřirozenou\" záležitostí udržovanou jen díky dynastické politice. I to se mělo brzy změnit.\n\nV březnu 1685 se v Londýně podruhé oženil. Vzal si Margaret Charlotte Godetovou, ale brzy se zase vydal do Ameriky. Francouzi, jmenovitě ministr Seignelay a guvernér Nové Francie Brisay Denonville, hodlali Radissona přivézt zpět na francouzskou stranu ať už dobrovolně nebo násilím. Ten mezitím pobýval v oblasti Hudsonova zálivu. Bylo to v letech 1685-1687 a šlo o poslední roky strávené v Kanadě. V té době byl velmi vlivnou postavou HBC a dostával výplatu 100 liber ročně. Nicméně se stále častěji dostával do sporů s dalšími představiteli společnosti. V roce 1687 se vrátil zpět do Londýna a tím jeho cesty skončily. Žil zde až do roku 1710, přičemž se stihl ještě potřetí oženit.\n\nO svých cestách napsal v letech 1668-9 francouzsky rukopis, ale ten se ztratil. Nicméně se zachoval anglický překlad. Z různých důvodů si Radisson pár věcí přidal, což lze doložit nejen z jiných pramenů, ale i ze samotného textu. Své pozdější cesty sepsal během svého života v Anglii. Později došlo k jejich kompilaci a vydání pod názvem \"Voyages of Peter Esprit Radisson, being an account of his travels and experiences among the North American Indians, from 1652 to 1684\".\n"}
{"id": "651867", "url": "https://cs.wikipedia.org/wiki?curid=651867", "title": "Destruction", "text": "Destruction\n\nDestruction je německá thrash metalová kapela založená roku 1982. Původní jméno kapely bylo \"Knight Of Demon\", ale jelikož se kapela domnívala, že dostatečně nekoresponduje s jejich hudbou, bylo změněno. Po většinu devadesátých let neměli Destruction podepsanou smlouvu s nahrávací společností a byli tak nuceni si produkovat svá alba sami.\n\nSpolečně s kapelami Kreator, Sodom a Tankard jsou považováni za \"velkou čtyřku\" (\"\"big teutonic four\"\") německého thrash metalu. Těmto kapelám je často přisuzován vliv na rané death metalové kapely, protože jejich hudba obsahovala některé prvky, které se následně vyvinuly v death metal.\nKapela byla založena v roce 1982 pod názvem \"Knight Of Demon\". Původní sestavu tvořili Schmier (zpěv a baskytara), Thomas 'Tommy' Sandmann (bicí) a Michael 'Mike' Sifringer (kytara). Brzy poté si změnili název na Destruction a vydali první demo nahrávku s názvem \"Bestial Invasion of Hell\" (1984). Na základě této demonahrávky byla podepsána smlouva s nahrávací společností Steamhammer Records. Kapela později téhož roku vydala debutové EP \"Sentence Of Death\". Destruction zaznamenávají první velký úspěch na tehdejší metalové scéně a vyráží na evropské tour se Slayer.\n\nRoku 1985 Destruction vydali debutové dlouhohrající album \"Infernal Overkill\". O rok později vznikla nahrávka \"Eternal Devastation\" (1986) a kapela tak ustálila svojí pozici na předních místech evropské thrashové vlny. Následovalo úspěšné tour po Evropě s kapelami Kreator a Rage.\n\nBubeník Tommy odešel z kapely roku 1987. Na jeho místo usedl Oliver 'Olly' Kaiser a ke kapele se také přidal druhý kytarista Harry Wilkens. Posíleni o druhou kytaru nahráli Destruction druhé EP \"Mad Butcher\" (1987) a absolvovali své první tour po USA, Jižní Americe a jižní Evropě.\n\nV roce 1988 vyšla deska \"Release from Agony\", která byla ovlivněna nově příchozími členy a Destruction na ní prezentovali techničtější pojetí thrash metalu. Kapela vyrazila na tour s Motörhead a představila se na festivalových pódiích. Vznikl také záznam z tohoto tour, který byl vydán pod názvem \"Live Without Sense\" (1989).\n\nBěhem nahrávání další desky s názvem \"Cracked Brain\" (1990), došlo tvůrčím neshodám uvnitř kapely a roku 1989 z ní byl vyhozen Schmier. Po odchodu založil power metalovou kapelu Headhunter. Album \"Cracked Brain\" nakonec nazpíval host André Grieder ze švýcarských Poltergeist. Do kapely také přišel baskytarista Christian Engler (později působil v německých Necronomicon).\nNa začátku devadesátých let odešel kytarista Harry. Mike a Olly se rozhodli pokračovat s kapelou dále pod názvem Destruction. Byl potřeba vyřešit problém s postem zpěváka. Nahrávací společnost přišla s návrhem, že Robert Gonella z německých Assassin by mohl být ten správný zpěvák. Kapela ovšem nebyla spokojena s jeho výkonem. Později oslovili zpěváka dánských Artillery, Flemminga Rönsdorfa. Ten s kapelou i zkoušel, ale nakonec se nepřidal, protože mu nahrávací společnost nechtěla poslat peníze před nadcházejícím tour.\n\nZa mikrofon se nakonec v roce 1993 postavil zpěvák Thomas Rosenmerkel a na post druhého kytaristy přišel Michael 'Ano' Piranio (oba z kapely Ephemera's Party).\n\nKapela během devadesátých let prošla komerčně neúspěšným obdobím. Během exploze žánru grunge v první polovině 90. let kapela ztratila podporu své nahrávací společnosti a byla tak nucená vydávat a produkovat alba na vlastní náklady. Výsledkem byla dvě EP, \"Destruction\" (1994) a \"Them Not Me\" (1995) a jedna dlouhohrající deska \"The Least Successful Human Cannonball\" (1998). Později byla tato éra kapelou označena jako \"Neo-Destruction\", což znamená Destruction bez Schmiera. Nahrávky vydané v tomto období nejsou kapelou počítány do jejich oficiální diskografie.\n\nKvůli nátlaku ze strany fanoušků nastal v roce 1999 reunion a Schmier se po několika letech přemlouvání vrátil k Destruction. Kapela opět jako trio (Schmier - zpěv a baskytara, Mike - kytary a nový bubeník Sven Vormann) podepsala smlouvu s nahrávací společností Nuclear Blast Records a tím nastartovala svůj návrat na největších německých festivalech: Bang Your Head, With Full Force a Wacken Open Air.\nPrvní návratové album vyšlo v roce 2000 s názvem \"All Hell Breaks Loose\". Jeho následník pojmenovaný \"The Antichrist\" byl vydán roku 2001. Tato deska je mnohými považována za moderní thrash metalovou klasiku. Na podporu alba bylo naplánováno, na konec roku 2001, velké tour po boku kapel Kreator a Sodom. Ještě téhož roku z kapely odešel bubeník Sven kvůli náročnosti turné.\n\nDo kapely přišel na doporučení Schmierových přátel nový bubeník Marc Reign. Kapela již s novým bubeníkem vydala živou nahrávku \"Alive Devastation\" (2002). Ta vyšla pouze v Japonsku, ale později byla znovu vydána jako bonusové CD k DVD \"Live Discharge\". Následující rok vyšla deska \"Metal Discharge\" (2003). Rok 2004 se nesl ve znamení oslav dvaceti let existence kapely. Ta vydala DVD \"Live Discharge\" se záznamem vystoupení z německého festivalu ve Wackenu a s bonusovým materiálem z historie kapely.\n\nV roce 2005 Destruction přešli pod nahrávací společnost AFM Records a nahráli album \"Invertor Of Evil\". Ve skladbě „The Alliance Of Hellhoundz“ se jako hosté na desce objevili přední metaloví zpěváci. Na začátku roku 2007 Destruction znovunahráli vybrané skladby z předreunionových nahrávek kapely. Tato kompilace, nazvaná \"Thrash Anthems\", obsahuje mimo jiné dvě zcela nové skladby a nahrávku „Cracked Brain“ ze stejnojmenného alba, kterou původně Schmier nenazpíval. Na desce se jako host objevil i bývalý kytarista kapely, Harry Wilkens.\n\nV srpnu 2008 vyšla deska \"D.E.V.O.L.U.T.I.O.N.\", na kterou navázalo světové turné. Destruction oslavují 25. výročí od založení kapely a v roce 2009 vydali koncertní záznam \"The Curse of The Antichrist - Live In Agony\". Nahrávka je složena z vystoupení na festivalu ve Wackenu a koncertu v Tokyu. Původně měla obsahovat ještě záznam z koncertu v Los Angeles, ale ten byl ztracen při poškození disku, který ho obsahoval. V září 2009 nemohl Mike Sifringer, kvůli zlomenému prstu na ruce, vystoupit na portugalském festivalu Caos Emergente. Při koncertu ho zastoupil Oliver 'Ol' Drake z britské kapely Evile.\n\nOslavy 25. výročí kapela uzavřela vydáním DVD \"A Savage Symphony - The History of Annihilation\" (2010) se záznamem vystoupení na festivalu ve Wackenu z roku 2007. Během vystoupení se jako hosté k samotné kapele připojili všichni bývalí členové. V březnu 2010 odešel z kapely bubeník Marc Reign a DVD se tím tak stalo jeho rozloučením s fanoušky. Jako důvody odchodu uvedl personální a hudební neshody způsobené stresem z turné a koncentraci na jeho rockovou kapelu Volcano.\n\nV polovině roku 2010 se kapela vrátila do stáje Nuclear Blast Records a v listopadu oficiálně oznámila nového bubeníka. Tím se stal Wawrzyniec 'Vaaver' Dramowicz z polské progresivní kapely Indukti. S ním kapela nachystala na konec února 2011 novou desku \"Day of Reckoning\", která má být oproti předchozí nahrávce návratem k větší rychlosti a přímočarosti. Na březen bylo naplánované evropské turné po boku Overkill a Heathen. V dubnu a květnu pak kapela pokračovala v koncertování po Jižní a Severní Americe.\n\nV létě 2015 bylo na oficiální facebookové stránce kapely oznámeno nahrávání nové desky. Ještě před koncem roku byl odtajněn název, artwork a datum vydání. Nové album dostalo název \"Under Attack\" a vyšlo 13. května 2016. Podle slov Schmiera je to \"\"jedno z nejklasičtějších alb, jaké kdy Destruction nahráli (od 80. let). Od svého předchůdce se liší především rychlostí a důrazem na thrashový zvuk, zatímco předchozí deska zněla spíš heavy metalově\"\". Kapela desku nahrávala postupně, mezi jednotlivými koncertními šňůrami. Na vydání \"Under Attack\" navázalo celosvětové \"Down Under Attack\" turné, které mělo např. zastávku i na festivalu Brutal Assault v Josefově. Turné pokračovalo, byť s pauzami, až do podzimu 2017. Na jaře 2018 kapela pokračovala několika koncerty v Austrálii. \n\nKrátce po skončení turné k novému albu kapela oznámila (přes facebookový profil) vydání další nahrávky, tentokrát se však jedná o znovu nahrané klasiky, z prvních sedmi alb. Kompilace navázala na svého předchůdce z roku 2007 (Thrash Anthems). Vyšla 18. července 2017 s názvem \"Thrash Anthems II\" a o výběru písní rozhodovali sami fanoušci skrze hlasování v aplikaci Pledge. \n\nV roce 2018 odešel z kapely bubeník Vaaver a na jeho místo nastoupil Randy Black. Destruction také rozhodli o připojení druhého kytaristy, o kterém podle slov Schmiera už nějakou dobu uvažovali. Tím se stal Švýcar Damir Eskic, který již dříve s kapelou spolupracoval. V této sestavě nahrála kapela nové album \"Born to Perish\", která vychází 9.srpna 2019. Již 31.května byla na YouTube zveřejněna titulní skladba \"\"Born o Perish\"\" a 19.července zveřejněn klip ke skladbě \"\"Betrayal\".\" Destruction v den vydání nového alba zahrají na fesivalu Brutal Assault. \n\n\n\nHostující hudebníci jsou uvedeni u jednotlivých alb.\n\n\n\n\n"}
{"id": "651868", "url": "https://cs.wikipedia.org/wiki?curid=651868", "title": "Boloňský proces", "text": "Boloňský proces\n\nBoloňský proces je dohoda 47 evropských i mimoevropských států, které chtějí zvýšit dostupnost, přitažlivost a kvalitu vysokoškolského vzdělávání a vytvořit Evropskou oblast vysokoškolského vzdělávání (EHEA). Jedním z dílčích cílů je podpořit mezinárodní mobilitu studentů a učitelů a zavést srovnatelné vysokoškolské tituly, aby se podpořilo vzájemné uznávání dosaženého vzdělání a tím i zaměstnatelnost absolventů. Boloňský proces zahájila Boloňská deklarace z 19. června 1999, původně za účasti 30 evropských států včetně České republiky. Do roku 2011 se připojilo dalších 17 států (mj. Arménie, Kazachstán, Turecko), jejichž ministři se každé dva roky scházejí na společných konferencích. Poradními členy jsou UNESCO, Rada Evropy, Asociace evropských univerzit (EUA) a další. Boloňský proces nevznikl z iniciativy EU, do jejíž kompetence školství nepatří, a nijak na ní nezávisí.\n\n25. května 1998 se sešli v Paříži ministři školství Francie, Itálie, Německa a Spojeného království a podepsali Sorbonnskou deklaraci o harmonizaci struktury vysokoškolského vzdělávání. Ministři v ní vyzvedli význam vysokoškolského vzdělávání pro Evropu, jeho spojení s vědou a výzkumem i nezávislost akademických institucí. Dohodli se, že budou ve svých zemích usilovat zejména o tyto dílčí cíle:\n\nNa dalších pravidelných konferencích (2001 Praha, 2003 Berlín, 2005 Bergen, 2007 Londýn, 2009 Lovaň a 2010 Budapešť a Vídeň) se tyto cíle dále rozšiřovaly a zpřesňovaly, a k dohodě přistupovaly další státy. Zároveň jednotlivé státy přikročily k realizaci těchto reforem, které ovšem probíhaly a probíhají různým tempem. Některé země nařídily rozdělení studia zákonem, jiné je vysokým školám a akreditačním institucím doporučily. V ČR bylo dělené studium zavedeno už v zákoně 111 z roku 1998, v roce 2011 je většina studijních programů rozdělena, s výjimkou studia medicíny, práv, teologie a některých dalších oborů. České vysoké školy se podílejí na řadě společných programů Erasmus Mundus a na různých výměnných programech.\n\nVětšina členských zemí měla zavedený systém čtyř- až šestiletého studia, který předpokládal, že se student hned po maturitě rozhodne pro určitý, ve společenských vědách většinou velmi úzký obor. Dokud na vysoké školy vstupovalo jen několik procent věkového ročníku, mohli absolventi počítat s tím, že se v tomto oboru také uplatní jako badatelé a učitelé. Od 60. let 20. století se však počet studentů rychle zvyšoval, přibývalo nerozhodnutých uchazečů, kteří obor několikrát měnili a když počet studentů dosahoval 50 % ročníku, nebylo „dlouhé“ studium finančně únosné ani pro chudší studenty, ani pro stát.\n\nKonference ministrů v Bergenu roku 2005 definovala žádoucí cílový stav takto:\n\nAkademický rok přitom odpovídá 60 ECTS kreditům, to jest asi 1500–1800 hodinám studentovy práce (včetně cvičení, praxí, studia v knihovně i doma). Tento systém je blízký struktuře studia v USA nebo v Japonsku.\n\nNa konferenci roku 2010 byla oficiálně vyhlášena Evropská oblast vysokoškolského vzdělávání (EHEA) jako instituce pověřená koordinací Boloňského procesu, včetně pořádání pravidelných konferencí.\n\n"}
{"id": "651871", "url": "https://cs.wikipedia.org/wiki?curid=651871", "title": "Shafaq", "text": "Shafaq\n\nShafaq ( , ) je íránský, podzvukový cvičný - bojový letoun s charakteristikami stealth, vyrobeným leteckými závody HESA. V současné době existuje pouze jeden prototyp.\n\nLetoun Shafaq vznikl na základě spolupráce Íránu a ruské letecké konstrukční kanceláře Mikojan-Gurjevič, která později od projektu odstoupila. Poprvé byl tento letoun představen na první letecké výstavě Iran Airshow v roce 2002. Tehdy ještě jako maketa. V roce 2004 byl letoun představen v íránské státní televizi.\n\nPovrch letounu je potažen materiálem pohlcující radarové paprsky. Speciální konstrukce umožňuje rychlé změny úhlu náběhu a lepší obratnost v manévrovatelném vzdušném souboji. Letoun je vybaven ruskými pohonnými jednotkami RD-33, které jsou běžně používány u letounů MiG-29. \nLetoun je vybaven elektroimpulzním systémem řízení fly-by-wire. V kokpitu se nacházejí barevné multifunkční displeje a vystřelovací sedačka K-36D. Bojový letoun Shafaq má sedm závěsných bodů, na které je možné zavěsit širokou škálu ruských a íránských raket typu vzduch-vzduch, vzduch-země a laserem naváděné střely.\n\n"}
{"id": "651876", "url": "https://cs.wikipedia.org/wiki?curid=651876", "title": "Seznam dílů seriálu Hung – Na velikosti záleží", "text": "Seznam dílů seriálu Hung – Na velikosti záleží\n\nToto je seznam dílů seriálu \"Hung - Na velikosti záleží\". Americký televizní seriál \"Hung - Na velikosti záleží\" vysílala televize HBO od 28. června 2009 do 4. prosince 2011. Ve třech řadách bylo odvysíláno celkem 30 dílů.\n"}
{"id": "651881", "url": "https://cs.wikipedia.org/wiki?curid=651881", "title": "Jack Wall", "text": "Jack Wall\n\nJack Wall (* 1964 Phoenixville, Pensylvánie, USA) je americký hudební skladatel. Skládá hudbu převážně k videohrám jako například série Myst, Splinter Cell, Jade Empire a Mass Effect. \n\nJako mladý byl v rockové kapele a velice se zajímal o muziku. Když opustil kapelu začal pracovat pro Skyline Studios. Studoval stavebnictví, ale po čase přešel k hudební produkci. Pracoval s muzikanty jako je John Cale, David Byrne a Patti Smith. Po delší době, v roce 1995 se dostal až ke skladbě hudby.\n\nOženil se se zpěvačkou Cindy Shapirovou a díky ní poznal Rona Martineze, který začínal s herní firmou. Ten ho požádal jestli pro něho nechce skládat hudbu a tak začala jeho kariéra.\n\nJako první složil hudbu ke hře Vigilance, skládal hlavně v orchestrálním stylu, v roce 2001 vytvořil soundtrack k Myst III: Exile, to byl titul, který jej dostal na vrchol. V roce 2002 se stal jedním ze spoluzakladatelů Game Audio Network Guild. V roce 2005 spolu s Tommym Tallaricem odstartoval sérii koncertů Video Games Live. Jeho soundtracky k Myst III, Myst IV, Rise of the Kasai, Jade Empire a Mass Effect byly nominovány a vyhrály několik cen.\n\nPoprvé byl nominován na cenu Akademie Interaktivních umění a věd za soundtrack k Myst III. Za soundtrack k Myst IV obdržel první tři ocenění. Úspěšné jsou také koncerty Video Games Live, kde se hrají známé a nostalgické melodie z prvních her jako jsou například Tetris, Supermario, Zelda apod. s velkým orchestrem.\n\n\n"}
{"id": "651882", "url": "https://cs.wikipedia.org/wiki?curid=651882", "title": "Třída Osprey", "text": "Třída Osprey\n\nTřída Osprey je třída pobřežních minolovek postavených pro námořnictvo Spojených států amerických. Miny hledají sonarem a likvidují pomocí dálkově řízených podvodních prostředků. Samotné minolovky mají nízkou akustickou a magnetickou stopu (trup je z nemagnetického materiálu). V letech 1993–1999 bylo do služby zařazeno celkem 12 jednotek této třídy. Americké námořnictvo je v letech 2006–2007 vyřadilo a část jich odprodalo do zahraničí. Zahraničními uživateli jsou Řecko, Egypt a Čínská republika. V jejich roli je mají nahradit plavidla nové kategorie Littoral Combat Ship.\n\nStavbu 12 jednotek této třídy si rozdělila dvojice loděnic – Northrop Grumman Ship Systems (dříve Litton Avondale Industries) v New Orleansu a loděnice Intermarine v Savannah.\n\nJednotky třídy \"Osprey\":\nKonstrukčně je třída odvozena z italských minolovek třídy \"Lerici\". Minolovky mají sklolaminátovou konstrukci a díky tomu jen malou magnetickou stopu. Na palubě nesou sonar typu AN/SQQ-32 a radar typu AN/SPS-64(V)9. Obrannou výzbroj tvoří dva 12,7mm kulomety. K vyhledávání, klasifikaci a ničení min na dně slouží dálkově ovládaný systém AN/SLQ-48. Je vybavený sonarem, televizním systémem, střihačem kabelů a náložemi k ničení min. S minolovkou ho spojuje 1070 metrů dlouhý kabel. Pohonný systém tvoří dva diesely Isotta Franschini ID 36 SS 8V AM. Pohonný systém je odhlučněn, aby v blízkosti lodí nevybuchovaly akustické miny. Lodní šrouby jsou dva. Nejvyšší rychlost dosahuje 15 uzlů.\n\n"}
{"id": "651884", "url": "https://cs.wikipedia.org/wiki?curid=651884", "title": "Nezjednodušitelná složitost", "text": "Nezjednodušitelná složitost\n\nNezjednodušitelná složitost nebo též neredukovatelná komplexita je pojem, kterým zastánci kreacionismu a inteligentního designu označují složité biologické systémy, které se podle nich nemohly vyvinout evolucí z jednodušších. To podle nich znamená, že takovéto systémy musel vytvořit inteligentní tvůrce – Bůh.\n\nPojem zavedl a propagoval jako argument pro stvoření Michael Behe, ale různé formy podobných argumentů lze vystopovat i v dřívější historii.\n\nPříklady orgánů, které podle Beheho a dalších zastánců argumentu nezjednodušitelné složitosti nemohly vzniknout vývojem jsou:\n\nhttps://www.youtube.com/watch?v=Nwew5gHoh3E\nhttp://sysifos.cz/index.php?id=vypis&sec=1265355455\n"}
{"id": "651885", "url": "https://cs.wikipedia.org/wiki?curid=651885", "title": "Cristoforo Antonio Migazzi", "text": "Cristoforo Antonio Migazzi\n\nCristoforo Bartolomeo Antonio Migazzi, hrabě z Wallu a Sonnenthurmu (14. října 1714, Trident – 14. dubna 1803, Vídeň) byl katolický arcibiskup ve Vídni a kardinál.\n\n\n"}
{"id": "651886", "url": "https://cs.wikipedia.org/wiki?curid=651886", "title": "Houslařství", "text": "Houslařství\n\nHouslařství je umělecké řemeslo, které se zabývá výrobou a opravami houslí a dalších smyčcových nástrojů houslové rodiny, jako je viola, violoncello nebo kontrabas. V anglické jazykové oblasti se jako \"luthier\" označuje i výrobce kytar a dalších dřevěných nástrojů. Od 19. století se levnější nástroje vyrábějí také manufakturně a průmyslově. V českých zemích bylo houslařství - vedle Prahy a velkých měst - soustředěno v Podkrkonoší a hlavně v Krušnohoří, kde vznikl také průmysl (Kraslice, Luby u Chebu). Velkými středisky houslařství je severní Itálie (Cremona) a jižní Německo.\n\nPráce houslaře se nejvíc podobá práci řezbáře, má však své vlastní postupy i nástroje. Hlavní součásti houslí a jim podobných nástrojů jsou svrchní a spodní ozvučná deska, spojené luby, a na ně navazuje krk s hmatníkem a vyřezávanou hlavičkou. Součásti se k sobě klíží a nakonec lakují.\n\nSvrchní deska je vyrobena z vybraného „rezonančního“ smrkového dřeva s hustými lety, která musí probíhat kolmo k rovině desky. Proto se dřevo neřeže jako na prkna, nýbrž radiálně, směrem ke středu kmene. Jen kontrabasy se staví z plochých prkének. Deska se dlabe a hobluje, případně frézuje ze dvou sklížených přířezů, jen výjimečně z jednoho kusu. Deska se nejprve dokonale opracuje z vrchní strany, pak teprve se dlabe zespodu (zevnitř). Tvar se kontroluje šablonami podle různých historických vzorů a má na nejslabších místech tloušťku několika málo milimetrů. Okraj desky je silnější, na spodní straně rovinný, aby se na něj daly přiklížit luby, a po okraji se zesiluje zapuštěným vykládáním, aby se předešlo prasklinám. Po stranách svrchní desky jsou souměrné esovité otvory.\n\nSpodní deska bývá obvykle z javorového dřeva, často s „plaménkovou“ strukturou, a je obvykle také ze dvou půlek. Vykládání nebo řezby na spodní straně má pouze ozdobný význam a dnes se téměř neužívá. Také tvar spodní desky se pečlivě odvozuje od osvědčených vzorů. Obě desky jsou spojeny ohýbanými luby, nejčastěji také z plaménkového javoru. Luby se skládají ze šesti sklížených dílů, jejichž švy jsou vyztuženy špalíčky. Od špalíčků, zasazených do šablony, sestavování houslí začíná. Do dolního špalíčku je zasazen žalud, na nějž se zavěšuje struník, o horní špalíček se opírá krk. Mezi obě desky se zhruba pod kobylkou vkládá smrková duše, která není přiklížena.\n\nKrk je obvykle také zhotoven z javoru, s naklíženým ebenovým hmatníkem, který přesahuje nad svrchní desku, a na horním konci vybíhá ve vyřezávanou hlavičku s napínacími kolíčky z ebenového nebo jiného velmi tvrdého dřeva. Hlavička má dnes obvykle tvar klasického šneku, v minulosti se však vyřezávala i do jiných tvarů a na některých houslích představuje například Beethovena. Vnější povrch šneku tvoří obvykle dvě mělké a oblé rýhy, které u ručně řezaných hlaviček pokračují až dovnitř zavinutí, kdežto u frézovaných hlaviček končí dříve.\n\nKe smyčcovým nástrojům patří také smyčce, jejichž výrobou se zabývají specializovaní řemeslníci. Také javorové kobylky, struníky, kolíčky a další součásti houslaři dnes většinou nakupují u specializovaných firem.\n\nPředchůdci houslařů byli výrobci jiných nástrojů, zejména rozmanitých viol (viola da gamba) a louten. Housle vznikly před rokem 1550 v severní Itálii a nejstarší známé housle postavil Andrea Amati (asi 1505 - asi 1578) v Cremoně, patrně na zakázku francouzského krále Karla IX. Prvenství se však někdy připisuje i G. Duiffopruggarovi nebo G. da Salo. U Andreova vnuka Nicolo Amatiho se učili další slavní houslaři, zejména Antonio Stradivari a Andrea Guarneri. Od nich se odvozují dvě houslařské tradice a mírně odlišné typy houslí. Až do konce 18. století se zvlášť cenily housle rakouského houslaře Jakoba Stainera (asi 1617-1683), který se možná také učil u někoho z rodiny Amati. Stainerovy housle mají užší horní část těla a více vyklenutou desku. Od konce 18. století se však hudební vkus přiklonil ke stradivariovským houslím, které mají také silnější zvuk.\n\nPod levým esovitým otvorem bývá na spodní desku vlepen štítek, který původně označoval výrobce houslí. Tak je tomu i dnes u mistrovských, ručně vyrobených nástrojů. U továrních nástrojů se sem vlepuje tištěný štítek, který má označovat jen typ houslí (např. Amati, Stradivari, Stainer), může však laika zmást.\n\n\nVýznamní pražští a čeští houslaři:\n\n\n\n"}
{"id": "651887", "url": "https://cs.wikipedia.org/wiki?curid=651887", "title": "Thun (kanton Bern)", "text": "Thun (kanton Bern)\n\nThun (francouzsky: Thoune) je švýcarské město ve správní oblasti Thun v kantonu Bern, čítající obyvatel (s přilehlými aglomeracemi až 90.000, údaj k 1. lednu 2006).\n\nMěsto se nalézá přibližně 30 km jižně od Bernu na březích řeky Aara, která vytéká z Thunského jezera (Thunersee). Nachází se zde největší vojenská posádka v zemi a vojenské muzeum. Kromě cestovního ruchu a strojního inženýrství je zde potravinářský průmysl a vydavatelství, které mají pro město velký hospodářský význam.\n\nOblast Thunu byla osídlena již v dobách neolitu, přibližně od roku 2500 před Kristem. V době Bronzové zde mezi řekou Aarou a Thunským jezerem existovalo množství osad. Název města pochází z keltského slova „Dunnum“, znamenajícího „Opevněné město“. Roku 58 př. n. l. dobyly římské legie téměř celé území dnešního Švýcarska a brzy se Thun stal jedním z center římské správy v oblasti.\n\nŘímané byli z Thunu i ze zbytku dnešního Švýcarska vyhnáni Burgundy kolem roku 400. Řeka Aara se stala hranicí mezi křesťanskými Burgundy a pohanskými, německy mluvícími Alamany, žijícími na severu. Oblast dnešního města se poprvé zmiňuje v 7. století v kronice Historia Francorum franského mnicha Fredegara. Název samotného města je pak prvně zmíněn roku 1133 jako \"Tuno\".\n\nOblast Thunu byla začleněna do Svaté říše římské roku 1033, když Konrad II. získal titul burgundského krále. Císařové pak pověřili, v Bernu sídlící, Zähringeny podřízením nepoddajných šlechticů středního Švýcarska. Kolem roku 1190 vybudoval vévoda Berchtold V. Zähringenský ve městě thunský hrad a rozšířil město. Po Berchtoldově smrti roku 1218 připadlo jeho území Ulrichovi Kyburskému.\n\nV roce 1264 získal Thun městská práva a v roce 1384 bylo město koupeno kantonem Bern. V letech 1798-1803 bylo město metropolí kantonu Oberland, jednoho z kantonů Helvétské republiky.\n\nV roce 1819 byla ve městě založena vojenská škola, která existuje doposud a postupně se vyvinula v hlavní vojenskou školu ve Švýcarsku. Thun byl napojen na švýcarské železnice roku 1859, telefon zde byl zaveden v roce 1888.\n\nThun má podle statistického úřadu rozlohu 21,6 km. Z této rozlohy je 32,1% využito pro zemědělské účely, 19,7% je zalesněno, 45,6% plochy představují stavby a zbytek 2,5% jsou řeky, ledovce a hory. Místní správa uvádí 21,7 km, zastavěná plocha a dopravní cesty 48%, zemědělská plocha 22%, voda a lesy 21% a armádní využití 9%.\n\nSložení obyvatelstva podle statistiky z roku 2000 je 20,1% ve věku do 19. let, 60,8% v produktivním věku 20–64 let a 19% ve věku nad 64 let. Místní informace z roku 2010 uvádějí přesnější věkové rozdělení: 17,9% obyvatel ve věku do 19. let, 26,4% ve věku 20-39 let, 28,4% ve věku 40-59 let, 21,8% ve věku 60-79 let a 5,5% obyvatel ve věku nad 80 let.\n\nObyvatelstvo vyznává následující náboženství: evangelické 61,2%, římsko-katolické 14%, katolické 0,2%, ostatní 6,4% a bez vyznání je 18,2% obyvatel.\n\nNejrozšířenějším jazykem je němčina, kterou hovoří 90,5% obyvatel, na druhém místě je italština s 1,8% mluvících a albánštinu používá 1,3% obyvatel, zbytek jsou různé jazyky. Vzdělání obyvatel v produktivním věku zahrnuje 20,6% pouze se základním vzděláním, 57,3% se středoškolským vzděláním a 17,6% obyvatel s vysokoškolským vzděláním.\n\nPolitické rozložení občanů podle voleb v roce 2007: FDP 13,8%, CVP 6,1%, SPS 22,1, SVP 29,2%, CSP 6,2%, Green (Zelení) 14,1%, malé pravicové strany 7,0%, malé levicové strany 0%, ostatní strany 1,6%.\n\nHrad, jedinečná dominanta města, pochází 12. století a nechal jej postavit Herzog Berchtold V. von Zähringen v roce 1190 na místě původního rytířského hradu. Výrazně vysoká střecha pochází z bernského období, z let 1430 až 1436. Hrad nebyl do roku 1429 trvale obýván. V prostorách hradu je umístěno muzeum zaměřené na historii oblasti za uplynulých 4.000 let.\n\nPrvní radnice byla postavena v roce 1500 jako jednopatrová budova, kde v přízemí byl sál a v patře kanceláře. Později byla radnice přestavěna do současné podoby. V roce 1685 došlo ke sloučení původní radnice s domem Grand Weibel z roku 1585. Současná radnice má sedm oblouků podloubí, dvě patra a rohovou věž. Zastřešení tvoří vysoká valbová střecha. V roce 1995 proběhla poslední rekonstrukce a byla opravena fasáda.\nZámeček Schadau byl postaven stavitelem Pierre-Charles Dusillonem pro bankéře z Neuchâtel, Denise Alfreda de Rougemont v letech 1846 až 1854 v neogotickém slohu. Zámek se nachází v pěkné lokalitě na jižním břehu jezera Thun v místě, kde z jezera vytéká řeka Aare.\n\nToto panorama je nejstarší dochované kruhové malované panorama na světě, vytvořené v letech 1809-1814. Autorem díla je basilejský \"kleinmeister\" Marquard Wocher, tématem je pohled na okolí města Thun zachycující uličky města až vzdálené vrcholky Bernských Alp. Panorama se nachází v parku u zámečku Schadau a v roce 1957 bylo zapsáno do seznamu švýcarského kulturního dědictví.\n\nMuzeum umění je umístěno v bývalém luxusním hotelu Thunerhof přímo u řeky Aare. Muzeum vzniklo v roce 1949 a soustřeďuje díla méně známých mistrů, moderní umění švýcarska, švýcarský Pop Art i díla současných umělců.\n\nSchweizer Armeemuseum shromažďuje ve vnitřních a venkovních expozicích na 100.000 muzejních dokumentů a exponátů související se švýcarským vojenstvím ale i národní identitou. Jedná se o dokumenty, uniformy, výstroj, zbraně, techniku, dopravní prostředky a další výzbroj a výstroj švýcarské armády.\n\nVaporama soustřeďuje na 50 parních strojů různé konstrukce a velikosti. Ke zhlédnutí jsou různé etapy vývoje parních strojů z let 1859-1960, tedy celé jedno století.\n\nSchweizer Gastronomiemuseum vzniklo v roce 1988 na zámku Schadau. Soustřeďuje informace o historii gastronomie Švýcarska od 16. století, mimo 5.000 knižních titulů věnovaných gastronomii v různých jazycích je k vidění i nejmenší kuchařka na světě, kuchyňské vybavení a další exponáty.\n\nMuzeum hraček soustřeďuje exponáty z let 1850-1860, které pocházejí se soukromých sbírek. K vidění jsou panenky, domy, potraviny, kuchyně, medvídci, stavebnice, modely aut, cínoví vojáčci a další. Muzeum bylo otevřeno v roce 2005 jako soukromá iniciativa a není financováno z veřejných zdrojů. Vstupné je dobrovolné ale vítané.\n\nMuzeum proutěných výrobků je na ploše 50 m je k vidění na 500 výrobků z proutí jako jsou židle, kočárky, košíky, klobouky, hračky a jiné. Expozice se jednou za rok obměňuje.\n\nGalerie v domě umění představuje současnou tvorbu a díla švýcarských umělců.\n\nJezero Thun a pohled na Bernské Alpy, včetně pohledu na vrcholy Niederhorn, Niesen, Stockhorn a Jungfrau\n\n\n\n\n"}
{"id": "651891", "url": "https://cs.wikipedia.org/wiki?curid=651891", "title": "Modla (Chřiby)", "text": "Modla (Chřiby)\n\nVrch Modla (cca 500 m n. m.), lidově zvaný „Barborka“ (podle kaple sv. Barbory), se nachází v pohoří Chřiby v těsné blízkosti vrchu Buchlova se středověkým hradem, ve vzdálenosti přibližně 600 m východním směrem.\n\nNa vrchu Modla dříve stávalo keltské hradiště, doloženo je i osídlení lidem popelnicových polí, laténské kultury.\nPřibližně ve 13. století byla na vrcholu postavena kaple, první písemná zpráva o ní pochází z roku 1412. V roce 1672 byla provedena barokní přestavba kaple ve stylu pozdního manýrismu.\nKaple sv. Barbory sloužila jako pohřební pro rody Petřvaldů a Berchtoldů až do 20. století. Od přestavby kaple sloužila též jako poutní.\n\nKaple stojí na značené turistické trase z Buchlovic na hrad Buchlov.\n\nV sousedství stála až do 2. světové války poustevna řádu františkánů.\n\nNa vrchu Modla je evidována přírodní památka Barborka za účelem ochrany vzrostlého bukového lesa.\n"}
{"id": "651899", "url": "https://cs.wikipedia.org/wiki?curid=651899", "title": "Speed (Victoria)", "text": "Speed (Victoria)\n\nSpeed je malé sídlo v australském státě Victoria. Leží zhruba 410 kilometrů od Melbourne a 143 kilometrů od Mildury.\n\nJméno znamená anglicky „Rychlost“ a v roce 2011, kdy zde bydlelo 45 obyvatel, se obec rozhodla na měsíc přejmenovat na „Speedkills“, tedy „Rychlost zabíjí“, v rámci kampaně za vyšší bezpečnost silničního provozu.\n"}
{"id": "651900", "url": "https://cs.wikipedia.org/wiki?curid=651900", "title": "Huaynaputina", "text": "Huaynaputina\n\nHuaynaputina je stratovulkán v jižním Peru, který se stal původcem nejsilnější sopečné erupce v novodobých dějinách Jižní Ameriky. Nachází se asi sedmdesát kilometrů jihovýchodně od města Arequipa.\n\nVýbuch 19. února 1600 vyvrhl zhruba 30 krychlových kilometrů tefry, na jih a jihovýchod sahaly pyroklastické proudy v délce 13 kilometrů a sopečné bahnotoky zničily několik vesnic a dosáhly až pobřeží Tichého oceánu vzdáleného 120 kilometrů. Sopečný prach dopadal až ve vzdálenosti 500 kilometrů. Regionální zemědělství se z pohromy dostávalo 150 let, ale výbuch měl i globální dopad: V Rusku a celé Evropě byla v následujícím roce tužší zima, což mělo za následek horší zemědělskou produkci (a v Rusku i hladomor).\n"}
{"id": "651901", "url": "https://cs.wikipedia.org/wiki?curid=651901", "title": "Moorilla Hobart International 2011", "text": "Moorilla Hobart International 2011\n\nTenisový turnaj WTA Moorilla Hobart International 2011 se konal ve dnech 7. – 15. ledna v australském Hobartu venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "651903", "url": "https://cs.wikipedia.org/wiki?curid=651903", "title": "Medibank International Sydney 2011 – ženy", "text": "Medibank International Sydney 2011 – ženy\n\nTenisový turnaj WTA Medibank International Sydney 2011 se konal ve dnech 9. až 15. ledna v australském Sydney venku na kurtech s tvrdým povrchem. Turnaj patřil do kategorie WTA Premier Tournaments a byl součástí WTA Tour 2011. Odměny činily 600 000 USD.\n\n\n\n"}
{"id": "651904", "url": "https://cs.wikipedia.org/wiki?curid=651904", "title": "Arlberský železniční tunel", "text": "Arlberský železniční tunel\n\nArlberský železniční tunel ( ) je železniční tunel v Rakousku. Leží na trati z Innsbrucku do Bludence, které se také říká Arlberská dráha, neboť spojuje Tyrolsko a Vorarlbersko trasou přes Arlberský masiv.\n\nTunel leží mezi stanicemi Sankt Anton am Arlberg a Langen am Arlberg v nadmořské výšce 1310 m.\n\nStavba byla zahájena 20. června 1880 na východní straně, na druhé straně až o čtyři roky později. Proražen byl 19. listopadu 1883, dokončovací práce trvaly až do 14. května 1884 a byl otevřen pro jednokolejný provoz 21. prosince 1884. Během výstavby v roce 1881 navštívil tunel císař František Josef I.\n\nMěřil 10 249,9 metrů a byl projektován a stavěn pro dvoukolejnou trať; vzhledem k rychlému nárůstu dopravy byla druhá kolej uvedena do provozu již 15. července 1885. Od roku 1925 je plně elektrifikovaná. V letech 2004 až 2010 byla provedena generální rekonstrukce tunelu a byla vybudovány moderní únikové cesty.\n\nV roce 2001 byl východní portál přeložen spolu s přeložkou navazujícího úseku trati, přitom délka tunelu narostla o 398 m na dnešních 10 648 m.\n"}
{"id": "651906", "url": "https://cs.wikipedia.org/wiki?curid=651906", "title": "Fed Cup 2011 – Světová skupina", "text": "Fed Cup 2011 – Světová skupina\n\nSvětová skupina představovala nejvyšší úroveň Fed Cupu 2011, z níž vzešel celkový vítěz soutěže. Účastníci semifinále si zajistili účast v této skupině pro nadcházející ročník 2012. Týmy, které prohrály v 1. kole, musely podstoupit baráž o udržení v této nejvyšší úrovni.\n\nFinále odehrály na tvrdém povrchu v moskevském Olympijském stadionu 5. a 6. listopadu týmy Ruska a Česka. Vítězem se stal tým České republiky, poprvé v rámci českého státu, celkově pošesté. \n"}
{"id": "651908", "url": "https://cs.wikipedia.org/wiki?curid=651908", "title": "TýTý 1992", "text": "TýTý 1992\n\nVyhlášení výsledků II. ročníku ankety TýTý se konalo 20. března 1993 v Divadle na Vinohradech a moderoval jej Marek Eben. Cenou pro vítěze devíti kategorií byl keramický panák Petry Šťastné.\n"}
{"id": "651911", "url": "https://cs.wikipedia.org/wiki?curid=651911", "title": "TýTý 1993", "text": "TýTý 1993\n\nVyhlášení výsledků III. ročníku ankety TýTý se konalo 19. března 1994 v Hudebním divadle Karlín a moderovala jej Jitka Molavcová.\n"}
{"id": "651913", "url": "https://cs.wikipedia.org/wiki?curid=651913", "title": "Gary Foote (saxofonista)", "text": "Gary Foote (saxofonista)\n\nGary Foote (* 15. prosince 1960 Weybridge, Anglie, Spojené království) je britský saxofonista, flétnista, bubeník a hudební skladatel. Spolupracoval například s Joan Armatrading a je členem skupiny Pentangle.\n\n"}
{"id": "651924", "url": "https://cs.wikipedia.org/wiki?curid=651924", "title": "Philly '76", "text": "Philly '76\n\nPhilly '76 je koncertní album Franka Zappy, nahrané 29. října 1976 ve Filadelfii v Pensylvánii a vydané 21. prosince 2009 u Vaulternative Records k příležitosti Zappových nedožitých 69. narozenin.\n\n"}
{"id": "651925", "url": "https://cs.wikipedia.org/wiki?curid=651925", "title": "Mistrovství světa v alpském lyžování 2011 – obří slalom mužů", "text": "Mistrovství světa v alpském lyžování 2011 – obří slalom mužů\n\nSoutěž v obřím slalomu mužů na mistrovství světa v alpském lyžování 2011 se konala 18. února jako devátý závod šampionátu, který začínal prvním kolem v 10:00 hodin místního času, druhé se pak jelo od 13:30 hodin. Kvalifikace se zúčastnilo 123 lyžařů z 51 zemí, do soutěže nastoupilo 98 závodníků.\n\n"}
{"id": "651927", "url": "https://cs.wikipedia.org/wiki?curid=651927", "title": "Slavný lovec Pampalini", "text": "Slavný lovec Pampalini\n\nSlavný lovec Pampalini (v polském originále Pampalini łowca zwierząt) je polský kreslený seriál z roku 1976. Hlavním hrdinou seriálu je lovec Pampalini, který v Africe loví zvířata. Vždy mu ale úspěšný lov něco zhatí.\n\nDo češtiny seriál nadaboval Ota Jirák.\n\n"}
{"id": "651928", "url": "https://cs.wikipedia.org/wiki?curid=651928", "title": "Jiří Chalupa", "text": "Jiří Chalupa\n\nJiří Chalupa (* 16. květen 1946 Praha) je dramaturg a scenárista České televize a v minulosti Československé televize. Je známý jako moderátor původního Studia Kamarád, kde působil společně s Lenkou Vavrinčíkovou. Je autorem scénářů k osmi pohádkám a jako dramaturg se podílel na téměř 50 filmech, z nichž většinu tvoří také pohádky.\n\n\n\n\n\n"}
{"id": "651930", "url": "https://cs.wikipedia.org/wiki?curid=651930", "title": "One Shot Deal", "text": "One Shot Deal\n\nOne Shot Deal je živé album Franka Zappy, posmrtně vydané 13. června 2008.\n\nVšechny skladby napsal Frank Zappa, mimo \"Bathtub Man\" to napsali Brock/Duke/Zappa\n\n\n"}
{"id": "651931", "url": "https://cs.wikipedia.org/wiki?curid=651931", "title": "Vega (pořad)", "text": "Vega (pořad)\n\nVega byl televizní pořad pro děti. Byl vysílán od 7. ledna 1987 do roku 1995.\n\nPořad podporoval i výuku cizích jazyků díky \"Pohádkám pro Pátky\", což byly pohádky v cizím jazyce, v pořadu \"Magion\" následující den pak byly vysílané \"Pohádky pro Robinsony\", což byly stejné pohádky, ale již přeložené do češtiny.\n\nByl vysílán ve středu, v 90. letech pak v úterý; podobný pořad pro děti a mládež \"Magion\" byl vysílán ve čtvrtek.\n\n\n"}
{"id": "651932", "url": "https://cs.wikipedia.org/wiki?curid=651932", "title": "Magion (pořad)", "text": "Magion (pořad)\n\nMagion byl televizní pořad pro děti. Byl vysílán od 11. dubna 1984 do konce roku 1996. Specialitou pořadu bylo \"Magické oko\", ze kterého moderátor vyndal nějakou zajímavou věc, o které si poté povídal s hostem pořadu.\n\nPořad podporoval i výuku cizích jazyků díky \"Pohádkám pro Robinsony\", což byly česky dabované pohádky, které byly v cizím jazyce vysílané o den dříve v pořadu Vega jako \"Pohádky pro Pátky\".\n\nModerátory pořadu postupně byli:\n\nPořad \"Magion\" byl vysílán ve čtvrtek, pořad \"Vega\" ve středu, v devadesátých letech pak v úterý.\n\n"}
{"id": "651934", "url": "https://cs.wikipedia.org/wiki?curid=651934", "title": "Náměstí Míru (Brno)", "text": "Náměstí Míru (Brno)\n\nNáměstí Míru je náměstí v Brně, v městské části Brno-střed, v katastrálním území Stránice.\n\nNáměstí Míru, které se nachází v sedle mezi Kraví horou a Žlutým kopcem, vzniklo ve 20. letech 20. století při výstavbě vilové čtvrti Masarykovy čtvrti, jehož je přirozeným centrem. V roce 1929 sem byla prodloužena tramvajová trať z dříve postavené německé Úřednické čtvrti.\n\nNa náměstí se nachází funkcionalistický kostel svatého Augustina, vysokoškolské koleje Masarykovy univerzity, samoobsluha a budovy Základní školy nám. Míru a Cyrilometodějské církevní základní školy (dříve klášter cyrilometodějek). Na domě nám. Míru čo. 2 se nachází pamětní deska Josefa Valčíka z roku 1997, který zde v dubnu 1942 u svého známého přespal.\n\nV tramvajové smyčce uprostřed náměstí končí od roku 1929 linka č. 4, v letech 1964–1985 sem zajížděla i linka č. 16. V roce 2000 byla přes náměstí Míru zavedena noční autobusová linka, která vede z centra města ulicí Údolní a dále do Žabovřesk pokračuje ulicí Březinovou. Zpočátku v této trase jezdila linka č. 92, od roku 2008 ji nahradila nově vzniklá linka č. 89, která byla v roce 2013 přeznačena na č. N89.\n\nPravidelná denní autobusová doprava nebyla v oblasti zavedena. To se však změnilo a roku 2013 byla na náměstí Míru ukončena nově zřízená minibusová linka č. 80 přijíždějící ze Žabovřesk Březinovou ulicí. V roce 2014 byla nahrazena minibusovou linkou č. 81, jejíž trasa byla vedena z centra města Lerchovou ulicí a dále do Žabovřesk Březinovou ulicí. Roku 2016 byla obnovena linka č. 80 v trase Březinovou ulicí přes náměstí a dále nově do centra města Lerchovou ulicí, čímž v této relaci nahradila linku č. 81. Na konci roku 2017 byla linka 80 nahrazena linkou č. 68 obsluhující oblast náměstí Míru v téže trase.\n\n"}
{"id": "651935", "url": "https://cs.wikipedia.org/wiki?curid=651935", "title": "Ӗ", "text": "Ӗ\n\nӖ (minuskule ӗ) je písmeno cyrilice. Je používáno pouze v čuvaštině. Písmeno je variantou písmena Е. Jeho tvar se v minuskulní i majuskulní variantě shoduje s tvarem písmena Ĕ v latince. \n"}
{"id": "651936", "url": "https://cs.wikipedia.org/wiki?curid=651936", "title": "Buffalo (album)", "text": "Buffalo (album)\n\nBuffalo je koncertní album Franka Zappy, posmrtně vydané 1. dubna 2007 jako 2CD. Album bylo nahrané 25. října 1980 v Buffalu v New Yorku, v té době hrál Zappa se stejnou kapelou jako na albech Tinseltown Rebellion (1981) a Shut Up 'n Play Yer Guitar (1981).\n\n"}
{"id": "651937", "url": "https://cs.wikipedia.org/wiki?curid=651937", "title": "Ҽ", "text": "Ҽ\n\nҼ (minuskule ҽ) je písmeno cyrilice. Je používáno pouze v abcházštině. Jeho tvar je v minuskulní i majuskulní variantě podobný minuskuli písmena Е. V ISO 9 transliteraci se přepisuje jako C s obloučkem (C̆). Čte se jako neznělá retroflexní afrikáta (ʈ͡ʂ), což je vyslovování mezi T a Č. V abcházštině se vyskytuje i další varianta tohoto písmena, písmeno Ҿ.\n"}
{"id": "651938", "url": "https://cs.wikipedia.org/wiki?curid=651938", "title": "Ray White", "text": "Ray White\n\nRay White je soulový, rock and rollový a bluesový zpěvák a kytarista, nejvíce známý pro svoji spolupráci s Frankem Zappou, se kterým nahrál alba Zappa in New York (1978) a You Are What You Is (1981). V létě 2007 se připojil k Zappa Plays Zappa.\n"}
{"id": "651939", "url": "https://cs.wikipedia.org/wiki?curid=651939", "title": "Ҿ", "text": "Ҿ\n\nҾ (minuskule ҿ) je písmeno cyrilice. Je používáno pouze v abcházštině. Jeho tvar je v minuskulní i majuskulní variantě podobný minuskuli písmena Е. Písmeno je variantou písmena Ҽ. V abcházštině písmeno Ҿ zachycuje hlásku [ʈ͡ʂʼ].\nV původní psané verzi abcházské azbuky navržené Peterem von Uslar je písmeno odpovídající písmenu Ҿ zapisováno jako Ҽ̆, v tiskové verzi azbuky po úpravách provedených M. R. Zavadským mu odpovídalo písmeno Ꚇ̆, v tiskové verzi azbuky navržené komisí pro překlady je opět zapisováno jako Ҽ̆. V době, kdy byla abcházština zapisována gruzínským písmem, písmenu Ҿ odpovídala spřežka ჭჾ, v latinské abecedě N. J. Marra písmenu Ҿ odpovídalo písmeno ṯ̣. V abecedě N. F. Jakovleva písmenu Ҿ odpovídalo písmeno vzhledově připomínající kombinaci písmen P a T s připojenou nožičkou napravo.\n"}
{"id": "651940", "url": "https://cs.wikipedia.org/wiki?curid=651940", "title": "Zappa Plays Zappa", "text": "Zappa Plays Zappa\n\nZappa Plays Zappa je americká tribute skupina, vedená Dweezilem Zappou, nejstarším synem hudebníka a skladatele Franka Zappy. Skupina se věnuje hudbě Franka Zappy.\n\n"}
{"id": "651941", "url": "https://cs.wikipedia.org/wiki?curid=651941", "title": "Җ", "text": "Җ\n\nҖ (minuskule җ) je písmeno cyrilice. Je používáno v tatarštině, v kalmyčtině a v dunganštině. Jedná se o variantu písmena Ж.\n"}
{"id": "651944", "url": "https://cs.wikipedia.org/wiki?curid=651944", "title": "TýTý 1994", "text": "TýTý 1994\n\nVyhlášení výsledků IV. ročníku ankety TýTý se konalo 11. března 1995 v Hudebním divadle Karlín a moderoval jej Marek Eben.\n"}
{"id": "651945", "url": "https://cs.wikipedia.org/wiki?curid=651945", "title": "Maule", "text": "Maule\n\nRegion Maule je jedním z chilských regionů. Sousedí na severu s regionem O'Higgins, na jihu s regionem Ñuble. Na východě je ohraničen státní hranicí s Argentinou, na západě Pacifikem. Zabírá 4,00 % rozlohy celého Chile a žije zde 5,89 % chilské populace.\n\nRegion se dále dělí na 4 provincie a 30 komun.\n\n"}
{"id": "651947", "url": "https://cs.wikipedia.org/wiki?curid=651947", "title": "Ӝ", "text": "Ӝ\n\nӜ (minuskule ӝ) je písmeno cyrilice. Je používáno pouze v udmurtštině. Jedná se o variantu písmena Ж. Písmeno zachycuje stejnou hlásku jako písmeno Џ v srbštině, jako písmeno Ҷ v tádžičtině, jako písmeno Ӌ v chakaštině, nebo jako v minulosti používaná písmena Ҹ v ázerbájdžánštině či Ӂ v gagauzštině.\n"}
{"id": "651948", "url": "https://cs.wikipedia.org/wiki?curid=651948", "title": "TýTý 1995", "text": "TýTý 1995\n\nVyhlášení výsledků V. ročníku ankety TýTý se konalo 24. února 1996 v Hudebním divadle Karlín a moderoval jej Marek Eben.\n"}
{"id": "651949", "url": "https://cs.wikipedia.org/wiki?curid=651949", "title": "Ӟ", "text": "Ӟ\n\nӞ (minuskule ӟ) je písmeno cyrilice. Je používáno pouze v udmurtštině. Jedná se o variantu písmena З. Písmeno zachycuje podobnou hlásku jako písmeno Ђ v srbštině.\n"}
{"id": "651950", "url": "https://cs.wikipedia.org/wiki?curid=651950", "title": "Ԑ", "text": "Ԑ\n\nԐ (minuskule ԑ) je písmeno cyrilice. Je používáno pouze v enetštině. Jedná se o variantu písmena З.\n\nNázev písmena v Unicode je \"reversed ze\" ( \"obrácené z\"), ovšem v enečtině je pomocí písmena zapisována hláska æ.\n\nV chantyjštině může být písmeno Ԑ použito alternativně místo písmena Є.\n"}
{"id": "651952", "url": "https://cs.wikipedia.org/wiki?curid=651952", "title": "TýTý 1996", "text": "TýTý 1996\n\nVyhlášení výsledků VI. ročníku ankety TýTý se konalo 15. února 1997 v Divadle na Vinohradech.\n"}
{"id": "651953", "url": "https://cs.wikipedia.org/wiki?curid=651953", "title": "Palackého náměstí (Brno)", "text": "Palackého náměstí (Brno)\n\nPalackého náměstí je náměstí v brněnské městské části Brno-Řečkovice a Mokrá Hora, v katastrálním území Řečkovic. Nalézá se na něm farní kostel svatého Vavřince a úřad městské části Brno-Řečkovice a Mokrá Hora a nedaleko severně leží řečkovický hřbitov.\n\nVlastní náměstí je tvořeno parkem, v němž se nachází památný strom javor stříbrný a pomník padlých ve světových válkách. V minulosti se v místě parku rozkládal rybník, v severní části náměstí býval pivovar. Část jeho areálu dnes slouží k pořádání kulturních akcí (např. Vavřinecké hody).\n\nNáměstí je pravidelně dopravně obsluhováno autobusovými linkami Brněnské MHD s čísly 42, 65 a 70 a noční linkou číslo 90.\n"}
{"id": "651954", "url": "https://cs.wikipedia.org/wiki?curid=651954", "title": "Ӡ", "text": "Ӡ\n\nӠ (minuskule ӡ) je písmeno cyrilice. Je používáno pouze v abcházštině. Jedná se o variantu písmena З. Písmeno zachycuje hlásku \"dz\".\n"}
{"id": "651955", "url": "https://cs.wikipedia.org/wiki?curid=651955", "title": "TýTý 1997", "text": "TýTý 1997\n\nVyhlášení výsledků VII. ročníku ankety TýTý se konalo 7. února 1998 v Hudebním divadle Karlín. Večerem provázel Marek Eben.\n"}
{"id": "651959", "url": "https://cs.wikipedia.org/wiki?curid=651959", "title": "Я̆", "text": "Я̆\n\nЯ̆ (minuskule я̆) je písmeno cyrilice. Je používáno pouze v chantyjštině a baškirštině. Jedná se o variantu písmena Я.\n"}
{"id": "651960", "url": "https://cs.wikipedia.org/wiki?curid=651960", "title": "Ю̆", "text": "Ю̆\n\nЮ̆ (minuskule ю̆) je písmeno cyrilice. Je používáno pouze v chantyjštině. Jedná se o variantu písmena Ю.\n"}
{"id": "651962", "url": "https://cs.wikipedia.org/wiki?curid=651962", "title": "Ӌ", "text": "Ӌ\n\nӋ (minuskule ӌ) je písmeno cyrilice. Je používáno pouze v chakaštině. Jedná se o variantu písmena Ч. Písmeno zachycuje stejnou hlásku jako písmeno Џ v srbštině, jako písmeno Ҷ v tádžičtině, jako písmeno Ӝ v udmurtštině, nebo jako v minulosti používaná písmena Ҹ v ázerbájdžánštině či Ӂ v gagauzštině.\n"}
{"id": "651964", "url": "https://cs.wikipedia.org/wiki?curid=651964", "title": "František Michl", "text": "František Michl\n\nFrantišek Michl (9. srpna 1850 Korouhev u Poličky - 2. srpna 1900 tamtéž) byl český lékař, jeden z nejlepších pražských chirurgů. Začínal jako asistent profesorů Blažiny a Weisse. Roku 1883 jmenován docentem na české lékařské fakultě, r. 1891 profesorem. S profesorem Neureutterem zakládal českou dětskou nemocnici na Karlově. Autor odborných článků, knižně vydal reportáž \"Z vědecké cesty\". Uznávaný pro svůj přínos pacientům i studentům, vlídné vystupování a humanismus. Rozsáhlý majetek odkázal na dobročinné účely.\n\nPocházel z obce Korouhev u Poličky. V dětství ztratil otce, ale výchova, které se mu dostalo od matky i na obecní škole, v něm zakořenila pracovitost, trpělivost, soběstačnost v chudobě i hlubokou křesťanskou víru.\n\nAbsolvoval gymnázium v Hradci Králové a lékařskou fakultu v Praze. Během studia pomáhal jako „fiškus“ či „elév“ profesoru Blažinovi — posluhoval u operací, psal chorobopisy, pomáhal asistentům apod. Roku 1874 získal doktorský titul a stal se asistentem profesora Blažiny ve Všeobecné nemocnici. Tento významný chirurg ale měl už svá nejlepší léta za sebou, ztrácel životní energii i zájem o své povolání. Větší inspirací pro Michla byl jeho nástupce Vilém Weiss, jemuž také dělal asistenta. Oba učitelé byli konzervativní, nedůvěřiví k inovacím; Michl naopak nové postupy studoval a snažil se je zavádět, i když jejich širší prosazení bylo nakonec zásluhou dr. Maydla. Vedle práce ve všeobecné nemocnici působil také jako asistent na gynekologii u profesora Strenga.\n\nRoku 1883 se habilitoval jako docent, jeden z prvních na obnovené české lékařské fakultě. O rok později uskutečnil na stipendium pražské obce studijní cestu do Německa, Londýna, Edinburghu a Paříže. Svá pozorování pak shrnul do knihy \"Z vědecké cesty\" (1887).\n\nByl mimořádně aktivní. Po náročném dnu ve Všeobecné nemocnici nebo u Alžbětinek vedl mezi 18. a 20. hodinou večerní přednášky o chirurgii a pak ještě občas zadarmo prováděl operace v dětské nemocnici. Měl velkou snahu pomáhat, jak pacientům tak i studentům. Na svých přednáškách si dával velmi záležet na tom, aby si studenti jeho výklad zapamatovali. Zůstal svobodný, jeho největší mimopracovní zálibou bylo umění-malířství, zejména krajinomalba. České malíře podporoval i finančně.\n\n2. prosince 1891 byl jmenován c. k. mimořádným profesorem chirurgie na české lékařské fakultě.\n\nSpolečně s profesorem Neureutterem se zapojil do úsilí o založení samostatné české dětské nemocnice v Praze. 27. listopadu 1898 pronesl proslov při kladení základního kamene k její stavbě. Po smrti prof. Neureuttra (1899) byl jmenován ředitelem, jejího otevření se ale nedožil.\n\nNeměl zájem stát se společenskou celebritou. Na rozdíl od jiných slavných chirurgů té doby, jako byli Karel Maydl a Alexandr Pavlík, ho nebylo vidět v divadle či restauraci, ale téměř všechen čas trávil u nemocných a studentů, často zadarmo. K jeho pacientům ale patřily i slavné osobnosti, jako např. Jan Neruda nebo novinář Josef Hubáček. Svou úspěšnou praxí velmi zbohatl. Za vydělané peníze zrekonstruoval rodný dům v Korouhvi, do kterého pak jezdil na léto. Podporoval také umělce a chudé. Byl dopisujícím členem Tovaryšstva lékařského ve Varšavě.\n\nZemřel na rakovinu krátce před padesátými narozeninami. Asi čtyři dny před smrtí se v Praze setkal s novináři z Národních listů, kteří pozorovali jeho špatný zdravotní stav. Poté odjel do rodné obce, kde zakrátko zemřel za příznaků perforativní peritonitidy (zánětu pobřišnice). Pohřben byl do rodinné hrobky. Zanechal rozsáhlou pozůstalost, z níž věnoval 100 tisíc korun spolku na výstavbu dětské nemocnice, 30 tisíc korun na opravu korouhevského kostela a další částky jiným dobročinným organizacím (nemocnice Alžbětinek, Ústřední matice školská, Národní jednota severočeská, Spolek českých mediků, Jednota pro dostavění chrámu sv. Víta aj.). Na jeho památku byla v korouhevském kostele vystavena jeho busta, kterou vytvořil sochař V. Schaff.\n\nFrantišek Michl přispíval do odborných časopisů (\"Časopis českých lékařů\", \"Odborná pathologie a therapie\"). Známé byly například jeho články:\n\nVýsledky stáže z roku 1884 v několika evropských zemích shrnul do knihy \"Z vědecké cesty\" (vydána 1887). Navzdory krátkému času (pobyt v zahraničí trval jen asi tři a půl měsíce) shromáždil bohatý materiál, popisující léčebné postupy, organizaci nemocniční péče a vysokoškolského studia, ale také postřehy z místní politiky a prostředí. Rozsah publikace je dokladem Michlovy pracovitosti a její obsah byl zajímavý pro odbornou veřejnost i laiky.\n\nDalší rozsáhlejší dílo, \"Všeobecná chirurgie\", nedokončil.\n\n"}
{"id": "651965", "url": "https://cs.wikipedia.org/wiki?curid=651965", "title": "Ҷ", "text": "Ҷ\n\nҶ (minuskule ҷ) je písmeno cyrilice. Je používáno v abcházštině, v tádžičtině, v jaghnóbštině a od roku 2000 také v chantyjštině. Jedná se o variantu písmena Ч. Písmeno zachycuje stejnou hlásku jako písmeno Џ v srbštině, jako písmeno Ӌ v chakaštině, jako písmeno Ӝ v udmurtštině, nebo jako v minulosti používaná písmena Ҹ v ázerbájdžánštině či Ӂ v gagauzštině.\n"}
{"id": "651966", "url": "https://cs.wikipedia.org/wiki?curid=651966", "title": "Mariánské náměstí (Brno)", "text": "Mariánské náměstí (Brno)\n\nMariánské náměstí je náměstí v Brně, v městské části Brno-jih, v katastru Komárova.\n\nJméno náměstí pochází z názvu osady Malá Mariacela, která na tomto místě vyrostla v 18. století okolo poutního kostela Panny Marie.\n"}
{"id": "651972", "url": "https://cs.wikipedia.org/wiki?curid=651972", "title": "Seznam hudebníků okolo Franka Zappy", "text": "Seznam hudebníků okolo Franka Zappy\n\nToto je seznam hudebníků, kteří spolupracovali s Frankem Zappou.\n\n\n"}
{"id": "651977", "url": "https://cs.wikipedia.org/wiki?curid=651977", "title": "Arthur Barrow", "text": "Arthur Barrow\n\nArthur Barrow (* 28. února 1952, San Antonio, Texas, Spojené státy americké) je americký hudebník-multiinstrumentalista, nejvíce známý jako baskytarista Franka Zappy v 70. a 80. letech 20. století. Spolupracoval také se skupinou The Doors.\n\n\n\n"}
{"id": "651978", "url": "https://cs.wikipedia.org/wiki?curid=651978", "title": "Jaroslav Moravec", "text": "Jaroslav Moravec\n\nJaroslav Moravec (1. října 1900, Praha – 31. října 1974, Praha) byl český knihkupec, redaktor, spisovatel, překladatel z němčiny a francouzštiny a jeden ze zakladatelů nakladatelství Toužimský & Moravec.\n\nMladého Jaroslava přivedla láska k tištěnému slovu do učení na knihkupce u Františka Bačkovského. Po tříletém vyučení (1915–1918) zde ještě dva roky pracoval jako účetní a právě v této době se pokusil o vlastní nakladatelskou činnost. Založil si nakladatelství Saturn a zaměřil se na knížky dobrodružství a tajemna. Vydával autory jako E. A. Poe, Jack London, R. L. Stevenson, A. J. Dawson, H. H. Ewers, atd. Jeho činnost přerušila dvouletá přestávka vyplněná vojenskou službou. Po návratu přijal zaměstnání v renomovaném nakladatelství J. R. Vilímka v Praze. Zde pracoval jako redaktor až do roku 1933.\n\nJiž v učení se setkal s jistým Janem Toužimským, obdobným milovníkem knih, jako byl on sám. Jejich osud se spojil v době, kdy zjistil, že práva na vydávání děl Karla Maye jsou volná. Netrvalo dlouho a oba pánové si je zakoupili a následně založili nakladatelství Toužimský a Moravec se sídlem v pražských Vršovicích. Značnou roli při zrodu nakladatelství sehrál i fakt, že se Moravec při své redakční práci u J. R. Vilímka, seznámil s jistým Zdeňkem Burianem. Tento geniální malíř obohacoval jimi vydávané knihy a po šestnáct let se nakladatelská činnost rozrostla a bylo vydáno přes 600 titulů. Nakladatelství prosperovalo a kromě knih Karla Maye vydávalo i příběhy o Pánu opic, Tarzanovi, britském letci, Bigglesovi a mnoho dalších zajímavých děl v edicích S puškou a lasem, Povídky o zvířatech, Romány, které napsal život, Východ a západ, Polnice a další. Záslužnou práci vykonalo nakladatelství vydáváním Knih českých cestovatelů, Josefa Kořenského, Enrique Stanko Vráze, Alberto Vojtěcha Friče, Emila Holuba a dalších. Kmenovým autorem firmy se stal Eduard Štorch, který dokázal mistrně spojit poznávání historie a předhistorie s dobrodružstvím. Významným činem bylo vydání výpravných Divů světa Františka Schörpnera a ještě významnějším pak kniha profesora Augusty Divy prasvěta. Práce na tomto díle prý definitivně rozhodla o tom, že Zdeněk Burian vstoupil do světa malířských rekonstrukcí pravěké fauny a flóry. Tato oblast tvorby mu později přinesla světový věhlas.\n\nPublikoval v časopisech Kmen, Červen, Literární rozhledy, Pionýr nebo Lidé, věci, dobrodružství. Jeho dobrodružné povídky se zabývají především indiánskou tematikou. V některých se snaží navazovat na knihy K. Maye, kterého i překládal. Ve svých povídkách Moravec neklade důraz na hrdinství jednotlivce, spíše poukazuje na nesmyslnost vyhlazovacího boje kolonizátorů proti indiánům. Ti hájí svá přirozená práva na domov a svobodný život. Zdůrazňuje také přednost spravedlnosti pomocí humánnosti a moudrosti před strohým uplatňováním zákona, jako tomu je v povídkách o indiánském policistovi v knize Čtení z kamení.\n\n\n\n\n"}
{"id": "651979", "url": "https://cs.wikipedia.org/wiki?curid=651979", "title": "Regions Morgan Keegan Championships 2011", "text": "Regions Morgan Keegan Championships 2011\n\nTenisový turnaj ATP Regions Morgan Keegan Championships 2011 se konal ve dnech 13. - 20. února v americkém Memphisu v hale na kurtech s tvrdým povrchem. Turnaj patřil do kategorie ATP World Tour 500 series a byl součástí ATP World Tour 2011. Odměny činily 1 100 000 USD.\n\n\n\n"}
{"id": "651984", "url": "https://cs.wikipedia.org/wiki?curid=651984", "title": "Asociace zahraničních novinářů v Hollywoodu", "text": "Asociace zahraničních novinářů v Hollywoodu\n\nAsociace zahraničních novinářů v Hollywoodu (angl. \"Hollywood Foreign Press Association\" zkratka HFPA) je organizace zahraničních novinářů sdružených v Hollywoodu pracujících pro filmový průmysl. Asociace má devadesát členů zastupujících přes padesát zemí světa. Proslavila ji především cena Zlatý glóbus každoročně udělovaná v Los Angeles. Prezidentkou organizace je pro léta 2012–2013 Aida Takla-O’Reilly.\n\nAsociace vznikla v říjnu 1943 na podnět britského korespondenta časopisu Daily Mail a měla osm členů. Myšlenka o vzniku organizace se však zrodila už na konci dvacátých let. Filmové počiny za předešlý rok byly poprvé oceněné v lednu 1944 na neformálním obědě ve studiích 20th Century Fox. Vítězové byli tenkrát mezi herečkami v hlavní roli Jennifer Jones a mezi herci v hlavní roli Paul Lukas. Nejlepším filmem byl prohlášen \"The Song Of Bernadette\".\n\nCena ve tvaru malé zeměkoule omotané svitkem filmového negativu dostála dnešní podobě někdy v letech 1945–1946.\n\nZačátkem padesátých let vznikly uvnitř asociace rozdílné názory na její smysl a cíl, a proto se část novinářů oddělila a založili \"Sdružení pro zahraniční tisk v Hollywoodu\". Tyto vnitřní rozbroje nikterak neohrozily udělování Glóbů a dokonce v té době vznikla Cena Cecila B. DeMilla poprvé udělená samotnému producentovi DeMillovi. Nakonec se v roce 1955 členové obou organizací domluvili na společném názvu \"Asociace zahraničních novinářů v Hollywoodu\".\n\nV roce 1955 začala asociace oceňovat televizní počiny v různých kategoriích, kterých počet se ustálil na pětadvaceti (čtrnáct ve filmu a jedenáct v televizi).\n\nPosláním organizace není jenom poukazovat na úspěchy ve filmu a televizi, nýbrž taky filantropická činnost. V roce 2010 se povedlo rozdat granty ve výši až jednoho a půl milionu dolarů.\n\nPravidla pro přijetí do \"HFPA\" jsou hodně přísná. Novinář usilující o členství musí:\n\nNa organizaci padla začátkem roku 2011 kritika a obvinění o přijímání drahých darů od velkých filmových studií, producentů a distributorů.\n\n"}
{"id": "651987", "url": "https://cs.wikipedia.org/wiki?curid=651987", "title": "Copa Claro 2011", "text": "Copa Claro 2011\n\nTenisový turnaj ATP Copa Claro 2011 se konal ve dnech 14. - 20. února v argentinském hlavním městě Buenos Aires venku na antukových dvorcích. Turnaj patřil do kategorie ATP World Tour 250 series a byl součástí ATP World Tour 2011. Odměny činily 475 300 USD.\n\n\n\n"}
{"id": "651990", "url": "https://cs.wikipedia.org/wiki?curid=651990", "title": "Náměstí Republiky (Brno)", "text": "Náměstí Republiky (Brno)\n\nNáměstí Republiky je náměstí v Brně, v městské části Brno-sever, v katastru Husovic. Náměstí podlouhlého tvaru vychází z Dukelské třídy a na opačném konci je uzavírá Vranovská ulice. Přibližně v půli jej kříží ulice Nováčkova, která jej dělí do dvou částí o různé šířce.\n\nNáměstí má parkovou úpravu, jeho výraznou dominantou je v širší části mezi Nováčkovou a Vranovskou ulicí kostel Nejsvětějšího Srdce Páně z roku 1910. Blok mezi Nováčkovou a Netušilovou ulicí přiléhající k severní straně náměstí vyplňuje budova Základní školy J. A. Komenského a Gymnázia Brno, Elgartova.\n"}
{"id": "651992", "url": "https://cs.wikipedia.org/wiki?curid=651992", "title": "Žižkova lípa (Boskovice)", "text": "Žižkova lípa (Boskovice)\n\nŽižkova lípa v Boskovicích (také známa jako Zámecká lípa) patří mezi české památné stromy pojmenované po husitském vůdci Janu Žižkovi. Původ označení ale není jasný, lípa není tak stará, aby mohla hejtmana pamatovat (přesto je nejstarším stromem v Boskovicích) a zřejmě nebyla ani vysazena na jeho počest, bývala totiž řadovým stromem aleje.\n\n\nLípa byla původně součást aleje vedoucí od města k dominikánském klášteru. Mezi jednotlivými stromy bývaly umístěné barokní sochy světců. Klášter byl v letech 1819–1826 přestavěn na současný zámek. Z původního stromořadí se tato lípa dochovala jako poslední, stojí před plotem zámeckého parku na červené turistické trase.\n\nStrom je výrazně nesouměrný, nakloněný. Kmen se větví ve výšce zhruba 150 centimetrů – z toho důvodu bývá obvod měřen níže, v jednom metru. Nejnižší z kosterních větví je mírně nakloněná směrem k chodníku, tři vyšší se výrazně vyklánějí směrem k zámku. Na větvích je patrný ořez z dřívější doby, korunu zpevňuje ocelové lano.\n\n\n"}
{"id": "651994", "url": "https://cs.wikipedia.org/wiki?curid=651994", "title": "Prizrenská liga", "text": "Prizrenská liga\n\nPrizrenská liga (albánsky Lidhja e Prizrenit) byla organizací Albánců na konci 19. století. Vznikla v roce 1878 v tehdy tureckém Prizrenu. \n\nAlbánci jako poslední národ se tím zařadili po bok svých sousedů, kteří se vyslovili pro větší míru národních práv, než kterou mohli mít v Osmanské říši. Vytušili příležitost, kterou by mohli získat, pokud by Osmané ztratili celou Makedonii, resp. se obávali situace, že by ji mohly získat ostatní početné slovanské národy po sebe. Situace na Balkáně byla v roce 1878, kdy skončila Rusko-turecká válka porážkou Osmanské říše, pro změny více než příznivá.\n\nNávrhy Prizrenské ligy lze vnímat jako první ze snah sjednotit všechny etnické Albánce do rámce jednoho státního útvaru. S podobnými projekty však přicházely i různé národně-osvobozenecké organizace sousedních národů (ať již to byli Srbové, Bulhaři, či třeba Řekové).\n\nNeformálně vznikla liga již v lednu 1878. Její zástupci byli přítomni již na Berlínském kongresu; jejich cílem bylo prosadit větší práva pro Albánce (autonomii), avšak protože hlavním tématem setkání byla především bulharská otázka, zůstala Albánie stranou. Albánští delegáti naléhali na uznání svébytné albánské národnosti a jejího autonomního statusu uvnitř Osmanské říše. \n\nTzv. \"Liga ochrany albánského národa\" vznikla v roce 1878 v Prizrenu. Její členové se setkali poprvé oficiálně dne 10. června 1878 v Prizrenu. Další pravidelná setkání se konala v místní medrese. Zvolili si vlastní výbor, v jehož čele stál Omer bej Prizreni. Na prvním sjezdu Prizrenské ligy bylo přítomno okolo 110 delegátů; většinou se zabývali diskuzí nad tématy albánských národních dějin. Za svůj hlavní cíl si ale stanovili sjednocení albánských zemí. Hlavním důvodem pro zformování Prizrenské ligy bylo především ohrožení ze strany dalších křesťanských států, které využily slabosti Osmanské říše pro získání dalších území. Proto albánští intelektuálové na setkání v Prizrenu ostře odsoudili územní zisky Srbska, Bulharska i Černé Hory, které potvrdil Berlínský kongres. Radikální křídlo organizace představovali ti Albánci, kteří byli původem z Istanbulu a kteří prosazovali myšlenku, že osmanská vláda není schopna realizovat zájmy albánského národa. Žádali nezávislost, zatímco představitelé z území dnešní Albánie, Kosova a Severní Makedonie požadovali pouze uznání autonomie v rámci Osmanské říše. Nakonec všichni zástupci podepsali jen krátké memorandum (kararname), které požadovalo sjednocení Albánci obývaných oblastí do jednoho celku. \n\nZpočátku měla Prizrenská liga podporu ze strany turecké vlády, předně proto, že mohla představovat alespoň nějakou protiváhu nově vzniklým křesťanským státům, které si chtěli rozdělit celý Balkánský poloostrov. Prizrenská liga však – alespoň z počátku – prosazovala, aby byly Albánci osídlené části Balkánu součástí Osmanské říše. \n\nVýznamnými představiteli Prizrenské ligy se stali Abdyl Frashëri, Sulejman Vokshi, Pashko Vasa, Idriz Seferi, Isa Boletini a Ali-paša Gusi. Frashëri se stal předsedou Ligy a předsedou komise pro zahraniční záležitosti, která komunikovala s představiteli západoevropských zemí.\n\nPrizrenská liga prosazovala myšlenku sjednocení čtyř vilájetů s albánským obyvatelstvem do jednoho celku; kromě Albánie a Kosova by však zahrnoval i početné oblasti obydlené Slovany, jakými jsou třeba Sandžak, či území dnešní Severní Makedonie. Členové Prizrenské ligy byli především muslimové a jejich postoje proto byly vnímány jako protikřesťanské. Díky tomu se k organizaci zdráhala připojit nemalá část albánských křesťanů, a to jak ze severu dnešní Albánie (Skadaru), tak i z dalších oblastí regionu. I když ji zpočátku vyjádřila podporu, představovala pro vládu Osmanské říše představovala ohrožení především proto, že šířila myšlenku nacionalismu i mezi nepravoslavné obyvatelstvo na Balkáně. Muslimové byli přitom považováni Osmanskou říší za základní pilíř existence státu; za protežovanou náboženskou skupinu.\n\nPrizrenská liga začala v roce 1880 přebírat v Kosovu postupně moc. Násilí rozpoutala vůči slovanskému obyvatelstvu, což přimělo řadu Srbů a Černohorci emigrovat na sever. S rostoucím vlivem rostly i požadavky představitelů Prizrenské ligy vůči turecké vládě. Když ta odmítla požadavek autonomie, vypuklo otevřené násilí.\n\nV první polovině roku 1881 došlo na území dnešního Kosova ke vzpouře osmanské armády, jejíž vojáci byli převážně Albánci. Kosovský kontingent pod vedením jednoho z předních členů Prizrenské ligy, Sulejmana Vokshi, obsadil velmi rychle Skopje a poté táhl směrem k Kosovské Mitrovici a Novému Pazaru. Na místě, která povstalci, obsadili, byli vyháněni turečtí úředníci a zaváděna provizorní, albánská státní správa. V dubnu 1881 následně vyslala Prizrenská liga memorandum představitelům evropských zemí, ve kterém požadovala uznání albánské autonomie v rámci Turecka a ochranu Albánců před jakýmkoliv tureckým vpádem. \n\nO několik měsíců později vyslala turecká armáda do Kosova desetitíscový kontingent, aby zpacifikoval region. Po dvoudenním boji se podařilo Turkům znovuobsadit Prizren; na stránách Prizrenské ligy činily ztráty cca 1200 lidí. Sídlo organizace bylo přesunuto z Prizrenu do Đakovice na západě dnešního Kosova, nicméně i tam dorazila turecké armáda a povstání potlačila. Známí členové Prizrenské ligy byli pozatýkáni a internováni na ostrově Rhodos. 3000 Albánců, kteří byli napojeni na Prizrenskou ligu, bylo zatčeno a internováno v Malé Asii. V Kosovu byla následně provedena centralizace státní správy. Turečtina zůstala jediným úředním jazykem v oblasti.\n\nV roce 1899 byla organizace obnovena ve městě Peć pod vedením Haxhi Mully Zeky. Někteří z členů Prizrenské ligy se účastnili mladoturecké revoluce v roce 1908. \n\n"}
{"id": "652007", "url": "https://cs.wikipedia.org/wiki?curid=652007", "title": "Sehome", "text": "Sehome\n\nSehome je část města Bellingham ve státě Washington. Bylo pojmenováno po nedalekém kopci Sehome Hill, jehož jméno pochází z jazyka kmene Nuksaků. Dříve město vlastnila železniční společnost Bellingham Bay and British Columbia Railroad Company. \n\nNachází se zde střední škola Sehome High School a na kopci Sehome Hill je arboretum.\n"}
{"id": "652009", "url": "https://cs.wikipedia.org/wiki?curid=652009", "title": "Open 13 2011", "text": "Open 13 2011\n\nTenisový turnaj ATP Open 13 2011 se konal ve dnech 14. – 20. února v francouzském Marseille v hale na kurtech s tvrdým povrchem. Turnaj patřil do kategorie ATP World Tour 250 series a je součástí ATP World Tour 2011. Odměny činily 512 750 EUR.\n\n\n\n"}
{"id": "652010", "url": "https://cs.wikipedia.org/wiki?curid=652010", "title": "Patrick McNeill", "text": "Patrick McNeill\n\nPatrick McNeill (* 17. března 1987 v Strathroy-Caradoc, Ontario Kanada) je kanadský hokejový obránce.\n\nS profesionálním hokejem začínal v týmu Strathroy Rockets v lize OHA-B kde odehrál 45 zápasů. Byl draftován v roce 2003 v 1.kole, celkově 1., týmem Saginaw Spirit (OHL). Po draftu kde získal trofej Jack Ferguson Award odehrál v lize OHL 4 sezóny v týmu Saginaw Spirit a v sezóně 2005/2006 získal nejvíce bodů na pozici obránce a v týmu se stal nejlepší nahrávač a ve třech sezónách 2004/07 se stal nejlepším obráncem v kanadském bodování v týmu. V roce 2005 byl draftován v NHL ze 4.kola, celkově 118., týmem Washington Capitals.\n\nSezónu 2007/08 začal v týmu South Carolina Stingrays v lize ECHL kde měl také debut v lize 20. října 2007 proti týmu Columbia Inferno kde nasbíral 2 asistence. Poté odehrál 8 zápasu v týmu pak byl povolán do týmu Hershey Bears (AHL) kde také měl debut v lize 7. listopadu 2007 proti týmu Norfolk Admirals kde také získal svůj první bod. V Bears odehrál 25 zápasu poté byl zpátky přesunut do South Carolina Stingrays kde hrával do 10. února 2008 kdy odehrál poslední zápas v lize ECHL. Po zbytek sezóny hrával v týmu Hershey Bears. V Bears hraje svou 4 sezónu a v sezónách 2008/09 a 2009/10 pomohl vybojovat Calderův pohár. 16. července 2010 prodloužil smlouvu o jeden rok s týmem Washington Capitals\n\n\n\n"}
{"id": "652012", "url": "https://cs.wikipedia.org/wiki?curid=652012", "title": "Malakka (město)", "text": "Malakka (město)\n\nMalakka (často uváděná rovněž jako Melaka) je malajsijské město, které je správním střediskem stejnojmenného malajsijského spolkového státu Malakka. V minulosti bylo hlavním městem Malackého sultanátu.\n\nMěsto Malakka je významným historickým přístavem (podle nějž se jmenuje i Malacký průliv), jehož tvář kromě malajských vlivů poznamenala přítomnost Portugalců, Holanďanů, Britů, ale také např. Indů a zejména Číňanů, jejichž potomci dodnes tvoří velkou část místních obyvatel. Kosmopolitní dějiny poznamenaly výrazně také architekturu tohoto přístavního města. Od roku 1826 byla Malakka spolu s Penangem a Singapurem součástí britské kolonie Průlivové osady.\n\nV roce 2008 byla historická část města Malakka, spolu s městem George Town, zařazeny do seznamu světového dědictví UNESCO.\n\n"}
{"id": "652014", "url": "https://cs.wikipedia.org/wiki?curid=652014", "title": "Bobby Beausoleil", "text": "Bobby Beausoleil\n\nRobert Kenneth „Bobby“ Beausoleil (* 6. listopadu 1947, Santa Barbara, Kalifornie, USA) je americký vrah a spolupracovník Charlese Mansona, který je odsouzen na doživotí.\n\nKoncem šedesátých let složil hudbu k filmu \"Lucifer Rising\" režiséra Kennetha Angera, ve kterém rovněž hrál (film byl nakonec dokončen v roce 1972 a premiéru měl až roku 1980). Mezi jeho další filmové role patří ta v softcover pornu \"The Ramrodder\", kde hrála také Catherine Share, rovněž Mansonova spolupracovnice. Dále hrál například ve filmu \"Mondo Hollywood\" z roku 1967. Byl také členem rockové skupiny Orkustra, ve které mimo něj působil také David LaFlamme.\n\nDne 27. července 1969 Beausoleil zavraždil učitele hudby Garyho Hinmana. Dne 18. dubna 1970 byl odsouzen k trestu smrti, ale později byl trest upraven na doživotí. V roce 2010 žádal o propuštění, ale bylo to zamítnuto; další možnost měl až v roce 2015. Roku 2016 byla další žádost o propuštění opět zamítnuta.\n\n\n\n"}
{"id": "652015", "url": "https://cs.wikipedia.org/wiki?curid=652015", "title": "Žižkova lípa (Běšiny)", "text": "Žižkova lípa (Běšiny)\n\nŽižkova lípa je starý památný strom, který roste u kostela na návsi v obci Běšiny na Klatovsku (žlutá turistická trasa). Přestože je lípa podle odhadů 400 let stará, nebyla pravděpodobně oficiálně vyhlášena jako památná. Kořeny vytvářejí mohutné náběhy, mezi kterými se otevírají štěrbiny do dutiny. Na kmeni je umístěna informační tabule, poblíž stromu stojí zděná boží muka.\n"}
{"id": "652017", "url": "https://cs.wikipedia.org/wiki?curid=652017", "title": "Digiforum", "text": "Digiforum\n\nDigiforum je veletrh digitální fotografie a festival fotografie v České republice, jeho zakladatelem a pořadatelem je Institut digitální fotografie, s.r.o.\n\nPrvní Digiforum se konalo v roce 2002 v Kongresovém centru v Praze. Od 13. Digifora (4. listopadu 2008) se veletrh koná v pražském hotelu Clarion Congress Hotel Prague.\n\nProgram veletrhu se skládá z výstav, přehlídky nejnovější fototechniky, odborných workshopů a přednášek.\n\n16. Digiforum (8. listopadu 2010) přineslo dvě novinky – paralelně probíhající veletrh \"Appleforum\" - přehlídku a přednášky, týkající se výhradně produktů Apple, a \"Café Foto\" - místo pro setkání a besedy návštěvníků s předními fotografy. \n\n17. Digiforum bylo poprvé dvoudenní akcí, proběhlo 5. – 6. listopadu 2011.\n\nDigiforum každým rokem hostí řadu osobností české i světové fotografie.\n\n\n"}
{"id": "652018", "url": "https://cs.wikipedia.org/wiki?curid=652018", "title": "Zappa in New York", "text": "Zappa in New York\n\nZappa in New York je živé album Franka Zappy, které bylo nahrané v New York City v prosinci 1976.\n\nVšechny skladby napsal Frank Zappa.\n\n\n\n\n"}
{"id": "652022", "url": "https://cs.wikipedia.org/wiki?curid=652022", "title": "Whatcom Community College", "text": "Whatcom Community College\n\nWhatcom Community College (zkracuje se na WCC nebo na Whatcom) je městská škola v Bellinghamu, sídla okresu Whatcom ve státě Washington. Jedná se o státem podporovanou školu, kterou navštěvuje přibližně 6 750 studentů.\n"}
{"id": "652027", "url": "https://cs.wikipedia.org/wiki?curid=652027", "title": "František Josef Řezáč", "text": "František Josef Řezáč\n\nFrantišek Josef Řezáč (6. ledna 1819 Polerady nad Labem – 25. prosince 1879 Praha) byl český katolický kněz, pedagog, spisovatel a politik. Vysvěcen byl r. 1842. Roku 1848 byl vězněn pro podezření z revolučních aktivit. V 50. a počátkem 60. let studoval problematiku vězeňství a školství, vydával časopisy pro učitele, podporoval knihovny. Zasedal v pražském zastupitelstvu, městské radě a Českém zemském sněmu. Byl autorem učebnic a odborných publikací. Od roku 1865 do konce života působil jako farář v Litni. Během života byl oceňovaný zejména jako podporovatel a reformátor školství, po roce 1990 se připomínají spíše jeho návrhy v oblasti vězeňství. Používal i pseudonym Polehradský (podle starší verze názvu rodné obce).\n\nPocházel z rolnické rodiny. Navštěvoval německou základní školu v Brandýse nad Labem, absolvoval staroměstské gymnázium a v letech 1838–39 studoval na filozofické fakultě. Odtud přešel na bohosloveckou fakultu, přičemž absolvoval i zkoušky z filozofie a dějepisu. Během studia se spřátelil s Karlem Havlíčkem Borovským.\n\nPo kněžském svěcení (30. července 1842) působil do roku 1847 jako kaplan v Peruci a Hostouni. Poté se stal duchovním ve slepeckém ústavu na Klárově pod Bruskou. Určitou dobu kázal také v Drážďanech. V roce 1848 byl z politických důvodů (podezření na revoluční činnost) vězněn na Pražském hradě.\n\nV 50. letech byl veřejně činný. Do roku 1856 působil jako kněz ve svatováclavské trestnici v Praze. Roku 1850 krátce vyučoval náboženství na filozofické fakultě, byl ale brzy propuštěn pro politicky nevhodné projevy. V roce 1853 uskutečnil studijní cestu po věznicích Rakouska, o tři roky později navštívil několik učitelských ústavů v Německu a v následujícím roce moravské školy.\nObdobí 1856–1865 bylo jeho nejplodnější. Působil jako duchovní v kněžské káznici u sv. Jiří, vydával pedagogické knihy, od konce roku 1854 byl redaktorem pedagogického časopisu Škola a život. Soustředil se na rozvoj školních knihoven; kvůli svému modelovému seznamu knih pro knihovny byl úředně vyšetřován. Od roku 1861 po obnově ústavní vlády zasedal jako poslanec za Mladou Boleslav a Nymburk na Českém zemském sněmu, který ho následně zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii měst a průmyslových míst (obvod Mladá Boleslav, Nymburk). Na Říšské radě ale nesetrval dlouhou dobu. Zánik jeho mandátu pro absenci byl oznámen na schůzi 14. července 1863. Pracoval rovněž v pražském zastupitelstvu, městské radě. Spoluzakládal vyšší dívčí školu a malostranské gymnázium, vytvářel školní osnovy. Roku 1861 byl přijat za dopisujícího člena univerzity v Charkově. O dva roky později získal ruský řád sv. Stanislava II. třídy.\n23. prosince 1865 nastoupil na vlastní žádost jako farář ve středočeské obci Liteň. Začalo tím poslední, nejobtížnější období jeho života. Poměry na faře byly při jeho příchodu neuspořádané, jejich náprava obtížná. (Poměry na faře v době působení F. J. Řezáče popisuje jeho nástupce liteňský farář P. Josef Kreisinger (9.12. 1857 - 21. 10. 1934) ve své práci \"Liteň a přifařené k ní obce\", vydané v roce 1896. Fara byla umístěna do zchátralého domu a teprve v letech 1889 - 1890 postavena nová fara, do které se 24. 4. 1890 liteňský farář přestěhoval.) Postupně se stával unaveným a roztrpčeným, měl spory s vrchností i obyvateli. 28. července 1875 mu byl na faru jako kaplan přidělen začínající spisovatel Václav Beneš Třebízský. Ačkoliv oba měli v zásadě podobný životní názor — snažili se o nápravu veřejných věcí a zlepšení života obyvatel — osobně si blízcí nebyli. Benešův idealismus narážel na Řezáčův pocit zklamání, Řezáč např. vytýkal Benešovi, že tráví příliš času s farníky. Benešovo působení bylo krátké — koncem listopadu 1875 dostal zápal plic, po částečném zotavení odjel do rodného domu v Třebízi a do Litně se již nevrátil. Ačkoliv se příliš rádi neměli, vždy o sobě navzájem mluvili tolerantně a je možné, že by si nakonec porozuměli, kdyby bylo Benešovo zdraví dovolilo. Ačkoliv Řezáč nakonec dosáhl některých úspěchů (v roce 1868 se mu například podařilo dosáhnout založení školy v Litni), obtížné poměry v této obci také přispěly k jeho nemoci a předčasné smrti.\n\nJe pohřben na Olšanských hřbitovech v Praze.\n\nŘezáč byl redaktorem a v některých případech i zakladatelem pedagogických časopisů:\n\nKnižně vydal např.\n\nŘezáč byl oceňovaný jako tvůrčí a reformátorský talent. Studoval obyvatelstvo v širokých vrstvách. Usiloval o vzdělání národa, přičemž zastával křesťansko-katolické stanovisko vycházející z filozofie Bolzana a Schneidera.\n\nNa jeho počest byla pojmenována základní škola v Litni, u jejíhož vchodu je také osazena kamenná pamětní deska. I když je budova rekonstruována, vnitřní dispozice přízemí a části interiéru pochází z doby výstavby původní budovy. Řezáčovo dílo a význam připomíná i Naučná stezka Liteň a Muzeum Svatopluka Čecha a Jarmily Novotné.\n\nBěhem života byl oceňován především za své zásluhy v oblasti českého, zvláště pražského školství — účast při zakládání vyšší dívčí školy a malostranského reálného gymnázia, tvorba učebních osnov pro obecné školy, redakce učitelských časopisů. Po roce 1990 naopak vystupuje do popředí jeho úsilí o reformu vězeňství. Jeho snaha o snížení kriminality prostřednictvím prevence (rodinná, školní a církevní výchova), detence (odborné zacházení s vězni) a postpenitenciární péče (pomoc propuštěným vězňům při novém zapojení do společnosti) byla v mnohém blízká modernímu pojetí kriminologie. Řezáčovo stěžejní dílo v této oblasti, \"Vězeňství v posávadních spůsobech svých s návrhem o zdárnějším trestání a polepšování zločinců\", se stalo po roce 1990 jedním ze zdrojů inspirace při zpracování nové koncepce českého vězeňství.\n\nK Řezáčovu odkazu se hlásí především Vězeňská duchovenská péče, která mimo jiné roku 2015 adoptovala jeho hrob na Olšanech. Vězeňská služba České republiky uděluje svým zasloužilým pracovníkům Cenu Františka Josefa Řezáče.\n\n"}
{"id": "652028", "url": "https://cs.wikipedia.org/wiki?curid=652028", "title": "Kryptosporidióza ptáků", "text": "Kryptosporidióza ptáků\n\nKryptosporidióza je onemocnění Fabriciovy burzy, trávicího a dýchacího traktu mnoha druhů ptáků, způsobované jednohostitelskými kokcidiemi z čeledě \"Cryptosporidiidae\" a rodu \"Cryptosporidium\". Pro kura domácího, krůty a křepelky jsou kryptosporidie primárně patogenní, u mnoha jiných ptáků dochází ke kryptosporidióze až po oslabení jejich imunity (imunosupresi). Otázka hostitelské specifičnosti není dodnes jednoznačně uzavřena.\n\nZ mnoha popsaných druhů kryptosporidií se dnes u ptáků považuje za nejpravděpodobnější výskyt 2-3 druhů. \"Cryptosporidium baileyi\" (Current ak. 1986) postihuje Fabriciovu burzu, kloaku a horní cesty dýchací u kura domácího a krůt, \"C. meleagridis\" (Slavin 1955) pak střevní trakt krůt. Od obou předchozích parazitů se odlišuje třetí, blíže nedefinovaný druh nepatogenní pro kura ani krůty, který je považován za původce střevní kryptosporidiózy komerčně chovaných křepelek a křepelů, doprovázené vysokou mortalitou.\n\nKryptosporidióza byla prokázána u \"Galliformes\", \"Anseriformes\", \"Psittaciformes\", pštrosů, kanárů a malých pěvců. Ptačí kryptosporidie pravděpodobně nejsou přenosné na savce a naopak. Ve vnějším prostředí jsou extrémně odolné. K infekci dochází inhalací prachu obsahujícího původce, orálně kontaminovaným krmivem a vodou. Onemocnění se vyskytuje nejčastěji u ptáků mladých, oslabených nebo imunosupresovaných. Po prodělané infekci vzniká imunita. Rezervoárem kryptosporidií jsou divoce žijící ptáci. Sekundární mikrobiální infekce (\"E. coli\", virus infekční bronchitidy) a imunosuprese působí jako predispoziční i komplikující faktor.\n\nKryptosporidie se liší od kokcidií rodu \"Eimeria\" životním cyklem, lokalizací v hostiteli, strukturou a velikostí oocyst, která se pohybuje mezi 4-6 µm. Vysporulovaná oocysta nemá sporocysty, obsahuje 4 volně ležící sporozoity. Všechna vývojová stadia se vyvíjejí intracelulárně, v parazitoforní vakuole, v oblasti mikroklků hostitelské buňky. Při njepohlavním vývoji vznikají 2 typy morfologicky odlišných merontů. Po gametogonii vznikají infekční silnostěnné oocysty, které odcházejí z hostitele trusem. Část oocyst netvoří ochrannou stěnu, praskají a uvolněné sporozoity napadají sousední buňky a endogenní cyklus se opakuje (autoinfekce).\n\nInkubační doba se pohybuje mezi 3 dny až 3 týdny.\n\nOnemocnění může probíhat ve formě respirační, kloakální, burzální anebo střevní, podle původce a hostitele. Respirační forma u kura domácího může být doprovázena zhoršenou užitkovostí, vyšší morbiditou i mortalitou. Těžce postižení ptáci polehávají a odmítají pohyb. Střevní forma probíhá spíše subklinicky, jen s mikroskopickými změnami. U kura se kryptosporidióza objevuje nejčastěji ve věku 4-17 týdnů, u krůťat ve věku 10-40 dnů. Starší drůbež je v porovnání s mladými ptáky mnohem odolnější k onemocnění, proto se častěji jedná o subklinickou infekci. Nemoc trvá asi 3-4 týdny; spontánní uzdravení je časté.\n\nU hrabavých ptáků,kachen, husí a andulek se pozorují všeobecné respirační příznaky (deprese, anorexie, frkání, kašlání, kýchání, namáhavé dýchání) a zhoršení růstu. Střevní kryptosporidióza probíhá u hrabavých ptáků, pštrosů,amazoňanů, andulek, arů, korel, agapornisů a kakaduů nejčastěji subklinicky, méně často za příznaků enteritidy (průjem).\n\nÚčinná chemoterapeutika nejsou známa. Prevence spočívá v ochraně chovů před zavlečením infekce. Chemické dezinfekční prostředky jsou většinou nedostačující k destrukci oocyst. Vhodnější je horká pára (> 65 °C), 10% formalin nebo 5% čpavek. Oocysty vylučované trusem jsou již infekční, proto preventivní opatření používá při kokcidióze Eimeria spp. jsou nedostačující. Za nejdůležitější obranný machanismus proti kryptosporidióze je považována funkční střevní mikroflóra.\n\n"}
{"id": "652029", "url": "https://cs.wikipedia.org/wiki?curid=652029", "title": "Tokijská univerzita", "text": "Tokijská univerzita\n\nTokijská univerzita (japonsky: \"Tókjó daigaku\", zkracováno na Tódai ) je jedna z nejprestižnějších univerzit v Japonsku, proslulá také díky svým výzkumným ústavům a laboratořím.\n\nUniverzita byla založena v období Meidži roku 1877 jako \"Tókjó daigaku\". V roce 1886 byla přejmenována na \"Teikoku daigaku\" ( ~ Císařská univerzita) a v roce 1897 na \"Tókjó teikoku daigaku\" ( ~ Tokijská císařská univerzita). Roku 1947 se vrátila k názvu \"Tókjó daigaku\".\n\nDnes má deset fakult s celkovým počtem okolo třiceti tisíc studentů, přičemž asi 2100 z nich je ze zahraničí (vysoký podíl na Japonsko, které má v populaci pouze 1,3% cizinců). Skládá se z pěti školních areálů, které se nacházejí v tokijských částech Hongo, Komaba, Kašiwa, Širokane a Nakano.\n\n"}
{"id": "652032", "url": "https://cs.wikipedia.org/wiki?curid=652032", "title": "Mazda 121", "text": "Mazda 121\n\nMazda 121 byl malý osobní automobil vyráběný japonskou automobilkou Mazda mezi lety 1988 a 2003. Jednalo se o různé modely automobilů exportované do Evropy pod tímto jménem.\n\nMazda 121 byla v Evropě představena roku 1987, vůz byl ale vyráběn již od roku 1985 jihokorejskou automobilkou Kia jako Ford Festiva, Mazda Festiva nebo Kia Pride. Jeho výroba byla ukončena roku 1991.\n\nVybavení Mazdy 121 bylo poměrně chudé (nebyl posilovač řízení či elektrické ovládání oken), zákazníky si však získal kvůli dobře navrženému prostoru uvnitř vozu. Přes své kompaktní rozměry bylo dost místa i na zadních sedadlech. Toho bylo dosaženo díky posuvným zadním sedadlům, které se uzpůsobovaly velikosti cestujících i velikosti zavazadlového prostoru.\n\nMazda 121 DA byla k dispozici i se skládací plátěnou střechou.\n\n\nMazda 121 DB, která byla vyráběna od roku 1991 do roku 1996, byla vyvíjena v Mazdě. Nebyl to hatchback, jako ostatní generace tohoto vozu, ale sedan. Pro kulatou karoserii se vozu přezdívalo „vejce“ nebo „bubble car“ („bublinové auto“). Podle projektu neměl mít žádné hrany, což se nakonec z velké části podařilo.\n\nNa rozdíl od předchozí generace, výbava byla mnohem lepší. Existovaly verze s elektrickým stahováním oken, s klimatizací a s centrálním zamykáním. Ve výrobě byl i vůz s plátěnou střechou, stejně jako dříve.\n\n\nOd roku 1996 Mazda vyráběla model 121 JASM (pětidveřový) nebo 121 JBSM (třídveřový), jednalo se opět o společný vývoj s Fordem. Byl to de facto Ford Fiesta čtvrté generace. Jedinými rozdíly bylo logo automobilky, mřížka chladiče a ozdobná plastová lišta na zadní části vozu. Technicky jsou vozy zcela identické.\n\nRoku 2001 prošla Mazda 121 faceliftem ale změny nebyly moc výrazné.\n\nOproti Fiestě nezaznamenala příliš velký obchodní úspěch, nakonec ji roku 2003 nahradila Mazda2.\n\n\n"}
{"id": "652033", "url": "https://cs.wikipedia.org/wiki?curid=652033", "title": "Max Bennett", "text": "Max Bennett\n\nMax Bennett (24. května 1928 – 14. září 2018) byl americký jazzový kontrabasista, který spolupracoval s mnoha hudebníky, mezi které patří i Peggy Lee, Ella Fitzgerald, Joni Mitchell, Joan Baez, Charlie Mariano, Conte Candoli, Bob Cooper, Bill Holman, Stan Levey, Lou Levy, Coleman Hawkins, Jack Montrose, Frank Zappa nebo The Monkees. Sloužil v korejské válce.\n\n"}
{"id": "652034", "url": "https://cs.wikipedia.org/wiki?curid=652034", "title": "Tobiáš z Benešova", "text": "Tobiáš z Benešova\n\nJméno Tobiáš z Benešova označovalo dvě osoby ze šlechtického rodu Benešovců:\n"}
{"id": "652036", "url": "https://cs.wikipedia.org/wiki?curid=652036", "title": "Dobeš z Bechyně", "text": "Dobeš z Bechyně\n\nDobeš z Bechyně, také Tobiáš, Velký Dobeš († 24. července 1307) byl český šlechtic z rodu pánů z Bechyně, který se svým bratrem Čeňkem zastával místo purkrabího na Bechyni. Díky pozici svého příbuzného, pražského biskupa Tobiáše z Bechyně, získal po pádu Záviše z Falkenštejna roku 1289 významné postavení na pražském dvoře. Zároveň mu byly předány centrální části Závišova panství, Polička a Svojanov. O tři roky později se účastnil české diplomatické mise do Frankfurtu nad Mohanem, kde došlo k volbě nového římského krále Adolfa Nasavského. Byl přítomen u smrtelného lože krále Václava II. roku 1305 a po vymření Přemyslovců a následných bojích o český trůn pravděpodobně představoval hlavu prohabsburské strany. Na jednání v biskupském domě 24. července 1307, kdy se jednalo o českém nástupnictví, vnikli mladší šlechtici požadující zvolení Jindřicha Korutanského a v nastalém zmatku Oldřich a Hynek Krušina z Lichtenburka tehdy nemocného Dobeše zavraždili a bez problémů unikli.\n\n"}
{"id": "652038", "url": "https://cs.wikipedia.org/wiki?curid=652038", "title": "Grossenlüder", "text": "Grossenlüder\n\nGrossenlüder je obec v Německu, asi 10 km severozápadně od města Fulda ve spolkové zemi Hesensko. Žije zde asi 8 500 obyvatel (2010).\n\nPoprvé je obec zdokumentována v roce 822, kdy čtvrtý opat fuldského kláštera Eigil vysvětil kostel sv. Jiří. Tento původní kostelík stále stojí, stal se součástí dnešní barokní stavby. V celém širokém okolí je to – s výjimkou krypty fuldského kostela svatého Michaela, která pochází ze stejného roku – nejstarší stavba.\n\nJe zde také mnoho hrázděných domů a tzv. Herrenhaus (Panský dům) s cenným portálem.\n\n"}
{"id": "652039", "url": "https://cs.wikipedia.org/wiki?curid=652039", "title": "Drátkobeton", "text": "Drátkobeton\n\nDrátkobeton je betonová směs vyztužena ocelovými drátky. Používá se na kontinuálně lité průmyslové podlahy a také jako stříkaný beton. Jedná se o beton, který obsahuje kovovou výztuž v podobě rovnoměrně rozptýlených drátků (kompozitní materiál). V 1 m směsi je rozptýleno cca 20-80 kg drátků. Díky tomu má drátkobeton zvýšenou houževnatost a značnou tahovou i tlakovou pevnost. Používá se zejména v průmyslovém stavebnictví jako podlahy v halách a skladovacích prostorech, vyztužování výrubu tunelů apod. Další výhodou drátkobetonu je odstranění nutné předcházející instalace kovové výztuže, jako je tomu u armovaného betonu.\n"}
{"id": "652043", "url": "https://cs.wikipedia.org/wiki?curid=652043", "title": "Ron McClure", "text": "Ron McClure\n\nRon McClure (* 22. listopadu 1941, New Haven, Connecticut) je americký kontrabasista, hrající hard bop, jazz-rock a bebop. Spolupracoval s hudebníky jako Blood, Sweat & Tears, Wes Montgomery, Keith Jarrett, Jack DeJohnette a další.\n"}
{"id": "652048", "url": "https://cs.wikipedia.org/wiki?curid=652048", "title": "Colin Wilson", "text": "Colin Wilson\n\nColin Henry Wilson (26. června 1931, Leicester, Spojené království – 5. prosince 2013) byl uznávaný britský spisovatel, filozof a autor řady románů. Podílel se také na tvorbě mnoha filmových scénářů (např. \"\"), psal dále zejména o zločinu a mysticismu. Je také autorem mnoha fiktivních příběhů.\n\n"}
{"id": "652052", "url": "https://cs.wikipedia.org/wiki?curid=652052", "title": "Minnie Driver", "text": "Minnie Driver\n\nMinnie Driver, rozená Amelia Fiona J. Driver (* 31. ledna 1970 Londýn, Spojené království) je britská herečka, textařka a zpěvačka. Byla nominována na Oscara za vedlejší ženskou roli ve filmu \"Dobrý Will Hunting\" a na cenu Emmy a Zlatý glóbus za roli v televizním seriálu \"The Riches\".\n\nVe filmové branži se pohybuje nepřetržitě od roku 1990, přitom kombinuje herectví a zpěv. Propůjčila také svůj hlas postavě Anne v počítačové hře \"Trespasser\". Hrála v mnoha filmech a dosud účinkuje v několika amerických televizních seriálech.\n\n5. září 2008 se jí narodil syn, kterému dala jméno Henry Story Driver. Veřejnosti neprozradila jméno otce dítěte. V únoru 2012 řekla, že otec jejího syna byl scenárista z televizního seriálu \"Invaze buranů\".\n\nByla zasnoubená s Joshem Brolinem, ale nakonec se v přátelství rozešli.\n\n"}
{"id": "652054", "url": "https://cs.wikipedia.org/wiki?curid=652054", "title": "Oděská univerzita", "text": "Oděská univerzita\n\nOděská národní univerzita I. I. Mečnikova (, ) je jedna z hlavních ukrajinských univerzit založená roku 1865 ruským carem Alexandrem II. Nikolajevičem jako Novoruská imperiální univerzita. Od roku 1945 nese název podle ruského lékaře, nositele Nobelovy ceny za medicínu a významného výzkumníka v oblasti boje proti infekčním nemocem Ilji Mečnikova.\n\nV roce 2013 ukrajinské noviny \"Ukrajinský týden\" prohlásily, že personál univerzity je otevřeně ukrajinofobní, protože nevyučuje v ukrajinštině a od svého založení ruským carem ani nikdy nevyučovala v ukrajinštině. To se snaží změnit ukrajinští nacionalisté násilnou cestou po zákonu o ukrajinizaci, po událostech Maidanu z roku 2014.\n\nzdroj\n\nzdroj\n\n"}
{"id": "652057", "url": "https://cs.wikipedia.org/wiki?curid=652057", "title": "Haruo Umezaki", "text": "Haruo Umezaki\n\nHaruo Umezaki (15. února 1915 Fukuoka – 15. června 1965 Tokio) byl japonský prozaik, jeden z nejlepších představitelů první poválečné japonské literární školy \"sengoha\".\n\nUmezaki absolvoval roku 1940 Tokijskou univerzitu v oboru japonská literatura a již při studiu se věnoval psaní poezie a vydávání literárního časopisu. Roku 1944 byl povolán k válečnému námořnictvu, stal se poddůstojníkem u spojařů a působil jako šifrant na různých vojenských základnách na Kjúšú. Po skončení války se pak zcela věnoval literatuře. Jeho díla odráží vlastní válečné zážitky, jsou psychologickým obrazem poválečného života poraženého národa a také sondami do lidského nitra. Jeho hrdinové z válečných próz nejsou zaslepeni vidinou vítězství, ale vyznačují se lidskostí a trápí se pochybnostmi.\n\n\n"}
{"id": "652058", "url": "https://cs.wikipedia.org/wiki?curid=652058", "title": "IFA F9", "text": "IFA F9\n\nIFA F9 byl osobní automobil vyráběný mezi lety 1949 až 1956 východoněmeckou automobilkou IFA. V letech 1949 až 1953 probíhala jeho produkce ve Cvikově v bývalé továrně koncernu Auto Union, poté až do ukončení výroby v Eisenachu, kde ve výrobním programu nahradil vozy EMW. Vůz, navazující na dědictví automobilky DKW, nahradil model IFA F8 předválečné konstrukce. Nástupcem automobilu IFA F9 se stal Wartburg 311.\n\nPo skončení druhé světové války a rozdělení Německa do okupačních zón připadla továrna koncernu Auto Union v saském Cvikov (Zwickau), kde se vyráběly automobily značek DKW a Audi, do sovětské okupační zóny. Přestože byla továrna válkou značně poškozena, byla produkce automobilů v roce 1948 obnovena vozem IFA F8, který plně vycházel z předválečného DKW Meisterklasse. Produkce modelu F8 probíhala od roku 1949 souběžně s novým F9, a to až do roku 1955, kdy byla ukončena.\n\nIFA F9 vycházela z návrhů a prototypů automobilky DKW z konce 30. let, která plánovala zahájit výrobu nástupce modelu Meisterklasse v roce 1940. Válka však výrobu znemožnila. Až v roce 1948 byl typ F9 prezentován na autosalonu v Lipsku a výroba se rozběhla o rok později, naplno od roku 1950. Od počátku se vůz dodával s moderním tříválcovým dvoudobým motorem, který mohl být díky nákresům a prototypům, jež byly ,východním\" Němcům k dispozici po zabrání továrny v roce 1945, nasazen pod kapotu nového vozu o celé tři roky dříve než v jeho obdobě na západě. V západním Německu se vůz shodný s modelem IFA F9 prodával pod původním názvem DKW jako typ DKW F89. Vzhledem se oba vozy lišily pouze v masce chladiče a dalších stylistických drobnostech. Pod kapotou modelu F89, který vycházel ze stejného prototypu z konce 30. let jako východoněmecká IFA, se ovšem nacházel starší dvouválcový dvoutaktový motor o objemu 0,7 litru. Moderní tříválec byl nasazen se zpožděním až v roce 1953, kdy došlo také k mírné modernizaci celého vozu, který se od té doby až do roku 1959, kdy byla jeho výroba ukončena, nazýval DKW 3=6 nebo také DKW F91.\n\nMontáž vozu IFA F9 probíhala v Cvikově v továrně VEB Automobilwerke Zwickau (AWZ) pouze mezi lety 1949 až 1953. Za tuto dobu sjelo z výrobní linky pouze zhruba 1 900 exemplářů. V roce 1953 se přikročilo k přesunutí výroby do města Eisenach. Ve městě s dlouhou automobilovou historií se před válkou vyráběly BMW, jejichž produkce se po válce opět rozběhla. Kvůli právním sporům o název automobilů vyjíždějících nově ze znárodněné továrny v NDR byly vozy od roku 1952 nazývány EMW (Eisenach Motorenwerk). Výroba velkých šestiválcových vozů vycházejících z předválečných BMW byla ukončena a byla nahrazena lidovějším modelem F9 (zde s interním označením 309). Toho se zde do roku 1956 vyrobilo 38 783 exemplářů. Celkově se za sedm let výroby modelu IFA F9 vzniklo 40 663 kusů. Do socialistického Československa se F9 dovážel v letech 1954 a 1955, celkově se zde prodalo na 2 tisíce vozů.\n\nIFA F9 s moderní aerodynamickou karoserií a náhonem na přední kola se prodávala jako dvoudveřový sedan, třídveřové kombi nebo čtyřmístný kabriolet. Kombi, z něho odvozené užitkové verze a sedany se vyráběly ve Cvikově a později v Eisenachu, kabriolety měla na starosti karosárna KWD sídlící v Drážďanech.\n\nPohon vozu obstarával tříválcový dvoudobý motor o objemu 900 cm uložený podélně před přední hnanou nápravou. Byl chlazen kapalinou a poskytoval výkon 21 kW (28 koní). Díky tomu vůz dosahoval maximální rychlosti až 110 km/h. K přenosu síly sloužila čtyřstupňová manuální převodovka. Model F9 s celokovovou karoserii měl moderní nezávisle zavěšenou přední nápravu na příčných trojúhelníkových ramenech, vzadu zůstávala tuhá náprava s horními příčnými listovými pery. Celková hmotnost vozu se pohybovala podle provedení mezi 900 kg (sedan) a 960 kg (kombi). Brzdy byly na předních i zadních kolech hydraulické a bubnové. Interiér plně odpovídal dobovým standardům, měl např. dělená přední sedadla, která musela mít schopnost sklopit se, aby mohla vytvořit dostatečný prostor pro nastoupení pasažérům na zadní sedadla. Přední sklo bylo do roku 1953 (ve výrobě od 1954) dělené, od tohoto data panoramatické. V roce 1954 došlo k drobné modernizaci, z níž nejdůležitější změnou bylo zvýšení výkonu tříválcového motoru na 22 kW (30 koní), změně převodových poměrů převodovky a zvýšení objemu palivové nádrže z 30 na 40 litrů.\n\n"}
{"id": "652059", "url": "https://cs.wikipedia.org/wiki?curid=652059", "title": "Mott the Hoople (album)", "text": "Mott the Hoople (album)\n\nMott the Hoople je studiové album stejnojmenné skupiny z roku 1969 (v USA 1970). Album produkoval Guy Stevens. Album obsahuje i skladbu \"\"You Really Got Me\"\" od The Kinks.\n\n\n\n"}
{"id": "652063", "url": "https://cs.wikipedia.org/wiki?curid=652063", "title": "Ignácie", "text": "Ignácie\n\nIgnácie či Ignácia je ženské jméno latinského původu, odvozené od jména Ignác. Vykládá se nejčastěji jako „zapálená“ či „ohnivá“. Jmeniny slaví 31. července společně s Ignácem, případně 6. července, kdy má svátek bl. Nazaria Ignacia. V Česku jde o jméno vyloženě raritní, k 31. 12. 2012 bylo zastoupeno jen jednou obyvatelkou, která nesla jméno Ignácia.\n\nDalší variantou je Ignáta zdomácnělé podoby tohoto jména mohou být: \nV jiných jazycích může být v této podobě:\n"}
{"id": "652064", "url": "https://cs.wikipedia.org/wiki?curid=652064", "title": "Ernst Streeruwitz", "text": "Ernst Streeruwitz\n\nErnst Streeruwitz, do roku 1919 Ernst rytíř Streer von Streeruwitz (23. září 1874 Stříbro – 19. říjen 1952 Vídeň), byl rakouský politik, v roce 1929 kancléř Rakouska.\n\nBojoval v první světové válce, kde získal hodnost kapitána. Získal Řád Františka Josefa, Železný kříž a Signum Laudis.\n\nJeho otcem byl Adolf Streer von Streeruwitz, starosta města Stříbra v 2. polovině 19. století, poslanec Říšské rady a zemského sněmu.\n"}
{"id": "652068", "url": "https://cs.wikipedia.org/wiki?curid=652068", "title": "Studiové album", "text": "Studiové album\n\nStudiové album je hudební album složené z nahrávek pořízených v nahrávacím studiu. Mezi studiová alba se mohou řadit také nahrávky, které vznikly například v domě daného hudebníka. Na rozdíl od kompilačního nebo koncertního alba běžně neobsahuje žádné již dříve vydané písně. Existují však výjimky, například když se na albu nachází coververze (například \"Don't Stop\" od skupiny Status Quo) či nově nahrané verze starších autorských písní (\"M:FANS\" od Johna Calea). Studiová alba jsou často nahrávána pomocí více stop, avšak různí interpreti preferují nahrávání všech nástrojů zároveň pro přenesení energie na nahrávku.\n\n\n"}
{"id": "652075", "url": "https://cs.wikipedia.org/wiki?curid=652075", "title": "Ferdinand I. Portugalský", "text": "Ferdinand I. Portugalský\n\nFerdinand I. Portugalský (31. října 1345 Coimbra – 22. října 1383 Lisabon) přezdívaný \"Pěkný\" a \"Nevypočitatelný\" byl devátý král Portugalska z burgundské dynastie. Zároveň byl také posledním králem z dynastie Burgundů, jelikož po jeho smrti vymřela dynastie po meči a vlády se ujala její nemanželská větev známá jako dynastie Aviz.\n\nFerdinand I. převzal zemi v zanedbaném stavu po svém otci Petrovi I. Portugalském (Krutém), který se do smrti nevzpamatoval z úkladné vraždy své milenky, manželky a matky svých dětí Inés de Castro zorganizované jeho otcem Alfonsem IV. Portugalským.\n\nVydal zákon o neobdělaných pozemcích (Leis das Sesmarias), které určovaly povinnosti vázající se k vlastněné, pronajímané a ladem ležící půdě, které se však nepodařilo naplnit.\n\nVýraznější úspěch zaznamenal „Ferdinandův zákoník“ (Código Fernandino) na podporu námořního obchodu a portugalských rejdařů i loďařů. Lisabon byl v té době svobodný přístav s mnoha zahraničními obchodníky, kteří zajišťovali roční obrat 250 000 – 300 000 tun zboží, a vypravovali lodě jak do Anglie, tak do Itálie.\n\nVe spletitých politických vztazích na Iberském poloostrově pokračoval i Ferdinand I. Začal uplatňovat nároky na kastilský trůn po smrti svého bratrance Petra I. Kastilského (Ukrutného), proto uzavřel příměří s aragonským králem Petrem IV. Aragonským, podpořené slibem sňatku s Eleonorou Aragonskou. Zároveň ho podporovali i někteří kastilští šlechtici, kteří neuznávali legitimitu jeho nevlastního bratrance Jindřicha II. Kastilského. Aliance ale zkrachovala a na základě uzavřeného míru z Alcoutimu v roce 1371 došlo nejen k výměně vzájemně dobytých území, ale také mírová smlouva stanovila, že se Ferdinand ožení s Eleonorou Kastilskou, Jindřichovou dcerou. Než se ale stihl oženit, tak se zamiloval do třetí Eleonory – Teles de Menezes, vdané dvorní dámy své sestry, kterou si Ferdinand I. vzal po papežském dispenzu k rozvodu. Což podstatně zhoršilo vztahy nejen s Kastilií, ale způsobilo problémy i na domácí scéně a proti skandálnímu sňatku protestovala například města Tomar či Santarém. Hrozilo také propuknutí celonárodního povstání.\n\nFerdinand I. však uzavřel spojenectví s anglickým vévodou Janem z Lancasteru, dalším uchazečem o kastilský trůn a společně vyhlásili druhou válku kastilskému králi, která však skončila obléháním Lisabonu, kdy mír musel zajišťovat papežský legát Guido. Ferdinand I. ještě několikrát změnil spojence, jeho války vedly k hospodářskému vyčerpání Portugalska i k přenesení stoleté války na jeho území. Zároveň došlo k navázání užších kontaktů s Anglií, podpořené podepsáním spojenecké smlouvy v roce 1373.\n\nPo smrti Jindřicha II. Kastilského v roce 1379 vyhlásil Ferdinand I. s Janem z Lancasteru poslední válku Kastilii, která byla zakončena mírem z Badajozu (1383). Jedním z výsledků bylo uzavření předsvatební smlouvy pro jeho dvanáctiletou dceru Beatrix s Janem I. Kastilským, kde byla ustanovena dědičkou Portugalského království, pokud by Ferdinand I. zemřel bez mužských potomků. To se stalo půl roku poté a začala dynastická krize, do níž zasahovala i královna - regentka Eleonora se svým milencem.\n\nDva možní kandidáti portugalského trůnu byli snoubenec Beatrix Jan I. Kastilský a Ferdinandův nevlastní bratr Jan, velmistr Aviského řádu, nemanželský syn Petra I. Krutého.\n\nOba Janové spolu začali válčit o trůn, portugalská šlechta stála za regentkou, Jana z Avisu podporovali zejména měšťané, církev a prostý lid,až později se na jeho stranu přidala i šlechta. V dubnu 1385, po vítězství v bitvě u Aljubarroty, se stal portugalským králem Janem I. a založil novou královskou dynastii Avizů. Na počest vítězné bitvy nad svým kastilským protějškem Janem I. nechal vybudovat Klášter Panny Marie Vítězné v Batalze.\n\n"}
{"id": "652079", "url": "https://cs.wikipedia.org/wiki?curid=652079", "title": "The Slider", "text": "The Slider\n\nThe Slider je sedmé studiové album britské skupiny T.Rex, vydané 21. června 1972 v EMI Records, během krátké doby se stalo slavným. Ve Velké Británii se dostalo na čtvrtý stupínek žebříčku a na sedmnácté místo na Billboard Top LPs & Tapes chart. Kritika přijala toto album velice pozitivně.\nNa podporu alba The Slider byly vydané dva singly. První byl \"Telegram Sam\" (leden 1972), na žebříku ve Velké Británii celkem 12 týdnů a dosáhl i prvního místa. \"Telegram Sam\" se dostal na žebříčky i v USA a dosáhl 67. místa na Pop Singles. Druhý singl byl \"Metal Guru\" (květen 1972), na řebříčku ve Velké Británii 14 týdnů včetně prvního místa. V USA se tento singl neumístil.\n\nV roce 1994 byla vydána remasterovaná CD verze u Edsel Records včetně bonusových tracků.\n\nPrvní strana\nDruhá strana\n"}
{"id": "652080", "url": "https://cs.wikipedia.org/wiki?curid=652080", "title": "Speciální čarodějnický díl XXI", "text": "Speciální čarodějnický díl XXI\n\nSpeciální čarodějnický díl XXI (anglicky \"Treehouse of Horror XXI\") je 4. díl 22. řady amerického animovaného seriálu \"Simpsonovi\", odvysílaný televizní stanicí Fox v USA 7. listopadu 2010. Scénář k tomuto dílu napsal Joel H. Cohen a režíroval ho Bob Anderson. První vysílání na Foxu bylo v obvyklém období speciálů (28. 10. – 24. 11. 2010) a vidělo ho 8 200 000 domácností.\n\nDíl je rozdělen na tři části: Vojny a hry (\"War and Pieces\"), Master a mrtvola (\"Master and Cadaver\") a Sosání (\"Tweenlight\").\nProfesor Frink varuje před hrůzami tohoto dílu. Ve své televizi přetočí tento díl až na konec, čímž všem zkazí divácký zážitek a ovladačem se „přetočí“. Zestárne a nakonec z něj zbude jen prach. Ovladač si pak vezme Frankenstein.\n\nBart a Milhouse hrají videohru. Marge se ale jejich hra nelíbí. Vezme je na půdu a řekne jim, ať si zahrají nějakou stolní hru. Bart tam objeví nějakou, kterou ještě nikdy neviděl. Jmenuje se \"Satanova cesta\". Jakmile začnou hrát, země se zatřese a hra do sebe vtáhne ostatní stolní hry. Pak na půdu přijede lokomotiva. Dům se zhroutí a oni zjistí, že všechny hry ožily. Selma za tajemnými dveřmi najde Kanga. Líza Bartovi poradí, jak vše vrátit zpět. Podle návodu k té hře, musí všechny ostatní hry dohrát. Milhouse při tom zemře. Bartovi se podaří hry dohrát a ty se vrátí zpět. I Milhouse znovu žije. Pak najednou hrají opravdovou šibenici. Oba už mají kolem krku oprátku a můžou hádat poslední písmeno. Milhouse zkusí číslo 3. Bart mu vynadá, že to ani není písmeno.\n\nHomer a Marge jsou na dovolené na jachtě v nezmapovaných vodách. V dáli se objeví loďka a na ní vesluje nějaký člověk. Oni se rozhodnou ho zachránit, i když Homerovi se moc nechce. Trosečník jim řekne, že se jmenuje Roger. Býval kuchařem na lodi \"Albatros\". Majitel lodi si jednou večer poručil koláč. Rogerův zaměstnavatel chtěl koláč otrávit, ale on si toho všimnul. Byl přemožen. Když se probral, všichni na palubě byli mrtví. Opustil loď a po několika dnech narazil na loď Homera a Marge. Homer Rogerovi nevěří, myslí si, že lidi na Albatrosu otrávil on.\n\nRoger jim jako poděkování upekl koláč. Homer koláč hodí do moře, protože si myslí, že je otrávený. Marge mu nevěří, ale pak si všimne mrtvého žraloka v moři. Zabijí tedy Rogera a strčí ho do moře. Večer doplují k Albatrosu. Tam přijdou na to, že Roger to neudělal. V tom se tam ale Roger zjeví. Vysvětlí jim, že ten koláč nezabil žraloka, zabila ho nafta, co jim teče z lodi. Homer ho ale i tak zabije harpunou.\n\nNa lodi se pak probudí jeden z pasažérů. Řekne jim, že nejsou otráveni, protože všichni dostali protijed. Homer na té lodi všechny zabije. Marge s tou vinou ale nemůže žít, a tak sní ten otrávený koláč.\n\nPřed školou čekají děvčata na nějakou slavnou osobnost. Jmenuje se Edmund. Líza uzná, že je hezký, ale myslí si, že jí si stejně nevšimne. V tom se ke škole přiřítí školní autobus. Otto uvnitř se diví, proč má ve své ložnici volant. Autobus se řítí přímo na Lízu. Edmund ji zachrání a vezme ji do lesa. Tam jí prozradí, že je upír.\n\nVečer má přijít Edmund na večeři k Simpsonovým. Přijde s ním i jeho otec. K jídlu mají pečeného Flanderse. Po večeři vezme Edmund Lízu ven. Marge vyžene jejich otce, aby je našli. Najdou je na věži. Tam ho Líza přemlouvá, aby ji kousnul. Jeho otec to nejprve zamítne, ale pak to pochopí. Řekne mu, aby ho kousnul a oběma mohlo být navždy osm let. To ale Líza odmítá. Už je ale pozdě, Edmundova krvežíznivost převládla. Homer popadne kříž na zdi a chce s ním zabít Edmunda. Jeho otec ho ale zastaví. Ve chvilce nepozornosti Edmund chce znovu kousnout Lízu. Homer nastaví svůj krk a oba ho kousnou. Má ale v krvi hodně cholesterolu a oba umřou. Z Homera se však stává upír. Myslí si, že může létat. Vyskočí tedy z okna, ale je příliš těžký a pádem se zabije.\n\n"}
{"id": "652095", "url": "https://cs.wikipedia.org/wiki?curid=652095", "title": "Fidelio Fritz Finke", "text": "Fidelio Fritz Finke\n\nFidelio Fritz Finke (také Friedrich) (22. října 1891 Josefův Důl – 12. června 1968, Drážďany) byl česko-německý hudební skladatel.\n\nJeho otec byl učitel hudby a hudební skladatel na Liberecku a nadšený propagátor hudby Richarda Wagnera. Základy hudebního vzdělání tak Fidelio Finke získal ve své rodině. Vystudoval nejprve v Liberci učitelský ústav a pokračoval studiem kompozice na pražské konzervatoři ve třídě Vítězslava Nováka. Po absolvování mistrovského kurzu v roce 1911 se brzy stal v oblasti hudby vlivným představitelem pražské německé menšiny. Stal se učitelem na pražské konzervatoři, později profesorem skladby na Německé hudební akademii v Praze a mezi lety 1927–1944 byl jejím rektorem. Jeho dílo bylo v roce 1928 a opětovně roku 1937 odměněno Státní cenou Československé republiky.\n\nV době nacistické okupace byl horlivým stoupencem nacionálního socialismu, patrně i členem NSDAP a podporoval jej i svou tvorbou. Zkomponoval např. \"Německou kantátu\" a další skladby na texty nacistického básníka Franze Höllera či oslavný sbor \"O Herzland Böhmens\". Zasloužil se však o to, že pražská konzervatoř nebyla v době okupace uzavřena jako jiné české vysoké školy. Po 2. světové válce byl na základě své činnosti během okupace zbaven všech funkcí a jeho majetek byl zkonfiskován na základě Benešových dekretů. Jeho jediný syn zahynul na frontě během druhé světové války a sám Finke se pokusil o sebevraždu. Byl nalezen příslušníky sovětské armády a deportován do Moskvy.\n\nO rok později se objevil v Drážďanech, kde založil \"Státní akademii pro hudbu a divadlo\" (\"Staatliche Akademie für Musik und Theater\") a stal se jejím ředitelem. V roce 1951 se stal profesorem skladby na \"Hudební vysoké škole\" (\"Hochschule für Musik\") v Lipsku. Roku 1956 získal titul \"Národní umělec Německé demokratické republiky\". Byl spoluzakladatelem \"Svazu východoněmeckých skladatelů a hudebních vědců\" (\"Verband der deutschen Komponisten und Muskwissenschaftler\"), vstoupil do Socialistické jednotné strany Německa (\"Sozialistische Einheitspartei Deutschlands, SED\") a stal se členem hudební sekce \"Německé akademie umění\" (\"Deutsche Akademie der Künste\"). Roku 1953 spolupodepsal prohlášení skladatelů, kteří se přihlásili ke ždanovovským tezím socialistického realismu.\n\nJeho hudební řeč vychází z pozdního romantismu a impresionismu. Později komponoval pod vlivem skladatelů Druhé vídeňské školy. V posledních letech svého života se snažil vyhovět zásadám socialistického realismu, jeho hudba se stala přijatelnější pro širší okruh posluchačů, nicméně si vždy udržela vysokou uměleckou úroveň.\n\n\n\n\n"}
{"id": "652097", "url": "https://cs.wikipedia.org/wiki?curid=652097", "title": "Adam Georgiev", "text": "Adam Georgiev\n\nAdam Georgiev (* 4. července 1980, Praha) je český básník a prozaik, autor širokého žánrového a stylového rozpětí. Je známý především jako autor homosexuálních próz, v roce 2010 byl v pořadu \"Q\" v České televizi označen za nejprodávanějšího gay autora v České republice.\n\nSvůj styl, vždy oscilující na pomezí poezie a prózy, předznamenal Georgiev již svým prvním uměleckým textem napsaným v sedmnácti letech, poémou \"I Ježíš Kristus byl sebevrah\" (in: \"Deník sestry Lídy Baarové\", 1998), o němž prezidentka Akademie literatury české Eva Kantůrková napsala, že je \"„intuitivním výkonem velkého talentu“\". V provázání s divadlem pokračoval i následující knihou básnických interpretací hereckých rolí \"Potlesk pro Dagmar Havlovou – Veškrnovou\" (1998), o níž Radovan Lukavský napsal, že \"„je v ní něco, co mu vzdáleně připomíná ducha Franceska Petrarcy a jeho zpěvů Lauře“\".\n\nZa knihu \"Básník Trýzeň Kat\" (2007), sbírku veršů z let 1997 – 2007, získal dvě nominace na Knihu roku 2007 v odborné anketě Lidových novin, a to od Evy Kantůrkové (\"„Zaujala mě vzdorovitost textů zpěčující se obecně oblíbené a ne pouze literární atmosféře spokojené usmolenosti.“\") a držitele European Book Prize Mariusze Szczygiela (\"„Metafyzika a duchovnost, jež jsem po smrti Ladislava Klímy nečekal.“\"). Literární kritik týdeníku Obrys-Kmen, který vychází jak příloha komunistických Haló novin, Alexej Mikulášek o knize napsal, že \"„patří k tomu nejlepšímu, co dal uplynulý rok české literatuře“\" (Obrys-Kmen, 2008).\n\nJako prozaik se etabloval třemi knihami známými jako „homosexuální trilogie“: \"Planeta samých chlapců\" (2008), \"Bulvár slunce\" (2009) a \"Zabij mě, Eliso\" (2009). Vyznačují se originálním literárním rukopisem a také homosexuální otevřeností, nebývalou nejen v českém literárním kontextu. Trilogie má umělecky vzestupnou tendenci (\"„První má vady debutu, druhá je dílem zralého autora a třetí je dílem autora, který již nic nemá zapotřebí.“\", Gazeta Wyborcza, 2010). Jakub Vaníček v Literárních novinách (40/2008) o \"Planetě samých chlapců\" napsal: \"\"Komu nevadí sprostota, ten se rychle ponoří do proudu Georgievova vyprávění. (...) Je to totiž velký příběh z dnešních dob. (...) Není žádným začátečníkem, dokáže svůj text podat působivou formou. Ten, kdo věří na realismus, by si dokonce mohl pochvalovat precizní čistotu žánru nebo šíři jazyka.\"\" Vaníček také ve své recenzi vystihnul trauma gay společnosti zakódované v Georgievově textu: \"\"O lásce se toho u Georgieva namluví víc než dost, jí se homosexuálům nedostává, ona chybí, ona je vytlačena sexualitou.\"\" Také proto je \"Planeta samých chlapců\" v rámci gay komunity považována za kultovní.\n\nPrvní díl trilogie doprovází předmluva Evy Kantůrkové (\"„Je to svět v české literatuře nový, ale patrně nepřenesený, nepřevzatý, autentický. Nevadí mu různost zemí, měst ani jazyků a národností, je všude a vždy týž: uzavřeným světem mladých mužů se vztyčenými penisy, hledajícími škvíru, kde se ukojit.“\") a také její osobní dopis autorovi namísto doslovu. Tato česká spisovatelka se v trilogii postupně také stává Georgievovou literární hrdinkou, nazvanou \"Slavná spisovatelka\", někdy též označovanou jako \"literární máma\". V \"Bulváru slunce\" je také zveřejněna jejich patrně autentická korespondence. V roce 2008 pozvala Kantůrková Georgieva do pořadu České televize \"Čtenářský deník\", aby s ní rozmlouval o její knize \"Pán věže\". Georgieva podporoval také Vladimír Justl, který mu v osobním dopise napsal (uvedeno na obálce knihy \"Básník Trýzeň Kat\"): \"\"Rád jsem si přečetl Vaše verše, našel jsem v nich mnohé, které mne oslovily.\"\" V \"Bulváru slunce\" Georgiev popisuje, jak ho Justl pozval na návštěvu do svého bytu, a kapitolu zakončuje máchovským zvoláním \"\"Vladimíre!\"\", které umožňuje spolu s dalšími detaily rozpoznat, o koho se jedná.\n\nV roce 2010 vydalo \"Planetu samých chlapců\" polské vydavatelství Krytyka Polityczna (s blurbem Mariusze Szczygiela: \"„Nejlepší literární reportáž, jakou jsem v Čechách četl.“\") a kniha zde zaznamenala úspěch u literární kritiky (\"„Během čtení máte pocit, že se setkáváte s dávkou zatraceně dobré prózy nesoucí univerzální odkaz. Díky své mnohorozměrnosti získává na hodnotě. Není to totiž jen výborná próza, ale dokonalý, do myšlení se vrývající popis jisté části současné reality.“\", g-punkt.pl, 2010). Szczygiel v deníku Gazeta Wyborcza přivítal polské vydání knihy slovy: \"„Konečně k nám z Čech přišlo něco, na co jsme vždy čekali. Žádná odpočinková kniha Michala Viewegha nebo Haliny Pawlovské (...) jeho knihy jsou příběhy o zápasu Boha a Ďábla v člověku, což je v české literatuře zřejmě výjimkou od časů Ladislava Klímy.\"\" Kniha se v Polsku zařadila mezi gay bestsellery roku 2010 a Szczygiel ve své druhé \"české\" knize \"Udělej si ráj\" (česky 2011) napsal, že \"\"Georgievovy knihy jsou knihami o hodnotách.\"\" \"Planeta samých chlapců\" je heslem na polské Homopedii. V roce 2010 vznikla na Jagellonské univerzitě v Krakově o Georgievově tvorbě bakalářská práce \"Tvorba Adama Georgieva. Homosexualita v textu: poetika a identita\" Grzegorze Korzeniowskiho.\n\nV roce 2011 vyšla \"Planeta samých chlapců\" také v Bulharsku pod názvem \"Homogolgota\". Recenzentka knižního serveru helikon.bg Elena Boitshinova o knize napsala: \"\"Smutná kniha! S naturalismem Pedra Juana Gutiérreze, s fragmentárností pozdního Frédérica Beigbedera, s citlivostí ztraceného mládí, s romantismem nenaplněné lásky… Adam Georgiev proniká, opouští vkus, vede k zamyšlení, odpuzuje a přitahuje… Zabrzdil život, ale bez brzd… Chvějící se realita, kterou jsou schopni zachytit jen ti nejcitlivější z nás. Pohled jiný, ale zároveň skutečnější… Není mnoho lidí, kteří by vydrželi takový život…i kdyby jen v knize!\"\" A její kolega Dimo Georgiev tamtéž: \"\"Pokud v literatuře existují dva druhy knih, dobré a špatné, tato je rozhodně provokujícím způsobem dobrá. Vesmír Adama Georgieva je natolik moderní se svými strachy a úzkostmi, že je třeba pochválit jeho realističnost. Je to odvážný román. Autorovi se daří dosáhnout onoho rytmu, který nacházíme u spisovatelů, jako jsou Gutiérrez nebo Beigbeder. Vědomé překračování estetických a morálních norem posiluje děj, činí román silnějším. Způsobuje čtenářskou spokojenost, přináší napětí v prolínání některých epizod. Dramatičnost a smutek, ne sladkobolnost. Správný vzorec. Toto je rozhodně úspěch v době, kdy je upřednostňována ležérní a ‚lehká‘ próza.\"\" \n\nV roce 2014 vyšla Planeta samých chlapců jako e-book v angličtině pod názvem \"Christ Is Dancing\" (podle jedné z kapitol). Jako blurb byla použita citace z recenze polského deníku Dziennik Gazeta Prawna (13. 8. 2010) \"\"Jako by Almodóvar napsal My děti ze stanice Zoo\"\".\n\nV roce 2016 vyšla \"Planeta samých chlapců\" v Dánsku pod názvem \"Sanktvejtsdans\" (Tanec svatého Víta). Katrine Engelhardt Thomsen napsala v recenzi serveru Bogligt.dk: \"\"Kniha jako žádná jiná. Georgiev má nad svým čtenářem čarodějnou literární moc.\"\" \n\nNa obálce českého a anglického vydání \"Planety samých chlapců\" je mužská postava rozepínající poklopec (autorem fotografie je Robert Vano), na obálce polského vydání je \"gloryhole\" (autorem je anglický výtvarník Saul Albert) a na obálce bulharského vydání je růžové syrové maso ve tvaru srdce na černém pekáči (autorem fotografie je bulharská designerka Asya Koleva).\n\nÚryvky z \"Bulváru slunce\" jsou zařazeny v antologiích editorky Nely D. Astonové \"Kniha o čuráku\" (2009) a \"Kniha o mrdání\" (2009).\n\nGeorgiev se v pozdějších prózách posunul od svébytné generační výpovědi k dílům obsahově i stylisticky izolovaným. Jednak jsou to fiktivní dopisy Paula Verlaina Arthuru Rimbaudovi v knize \"Arthure, ty děvko umění\" (2010), k nimž napsala předmluvu režisérka Agnieszka Holland (\"„Tak snadné je vystupovat do vyšších a ještě vyšších pater poznání. Čím výš a snáz se vystoupá, tím bolestnější je pád.“\") a o nichž deník Právo napsal, že jsou \"„svědectvím vášně těla i literární tvorby“\" (Právo, 12. 5. 2010, autor cg), a především temná kontroverzní novela o zlu ve jménu lásky \"Třepetavý zvuk ptačích křídel\" (2011) pojednávající o vztahu vojáka a mladého chlapce, kde Georgiev vylíčil mužskou frustraci a hříšnou nevinnost a také sledoval témata jako neonacismus či feminizace Evropy. To vše na velmi malé ploše; Georgievovy prózy se vůbec vyznačují střídmostí, a je proto někdy označován za literárního minimalistu (Host, 4/2011).\n\nV cestě metafyzického básníka pokračoval sbírkou \"Hostie pekla\" (2008) a především básnickou skladbou \"Ve jménu\" (2011). V ní postavil proti sobě Milana Kunderu a Güntera Grasse a v rozhovoru pro deník Právo ze 6. srpna 2011 k tomu řekl: \"\"Souhlasím se Seifertem, že spisovatelé mají být svědomím národa. Teď budu odvážný: proto mi vadí, že Milan Kundera nepřiznal svůj mladistvý čin, který mu nezazlívám. Zazlívám, že to nepřiznal. Jako Günter Grass, který napsal, že byl v mládí členem SS. Proto jsem je jako archetypy v nejnovější sbírce nazvané Ve jménu postavil proti sobě. Kdo jiný než spisovatel má říkat absolutní pravdu, a to především sám o sobě?\"\" V rozhovoru Georgiev rovněž vyjadřuje rozhořčení nad faktem, že dosud neobdržel Ortenovu cenu. O sbírce \"Ve jménu\" napsal lektor Městské knihovny v Praze: \"\"Vystupňovaná lyrická výpověď se tvarem podobá antickým obžalobám společnosti a obrazotvorností zakletým dekadentním představám. Prvotním cílem básnického sdělení originálního tvůrce je velebený smysl pro krásu, ač by ztvárňovala i krajní ošklivost. Esteticky propracované verše doprovází působivé ilustrace.\"\"\n\nV roce 2011 byl zařazen do antologie \"Čeští básníci\" publikované americkým vydavatelstvím \"BOOKS LLC\" ve Washingtonu.\n\nUž v r. 2008 se Jan Förster v recenzi \"Planety samých chlapců\" na gay portálu Colourplanet vyslovil o Georgievově díle s rozpaky a upozornil na - podle jeho mínění - přehnané PR: \"\"Přirovnávat tvorbu tohoto stylem i věkem mladičkého autora ke Kunderovi, jako to dělá Kantůrková, mi přijde hazardní.\"\" Přehnanou sebeprezentaci vytkla Georgievovi v témže roce i Libuše Bělunková v časopise \"A2\": \"\"Autor neváhá otisknout ke své sbírce resumé (!) v pěti jazycích a citovat i z anotací svých knih v Městské knihovně. Bez propagace se prostě dnes nic neobejde.\"\" Značně zdrženlivě se ke Georgievově tvorbě vyjádřil v souhrnné studii \"Homosexualita jako reklama na literaturu aneb Fenomén Georgiev\" v časopise Souvislosti Martin C. Putna (Putna 2010), který Georgievovi vytýká zaštiťování se slavnými jmény (\"víření jmen\"), ambice převyšující literární nadání a utilitární využívání tématu homosexuality k sebeprezentaci. Podobně literární kritik z poznaňské univerzity Błażej Warkocki v recenzi na polské vydání \"Planety samých chlapců\" píše o \"\"čtenářském rozčarování\"\", vyplývajícím z přepjaté reklamy, prezentující Georgieva jako \"\"geniálního prokletého básníka\"\". Kdyby podle Warkockého byla \"Planeta\" prezentována jako \"\"obyčejná gay próza - byla by mnohem zajímavější.\"\" Warkocki konstatuje, že Georgiev \"\"pro nás plichtí specifickou básnickou prózu, která se ukazuje jako zarážející banalita, kýč vznešenosti a především - odhaluje intelektuální prázdnotu. Báseň v próze se musí umět psát, a pokud to někdo neumí, výsledkem je to, co vyšlo Georgievovi - plytkost a ještě jednou plytkost.\"\" (Warkocki 2011).\n\nGeorgiev reagoval na výpady vůči své osobě jako spisovatel – tedy literaturou a uměleckou provokací, v níž lze spatřovat i prvky výsměchu. Uměleckou provokaci, kterou lze chápat jako odpověď na kritiku PR a demonstrování úspěchu v podobě vysoce pozitivních hodnocení velikánů, může prezentovat citace z \"Bulváru slunce\": \"„-Uděláme úspěšnou fotku, to v Čechách nemaj rádi, řekl fotograf.“\" Nepochybně se zde jedná o Roberta Vana, jehož fotografie autora zdobí knihy trilogie a je nejznámější Georgievovou fotografií. Literárně a esteticky reagoval Georgiev především v básnické knize \"Ve jménu\" (2011): \"„Ve jménu sebe/rozhodují/komu dají slávu/komu dají zánik/komu smrt/komu smrt/komu smrt/jako bozi/jako bozi/jako bozi/jací bozi?“\", \"„ano!/opájím se svou nesmrtelností“\" nebo \"„A nevěční bojují proti věčným“\". Putna vytýká Georgievovi patos, i na to odpověděl v knize \"Ve jménu\" zcela v souladu se Seifertem: \"„ve jménu paměti/ke komu náležíš://umění bez patosu/není uměním“\" nebo \"„některá z opic snad neví/proč baroko je největší?“\" A také v rozhovoru s Mariuszem Szczygielem publikovaném v jeho knize \"Udělej si ráj\": \"„Češi nemají rádi a nepřijímají nic, co je přerůstá.“\" Putna vytýká Georgievovi publikování korespondence s Kantůrkovou jakožto sebeprezentační, zatímco recenzentka deníku \"Právo\" Tereza Radváková napsala, že \"„zakomponované útržky korespondence s Evou Kantůrkovou podporují existenciální dopad“\". Putna vytýká Georgievovi, že nepředkládá skutečný a pravdivý obraz soudobé gay společnosti, která se \"„internacionalizovala a internetizovala“\" (stejně tak Förster: \"„Ten člověka určitě zasvětí do fungování konkrétní společnosti, o které však mohu s jistotou tvrdit, že je velmi nereprezentativní.“\"), zatímco polská recenzentka Anna Wiatr napsala: \"„Pokud chodíte do gay klubů, budete překvapeni, jak trefně Adam Georgiev zachytil atmosféru v nich panující.“\" a Mariusz Szczygiel v \"Gazetě Wyborcze\" napsal, že Georgiev homosexuály \"„obnažil“\". Tím se spor o Fenomén Georgiev, tvářící se jako spor literární a umělecký, přesouvá do roviny sociální a do boje za obraz gay společnosti. Na to Georgiev reagoval v roce 2011 na \"Filmovém festivalu inakosti\", když řekl, že \"„emancipace gayů nespočívá v tom, že budeme ukazovat, jak jsme stejně dobří nebo dokonce lepší než heterosexuálové, ale v tom, že máme právo na svá traumata i na svoje chyby a můžeme o nich psát knihy a točit filmy.“\" Georgiev také během autorského čtení na bratislavském festivalu řekl, že řeči o jeho využívání homosexuality k prezentaci jsou výsledkem \"„homosexuální řevnivosti“\" (Förster, Putna i Warkocki jsou gayové) a že je to jako tvrdit, že \"„Arnošt Lustig využil k literární sebeprezentaci a PR holocaust“\".\n\nOd roku 2013 lze pozorovat v Georgievově přístupu změnu, otevřeně reaguje a brání se. Svědčí o tom například otevřený dopis šéfredaktorovi časopisu Host (viz kapitola Večeře u spisovatelky) nebo rozhovor pro server vaseliteratura.cz (\"S Adamem Georgievem o kritice, sebevědomí a provokaci\", 12. 6. 2013). V něm mimo jiné Georgiev říká: \"„Já jsem velmi rád, že mám zkušenost s Polskem. Jinak bych si snad myslel, že ta česká atmosféra je normální. A možná bych i začal věřit, že jsem literární nýmand. Oni o věcech jinak přemýšlejí. Ale dokonce i v Bulharsku, které je dost homofobní, srovnávali můj rytmus s Beigbederem nebo Gutiérrezem (které jsem mimochodem nečetl). V českém časopise, literárním!, napsali před pěti lety, že bych se měl v zájmu svém i čtenářů věnovat něčemu jinému než literatuře. Až teď vyjde v Polsku má nová kniha, chci to tam přidat k lepšímu. Uvědomujete si, čemu jsem musel (a musím stále) čelit? Je to kunderovská zkušenost, v tom Kunderu beru. Nebýt právě toho sebevědomí, které je nutnou součástí talentu, už by mě Češi dávno zašlapali do země.“\" Georgiev se také v rozhovoru poprvé vyjádřil k Putnově studii: \"„Třeba Putnovi klidně přiznám, že má cesta od roku 2007 je satisfakční. A že Eva Kantůrková byla 'znovu a znovu nejvyšší potvrzovatelkou mého talentu'. A proč by nebyla? V zemi, kde každý výrazný talent a osobnost musí být ušlapány. Dokonce i to, že jsem se 'zaštítil slavnými jmény'. Já jsem se zaštítil v prvé řadě profesně vynikajícími osobnostmi. Nezapomeňte, že jsem měl zkušenost s českou hloupostí a ignorantstvím už od sedmnácti let. (…) Ale to ostatní v jeho studii jsou jen literárně a sociologicky nekompetentní vývody a dokonce spekulace a polopravdy, předem ví, co chce dokázat, podle toho vybírá citace a zamlčuje souvislosti, zkrátka napíše jen to, co se mu hodí, a to ještě ohne. Tak vědec nemůže postupovat, nemůže své subjektivní názory prezentovat jako objektivní vědecká fakta v publikaci vydané Academií. A proto, čistě z odborného hlediska, souhlasím s prezidentem, že nemá být profesorem.“\n\nBipolárnost reakcí na Georgievovu tvorbu shrnul v recenzi \"Kotvy věčnosti\" Alexej Mikulášek (Obrys-Kmen, 25. 11. 2011): \"\"Tvorbu Adama Georgieva sleduji už několik let a jen slepý by si za tu dobu nepovšiml, že vzbuzuje extrémně protichůdné reakce, její autor je podezírán z exhibicionismu, zištně reklamních záměrů nebo z potřeby ukájet své libido. Jinými spisovateli a kritiky je naopak hodnocena velmi vysoko, z důvodů literárních i mimoliterárních.\"\"\n\nV listopadu 2012 vydal Georgiev knihu \"Večeře u spisovatelky\". Jedná se o \"\"sociálně-kritickou prózu odvíjející se na pozadí vztahu dvou literátů, mladého spisovatele a zralé spisovatelky. Vztahu silného a metafyzického, který se však postupně začíná propadat do hlubin nejen osobního a profesního rozkolu, ale také generačního sporu. Ona je vězněnou disidentkou a významnou představitelkou roku 1989, on je autorem etablujícím se až dlouho po něm. Tam, kde ona je loajální k novému režimu, neboť stála u jeho zrodu, on říká v rozhovoru pro zahraniční deník \"Dal bych přednost cenzuře před diktátem trhu\". Z oboustranného citu se stane zápas, zápas o bytostnou historickou identitu, o cenu vlastního utrpení každého z nich. Relativitu svobody a vhodnosti uměleckého prostoru. V ostré konfrontaci předlistopadové a polistopadové zkušenosti si nasazují smyčku. To, co ona vytvořila, jeho zabíjí.\"\" V knize se uvádí, že všechny postavy a děje jsou smyšlené. Hrdinka je v textu nazývána \"spisovatelka\", \"K.\", \"Eva\" a v závěrečném dopise \"Vína\", resp. \"Vina\". V knize se objevují jména jako Havel, Kundera, Kohout, Vaculík, Fuks, Gott, Hutka, Chuchma, Kraus, Viewegh, Hůlová, Trefulka, Křivánek, Dostál, Žáček, Fibingerová i Hollandová. V knize spisovatel požádá spisovatelku o ruku, ta však ze společenských důvodů odmítne (\"\"Vy jste exkluzivní člověk a nutíte ke stejné exkluzivitě druhého člověka.\"\", str. 140). Jak informovala ČTK, knihu měla 24. 11. 2012 v Praze pokřtít Agnieszka Holland, ale nestalo se tak: \"\"Polská filmařka Agnieszka Hollandová měla být dnes v Praze kmotrou knihy Adama Georgieva Večeře u spisovatelky, ale nestalo se tak. Její autor, dvaatřicetiletý český básník a prozaik, uvedl, že od původního slibu odstoupila. \"Upozorňoval jsem ji, že má kniha je kontroverzní, a že se na ni nebudu zlobit, pokud své kmotrovství odmítne. Například z důvodu svého nesouhlasu s některými pasážemi,\" vysvětlil Georgiev. (...) \"Knížku jsem jí poslal a na dotaz, zda ji četla, odpověděla, že asi půlku; je zajímavá a víc prý nestihla. Před pár dny mi napsala, že knížku v letadle dočetla, ale pokřtít ji nemůže, protože se dotýká citlivých témat a popisuje české peklo. S ním nechce být spojena, protože do něj nepatří,\" řekl Georgiev a dodal, že z jejího pohledu rozhodnutí chápe.\"\" ČTK také informovala, že \"\"v Polsku je Georgiev více oceňovaný než u nás\"\". Informaci převzal například server Ihned.cz nebo server Literárních novin literarky.cz. Georgiev knihou potvrdil svou levicovou orientaci, kterou naznačil na svém facebookovém profilu, kde v angličtině napsal: \"\"Jsem velmi hrdý, že jsem autorem vydavatelství Krytyka Polityczna, centra polské levicové inteligence (I am so proud that I am author of publishing house Krytyka Polityczna, centre of Polish left-wing Intelligence)\"\". Polská Krytyka Polityczna ho opravdu na svém webu uvádí mezi svými autory a píše, že patří k \"\"nejdůležitějším českým autorům nové generace\"\".\n\nNa \"Večeři u spisovatelky\" reagoval v Haló novinách (13. 3. 2013) spisovatel František Uher (nar. 1936), označil ji za \"„lehce ošidnou“\" a vyjádřil souhlas s hlavní tezí, kterou mladý spisovatel říká v rozhovoru pro zahraniční deník (\"„Dal bych přednost cenzuře před diktátem trhu.“\"): \"„Nelze nesouhlasit. Cenzura se totiž dala obejít, obelstít. Diktát trhu je nesmlouvavě likvidační.“\"\n\nV literárním časopise Host vyšla v čísle 4/2013 recenze Jana Suka s názvem \"PR v českém pekle\", která se zabývá mediálními okolnostmi, přiznává Georgievovi určité literární schopnosti, ale také vytýká narcismus a exhibicionismus: \"„Autorovi lze přiznat jistou formulační obratnost a schopnost napsat čtivý text, která bohužel nepřehluší zjevný exhibicionismus a narcismus, zkrátka zalíbení v sobě samém jako v odtažitém literárním páriovi…“\" Recenzent, který otevřeně pracuje s faktem, že spisovatelkou je Eva Kantůrková, vyjadřuje nedůvěru k některým událostem (\"„Věřme, nevěřme, ale spíš nemějme důvěru tam, kde si to spád věcí a událostí nezaslouží.“\") a naopak důvěru k vylíčení generačních rozdílů (\"„O stupeň důvěryhodnější je Georgievův popis rozdílnosti povah v naprosto odlišných věkových společenstvích…“\"). Zároveň vyslovil otázku, \"„do jaké míry bylo autorovo citové vzplanutí pouze pokusem dostat se do blízkosti slavné spisovatelky a tu a tam se přiživit na její umělecké i lidské zkušenosti, toleranci a dobré pověsti“.\" Proti tomu se Georgiev ostře ohradil v otevřeném dopise šéfredaktorovi časopisu (24. 4. 2013), který uveřejnil Portál české literatury. V dopise, který nazval citací spisovatelčiných slov z knihy \"„Ten ne, sám není tak velký autor, aby velikost poznal“\", vytýká recenzi \"„bulvarizaci knihy“\", píše, že \"„bulvárnost je vlastní českému pseudointelektuálnímu prostředí“\", ohrazuje se proti lživým spekulacím a špinění \"„výjimečného vztahu, který přes podobné výpady nevěčných současníků vstoupí do literární historie“\", proti mediálnímu mýtu o sobě samém. Napsal, že v knize je \"„vše pravdou“\", a dokonce recenzentovi poděkoval za jednu hvězdičku, protože dvě nebo tři by nechtěl. \"„Vždy jsem byl a budu autorem, který dostává jednu nebo pět hvězdiček. Nic mezi tím,“\" dodal.\n\nV recenzi \"Nápory a ozvěny věčnosti\" (Haló noviny, 2. 5. 2013) Alexej Mikulášek o Georgievovi napsal, že \"\"jest vycházející, resp. na obloze současné české literatury už planoucí 'hvězda', ale přece jen oceňovaná více v zahraničí než u nás\"\". Popisovaný vztah interpretoval jako \"\"subtilní vztah dvou vyhraněných literárních subjektů, v nichž můžeme spatřovat jakási 'nadjá' autora a české spisovatelky Evy Kantůrkové (subjektů ovšem přímo nepojmenovaných, jen naznačovaných četnými narážkami)\"\" a dále o něm píše, že \"\"jsme svědky vztahu založeného na niterné důvěře, na empatii, na úplné otevřenosti\"\". Rozkol i rizika jeho uměleckého zpracování vysvětluje takto: \"\"Rozpor mezi tím, co obě postavy, zvláště pak 'Eva', cítí a co jsou ochotny vyslovit na veřejnosti, je čím dále tím výraznější a přispívá k jejich 'rozchodu'. Ten je spojen s vyšším uvědoměním Adamova 'nadjá', jež se může jevit jako sobecké, necitelné, nevděčné, ale jež je současně nutné, věrné subjektu umění.\"\"\n\nV Salonu, literární příloze deníku Právo, vyšel 30. května 2013 článek Terezy Šimůnkové \"Literární samožerství\", v němž vytýká knize, že není sociálněkritická, jak uvádí její anotace: \"„Georgievova kniha nevypráví ani tak o bizarním milostném vztahu a už vůbec není sociálněkritická, ale od první do poslední stránky popisuje boj frustrovaného outsidera o uznání.“\" Autorka také kritizuje to, že u hesla Adam Georgiev na Wikipedii jsou \"„nadšené, často zahraniční, ohlasy dokládající, že jsme v Česku zase neobjevili jeden talent“\".\n\nLiterární server vaseliteratura.cz uveřejnil 12. 6. 2013 recenzi Jiřího Lojína \"Text jako diagnóza\". Autor v ní píše: \"„Próza Adama Georgieva obsahuje mnoho rysů poezie. Symboly, náznaky, z relativně krátkého textu a z mála informací je čtenář schopen rekonstruovat rozsáhlý příběh, do něhož vkládá mnoho z vlastního života. V textu číhá několik pastí v podobě vymezení se autora vůči některým osobnostem a jevům současné společnosti. Kdo se do nich chytí, ztrácí schopnost proniknout hlouběji.“\" Jako jeden z mála si také všímá formální stránky knihy: \"„Čtenář se nesmí napoprvé nechat zmýlit přeskoky z jednoho času do druhého. Autor ovšem pravidla temporálního tance zveřejňuje, kapitoly jsou číslovány jako obrazy, nikoliv postupně – po obrazu 88 následuje obraz 21 a podobně. Pokud by si čtenář přál, může v knize listovat, vyhledávat posloupnost děje a číst tak trochu jinou knihu, než napsal autor.“\"\n\nMěstská knihovna v Praze označila knihu za psychologický román: \"\"Psychologický román o nerovném milostném vztahu je zároveň ostrou konfrontací totalitní a polistopadové zkušenosti české společnosti.\"\"\n\nTuto exponovanou větu, kterou lze považovat za hlavní kulturně-politickou tezi knihy a kterou Alexej Mikulášek nazval v recenzi Haló novin „kacířskou“, Georgiev skutečně vyslovil v rozhovoru pro bulharský deník Standart (16. 7. 2011).\n\nV recenzi časopisu Host (4/2013) napsal Jan Suk: \"„Umět se dobře mediálně prezentovat automaticky neznamená být strůjcem velkého díla. K němu má tento ošidný a někdy i trapně vyznívající milostný dialog, srovnatelný například s obdobně konstruovanými výlevy Ireny Obermannové o lásce ‚k největšímu Čechovi‘, daleko.“\"\nOproti tomu Jiří Lojín napsal v recenzi \"Text jako diagnóza\": \"„V určitém smyslu je Večeře u spisovatelky podobná dílku Ireny Obermanové Tajná kniha – nechť se Adam Georgiev neurazí. Rozdíly, které způsobily, že Večeře u spisovatelky je dobrá a Tajná kniha balancuje na samé hraně trapnosti, jsou téměř učebnicové. (…) Po stránce obsahové nechci oba texty srovnávat, jde o poněkud jinou ligu.“\"\n\n\nZařazen v antologiích:\n\n\n"}
{"id": "652100", "url": "https://cs.wikipedia.org/wiki?curid=652100", "title": "Zorro", "text": "Zorro\n\nZorro je fiktivní literární postava, kterou v roce 1919 vytvořil americký spisovatel Johnston Mcculley. Postava se posléze z knih dostala na filmová plátna, do televizí, komiksů, videoher apod. Původně jde o španělského šlechtického kavalíra jménem don Diego de la Vega, který si vezme černou masku a změní se na odvážného mstitele Zorra, který ochraňuje chudé a utlačované a mstí se za bezpráví a nespravedlnost.\n\nJeho vůbec prvním filmovým představitelem se v roce 1920, ještě v éře němého filmu, stal Douglas Fairbanks.\n\n\nInspirací k postavě mohly být historické osoby jako například Joaquin Murrieta, Reynard the Fox, Salomon Pico, Manuel Rodríguez Erdoíza, Tiburcio Vasquez, William Lamport či další.\n\n\n"}
{"id": "652102", "url": "https://cs.wikipedia.org/wiki?curid=652102", "title": "Lázaro Cárdenas del Río", "text": "Lázaro Cárdenas del Río\n\nLázaro Cárdenas del Río (21. května 1895, Jiquilpán de Juárez (Michoacán) – 19. října 1970, Ciudad de México) byl mexický generál v době Mexické revoluce a prezident v letech 1934–1940. Významnými kroky jeho vlády bylo znárodnění ropného průmyslu v roce 1938 a vytvoření státní firmy Pemex a rovněž oživení pozemkové reformy a přidělení půdy malým vlastníkům.\n\nByl indiánského původu, dostalo se mu pouze základního vzdělání.\n\nJe po něm pojmenován park na Maďarské ulici v Praze-Bubenči.\n\n"}
{"id": "652104", "url": "https://cs.wikipedia.org/wiki?curid=652104", "title": "Achema", "text": "Achema\n\nAB \"Achema\" je litevská akciová společnost s výrobním závodem u okresního města Jonava, přesněji na území vsi Jonalaukis u soutoku Nerisu a Šventoji (PSČ: LT - 55550). Vyrábí dusíkatá hnojiva a další průmyslové chemikálie. Je to největší chemický koncern v Baltských státech, litevský podnik s litevským kapitálem, největší podnik koncernu „Achemos grupė“. Má kolem 1 700 zaměstnanců.\n\n\nZákladním zaměřením společnosti je výroba a prodej dusíkatých hnojiv, sypkých směsí hnojiv, roztoků hnojiv jak pro pokojové rostliny tak pro polní kultury, dále výroba čpavku, kyseliny dusičné, methanolu, formalínu, pryskyřic KF (močovino-formaldehydových), lepidel (PVAD), oxidu uhličitého, stlačeného kyslíku, dusíku, vodních emulzních nátěrů, roztoku zásaditého síranu hlinitého.\n\n2005: obrat - 935,5 mln. Lt (~271 mln. €), zisk - 40,4 mln. Lt (~11,7 mln. €).\n\n2008 vyrobeno a prodáno kolem 2,3 mln. tun hnojiv.\nV roce 2009 se příjmy společnosti zmenšily přibližně na polovinu ve srovnání s rokem 2008.\n\nVýkonný ředitel a předseda představenstva - Bronislovas Lubys.\n\n"}
{"id": "652107", "url": "https://cs.wikipedia.org/wiki?curid=652107", "title": "Superoxidy", "text": "Superoxidy\n\nSuperoxidy, známé také pod starším názvem hyperoxidy, jsou chemické sloučeniny skládající se z kationtu kovu a charakteristického superoxidového anionu, který má chemický vzorec O. Vznikají jako důležitý produkt jistých redoxních reakcí kyslíku O, které volně probíhají v přírodě. S jedním nepárovým elektronem je superoxidový ion volným radikálem, který má paramagnetické vlastnosti jako běžná dvouatomová molekula kyslíku (dioxygen, O).\n\nSuperoxidy jsou látky, kde kyslík má oxidační číslo −1/2 a valenci 1/2. Délka vazby O-O v O činí 1,33 Å, oproti 1,21 Å v O a 1,49 Å v O.\n\nSoli CsO, RbO, KO, a NaO jsou připravovány řízenou reakcí O s daným alkalickým kovem. Všechny se samovolně redukují z 2 (O), na 1,5 (O), až 1 (O). Alkalické soli O jsou oranžovo-žluté a málo stálé, proto se musí uchovávat v suchu. Při rozpouštění ve vodě O probíhá reakce velmi bouřlivě za vzniku peroxidu, hydroxidových anionů a kyslíku:\n\nV tomto procesu je O základem tzv. Brønstedovy báze, při níž se vytváří radikál HO. Disociační konstanta (pKa) této konjugované kyseliny a vodíkového superoxidu (HO, známého jako \"hydroperoxyl\" nebo \"perhydroxy radikál\") je 4,88, a proto v neutrálním prostředí (pH 7) je naprostá většina superoxidu v aniontové formě O.\n\nSoli se při zahřátí rozpadají na vzdušný kyslík a peroxid daného kovu:\n\nTato reakce se používá kosmických lodích a v ponorkách. Tento způsob výroby kyslíku se používá také v dýchacích přístrojích hasičů, protože je potřeba mít tato zařízení neustále připravená a není třeba řešit únik plynů dlouhodobě skladovaných pod velkým tlakem.\n\nSuperoxidy jsou částečně toxické a v přírodě se s nimi setkáme v imunologii. Fagocytární buňky tímto zabíjejí invazivní mikroorganismy. Ve velké míře superoxidy produkuje enzym NADPH oxidáza, která je součástí fagocytárních buněk. NADPH-oxidáza byla zjištěna i v nefagocytujících buňkách. Byla prokázána v B-lymfocytech, fibroblastech, v buňkách karotických tělísek, v embryonálních neuroepiteliálních buňkách plic a v některých buněčných liniích hepatomů. Mutace enzymu NADPH oxidázy způsobuje stav zvaný chronická granulatomozní choroba, která se projevuje nefunkčností enzymu a z toho vyplývá neschopnost fagocytárních buněk účinně potírat invazivní mikroorganismy. Superoxidy se také vytvářejí jako vedlejší produkt při dýchání mitochondrií, nebo při práci enzymů.\n\nSuperoxidy mohou způsobovat patogenezi mnoha nemocí (důkazem je konkrétně silná radiace a následná hyperoxická otrava), a také pravděpodobně stárnutí díky oxidačnímu poškozování buněk. Přestože působení superoxidů může vyvolávat silnou patogenezi chorob, myši a krysy, přes již zmíněné účinky CuZnSOD nebo MnSOD, jsou více rezistentní vůči mrtvicím a infarktům, proto se tato myšlenka považuje za vědecky plně neprokázanou. Modelovým organismům (kvasinky, octomilky Drosophila a myši) CuZnSOD nabourává geny a zkracuje jim tak život, ba dokonce je i zpomaluje (katariakty, svalová atrofie, svalová degenerace, involuce thymu).\n\n\n"}
{"id": "652108", "url": "https://cs.wikipedia.org/wiki?curid=652108", "title": "Luca Parmitano", "text": "Luca Parmitano\n\nLuca Parmitano (* 27. září 1976 Paternò, Sicílie, Itálie) byl pilot italského vojenského letectva, od roku 2009 je členem oddílu astronautů Evropské kosmické agentury (ESA). Jeho první kosmický let započal 28. května 2013 a skončil zdárně 11. listopadu téhož roku, byl členem Expedice 36/37 na Mezinárodní vesmírné stanici.\n\nLuca Parmitano pochází ze sicilského města Paternò, roku 1995 absolvoval Vědecké lyceum Galilea Galilei () v Catanii. Poté studoval na Univerzitě Fridricha II. (), stal se bakalářem politických věd. Vstoupil do armády a roku 2000 dokončil Vojenskou leteckou akademii (). Další rok byl poslán na pilotní výcvik do Spojených států. V letech 2001–2009 sloužil jako pilot italského vojenského letectva, létal na bitevních letounech AMX. Nalétal na 2000 hodin, polovinu na typu AMX, celkem pilotoval 40 typů letadel a vrtulníků.\n\nRoku 2008 se přihlásil do 4. náboru astronautů Evropské kosmické agentury (ESA), uspěl a 20. května 2009 byl zařazen do oddílu astronautů ESA. Základní výcvik v Evropském astronautickém středisku () v Kolíně nad Rýnem oficiálně zakončil 22. listopadu 2010.\n\nV prosinci 2010 byl zařazen do posádky Expedice 36/37 na Mezinárodní vesmírnou stanici (ISS). Do posádky byl začleněn na základě dohody mezi NASA a italskou kosmickou agenturou ASI, jmenování oficiálně potvrdila ESA 18. února 2011.\nV květnu 2013 vzlétl do vesmíru jako palubní inženýr posádky Sojuzu TMA-09M s Fjodorem Jurčichinem a Karen Nybergovou, po šestihodinovém letu se připojili k ISS. Na stanici pracoval ve funkci palubního inženýra Expedic 36 a 37, s Christopherem Cassidym provedl dva výstupy do otevřeného vesmíru. Jeho první výstup byl i prvním výstupem Itala do vesmíru, jeho druhý EVA musel být předčasně ukončen. Na vině byla přibývající voda ve skafandru astronauta, kterou zapříčil rozbitý vodní separátor, který měl regulovat vlhkost ve skafandru. Jeho ucpání vedlo k přelévání vody nejprve k nasávání kyslíku, poté do helmy a posledně i k obličeji astronauta. V posledních minutách návratu ani nemohl komunikovat, když měl vodu v nose, ústech, očích i v radiové aparatuře. Vlhkost v helmě skafandru EMU byla běžným jevem, proto ji řídící středisko NASA nebralo dostatečně vážně. Někteří odborníci hovoří o Normalizaci odchylky (tj. kdy se z odchylek (problémů) pomalu stávají normy, něco jako běžná součást mise), která zapříčinila například havárii raketoplánů Challenger a Columbia.\n\nNa Zem se trojice Jurčichin, Parmitano, Nybergová vrátila v Sojuzu TMA-09M 11. listopadu 2013. Jejich kosmický let trval 166 dní, 6 hodin a 18 minut; oba Parmitanovy výstupy dohromady 7 hodin a 39 minut.\n\nLuca Parmitano je ženatý, má dceru.\n\n"}
{"id": "652109", "url": "https://cs.wikipedia.org/wiki?curid=652109", "title": "Blake Griffin", "text": "Blake Griffin\n\nBlake Austin Griffin (* 16. března 1989, Oklahoma City, Oklahoma, USA) je profesionální americký basketbalista v současnosti hrající za tým Detroit Pistons v basketbalové lize NBA. V roce 2009 byl v draftu NBA vybrán jako celkově první volba. Před sezonou 2009/2010 utrpěl vážné zranění kolene kvůli kterému byl nucen vynechat celý následující ročník. Do NBA tak naskočil až v sezoně 2010/2011 a hned při sém debutu zaznamenal 20 bodů, k tomu přidal 14 doskoků. a poprvé tak prokázal svůj obrovský potenciál. V měsících Listopad, Prosinec a Leden byl pokaždé zvolen nováčkem měsíce v NBA a 20. února 2011 si dokonce zahrál ve slavné NBA All-Star Game a stal se tak jedním z mála hráčů, kterým se naskytla tato příležitost už ve své premiérové sezoně mezi elitou. Mimo jiné se stal prvním hráčem v historii (jako rookie), který se zúčastnil všech 3 dnů all-star game (slam dunk, rookie game, all star game).\n\n"}
{"id": "652122", "url": "https://cs.wikipedia.org/wiki?curid=652122", "title": "Michael Brandon", "text": "Michael Brandon\n\nMichael Brandon (* 20. dubna 1945 Brooklyn, New York, USA) je americký herec. Proslavil ho seriál Dempsey a Makepeaceová, kde hrál hlavní roli Jamese Dempseyho. \n\nV letech 1976 - 1979 byl ženatý s herečkou Lindsay Wagner, jeho druhou manželkou je od roku 1989 herečka Glynis Barber se kterou má syna Alexandra (* 1992).\n\nV roce 2004 byl nominován na \"Laurence Olivier Theatre Award\" jako najlepší herec v muzikálu \"„Jerry Springer – The Opera“\" v Royal National Theatre v Londýně.\n\n"}
{"id": "652123", "url": "https://cs.wikipedia.org/wiki?curid=652123", "title": "Tatra 17", "text": "Tatra 17\n\nTatra 17 byla jedna z nejluxusnějších limuzín kopřivnické automobilky Tatra. Její výroba probíhala v letech 1925 až 1929. Byla nástupcem Tatry 10 a byla určená bohaté klientele.\n\nAutomobil Tatra 17 je postaven na tatrovácké koncepci s nosnou rourou a jako první model výrobce má nezávislé zavěšení předních kol s výkyvnými polonápravami. Během výroby se do T17 začal montovat výkonnější motor, totožný s Tatrou 31 s výkonem 40 koní. Vozidlo bylo vyráběné v různých verzích (limuzína, kabriolet, hasičské vozidlo).\n\n\n"}
{"id": "652125", "url": "https://cs.wikipedia.org/wiki?curid=652125", "title": "Modropláštníkovití", "text": "Modropláštníkovití\n\nModropláštníkovití (Maluridae) je malá čeleď primitivních zpěvných ptáků, rozšířená pouze v Austrálii a na Nové Guineji. V současné době je rozlišováno 28 druhů v pěti rodech.\n\nModropláštníkovití jsou malí až středně velcí pěvci, obývající širokou řadu biotopů od deštných pralesů po pouště. Samci řady druhů jsou velmi barevní. Živí se hmyzem, který obvykle sbírají pod keři. Staví si hnízda v hustém křoví. Mláďata z první snůšky často pomáhají vyvádět mláďata ze snůšek pozdějších.\n\nZajímavým rysem čeledi je sociální monogamie – přestože tvoří páry, k páření dochází mezi všemi jedinci v komunitě, navíc si vzájemně pomáhají při vyvádění mláďat.\n\n"}
{"id": "652127", "url": "https://cs.wikipedia.org/wiki?curid=652127", "title": "A Banquet", "text": "A Banquet\n\nA Banquet byla česká indie-rocková hudební skupina založená v létě 2009 v Praze.\n\nSkupina byla založena Mathieuem a Michaelem v létě 2009 poté, co se rozpadli jejich předchozí regionální kapely. Krátce na to je doplnil Richard a již společně vydali ke konci roku 2009 demo nazvané FUTU-ROLL!. Následovala koncertní tour Ready for Futu-roll?!, během které kapela projela zejména Čechy. V dubnu 2010 nahráli svůj debutový singl ve studiu Soundevice s producentem Borisem Carloffem (Kryštof, Sunshine). Krátce po vydání byl singl vybrán na kompilaci časopisu REPORT - SoundCzech a remix od Armina Effenbergera se dostal do pořadu FRESH radia Express.\n\nV létě 2010 kromě hraní na několika letních festivalech také uspořádali první on-line streamovaný akustický koncert, který se setkal s velkým úspěchem. Během podzimu 2010 A Banquet vyrazili na svojí první velké turné „FUTU-ROLL COMES TO RUIN YOUR CITY!“ v jehož rámci kapela koncertovala téměř ve všech známých klubech v České republice a představila se dvakrát i na Slovensku. Koncem listopadu 2010 kapela vydala své debutové EP Kiss the Night!, které rovněž produkoval Boris Carloff. Koncem roku byli A Banquet vyhlášeni objevem roku podle serverů Bandzone.cz a Indiemusic.cz .\n\nBěhem jara 2011 A Banquet natočili dva videoklipy - k písním „Freeze to Caress“ a „Gold Frames“. Natočili také letní singl „Magic Eyes of May“ a odehráli turné Let´s Break the Monotony, které obsahovalo koncerty v ČR, Slovensku a Polsku.\n\nV létě 2011 kapela odehrála několik letních festivalů a psala písně na připravovanou debutovou desku. Produkce první desky se ujal legendární Steve Albini (Pixies, Nirvana, Manic Street Preachers, PJ Harvey) a Boris Carloff. V listopadu 2011 kapela nahrála ve studiu Steva Albiniho v Chicagu 6 písní. V září 2011 také vyšel singl z nové desky nazvaný „Lost in Your Shades“, který předznamenává současný vývoj kapely. Videoklip k „Lost in Your Shades“ vyšel koncem roku 2011. 26. listopadu se A Banquet objevili v České televizi jako hosté pořadu Medúza, kde akusticky zahráli z připravované desky píseň „Far Away“. \n\nDebutové album \"Breath\" vyšlo v dubnu 2012 a bylo pokřtěno 10.4. 2012 v pražském Lucerna Music Baru. Breath bylo přes 5 týdnů nejprodávanější deskou na supraphonline.cz. Deska měla příznivé recenze - 8/10 MusicServer.cz, 80 % MF Dnes, 6/7 iReport, 80 % Koule.cz. Začátkem května byl vypuštěn videoklip k prvnímu singlu - Far Away. Ten se několik týdnů udržel na vrcholu T-Music Chart, MTV Wishlist a Óčko chart a zařadila ho do rotací i některá česká rádia. Kapelu si vybrala jako support pro svůj pražský koncert britská skupina Hadouken!\n\nBěhem léta 2012 se kapela představila na největších tuzemských festivalech - Rock for People, Colours of Ostrava, Open Air, Rock for Churchill nebo na slovenském Grape Festivalu. \n\nPodzim 2012 A Banquet strávili na turné jako předskokani Mandrage k jejich 2. části turné Moje Krevní Skupina. V listopadu předskakovali i britské skupině The Cribs. V prosinci 2012 vychází druhý singl Climb the Hill společně i s dalším videoklipem. Před Vánoci A Banquet odlétají na koncerty do Velké Británie, kde natáčí i nový singl, který má vyjít v průběhu roku 2013.\n\nV roce 2013 pokračuje turné koncerty v Maďarsku, Itálii a Rusku. Po návratu kapela sbírá ocenění v podobě Objevu roku a nominace na Skladbu roku v anketě Žebřík, 2. místo v Objevu roku hudebních cen Óčko TV a 3. místo v kategorii Objev roku v Ceny Anděl 2012. Také získává první místo za nejlepší obal desky (Breath) a nejlepší merch v Megaton show. V dubnu kapela předskakuje v Praze americké skupině Imagine Dragons ve vyprodaném Sasazu. Během dubna A Banquet vybírají peníze na nový klip v projektu startovac.cz. Nový singl a videoklip Too Young vychází 16. května 2013. V létě se A Banquet představili ve společném setu s Mandrage na Rock For People před několika tisíci lidmi. Obě kapely se ve stejném setu setkají na Smíchov Open Airu o dva měsíce později. A Banquet se také objevili na dvou zastávkách putovního českého festivalu České hrady. Podle reportáže ve VIP zprávách A Banquet právě pracují na nových písních, které by se měly objevit na jejich dalším albu. \n\nV průběhu podzima 2013 se A Banquet objevují jako předkapela Support Lesbiens, např. 4.12. na křtu v Paláci Akropolis v Praze.\n\nZačátkem roku 2014 kapela odehrála sérii koncertů po Čechách, z nich některé absolvovala společně s novou kapelou Alberta Černého - Lake Malawi.\n\nV dubnu 2014 vydávají Michael a Richard společný singl Stín perutí pro jejich nový projekt Rituály.\n\nV létě 2014 přichází nečekaná zpráva o ukončení další činnosti kapely. A Banquet odehrávají poslední dva koncerty na festivalech Sázavafest a Natruc. Michael a Richard společně dále pokračují v jejich nové kapele Rituály, Matěj plánuje odjezd do zahraničí.\n\n\n\n\n"}
{"id": "652130", "url": "https://cs.wikipedia.org/wiki?curid=652130", "title": "Kostel Všech svatých (Dobříkov)", "text": "Kostel Všech svatých (Dobříkov)\n\nKostel Všech svatých v Dobříkově u Chocně je dřevěný kostel tzv. gotického typu z roku 1679. Původně řeckokatolický kostel se nacházel na Podkarpatské Rusi ve Velké Kopani, v roce 1857 byl za 255 zlatých přenesen do Cholmovce. V roce 1930 jej za 16 000 Kč zakoupil Václav Klofáč, který jej odtud nechal převést do Dobříkova. Po opravě byl otevřen v roce 1931 a od té doby slouží Církvi československé husitské. V interiéru se nachází originální zařízení s vyřezávanými ikonami.\n\nOd roku 1963 je kostel chráněn jako kulturní památka.\n\n"}
{"id": "652132", "url": "https://cs.wikipedia.org/wiki?curid=652132", "title": "Nesselsdorf T", "text": "Nesselsdorf T\n\nNesselsdorf T (či NW T a později Tatra 20) byl luxusní automobil, vyráběný v kopřivnické automobilce Nesselsdorfer Wagenbau-Fabriks-Gesellschaft (od roku 1919 Tatra). Výroba modelu probíhala souběžně s typem Tatra 10 v letech 1914 až 1925, kdy ho nahradila Tatra 17.\n\nNW T/T20 měl klasickou koncepci s motorem vpředu a pohonem zadních kol. Technicky byl velmi podobný modelu NW U (Tatra 10), přičemž oba modely byly určeny majetnějším zákazníkům. Základ automobilu tvořil podélný rám, obě listovými pružinami odpružené nápravy byly tuhé. Tatra 20 byla v novějších verzích vybavena brzdami na všech kolech, elektrickým startérem a páka ruční brzdy a řazení se přesunula do kabiny. Vyráběla se jako luxusní limuzína, sanitka, hasičské vozidlo nebo závodní auto.\n\nZa změnou názvu automobilky \"Nesselsdorfer Wagenbau-Fabriks-Gesellschaft\" na Tatra byly testy modelu NW U/Tatra 10 v roce 1919 v Tatrách. Po zdolání náročné trasy ze Štrby do Tatranské Lomnice bylo rozhodnuto o přejmenování firmy a vozidel NW na \"Tatra\". \n\n\n"}
{"id": "652136", "url": "https://cs.wikipedia.org/wiki?curid=652136", "title": "Rezoluce Rady bezpečnosti OSN č. 438", "text": "Rezoluce Rady bezpečnosti OSN č. 438\n\nRezoluce Rady bezpečnosti OSN č. 438, která byla Radou bezpečnosti OSN přijata 23. října 1978, znovu potvrzuje předešlé rezoluce, bere na vědomí zprávu Generálního tajemníka týkající se Pozorovatelské mise OSN pro uvolňování napětí (UNDOF) a zmiňuje diskusi Generálního tajemníka se všemi zúčastněnými stranami vzhledem k blízkovýchodní situaci.\n\nRada bezpečnosti vyjádřila své znepokojení nad pokračujícím napětím v oblasti a rozhodla se:\n\nRezoluce byla přijata 12 hlasy, nikdo nehlasoval proti. Československo a Sovětský svaz se hlasování zdrželi, zatímco Čína se hlasování nezúčastnila.\n\n"}
{"id": "652138", "url": "https://cs.wikipedia.org/wiki?curid=652138", "title": "Northwest Indian College", "text": "Northwest Indian College\n\nNorthwest Indian College je kmenová vysoká škola, kterou provozuje indiánský kmen Lummijů v Bellinghamu, v americkém státě Washington. Byla založena v roce 1979 jako Lummijská škola akvakultury a v roce 1983 byla přejmenovaná na Lummi Community College. Škola také provozuje kampusy v Nespelemu, Auburnu, Tulalipu, La Conneru, Kingstonu, Olympii a v idažském Lapwai.\n\nNorthwest Indian College se nachází na území indiánského kmene Lummijů v americkém státě Washington, kde začala roku 1973 jako Lummijská škola akvakultury. V roce 1983 z ní kmen udělal městskou vysokou školu Lummi Community College, aby bylo dosaženo komplexnějšího vzdělávání pro mladé členy kmenu. V roce 1988 se přihlásila o akreditaci v Severozápadní komisi vysokých škol a univerzit. Ta přihlášku přijala o pět let později, a škola se tak přejmenovala na Northwest Indian College. Další léta expanze a odevzdání pomohla škole k získání statutu čtyřleté bakalářské vzdělávací instituce, který ji v září 2008 udělila výše jmenovaná komise.\n\nVysoká škola se zastává čtyř základních lummijských přesvědčení:\n\n\nStipendia na škole nabízí Americký indiánský vysokoškolský fond a nadace Severozápadní komise vysokých škol a univerzit.\n"}
{"id": "652140", "url": "https://cs.wikipedia.org/wiki?curid=652140", "title": "Rezoluce Rady bezpečnosti OSN č. 43", "text": "Rezoluce Rady bezpečnosti OSN č. 43\n\nRezoluce Rady bezpečnosti OSN č. 43, kterou Rada bezpečnosti OSN jednohlasně schválila 1. dubna 1948, upozorňuje na rostoucí násilí a nepokoje v mandátní Palestině a vyzývá Židovskou agenturu a Vysoký arabský výbor, aby jejich představitelé byli k dispozici Radě bezpečnosti, a aby zajistili a prosadili příměří. Rezoluce dále vyzývá arabské a židovské ozbrojené skupiny k okamžitému ukončení násilí.\n\n"}
{"id": "652142", "url": "https://cs.wikipedia.org/wiki?curid=652142", "title": "Chojnik (hrad)", "text": "Chojnik (hrad)\n\nChojnik ( , starou polštinou \"Chojnasty\") je monumentální zřícenina hradu u městečka Sobieszówa, které je administrativně částí nedaleké Jelení Góry v Dolnoslezském vojvodství v jihozápadním Polsku. Zbytky někdejšího hradu stojí na vrcholu kopce Chojnik (627 m) v polských Krkonoších, s výhledem do údolí Jelení Góry a Jizerských hor. Stejnojmenný hradní vrch spolu s jižněji položeným, o necelých šest desítek metrů vyšším kopcem Źarem (685 m n. m.), se nachází na území nejsevernějšího výběžku polské části Krkonošského národního parku - Karkonoského Parku Narodowého. Vstup na hrad je zpoplatněn (2018).\n\nVýstavba hradu je spojena s dynastií slezských Piastovců. První písemná zmínka o hradě je z roku 1364, původní lovecký hrádek měl však založit již v druhé polovině 13. století kníže Boleslav II. Lysý (Bolesław Łysy-Rogatka) a ve výstavbě pokračoval i jeho syn kníže Boleslav I. Surový. Ve 14. století (pravděpodobně kolem roku 1355) za panování svidnicko-javorského knížete Boleslava II. Malého, strýce manželky císaře Karla IV. Anny Svidnické, byl hrad přebudován za účelem ochrany okolního území.\n\nPo smrti Boleslava II. Malého, který v roce 1368 zemřel bez potomků, správcovství území přešlo na jeho vdovu kněžnu Anežku Habsburskou. Po její smrti v roce 1392 hrad připadl německé šlechtické rodině Schaffgotschů, kteří jej měli po většinu času v držení a sloužil jim jako správní sídlo panství.\n\nDne 31. srpna 1675 po úderu blesku hrad vyhořel a proměnil se ve zříceninu. Již v první polovině 19. století se zřícenina stala oblíbeným turistickým cílem, hrad mimo jiné navštívili i pruští králové Fridrich Vilém III. a Fridrich Vilém IV. se svými rodinnými příslušníky. V roce 1822 bylo pod hradem zřízeno zázemí pro průvodce a v roce 1860 byla severní hradní bašta přebudována na turistickou chatu.\n\n\n\nKe hradu se vztahuje pověst o krásné Kunegundě, která se rozhodla, že se provdá za toho muže, který dokáže na koni třikrát objet hradby celého hradu. Všichni nápadníci se až na jednoho zřítili do hluboké rokle. Ten, kterému se podařilo úkol splnit, však dívku odmítl. Zdrcená panna si pak skokem do propasti sama vzala život.\n"}
{"id": "652143", "url": "https://cs.wikipedia.org/wiki?curid=652143", "title": "Sartai", "text": "Sartai\n\nSartai je jezero na východě Litvy, v okresech Rokiškis a Zarasai. Má ze všech jezer v Litvě nejdelší břeh. Jezerem protéká řeka Šventoji. V jezeře je celkem 6 ostrovů, jejich celková plocha je 13,2 ha. Na zamrzlém jezeře u městečka Dusetos v zimě probíhaly v Litvě nejpopulárnější jezdecké dostihy.\n"}
{"id": "652144", "url": "https://cs.wikipedia.org/wiki?curid=652144", "title": "Dasyornis", "text": "Dasyornis\n\nDasyornis (česky střízlíkovec, podobně jako druhy čeledi střízlíkovcovití (Acanthizidae), do níž byl původně řazen) je rod zpěvných ptáků, jediný rod čeledi Dasyornithidae. Tři druhy tohoto rodu žijí v Austrálii.\n\n\n"}
{"id": "652145", "url": "https://cs.wikipedia.org/wiki?curid=652145", "title": "Rezoluce Rady bezpečnosti OSN č. 250", "text": "Rezoluce Rady bezpečnosti OSN č. 250\n\nRezoluce Rady bezpečnosti OSN č. 250, kterou Rada bezpečnosti OSN jednohlasně schválila 27. dubna 1968, varuje Izrael před pořádáním vojenské přehlídky na Den nezávislosti (\"Jom ha-acma'ut\") v Jeruzalémě, který Izrael vyhlásil za své hlavní město. Izrael rezoluci ignoroval a Rada bezpečnosti v reakci na to přijala rezoluci č. 251, která izraelské kroky odsoudila.\n\n"}
{"id": "652147", "url": "https://cs.wikipedia.org/wiki?curid=652147", "title": "Rezoluce Rady bezpečnosti OSN č. 251", "text": "Rezoluce Rady bezpečnosti OSN č. 251\n\nRezoluce Rady bezpečnosti OSN č. 251, kterou Rada bezpečnosti OSN jednohlasně schválila 2. května 1968, hluboce odsoudila Izrael za pořádání vojenské přehlídky v Jeruzalémě na Den nezávislosti (\"Jom ha-acma'ut\") a za porušení jednomyslně schváleného rozhodnutí, přijatého Radou bezpečnosti v rezoluci č. 250.\n\n"}
{"id": "652149", "url": "https://cs.wikipedia.org/wiki?curid=652149", "title": "Kletba měsíčního údolí", "text": "Kletba měsíčního údolí\n\nKletba měsíčního údolí ( \"Le Secret de Moonarce\") je francouzský film ze studia Lionsgate, Warner Bros a Forgan – Smith Entertainment z roku 2008.\nKdyž malé Marii zemře otec, zanechá ji samotnou a opuštěnou. Spolu ze svou vychovatelkou musí opustit blahobyt centra Londýna a začít svůj život na vesnici u divného strýce Benjamina, který ani sám neví, že malá Marie existuje. Po příchodu na jeho nádherný statek objeví magický svět údolí, kde je měsíc větší než kdekoliv na světě. Potkává nepřátele, kteří ji unesou a uvězní na svém temném zámku.\n"}
{"id": "652154", "url": "https://cs.wikipedia.org/wiki?curid=652154", "title": "Valentina Lisitsa", "text": "Valentina Lisitsa\n\nValentina Lisitsa, (také českou transkripcí ruštiny Valentina Jevgeněvna Lisica či ukrajinštiny Valentyna Lysycja, rusky Валентина Евгеньевна Лисица, * 1973 v Kyjevě) je ukrajinská pianistka rusko-polského původu žijící v současné době v USA. Jejím manželem a zároveň hudebním partnerem pro dvouhru je pianista Alexej Kuzněcov. Dosud natočila šest alb pro Audiofon Records (včetně dvou s manželem), recitál s houslistkou Idou Haendelovou, DVD s dvaceti čtyřmi etudami od Chopina, díla Franze Schuberta, Ference Liszta a záznam s názvem Black a Pink.\n\n"}
{"id": "652157", "url": "https://cs.wikipedia.org/wiki?curid=652157", "title": "Indikce", "text": "Indikce\n\nIndikce je číslo z patnáctiletého cyklu přiřazené k jednotlivým rokům křesťanského letopočtu, které se hojně užívala až do vrcholného středověku v datovacích formulích listin. Podle počátku se rozlišují tři druhy indikcí. Nejstarší jsou řecké (\"ndictio Graeca\", \"Constantinopolitana\"), které byly používány na východě, na západě především v papežské kanceláři a jejich epocha byla 1. září. Druhý typ nazývaný jako Bedova indikce (též \"indictio caesarea\") začíná 24. zářím, původ této epochy není zcela jasný, předpokládá se, že jde o posun z původně pohanského 1. září na křesťanský svátek (početí Jana Křtitele). Třetí indikce římská (\"Romana\"), neboli papežská (\"pontificia\") začíná 25. prosince, respektive 1. ledna (odtud také nazývána novoroční indikce) a díky tomu, že odpovídá začátku roku, který se během středověku ustálil na 1. lednu, byla tato indikce v západní Evropě vrcholného středověku nejvíce užívaná. Jako první rok prvního patnáctiletého cyklu slouží rok 3 př. n. l., výjimku tvoří janovská indikce, která má stejnou epochu jako Bedova indikce, ale cyklus začíná o celý rok později.\n\nJako původ patnáctiletého cyklu je označován římský berní systém, v kterém se údajně jednou za patnáct let (od Konstantina Velikého) vyměřovala daň, ovšem existují i jiné teorie. Ve středověku se indikce užívaly v rámci datací listin („Datum Wirzeburc XVII kal. Aprilis, \"indictione V\", anno dominice incarnationis M°C°L°VII° regnante domino Friderico Romanorum imperatore invictissimo, anno regni eius V, imperii vero II°.“ – indikce zvýrazněna), ovšem indikce nedokázala určit rok přesně (většinou také indikce byla užívána spolu s dalším údajem – třeba rokem panování – určující rok). V kritice listin je užívána indikce spíše jako ukazatel pravosti listiny (ovšem chybné indikce se často objevily i v zcela pravých listinách).\n\nEra, tedy první rok cyklu, je 3 př. n. l. (rok má indikci 1, posledním rokem v tomto cyklu s indikci 15 je rok 12). Indikce jde vypočítat vzorcem: rok + 3, to celé děleno 15, zbytek po dělení je indikce (nulový zbytek znamená indikci 15). Např. ve výše zmíněné dataci Barbarosovy listiny je indikce 5 a dokonce uveden rok po Kr. 1157 („indictione V, anno dominice incarnationis M°C°L°VII°“). Po výpočtu (1157+3)/15 bude výsledek 77 a zbytek 5. \n\n"}
{"id": "652158", "url": "https://cs.wikipedia.org/wiki?curid=652158", "title": "Tellan", "text": "Tellan\n\nTellan (dříve tellurovodík) (HTe) je jediná sloučenina vodíku s tellurem (patří tedy mezi chalkogenovodíky). Již při teplotě kolem 0 °C se rozkládá na prvky. Jeho vodný roztok se nazývá kyselina tellanová (dříve tellurovodíková), její soli hydrogentelluridy a telluridy. Je jedovatý a lze jej oxidovat na tellur:\n\n2 HTe + O → 2 HO + 2 Te.\n\n"}
{"id": "652160", "url": "https://cs.wikipedia.org/wiki?curid=652160", "title": "Rezoluce Rady bezpečnosti OSN č. 1322", "text": "Rezoluce Rady bezpečnosti OSN č. 1322\n\nRezoluce Rady bezpečnosti OSN č. 1322, kterou Rada bezpečnosti OSN schválila 7. října 2000, se odvolává na rezoluce 476 (1980), 478 (1980), 672 (1990) a 1073 (1996) a s politováním odsuzuje návštěvu Ariela Šarona na Chrámové hoře v Jeruzalémě a následné vypuknutí násilí, které vedlo ke smrti více než 80 palestinských Arabů.\n\nRada bezpečnosti byla znepokojena událostmi, které se odehrály od 28. září 2000, jež vedly ke zranění a úmrtí, převážně mezi palestinskými Araby. Zopakovala, že vyřešení konfliktu musí být založeno na rezolucích 242 (1967) a 338 (1973) mezi izraelskou a palestinskou stranou. V tomto ohledu podpořila blízkovýchodní mírový proces a zopakovala nutnost plného respektování všech svatých míst v Jeruzalémě.\n\nRezoluce s politováním odsoudila návštěvu Chrámové hory a následné násilí, které vypuklo na Izraelem okupovaných územích, včetně použití síly proti palestinským Arabům. Násilí, které bylo nejhorší za uplynulé roky, předznamenalo počátek druhé intifády. Rezoluce vyzvala Izrael, aby dodržoval své povinnosti podle čtvrté Ženevské úmluvy o ochraně civilistů ve válce, a aby neprodleně ukončil nepřátelské akce a vrátil se zpět k jednání. Rada bezpečnosti zdůraznila nutnost objektivního vyšetření nedávných událostí s cílem předejít jejich budoucímu opakování. Generální tajemník Kofi Annan byl požádán, aby Radu informoval o vývoji.\n\nRezoluci navrhla Malajsie a získala podporu řady evropských států. Původní verze rezoluce silně odsuzovala Izrael. Spojené státy, které se nakonec hlasování zdržely, však hrozily použitím práva veta, díky čemuž byl text rezoluce modifikován a Izrael nebyl explicitně kriticky zmíněn.\n\n"}
{"id": "652162", "url": "https://cs.wikipedia.org/wiki?curid=652162", "title": "Hugenotské války", "text": "Hugenotské války\n\nHugenotské války (též náboženské války) byl konflikt probíhající ve Francii mezi hugenoty a katolíky v letech 1562–1598. Historici většinou uvádějí těchto válek osm.\n\nDo Francie ve 20. letech 16. století začalo pronikat luteránství, avšak tehdejší královské vládě se téměř úplně podařilo jej potlačit. Další značnou odezvu ovšem získal kalvinismus, který se šířil od poloviny 16. století hlavně v jižní a jihovýchodní Francii. Přijímali jej bohatí i drobní měštané a vítala jej i šlechta a část poddaných, ti všichni v kalvinismu viděli prostředek očisty z tehdejších nedobrých poměrů: buď církevních (dosud nereformovaná, často zpustlá a bohatá církev), nebo společenských (napětí mezi měšťany a poddanými na jedné a privilegovanými stavy – církví a šlechtou – na druhé straně, mezi dvorskou a venkovskou aristokracií a kvůli posilování panovnické moci) anebo i hospodářských (inflace způsobená přílivem drahých kovů ze španělských amerických kolonií a vyčerpávajícími \"italskými válkami\" – šesti mezi lety 1521 a 1559). Na vedoucích pozicích mezi francouzskými kalvinisty, zvanými hugenoti, byli Bourboni, blízcí příbuzní (následující je v nástupnictví) královské dynastie z Valois, kteří panovali v malém Navarrském království v západních Pyrenejích, jehož větší část jim vzal aragonský král Ferdinand II. Zatímco hugenotští Bourboni měli naději na královskou korunu, vévodové de Guise (dále jen Guisové) se snažili urvat nekompromisním katolictvím královskou moc pro sebe a pro katolickou ligu.\n\nPři širším pohledu by se dalo říci, že \"Hugenotské války\" byly jen částí válek a bojů mezi Habsburky, snažícími se ovládnout celou jižní, západní a střední Evropu, a silami jim v tom bránícími. Katolická liga a Guisové byli do jisté míry \"jen\"\nagenty (španělských) Habsburků. Tyto války a boje trvaly od konce 15. století až do konce Francouzsko-Španělské války (Pyrenejským mírem) 1659, která pro Francii a Španělsko byla pokračováním třicetileté války.\n\nPrvní začala roku 1562 masakrem hugenotů ve Wassy. Tyto války trvaly s různými jednáními, míry (edikt amboiský a míry z Longjumeau a ze Saint-Germain-en-Laye) a jejich porušováním do roku 1570.\n\nNapětí mezi Guisy a hugenoty, ale už také mezi královskou rodinou, v níž měla velký vliv královna matka Kateřina Medicejská a která sňatkem své dcery princezny Markéty z Valois s Jindřichem Navarrským chtěla dosáhnout usmíření, a Guisy vyvrcholilo ve vraždění Bartolomějské noci (noci ze 23. srpna na 24. srpna 1572) v noci po svatbě. Vražděni byli předáci hugenotů a i ostatní v Paříži právě přítomní hugenoté, kteří přijeli na jednání a na svatbu do silně katolické Paříže v až provokativně velkém počtu. V průběhu masakru jen v Paříži zemřelo 2 700 hugenotů a v dalších dnech po celé Paříží 20 000. Mnoho lidí bylo zavražděno \"omylem\". Aby ženich, králův švagr nebyl zavražděn, musel přestoupit na katolickou víru. Slavného chirurga Ambroise Parého, který byl také hugenot, zachránil samotný\nkrál Karel IX. tím, že ho schoval do šatníku.\n\nBartolomějskou nocí se situace ještě více vystupňovala. Války trvaly opět s různými jednáními a míry (edikt z Beaulieu, také známý jako mír Pána, smlouva z Joinville, edikt z Nemours, míry z Longjumeau a opět ze Saint-Germain-en-Laye) a jejich porušováním do roku 1598. Oproti předcházejím náboženským válkám sílilo i napětí mezi Guisy a jejich katolickou ligou a královskou rodinou, jež jimi byla vmanévrována i do vraždění Bartolomějské noci.\n\nToto napětí se mimo jiné projevilo i zavražděním vévody Jindřicha I. de Guise a jeho bratra, kardinála de Guise královými ozbrojenci na zámku v Blois a krále Jindřicha III. dominikánským mnichem Jacquesem Clémentem v Saint-Cloudu.\n\nTrvaly s přestávkami, spíše menšími, od roku 1562 do roku 1598.\nHugenotská šlechta podporovaná Anglií a německými protestantskými knížaty měla silné pozice v jižních a jihozápadních krajích Francie. V Paříži, v severní a východní Francii dominovala Katolická liga vedená rodem Guisů za podpory Habsburků hlavně španělských převážně z jejich nizozemských a říšských držav.\n\nAni jedné straně se nepodařilo trvaleji dosáhnout jednoznačné vojenské převahy. K únavě se přidala snaha umírněných katolíků,\nzvaných \"politici\" a hugenotů po dorozumění a míru. Po zavraždění posledního krále z rodu Valois Jindřicha III. nastoupil na trůn jeho švagr vůdce hugenotů Bourbon Jindřich IV. Získal si dosud váhající katolíky i odbojnou Paříž tím, že přestoupil ke katolictví (\"Paris vaut bien une messe.\" – Paříž stojí za mši.) 1593. V roce 1598 vydal Edikt Nantský ve městě Nantes, zajišťující rovnoprávnost mezi katolíky a hugenoty. Byla to první listina zajišťující svobodu náboženského vyznání.\n\nVíce než třicet let trvající hugenotské války Francii zasáhly jak hospodářsky tak i politicky. Naštěstí Jindřich IV. se nepochybně projevil jako výborný panovník. Uklidnil znesvářené šlechtické rody a snížil daně rolníkům. Začal se účinně bránit lichvě a zpronevěrám ve státní správě. Dal opravit cesty a splavňovat řeky, vyhloubil kanál mezi řekami Seinou a Loirou. Začalo se stavět loďstvo, byla založena Východoindická obchodní společnost a podporována kolonizace v Kanadě. Francie byla opět politicky silná, a zbavena hospodářských následků války. Později byla skvělá vláda Jindřicha IV. ukončena jeho zavražděním rukou katolického fanatika Françoise Ravaillaca.\n\n\n"}
{"id": "652163", "url": "https://cs.wikipedia.org/wiki?curid=652163", "title": "Flauto Giocoso", "text": "Flauto Giocoso\n\nFlauto Giocoso je hudební soubor hrající renesanční, barokní, klasickou hudbu a lidové písně. Vedoucí souboru je Blanka Vysloužilá. Soubor byl založen v říjnu 2005 a jejich repertoár obsahuje písně z Čech i jiných částí Evropy. Domovské zázemí jim poskytuje Kulturní centrum „12“. V roce 2007 soubor pořídil nahrávku části svého repertoáru, která vyšla na CD s názvem \"Vstupte\".\n\n"}
{"id": "652164", "url": "https://cs.wikipedia.org/wiki?curid=652164", "title": "Rezoluce Rady bezpečnosti OSN č. 476", "text": "Rezoluce Rady bezpečnosti OSN č. 476\n\nRezoluce Rady bezpečnosti OSN č. 476, kterou Rada bezpečnosti OSN schválila 30. června 1980, uvádí, že „všechny právní a správní opatření a kroky ze strany Izraele, okupační mocnosti, která usilují o změnu charakteru a stavu Svatého města Jeruzaléma, nemají žádnou právní platnost a představují zjevné porušení Čtvrté ženevské úmluvy.“\n\nRezoluce byla schválena 14 hlasy, nikdo nehlasoval proti. Spojené státy se zdržely hlasování.\n\n"}
{"id": "652168", "url": "https://cs.wikipedia.org/wiki?curid=652168", "title": "Rezoluce Rady bezpečnosti OSN č. 478", "text": "Rezoluce Rady bezpečnosti OSN č. 478\n\nRezoluce Rady bezpečnosti OSN č. 478, kterou Rada bezpečnosti OSN schválila 20. srpna 1980, označila izraelský (1980) za porušení mezinárodního práva. Dále uvádí, že Rada bezpečnosti tento zákon neuznává a vyzývá členské státy, aby rozhodnutí Rady akceptovaly. Rezoluce dále vyzývá členské státy, aby z Jeruzaléma stáhly své diplomatické mise. označuje Jeruzalém „celý a sjednocený“ za izraelské hlavní město.\n\nRezoluce byla schválena 14 hlasy, nikdo nehlasoval proti. Spojené státy se zdržely hlasování.\n\n"}
{"id": "652172", "url": "https://cs.wikipedia.org/wiki?curid=652172", "title": "Expedice 38", "text": "Expedice 38\n\nExpedice 38 byla třicátou osmou expedicí na Mezinárodní vesmírnou stanici (ISS). Expedice proběhla v období od listopadu 2013 do března 2014. byla šestičlenná, tři členové posádky přešli z Expedice 37, zbývající trojice na ISS přiletěla v Sojuzu TMA-11M už 7. listopadu 2013.\n\nSojuz TMA-10M a Sojuz TMA-11M expedici sloužily jako záchranné lodě.\n\nZáložní posádka:\n\nKvůli poruše čerpadla chlazení musela posádka koncem prosince 2013 absolvovat výstupy na vnější plášť stanice. První z nich byl vydařený, práce byla provedena rychle. K druhému výstupu EVA došlo 24. prosince. Práce se zdařila. Na palubu stanice byl přivezen i japonský robot Kirobo, se kterým japonský kosmonaut Kóiči Wakata absolvoval na Zem televizí přenášený rozhovor.\n\nDne 28. prosince 2013 utvořili kosmonauti Kotov a Rjazanskij nový rekord v délce pobytu ve vesmíru mimo stanici (označováno EVA), když zde prací strávili 8 hodin a 7 minut.\n\nS několikadenním zpožděním dorazila ke stanici 12. ledna 2014 nákladní loď Cygnus s 1500 kg užitečného nákladu i vánočními dárky. Setrvala u stanice 37 dní, pak byla naplněna odpadem a odletu i s ním v atmosféře shořela. Další nákladní loď Progres M-22M odstartovala z Bajkonuru 6. února, po 6 hodinách letu se připojila k ISS. Na palubě byly náhradní díly, pohonné hmoty, voda a kyslík.\n\n"}
{"id": "652173", "url": "https://cs.wikipedia.org/wiki?curid=652173", "title": "Rezoluce Rady bezpečnosti OSN č. 672", "text": "Rezoluce Rady bezpečnosti OSN č. 672\n\nRezoluce Rady bezpečnosti OSN č. 672, kterou Rada bezpečnosti OSN jednomyslně schválila 12. října 1990, potvrzuje rezoluce 476 (1980) a 478 (1980) a vyjadřuje znepokojení nad násilím na svatých místech v Jeruzalémě, ke kterému došlo 8. října 1990, a které vedlo ke smrti 20 palestinských Arabů a zranění dalších 150, včetně palestinských civilistů a dalších věřících.\n\nRada bezpečnosti odsoudila akce izraelských bezpečnostních sil a vyzvala Izrael, aby dostál svým závazkům dle čtvrté Ženevské úmluvy. Tato rezoluce rovněž schválila misi, která měla být vyslána do oblasti za účelem vyšetření incidentu, a do konce října 1990 měla podat zprávu.\n\nIzrael rezoluci odmítl s odůvodněním, že nevěnuje pozornost útokům na židovské věřící u Západní zdi.\n\n"}
{"id": "652176", "url": "https://cs.wikipedia.org/wiki?curid=652176", "title": "Port-aux-Français", "text": "Port-aux-Français\n\nPort-aux-Français je francouzská vědecká základna na ostrově Grande Terre v distriktu Kerguelenovy ostrovy, které jsou součástí Francouzského jižního a antarktického území (TAAF).\n\nZákladna je situována v chráněné Morbihanské zátoce na 49° 21′ 0″ jižní šířky a 70° 13′ 8.4″ východní délky. V zimním období zde pobývá kolem padesáti vědců, v létním období se zpravidla počet vědeckých pracovníků zvyšuje.\n\nKeguelenovy ostrovy se nacházejí v jižním cípu Indického oceánu, téměř až na hranici s Jižním oceánem. Jsou tvořeny asi 300 ostrovy, z nichž největší, Grande Terre má rozlohu 6675 km², čímž zabírá asi 92 % plochy celého souostroví. Nejbližší světadílem je Antarktida vzdálená přibližně 2000 km, Austrálie je pak ve vzdálenosti 4800 km. Nejbližším místem od Kerguelenových ostrovů jsou neobydlené ostrovy Heardův ostrov a McDonaldovy ostrovy ležící ve vzdálenosti 440 km. Tyto neobydlené ostrovy jsou již australským územím.\n\nNa jihovýchodním pobřeží ostrova Grande Terre v zátoce Morbihan (Golfe du Morbihan), která je sice rozlehlá, ale plná několika větších a mnoha menších ostrůvků, je umístěna vědecká základna s názvem Port-aux-Français. Bližší umístění udávají koordináty 49° 21\" jižní zeměpisné šířky a 70° 13\" východní zeměpisné délky.\n\nPřestože stanice se nachází v oblasti kde ještě oceán nezamrzá a v okolí neplují ledové kry, projevuje se zde blízkost antarktické konvergence, v nichž dochází v Západním příhonu k míšení studených vod Jižního moře s teplejšími vodami Indického oceánu. Průměrná letní teplota v blízkosti mořské hladiny je +7 a zimní +2 °C. Na celém ostrově bývá větrno, běžně zde vítr dosahuje rychlostí 50 km/h a při častých vichřicích 150 až 200 km/h. Mořská hladina je často rozbouřená. Téměř po 300 dnů v roce zde prší, padá sníh s deštěm nebo sněží, průměrná vlhkost vzduchu je zde dosahuje okolo 80%.\n\nPřed závěrem druhé světové války vznesli spojenci návrh na zřízení meteorologické stanice pro monitorování zdejšího počasí, jako předpoklad jeho úspěšného předpovídání. Po konferenci Mezinárodní meteorologické organizace (IMO) v roce 1947 Francie přislíbila vytvořit zde trvalé pozorovací stanice, chtěla takto opět potvrdit svou svrchovanost nad touto oblastí.\n\nDne 11. prosince 1949 dorazila do zátoky Morbihan u poloostrova Courbet prvá průzkumná mise, které velel Pierre Sicaud. Začal pozemní průzkum, který měl za úkol vybrat vhodné místo na zřízení stanice. Ta měla být pokud možno chráněna před větry, s přístavištěm i s výhledem na zřízení letiště. Dne 16. prosince 1949 bylo rozhodnuto o  místě pro budoucí tábor, který dostal jméno Port-aux-Français. V pondělí 19. prosince začalá stavba stanů a chat, včetně stěhování rozhlasové a meteorologické stanice. Obě stanice byly v provozu od 1. ledna 1950 do 8. dubna 1950, kdy obsluha stanic dočasně odplula do Francie. Dne 3. ledna 1951 se Pierre Sicaud do Port-aux-Français vratil s novou posádkou. Od té doby je stanice v provozu nepřetržitě.\n\nZatěžkávací zkoušku stanice zažila při Mezinárodním geofyzikálním roku (IGY) v létech 1957 až 1958, kdy se plně zapojila do spolupráce vědeckých ústavů z více než 60 zemí. V současnosti zde probíhají mj. tyto základní výzkumné programy:\n\nZákladna se od svého vzniku soustavně rozšiřuje a modernizuje. Plocha vědecké základny zabírá okolo 9000 m². Kromě vlastních laboratoří, hvězdárny a technického zázemí je na stanici i kaple, nemocnice, sociální zázemí i sportovní centrum. Veškerá energie se získává z dieselagregátů. Na základně pobývá od 60 v zimě po 120 dobrovolných vědeckých i obslužných pracovníků v létě. Základna je zásobována 4x ročně víceúčelovou vědeckou lodí Marion Dufresne zajišťující spojení s Francii, dováží potraviny, novou techniku, jediný zdroj energie – naftu a zajišťuje i střídání posádek.\n\n"}
{"id": "652178", "url": "https://cs.wikipedia.org/wiki?curid=652178", "title": "Alfons IV. Portugalský", "text": "Alfons IV. Portugalský\n\nAlfons IV. Portugalský přezdívaný \"Statečný\" (portugalsky \"Afonso IV de Portugal\", 8. února 1291 Coimbra – 28. května 1357 Lisabon) byl sedmý král Portugalska z burgundské dynastie.\n\nByl jediným legitimním synem předchozího krále Denise I. a Alžběty Aragonské. Roku 1325 se i přes odpor nevlastního bratra Alfonse Sancheze ujal vlády nad Portugalskem.\n\n30. října 1340 společně s kastilským králem Alfonsem XI. rozdrtil spojená vojska Granady a marínovců v bitvě na Río Salado, čímž byly ukončeny vážné snahy o obnovení arabského panství na Pyrenejském poloostrově.\n\nZemřel roku 1357 a byl pohřben v královské kapli v katedrále v Lisabonu. Jeho hrob byl zničen roku 1755 při zemětřesení.\n\n"}
{"id": "652180", "url": "https://cs.wikipedia.org/wiki?curid=652180", "title": "Dirk Nowitzki", "text": "Dirk Nowitzki\n\nDirk Werner Nowitzki (* 19. června 1978 Würzburg) je bývalý německý profesionální basketbalista, který hrál za tým Dallas Mavericks v zámořské basketbalové lize NBA. Nowitzki byl do NBA draftován v roce 1998 týmem Milwaukee Bucks, za který si však nezahrál ani jeden zápas a byl vyměněn do Dallasu. Jeho hlavní předností je skvělá střelba, a to jak ze střední vzdálenosti, tak především za tři body, díky čemuž byl schopný hrát na více pozicích.\n\nNowitzki dovedl tým Dallas Mavericks k jedenácti po sobě jdoucím účastem v playoff NBA (2000–2011). V roce 2011 se mu s týmem Dallas Mavericks podařilo vyhrát vytoužený titul a stal se nejužitečnějším hráčem finálové série. Tento německý reprezentant se stal také prvním Evropanem v historii NBA, který kdy obdržel trofej pro nejužitečnějšího hráče (MVP Award) a byl nominován do prestižního NBA All-Star Game devětkrát po sobě (2002–2011).\n\n"}
{"id": "652182", "url": "https://cs.wikipedia.org/wiki?curid=652182", "title": "John Bergamo", "text": "John Bergamo\n\nJohn Bergamo (28. května 1940, Englewood, New Jersey − 19. října 2013) byl americký perkusionista a hudební skladatel, který spolupracoval s hudebníky jako Frank Zappa, Nexus, David Liebman, Ali Akbar Khan, Lou Harrison, Malcolm Goldstein, Mickey Hart, Emil Richards, Shadowfax, L. Shankar, Glen Velez, Lukas Foss, Gunther Schuller, Charles Wuorinen, John McLaughlin, Trichy Sankaran nebo Steve Gadd.\n"}
{"id": "652186", "url": "https://cs.wikipedia.org/wiki?curid=652186", "title": "Eponymní album", "text": "Eponymní album\n\nEponymní album (také stejnojmenné album) je hudební album interpreta pojmenované pouze názvem této skupiny či jménem hudebníka. Často jím je první (tzv. debutové) album. Příkladem eponymního alba, které nebylo vydáno jako první, je například album \"Genesis\" od skupiny Genesis; to bylo jejich v pořadí dvanácté studiové album. Dalším příkladem je třeba třetí album \"ABBA\" skupiny ABBA.\n\n\n"}
{"id": "652187", "url": "https://cs.wikipedia.org/wiki?curid=652187", "title": "Seznam eponymních alb", "text": "Seznam eponymních alb\n\nToto je seznam eponymních (stejnojmenných) alb.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "652190", "url": "https://cs.wikipedia.org/wiki?curid=652190", "title": "Pardalot", "text": "Pardalot\n\nPardalot (\"Pardalotus\") je rod zpěvných ptáků, jediný rod čeledi pardalotovití (Pardalotidae). Čtyři druhy tohoto rodu žijí v Austrálii. Všechny druhy rodu jsou pestře zbarvené, s černým zobákem. Jsou velmi aktivní, potravu hledají podobně jako naši brhlíci na kmenech a větvích, často zavěšeni vzhůru nohama, často také loví přímo na listech. Mnoho z nich se krmí sladkými výměšky mer (Psyllidae), stejnokřídlého hmyzu žijícího na eukalyptech. Mimo hnízdění se ptáci zdržují vysoko v korunách eukalyptů, takže jsou obtížně pozorovatelní.\n\nČeleď byla dříve chápána v širším pojetí a zahrnovala také dnešní čeledi Dasyornithidae a střízlíkovcovití (Acanthizidae).\n\n\n"}
{"id": "652199", "url": "https://cs.wikipedia.org/wiki?curid=652199", "title": "Day of Reckoning", "text": "Day of Reckoning\n\nDay Of Reckoning je 11. studiové album německé thrash metalové kapely Destruction. Bylo vydáno 18. února 2011 pro Evropu a 8. března 2011 pro USA a Kanadu. První limitovaná edice alba neobsahovala na obalu desky logo kapely, zatímco vinylová verze a druhý náklad CD na obalu desky obsahovala logo Destruction v červeném provedení. Tato nahrávka je první, na které bicí nahrával bubeník Vaaver. 18. prosince v Portugalsku zahrála kapela poprvé živě skladbu „Hate Is My Fuel“. K této skladbě je také natočen videoklip.\n\nAutoři všech skladeb jsou Schmier a Sifringer\n\n\n"}
{"id": "652201", "url": "https://cs.wikipedia.org/wiki?curid=652201", "title": "Mistrovství světa v cyklokrosu juniorů", "text": "Mistrovství světa v cyklokrosu juniorů\n\nMistrovství světa v cyklokrosu juniorů se koná v rámci Mistrovství světa v cyklokrosu od roku 1979.\n\n"}
{"id": "652202", "url": "https://cs.wikipedia.org/wiki?curid=652202", "title": "Pohotovostní jednotky OSN", "text": "Pohotovostní jednotky OSN\n\nPohotovostní jednotky Organizace spojených národů (: \"United Nations Emergency Force\", zkráceně UNEF) byly založeny Valným shromážděním OSN za účelem zabezpečení ukončení Suezské krize, a to na základě rezoluce 1001 (ES-I) ze 7. listopadu 1956. Tato mírová mise byla založena především díky zásluze Generálního tajemníka Daga Hammarskjölda a návrhu kanadského ministra vnějších záležitostí Lestera B. Pearsona. Valné shromáždění schválilo plán, podaný Generálním tajemníkem, který předpokládal rozmístění vojáků mise UNEF na obou stranách linie příměří.\n\nPrvní rozmístění mírových jednotek UNEF na Sinajském poloostrově po Suezské krizi v roce 1956 se označuje jako UNEF I, zatímco druhé rozmístění těchto jednotek po jomkipurské válce z roku 1973, které trvalo od října 1973 do července 1979, je označováno jako UNEF II.\n\n"}
{"id": "652211", "url": "https://cs.wikipedia.org/wiki?curid=652211", "title": "Třífázový transformátor", "text": "Třífázový transformátor\n\nTřífázový transformátor má jádro se třemi sloupky, na jednom sloupku mohou být dvě nebo tři vinutí. Jedná se o jeden ze základních stavebních prvků přenosové soustavy. Typické použití je tedy pro distribuci elektrické energie ve trojfázové soustavě - pro zvýšení napětí pro dálkový přenos a naopak snížení napětí pro distribuci v místních sítích nebo pro koncové uživatele.\n\nPro přenos energie se obvykle používá třívodičová třífázová soustava (fáze L1, L2, L3), tj. bez nulového vodiče. Pro koncovou spotřebu je naopak výhodná čtyřvodičová soustava (L1, L2, L3 a N), tj. s nulovým vodičem (N). Pokud má koncový spotřebitel třífázový přívod, má v síti napětí 400 V mezi jednotlivými fázemi (napětí mezi L1 a L2, L2 a L3, L3 a L1), nebo 230V mezi fází a zemí (napětí mezi L1 a N, L2 a N, L3 a N).\n\nVýznam třífázových transformátorů spočívá rovněž v tom, že dokážou převádět třívodičovou soustavu na čtyřvodičovou a naopak.\n\nPrimární i sekundární vinutí mohou být zapojena do hvězdy (Y), nebo do trojúhelníku (D). Zapojení do trojúhelníku se používá pro připojení trojvodičové soustavy bez nulového vodiče (typicky připojení zdroje), zapojení do hvězdy vytváří pro spotřebiče čtyřvodičovou soustavu s nulovým vodičem.\n\nTrojvinuťové transformátory obvykle slouží pro zapojení buď primárního nebo sekundárního vinutí do lomené hvězdy (Z). Pro zapojení do lomené hvězdy se typicky používají dvě sekundární vinutí se stejným počtem závitů na různých sloupcích. Díky tomu se jednofázové odběry rozloží do dvou fází distribučního vedení. Sekundár zapojený do Z tedy symetrizuje odběr energie.\n\nTransformátory se zapojením sekundárního vinutí do Z se používají pro distribuci energie ke koncovým uživatelům (pro distribuční soustavu nízkého napětí 3x400/230V).\n\nZapojení primárního vinutí se označuje velkým písmenem, zapojení sekundárního vinutí se označuje malým písmenem. Za písmenným označením primárního a sekundárního vinutí následuje číslice (od 0 do 11), která udává fázový posun napětí mezi primárním vinutím a sekundárním vinutím stejné fáze – tzv. hodinový úhel. Jedna hodina zde odpovídá 30 stupňům fázového posunu. Celkem existuje 26 různých druhů zapojení třífázových transformátorů:\n\n\n"}
{"id": "652216", "url": "https://cs.wikipedia.org/wiki?curid=652216", "title": "Prozatímní jednotky OSN v Libanonu", "text": "Prozatímní jednotky OSN v Libanonu\n\nProzatímní jednotky Organizace spojených národů v Libanonu (: \"United Nations Interim Force in Lebanon\", zkráceně UNIFIL) jsou mírovými silami Organizace spojených národů, vytvořenými na základě rezolucí Rady bezpečnosti č. 425 a 426 ze dne 19. března 1978. Vznikly za účelem obnovení míru a bezpečnosti po izraelské invazi do Libanonu a jedním z jejích úkolů je pomoc libanonské vládě obnovit její efektivní správu nad jihem země.\n\nPrvní jednotky mise UNIFIL byly rozmístěny 23. března 1978. Během okupace se mise UNIFIL soustředila především na poskytování humanitární pomoci. Mandát mise UNIFIL je každoročně obnovován Radou bezpečnosti.\n\n"}
{"id": "652219", "url": "https://cs.wikipedia.org/wiki?curid=652219", "title": "Rezoluce Rady bezpečnosti OSN č. 425", "text": "Rezoluce Rady bezpečnosti OSN č. 425\n\nRezoluce Rady bezpečnosti OSN č. 425, kterou Rada bezpečnosti OSN schválila 19. března 1978, byla přijata pět dní po izraelské invazi do Libanonu. Vyzvala Izrael k okamžitému stažení jeho sil z Libanonu a ustanovila Prozatímní jednotky OSN v Libanonu (UNIFIL). Rezoluce byla schválena 12 hlasy, nikdo nehlasoval proti. Československo a Sovětský svaz se zdrželi hlasování a Čína se hlasování nezúčastnila.\n\n"}
{"id": "652221", "url": "https://cs.wikipedia.org/wiki?curid=652221", "title": "Střízlíkovcovití", "text": "Střízlíkovcovití\n\nStřízlíkovcovití (Acanthizidae) je čeleď zpěvných ptáků, žijících až na výjimky v australské oblasti. Jsou to malí až středně velcí ptáci (délka těla 8 až 19 cm), s krátkými zakulacenými křídly, štíhlým zobákem, dlouhýma nohama a krátkým ocasem. Většina druhů je zbarvena olivově, zeleně nebo hnědě, některé mají výraznou žlutou kresbu. Střízlíkovec malinký (\"Smicrornis brevirostris\") je vůbec nejmenším australským ptákem.\n\nStřízlíkovci jsou svým rozšířením omezeni na australskou oblast, Walaceovu linii překračuje jediný druh – střízlíkovec sírožlutý (\"Gerygone sulphurea\"), žijící na sever po Filipíny a na západ po Malajsii a Sumatru.\n\nDříve byla tato čeleď zahrnována do šířeji chápané čeledi pardalotovití (Pardalotidae).\n\n"}
{"id": "652223", "url": "https://cs.wikipedia.org/wiki?curid=652223", "title": "Zvláštní komise OSN pro Palestinu", "text": "Zvláštní komise OSN pro Palestinu\n\nZvláštní komise OSN pro Palestinu (: \"United Nations Special Committee on Palestine\", zkráceně UNSCOP) byla zvláštní komise Organizace spojených národů zřízená v květnu 1947 Valným shromážděním OSN poté, co se Spojené království vzdalo jemu svěřeného mandátu nad Palestinou. Úkolem komise, kterou tvořili zástupci jedenácti členských států (Austrálie, Československo, Guatemala, Indie, Írán, Jugoslávie, Kanada, Nizozemsko, Peru, Švédsko, Uruguay), bylo zjistit příčiny arabsko-židovského konfliktu v mandátní Palestině a předložit Valnému shromáždění návrh řešení tohoto konfliktu. Tak se nakonec stalo a komise předložila Valnému shromáždění plán na rozdělení Palestiny, který byl 29. listopadu 1947 schválen a na jehož základě byl za necelý půl rok vyhlášen nezávislý Izrael.\n\n"}
{"id": "652228", "url": "https://cs.wikipedia.org/wiki?curid=652228", "title": "Kamerový jeřáb", "text": "Kamerový jeřáb\n\nKamerový jeřáb je specializované zařízení sloužící ke kontrolovanému pohybu kamery. Skládá se z podstavy (stativu) a hlavního ramene, fungujícího na principu jednoduché páky. Na spodním konci je umístěno protizávaží, jež vyrovnává posun těžiště. Jeřáb pomáhá filmařům odkrývat perspektivu tak, aby divákovi nabídl atraktivnější pohled než z výšky pohledu očí. Záběry jsou zajímavé především měnící se perspektivou pohledu. Tato zařízení lze rozdělit několika způsoby. Nezákladnější rozdělení je na teleskopické a s pevným ramenem. Tedy hlavní nosné rameno se buď může plynule vysunovat a zvětšit rozsah pohybu v ose Z, nebo je pevné. U teleskopického jeřábu se také podle vysunutí mění poloha závaží, tak aby rameno zůstávalo vyvážené.\nMalé kamerové jeřáby je zařízení jež měnící perspektivu ukazuje v omezeném rozsahu výšky dostupnosti kameramana. Tedy kameraman stojí stále za kamerou a přímo ji ovládá - může díky malému jeřábu plynule přecházet do nadhledů a podhledů. Má možnost zvýšit rozsah pohybu tím, že si pod nohy umístí stupně (schůdky) tak, aby možnost nadhledu, nebo pohledu z výšky byla větší. Lze ho umístit na pohyblivé zařízení na kolejích nebo nafukovacích kolech – kamerovou jízdu. Tak zvýší rozsah pohybu. Je to jedna z nejpoužívanějších technických sestav na natáčení. Obvykle se slangově tyto jeřáby označují jako minijib.\n\nVelké kamerové jeřáby jsou zařízením v rozsahu 2 – 15 m délky ramene nesou s kamerou i kameramana. Ty větší dokážou vzít osoby dvě (s kameramanem se vozí i režisér). Tak kameraman může ovládat kameru ve stejném rozsahu jako na zemi. Operátor jeřábu podle pokynů jen zvedá a otáčí rameno podle záměru režiséra. Stejně jako ostatní typy mohou být umístěny na jízdě (koleje, nebo podvozek s koly).\n\nK obsluze systému kamerového jeřábu s dálkově ovládanou hlavou je potřeba u větších jeřábů dvou operátorů a kameramana. Tato varianta se od předchozích liší tím, že operátor ovládá kameru ze země a kontroluje obraz pomocí monitoru. Tato varianta je velmi náročná na obsluhu a precizní vedení a kombinace pohybů vyžadují delší nácvik. Špičkoví operátoři trénují i několik let, než jsou výsledky opravdu dokonalé.\nVýhodou tohoto systému, kromě odlehčení vrcholu jeřábu, je rozšířený rozsah pohybu jež kamera na stativové hlavě nemůže zvládnout. Kamera se totiž může dostat plynulým pohybem z horizontální polohy až do absolutního nadhledu, kdy objektiv kamery míří přímo dolů, záběr nazývaný jako tzv. top shot. V této poloze může kamera dokonce rotovat a tak umocňuje dramatické vyznění záběru. Tento hojně využívaný způsob snímání by s použitím stativové hlavy nebyl vůbec možný.\n\nDíky osazení všech pohyblivých částí motory je operátorem řízen kompletní pohyb (i vysunování) ramene a opět také hlavy. Tato varianta byla vyvinuta pro jeřáby jež jsou umístěny na automobilech a pro operátora je tak značně obsluha zjednodušena. Při jízdě může celé rameno rotovat o 360°, což je rozsah, který by u ramene ručně ovládaného operátorem nebyl možný.\n\nProtože je dnes trend natáčet pomocí klíčování (herci jsou nasnímáni na jednobarevném pozadí), vzniká potřeba přesně opakovaného pohybu ve více prostředích. Tedy pohyb ve studiu, tak i v reálném prostředí musí být stejný, aby se daly snímané obrazy přesně složit a divák tento trik neprohlédl. K tomu slouží robot, který pohyb dokáže opakovat stále dokola s absolutní přesností. Nejedná se tedy přímo o kamerový jeřáb, ale o robotickou ruku schopnou pohybovat kamerou v plném rozsahu.\n\n"}
{"id": "652229", "url": "https://cs.wikipedia.org/wiki?curid=652229", "title": "Džafar Panahí", "text": "Džafar Panahí\n\nDžafar Panáhí (persky: جعفر پناهی‎‎, * 11. července 1960) je jeden z nejvýznamnějších íránských režisérů. Mezi ocenění, která získal, patří Zlatý lev z Benátského filmového festivalu (\"Kruh\") a Stříbrný medvěd z Berlínského mezinárodního filmového festivalu (\"Ofsajd\").\n\nPanáhí získal v deseti letech cenu za svůj literární debut, po dokončení školy se zúčastnil války s Irákem jako frontový kameraman, působil jako asistent režie, jeho prvním filmem byl \"Bílý balónek\" (1995), jednoduchý příběh o novoročních oslavách z pohledu dětí, který byl oceněn na festivalu v Cannes. Ve filmu \"Kruh\" (2000) se zabývá postavením ženy v íránské společnosti, dotýká se i tématu potratů. Film \"Ofsajd\" (2006) zobrazuje skupinu dívek, které se snaží proniknout na fotbalový stadion při důležitém mezistátním utkání s Bahrajnem (v Íránu nesmějí ženy sledovat sportovní soutěže, v nichž vystupují muži). V roce 2001 byl Panáhí členem poroty Mezinárodního filmového festivalu v Karlových Varech.\nPo porážce tzv. zelené revoluce byl Džafar Panáhí zatčen a za pokus nafilmovat protivládní protesty odsouzen k šesti letům vězení a zákazu činnosti. Proti tomuto rozhodnutí protestovalo mnoho filmařů, jako Martin Scorsese, Steven Spielberg nebo Abbás Kiarostamí – autor scénáře k \"Bílému balónku\", Panáhí mu také asistoval při filmu \"Pod olivovníky\". \n\nNa programu Berlinale 2013 se objevil snímek \"Pardé\" \"(Zatažený závěs)\" jeho a jeho íránského kolegy Kamboziyy Partovi. Tento film pojednává o příběhu skrývajícího se muže, který chová psa, což je v Íránu zakázané. Filmem autoři líčí peklo samoty, tak strach i stres, které pronásledovaný člověk zažívá. Vzhledem k zákazu tvorby pro Panáhího byl film natočen uvnitř vily – domácího vězení. Oba tvůrci si v něm zahráli, spolu s nimi několik dalších herců. Film byl na závěr festivalu oceněn Cenou za nejlepší scénář. \n\n\n"}
{"id": "652230", "url": "https://cs.wikipedia.org/wiki?curid=652230", "title": "Klášter Mor Gabriel", "text": "Klášter Mor Gabriel\n\nMor Gabriel je nejstarší přežívající klášter Syrské pravoslavné církve. Leží na jihovýchodě Turecka v Mardinské provincii.\n\nKlášter byl založen v roce 397.\n\nV současnosti vede spor o své pozemky s tureckými úřady.\n\n]\n"}
{"id": "652231", "url": "https://cs.wikipedia.org/wiki?curid=652231", "title": "Segal", "text": "Segal\n\nPříjmení Segal nosí více různých osobností:\n\n\n"}
{"id": "652235", "url": "https://cs.wikipedia.org/wiki?curid=652235", "title": "Johann Schober", "text": "Johann Schober\n\nJohann Schober (14. listopadu 1874 Perg – 19. srpna 1932 Baden) byl rakouský policejní důstojník a trojnásobný kancléř Rakouska.\n\nVe službách rakouské policie pracoval v roce 1918, těsně před pádem habsburské monarchie, se stal jejím prezidentem. Zachovával loajalitu vůči Rakousku po rozpadu Rakousko-Uherska, přesto však zajistil císaři Karlu I. a jeho rodině bezpečný odchod ze země.\n\nV roce 1921 se stal kancléřem a zároveň ministrem zahraničí, následující rok však musel mandát na jeden den opustit. Mezinárodní uznání získal za svou práci v policejní správě, často je považován za \"otce Interpolu \". V roce 1923 svolal, coby vídeňský policejní prezident, druhý kongres Mezinárodní organizace kriminální policie. Na zasedání bylo dohodnuto, že účastníci vytvoří policejní organizaci, která zabezpečí policejní spolupráci v kriminálně-policejní oblasti mezi smluvními státy organizace. Tak vznikl Interpol.\n\nDo funkce kancléře se vrátil jako ministr zahraničí v letech 1929–1930 a poté jako vicekancléř v letech 1930–1932, pracoval ve službách Karla Vaugoina, Otto Endera a Karla Burescha. V březnu 1931 začal projednávat celní unii s Německem, ale nátlak Francie a Československa od vyjednávání odstoupil.\n\n"}
{"id": "652237", "url": "https://cs.wikipedia.org/wiki?curid=652237", "title": "Louis Charles Breguet", "text": "Louis Charles Breguet\n\nLouis Charles Breguet [\"lui šárl brege\"] (2. ledna 1880, Paříž – 4. května 1955, Saint-Germain-en-Laye) byl francouzský letecký konstruktér a stavitel, jeden z prvních průkopníků letectví. V roce 1911 založil firmu Société anonyme des ateliers d’aviation Louis Breguet (zkráceně Breguet), která pokračovala ve vývoji a výrobě letadel i po jeho smrti.\n\nLouis Charles Breguet pocházel z rodiny slavných konstruktérů a vynálezců. Jeho pra-praděd Abraham Louis Breguet založil hodinářskou firmu Breguet S. A. a jeho děd Louis Breguet se podílel na vynálezu telegrafie.\nV roce 1905 začal Louis Charles s bratrem Jacquesem a pod vedením Karla Richeta práci na vírníku (předchůdce vrtulníku) s flexibilními křídly. Jím dosáhl první výstup pilotovaného letadla s vertikálním vzletem v roce 1907. Jeho první letadlo s pevnými křídly, které postavil v roce 1909, dosáhlo roku 1911 rychlostní rekord v letu na 10 km s jedním a pak i se dvěma cestujícími. V roce 1912 Breguet zkonstruoval svůj první hydroplán a i v dalších letech dosáhl řadu leteckých prvenství a rekordů, včetně prvního přeletu jižního Atlantiku. První světové války se účastnil jako pilot a byl vyznamenán Válečným křížem a Řádem čestné legie. Dvouplošníku Breguet 14, což bylo jedno z prvních celokovových letadel, bylo vyrobeno přes 6 tisíc kusů a sloužil i v dalších armádách. V roce 1919 Breguet založil společnost \"Compagnie des Messageries Aériennes\", z níž později vznikla společnost Air France.\n\nLouis Charles Breguet byl odvážný pilot a na Olympijských hrách roku 1924 získal se svou jachtou bronzovou medaili. Zemřel na infarkt v roce 1955 v Saint-Germain-en-Laye.\n\n"}
{"id": "652238", "url": "https://cs.wikipedia.org/wiki?curid=652238", "title": "Miliónová bankovka", "text": "Miliónová bankovka\n\nMiliónová bankovka (anglicky The Million Pound Note, alternativně též uváděn jako Man with a Million) je britská romantická filmová komedie z roku 1954 režiséra Ronalda Neameho s Gregory Peckem v hlavní roli. Snímek byl natočen na motivy z povídky Marka Twaina \"The Million Pound Bank Note\" (z knihy \"Miliónová bankovka a další příběhy\").\n\nDěj filmu vypráví neobvyklý příběh amerického jachtaře Henryho Adamse (Gregory Peck), který se kvůli bouři v Atlantiku náhodně a nechtěně ocitne v Londýně hladový a zcela bez peněz. Zde se pak náhodně stane objektem neobvyklé sázky dvou bohatých bratrů. Ti mu na jeden měsíc zapůjčí neobvyklou bankovku v hodnotě 1000000 liber šterlinku. Bratři se totiž vzájemně vsadili, že se mu miliónovou bankovku za měsíc nepodaří nikde rozměnit a přitom se mu bude dařit velmi dobře (což se opravdu potvrdí). Henry se má jeden měsíc nejen dobře, ale stačí ještě vydělat na burze zhruba 20000 liber a seznámit se a zamilovat do půvabné dcery vévodkyně.\n\nV roce 1988 vznikl podle téhož literárního námětu československý televizní film \"Miliónová láska\", šlo o hudební komedii režiséra Jana Bonaventury.\n\n"}
{"id": "652242", "url": "https://cs.wikipedia.org/wiki?curid=652242", "title": "McDonnell Douglas/BAe T-45 Goshawk", "text": "McDonnell Douglas/BAe T-45 Goshawk\n\nMcDonnell Douglas (dnes Boeing) T-45 Goshawk je podstatně upravená verze cvičného proudového letounu působícího na pozemních základnách BAE Hawk. Letoun vyráběly společnosti McDonnell Douglas (v současnosti Boeing) a British Aerospace (v současnosti BAE Systems) a je používán americkým námořnictvem (US Navy) s možností působit na letadlových lodích.\n\nT-45 Goshawk je verzí letounu Hawk Mk.60, která je plně schopná operovat z letadlových lodí. Letoun byl vyvinut pro americké námořnictvo (US Navy) a námořní pěchotu (USMC) jako proudový cvičný letoun.\n\nPůvod letounu Goshawk sahá až do 70. let 20. století, kdy se US Navy začalo rozhlížet po náhradě za cvičné letouny T-2 Buckeye a TA-4. Program zavedení nového cvičného letounu zahájilo námořnictvo v roce 1978. Společnosti British Aerospace a McDonnell Douglas předložili verzi letounu Hawk. Tento návrh nakonec zvítězil a kontrakt na letouny T-45 byl uzavřen v roce 1981.\n\nLetoun Hawk však nebyl navržen pro působení na letadlových lodích, a proto bylo nutné provést velké množství změn, aby bylo možné vyhovět požadavkům námořnictva. To zahrnovalo zlepšení ovladatelnosti letounu při nízkých rychlostech a snížení přistávací rychlosti. Další změny se týkaly zesílení trupu, pevnějšího a širšího podvozku s možností startu pomocí katapultu a přistávacího háku. Přední podvozek měl dvě kola.\n\nLetoun T-45 je dolnoplošník s jednoduchými ocasními plochami. Křidélka, vodorovné ocasní plochy a vztlakové klapky jsou ovládány hydraulicky. Všechny hlavní systémy jsou zdvojeny. Kabina posádky je přetlaková a je vybavena vystřelovacími sedadly Martin Baker 10LH s parametry \"nula-nula\". Zadní sedadlo, určené pro instruktora, je umístěno výš než přední pro jeho lepší výhled. Kryt kabiny se odklápí na pravou stranu. Původní brzdící štít, který je u letounu Hawk umístěn ve spodní zadní části letounu, je nahrazen dvěma štíty na bocích letounu, protože v místě původního štítu se nachází přistávací hák. Před ním je umístěna kýlová plocha, která zlepšuje stabilitu letounu při vyšších rychlostech.\n\nLetoun Goshawk poprvé vzlétnul v roce 1988 a do operační služby vstoupil v roce 1991. První letouny byly dodány již v říjnu 1990 zkušebnímu centru US Navy v Patuxent River. BAE Systems vyrábí zadní část trupu, vstupy vzduchu a vertikální stabilizátor v Samlesbury a křídla v Brough v Anglii. Boeing, který se v roce 1997 sloučil se společností McDonnell Douglas, vyrábí zbytek letounu a kompletuje jej v St. Louis, stát Missouri.\n\n16. března 2007 US Navy obdrželo dvoustý stroj. Požadavek zní na 223 letounů, a plánuje se, že budou sloužit nejméně do roku 2035.\n\nLetouny T-45 jsou používány k středně pokročilému a pokročilému výcviku v rámci Prvního cvičného leteckého křídla (Training Air Wing One) na námořní letecké základně Meridian, stát Mississippi a Druhého cvičného leteckého křídla (Training Air Wing Two) na námořní letecké základně Kingsville v Texasu. Od roku 2008 začal letoun operovat i v rámci Šestého cvičného leteckého křídla (Training Air Wing Six) na námořní letecké základně Pensacola na Floridě.\n\nNámořnictvo používá letouny T-45A a T-45C. Letouny T-45A, které vstoupily do operační služby v roce 1991, mají klasický analogový kokpit, zatímco novější T-45C, které jsou dodávány od prosince 1997 mají již kokpit s digitálními přístroji. Všechny letouny T-45A budou časem přestavěny na variantu T-45C v rámci programu „\"T-45 Required Avionics Modernization Program\"“.\n\nT-45A\n\nT-45B\n\nT-45C\n\n Spojené státy americké\n\n\"Data pocházejí z „The International Directory of Military Aircraft“ a „Navy fact file“. \"\n\n\n\n\n"}
{"id": "652244", "url": "https://cs.wikipedia.org/wiki?curid=652244", "title": "Canned Heat (album)", "text": "Canned Heat (album)\n\nCanned Heat je eponymní album a debutové album skupiny Canned Heat. Bylo vydané krátce po jejich vystoupení na Monterey Pop Festival. V roce 1999 byla vydána reedice alba pod názvem \"Rollin' and Tumblin\"'.\n\n\n"}
{"id": "652246", "url": "https://cs.wikipedia.org/wiki?curid=652246", "title": "Hallelujah (album, Canned Heat)", "text": "Hallelujah (album, Canned Heat)\n\nHallelujah je čtvrté studiové album bluesové skupiny Canned Heat, vydané v červenci roku 1969. V roce 2001 bylo vydáno v reedici se čtyřmi bonusovými skladbami.\n\n\n\n"}
{"id": "652248", "url": "https://cs.wikipedia.org/wiki?curid=652248", "title": "Abominog", "text": "Abominog\n\nAbominog je čtrnácté studiové album britské rockové skupiny Uriah Heep, vydané v březnu roku 1982. Je to první album bez klávesisty Kena Hensleyho.\n\nAnglie/Evropa\n\n\n"}
{"id": "652250", "url": "https://cs.wikipedia.org/wiki?curid=652250", "title": "Lou Marini", "text": "Lou Marini\n\nLou Marini, Jr. (hlavně známý jako Blue Lou) (13. květen 1945) je americký saxofonista a skladatel. Hraje hlavně žánry jazz, rock, blues a soul. Spolupracoval s mnoha hudebníky, včetně Franka Zappy, Blood, Sweat and Tears nebo Steely Dan.\n\n"}
{"id": "652254", "url": "https://cs.wikipedia.org/wiki?curid=652254", "title": "Start kodon", "text": "Start kodon\n\nStart kodon (též iniciační kodon) je trojice nukleotidů (kodon), jež ribozom rozeznává jako počátek genu a začíná zde syntézu proteinu. Obvykle se jedná o kodon AUG, jenž odpovídá aminokyselině methioninu (resp. N-formylmethioninu u bakterií). Methionin, resp. jeho formylovaná forma u bakterií, tedy představují první aminokyselinu bílkovin, ač je obvykle z finálního produktu vystřižena. Mimo AUG se mohou vyskytovat i další start kodony, které jsou méně známé: např. u bakterie \"E. coli\" se v 14 % případů využívá start kodon GUG, v 3 % UUG, velmi vzácně snad i AUU a CUG.\n\nStart kodon je rozeznáván malou ribozomální podjednotkou, která skenuje řetězec mRNA a pokouší se asociovat se start-kodonovou sekvencí. Pomáhají jí v tom iniciační faktory a helikázové enzymy, jež rozrušují sekundární strukturu mRNA. V 90 % případů je rozeznán hned první AUG kodon, v menšině případů je rozeznáván až některý další kodon tohoto typu. U bakterií obvykle správnému nalezení start kodonu pomáhá tzv. Shine-Dalgarnova sekvence (5'-AGGAGGU-3'), která předchází onen správný AUG kodon. U eukaryot větší roli hraje zřejmě blízkost k 5' čepičce, i když vliv mají i sekvence v bezprostředním okolí start kodonu (Kozakova sekvence).\n\n"}
{"id": "652260", "url": "https://cs.wikipedia.org/wiki?curid=652260", "title": "We're Only in It for the Money", "text": "We're Only in It for the Money\n\nWe're Only in It For the Money je třetí studiové album skupiny The Mothers of Invention, vydané v březnu roku 1968.\n\nVšechny skladby napsal Frank Zappa.\n\n\n"}
{"id": "652269", "url": "https://cs.wikipedia.org/wiki?curid=652269", "title": "Blavor žlutý", "text": "Blavor žlutý\n\nBlavor žlutý (\"Pseudopus apodus\") (zastarale želtopusík) je největší druh slepýše. Jeho domovem je jižní a jihovýchodní Evropa, přední a střední Asie.\n\nTento beznohý ještěr dorůstá délky až 135 cm, ale jedinci nad 120 cm jsou vzácní. Zbarvení je zpravidla hnědé či rezavé se světle žlutou hlavou a břichem. Šupiny má uspořádané v kroužcích, takže na první pohled poněkud připomíná velikou žížalu. Pod kůží má vyvinuty osteodermy (kostěné štítky), které ho chrání před zraněním, ale zároveň snižují jeho obratnost. Kvůli osteodermům je jeho tělo poměrně tuhé a nemůže se vlnit či stáčet tak lehce jako hadi stejné velikosti. Na bocích má blavor nápadnou rýhu či kožní záhyb, který se táhne od krku až ke kloace. Mláďata jsou nápadně tmavě pruhovaná. Končetiny jsou zcela zakrnělé, přední zmizely úplně, ze zadních zbyly pouze drápkovité pahýly u kloaky, dlouhé sotva 2,5 mm. Na rozdíl od hadů má oči chráněné očními víčky, takže může mrkat. Na hlavě za očima má také dobře patrné ušní otvory.\n\nBlavor obývá křoviny, stepi a světlé lesy od nížin až do hor. Vyhledává slunná místa, zvláště stráně a svahy kopců, ale potřebuje i stálý zdroj vody. Jeho aktivita je denní, nejčilejší je ráno a v odpoledních hodinách. Přes poledne a také v noci se obvykle ukrývá v noře či mezi kameny. V podzemním úkrytu také tráví zimní spánek, který může v chladnějších oblastech jeho rozšíření trvat až 5 měsíců. Po probuzení ze zimního spánku nastává doba námluv. Blavor žlutý je vejcorodý, samice klade v dubnu až květnu 5–19 vajec. Inkubace trvá 50–55 dní. Mláďata se živí pavouky a drobným hmyzem. Je to dlouhověký tvor, může se dožít 25–30 let.\n\nNa životní prostředí není blavor náročný, ve Středomoří vyhledává výslunné stráně, světlé lesy, olivové háje či zahrady. naproti tomu v Asii obývá stepi, křoviny a místy, např. na východě Turecka a v Arménii, stoupá vysoko do hor. Není plachý a tam, kde není pronásledován, žije i v blízkosti lidských obydlí. Tam však bývá ohrožován kočkami a toulavými psy.\n\nBlavor je masožravec, ve volné přírodě se živí především větším hmyzem (kobylky, saranče, větší brouci), pavouky, dešťovkami, plži a drobnými obratlovci (ještěrky, mláďata hlodavců). Plení také ptačí hnízda, zvláště u druhů hnízdících na zemi. Potravu si hledá většinou na zemi, ale dokáže i poměrně obratně šplhat po nižších větvích.\n\nBlavor žlutý svléká kůži vcelku podobně jako hadi. Svlečka je velmi tenká a obvykle je potrhaná, zejména na krku a břiše. V letním období se zdravý blavor svléká každé 3–4 měsíce, mláďata častěji než dospělí. Pokud má v teráriu příliš suchý substrát, může mít potíže se svlékáním.\n\nBlavor je oblíbený chovanec v teráriích. Je dlouhověký (dožívá se více než 30 let), nenáročný, odolný a mírný, takže ho mohou ošetřovat i děti. Rozmnožování v zajetí však není časté. Krmení je jednoduché. Blavor přijímá myšata, moučné červy, cvrčky, větší smýkaný hmyz (hlavně kobylky a saranče), žížaly, slimáky, malé rybky, proužky masa, vařené vejce, dokonce i tvaroh a sýry. Krmíme dvakrát týdně, přes léto i častěji. Blavor se snadno ochočí, pak je velmi důvěřivý a krotký, bere potravu i z ruky. V teráriu musí mít k dispozici pitnou vodu, do níž můžeme přidávat vitamíny. Blavor dokáže dlouho hladovět.\n\nK chovu je třeba prostornější terárium s vrstvou hrabanky či jiného substrátu, v němž blavoři rádi ryjí. Substrát nesmí být příliš jemný, aby se ryjícím plazům nedostával do očí a nozder a je vhodné ho pravidelně mlžit. Příliš jemný nebo prašný substrát může blavorovi způsobit dýchací obtíže a záněty očí i dýchacích cest. Vhodným doplňkem jsou kameny, kořeny či větve, mezi nimiž se s oblibou ukrývají. Přes léto je nejlepší volbou zahradní výběh, který však musí být dobře zabezpečený proti uniknutí. Blavoři jsou čilí, výborně hrabou i šplhají. Pokud je chováme celoročně v teráriu, dopřejeme jim alespoň umělé osvětlení. Pokud se chceme pokusit o odchov, je třeba zvířatům dopřát zimní spánek po dobu 1–3 měsíců při teplotě asi 10 stupňů Celsia. Při zimování je třeba zvířatům dopřát pitnou vodu.\n\nBlavor žlutý je chován ve 44 evropských zoo (stav léto 2018). Nejvíce přitom v německých zoo – 9 zoo. V rámci Česka se jedná o 5 zařízení:\n\n\nPrvní blavor žlutý v Zoo Praha je zmiňován v roce 1933, tedy dva roky po otevření zoo. Další záznamy zachycují tento druh vždy krátkodobě v 50., 60., 70. i 80. letech 20. století. Současný jedinec je v zoo od roku 1997, v posledních letech je k vidění v teráriích při Rezervaci Bororo (bývalý pavilon velkých savců) v dolní části areálu. 1. 6. 2018 přišla samice ze Zoo Dvůr Králové.\n\n"}
{"id": "652273", "url": "https://cs.wikipedia.org/wiki?curid=652273", "title": "Kosík", "text": "Kosík\n\nKosík (\"Orthonyx\") je rod zpěvných ptáků, jediný rod čeledi kosíkovití (Orthonychidae), která je jedinou čeledí infrařádu Orthonychida. Žijí ve třech druzích v Austrálii a na Nové Guineji. Kosíci z jihovýchodní Austrálie a Nové Guineje jsou podobní, s mramorovanou spodinou, proužkovanými křídly a šedým břichem, kosík pospolitý je větší, tmavší, se spodinou bez kresby a barevným kroužkem kolem oka. Zvláštním rysem kosíků jsou silné ostny ocasních per, které přečnívají konce praporů a vybíhají do ostnitých špiček. Kosíci sbírají potravu na zemi neobvyklým způsobem; nejprve hrabou jednou nohou do strany v úhlu 90°, přičemž se opírají o druhou nohu, značně ohnutou v kotníku. Po odhrabání svrchní vrstvy půdy pokračují v hrabání oběma nohama, přičemž jako hlavní oporu používají právě zesílená ocasní pera.\n\nZástupci rodu vykazují zajímavé rozšíření – mezi dvěma podobnými, ale geograficky oddělenými populacemi (kosík ostroocasý, \"O. temminckii\" – střední až východní Austrálie, kosík novoguinejský, \"O. novaeguineae\" – vyšší polohy Nové Guineje), žije třetí (kosík pospolitý, \"O. spaldingii\" – severovýchodní Queensland), od těchto dvou odlišná. Podobné rozšíření je známé u několika dalších skupin ptáků, žijících v horských lesích. Příčiny tohoto jevu u kosíků jsou komplexní, zahrnují jak konvergenci, tak přetrvávání primitivních rysů u izolovaných populací. Dnešní roztříštěný areál kosíků je výsledkem jejich izolace a následného divergentního vývoje, způsobeného redukcí australských a novoguinejských deštných pralesů od období středního miocénu (viz fosilní nálezy).\n\nKosíci jsou jednou ze skupin, která se oddělila od hlavní vývojové linie pěvců před jejím rozdělením na Corvida a Passerida, proto jsou řazeni k tzv. parakorvidům. Společně s timáliovcovitými (Potamostomidae) jsou poslední takovou čeledí; timáliovci jsou možná jejich sesterskou skupinou; pokud by se to prokázalo, byla by čeleď přesunuta do řádu Potamostomida.\n\nKosík novoguinejský (\"Orthonyx novaeguineae\") byl dříve považován za pouhý poddruh kosíka ostroocasého (\"O. temminckii\"), nové molekulární studie však ukazují, že je třeba považovat jej za samostatný druh. Přestože jsou oba druhy velmi podobné, kosík novoguinejský je sesterským druhem kosíka pospolitého (\"O. spaldingii\").\n\nKosík \"Orthonyx hypsilophus\" je znám z nálezu nekompletní pánve (jeskyně Green Waterhole Cave, jihozápadní Jižní Austrálie, pravděpodobně čtvrtohory). Později byl nalezen i běhák; obě kosti byly výrazně větší než u kosíka pospolitého.\nPozůstatky kosíka \"Orthonyx kaldowinyeri\" byly popsány v roce 1993 na základě nálezu stehenní kosti v třetihorních sedimentech (střední nebo začátek svrchního miocénu) u Riversleigh v severozápadním Queenslandu. Tento druh byl výrazně menší než recentní druhy.\nTřetí, blíže nepopsaný druh je znám z nálezu loketní kosti, běháku a neúplné kosti stehenní a pažní na čtvrtohorní lokalitě Pyramids Cave ve východní Viktorii. Velikostí odpovídá dnešnímu kosíku ostroocasému (\"O. temminckii\").\n\nKosík ostroocasý (\"Orthonyx temminckii\") žije v deštných pralesích a sklerofytních lesích jihovýchodní Austrálie v Novém Jižním Walesu a Queenslandu.\n\nKosík pospolitý (\"O. spaldingii\") žije v pouze oblasti Atherton Tableland, v nadmořských výškách od 450 do 1500 m, příležitostně v nejvlhčích částech až do nížin.\n\nKosík novoguinejský (\"O. novaeguineae\") žije roztroušeně ve vyšších polohách Nové Guineje v nadmořských výškách mezi 1980 a 2840 m (pravděpodobně až po 3450 m, vzácně sestupuje po 1240 m).\n\n"}
{"id": "652274", "url": "https://cs.wikipedia.org/wiki?curid=652274", "title": "Vosecká bouda", "text": "Vosecká bouda\n\nVosecká bouda (1250 m n. m., německy \"Wossecker Baude\") je turistická bouda nacházející se v západních Krkonoších, jihovýchodně od skály Tvarožník.\n\nPravděpodobně roku 1710 byl na místě dnešní boudy postaven seník. Bouda je doložena v Grauparově mapě z roku 1743 (?) pod názvem Františkánská bouda. V okolí boudy se v létě pásl hovězí dobytek a sušilo se zde seno na zimu. Roku 1790 byla bouda přestavěna Václavem Krausem. V této době se nazývala Nová česká bouda. Roku 1830 boudu výrazně rozšířil Jan Kraus. Bouda se nacházela mimo turistické cesty, orientovala se na budní hospodářství, proslulé bylo zdejší máslo a sýry. V roce 1896 došlo již k několikáté přestavbě a bouda se stala oblíbeným místem turistů. Další úpravou bouda prošla v roce 1900, bylo zde zřízeno 6 hostinských pokojů. Roku 1901 hrabě Jan Harrach nechal vybudovat turistickou cestu z Labské boudy, což výrazně zvýšilo návštěvnost boudy. Provozovala se zde i oblíbená jízda na rohačkách údolím Mumlavy do Harrachova. Hrabě Harrach se snažil o počeštění boudy, čemuž se nájemce Endler bránil. Za první republiky bylo Harrachovo panství včetně boudy zestátněno. V době 2. světové války bouda patřila Německé říši. Po válce byla bouda upravena. Jako jedna z mála krkonošských bud nebyla v minulosti postižena požárem.<ref name=\"casopis krkonose 1996/11\">\n</ref>\n\nVlastníkem boudy je Klub českých turistů, chata je otevřená celoročně, ubytovna má kapacitu 37 lůžek. Objekt není připojen do elektrické sítě, výrobu elektřiny zajišťuje vlastní agregát.\n\n\n"}
{"id": "652275", "url": "https://cs.wikipedia.org/wiki?curid=652275", "title": "The Incredible String Band", "text": "The Incredible String Band\n\nThe Incredible String Band (někdy zkráceně ISB) byla psychedelicky folková skupina, založená v roce 1966 ve Skotsku a zaniklá v roce 1974. Skupina byla obnovena v roce 1999 a znovu zanikla v roce 2006.\n\n"}
{"id": "652282", "url": "https://cs.wikipedia.org/wiki?curid=652282", "title": "Vladimír Vaclík", "text": "Vladimír Vaclík\n\nVladimír Vaclík (10. ledna 1925, Křivoklát – 30. března 2013) byl český publicista, betlémista a středoškolský profesor.\n\nNarodil se róku 1925 na Křivoklátě. Vystudoval reálné gymnázium v Rakovníku a poté Filozofickou fakultu Karlovy univerzity v Praze, obor etnografie a bohemistika (dialektologie). Jeho první povolání bylo středoškolský profesor, ale žurnalistika jej lákala více a tak se stal redaktorem Svobodného slova. Literárně debutoval v roce 1947. Jeho odborné práce vyšly knižně i v odborných časopiseckých publikacích v Německu, Švýcarsku, Rakousku, Francii a v Itálii. Po srpnu 1968 musel z politických důvodů opustit nejen učitelskou profesi, ale bylo mu zakázána i literární činnost. Když nemohl dělat novinařinu, začal v tajnosti pomáhat své manželce Marii budovat malé muzeum v Třebechovicích pod Orebem a přeměňovat je v opravdové muzeum betlémů. Vlastníkem známého třebechovického betlému byl tehdy František Skřivan. Marie Vaclíková mu pomáhala od roku 1955. V roce 1966 byl betlém převezen a vystaven na Světové výstavě v Montrealu 1968. Při návratu zpět byl vystaven v nizozemském miniaturním městečku Madurodamu a v Londýně. Po jeho návratu do Československa se začala budovat stála expozice. V tehdejší době však nebylo možné betlém s náboženskou tematikou vystavit samotný a tak mu kulisu tvořil zároveň památník dělnického hnutí v Třebechovicích. Správou zařízení byla pověřena Marie Vaclíková, původním povoláním učitelka, která činnost vykonávala za podpory svého muže Vladimíra. Postupně spolu připravovali přeměnu památníku v řádné muzeum. V tehdejší době to však nebylo lehké, ale výsledek se podařil a roku 1984 bylo v Třebecho­vicích otevřeno první specializované muzeum betlémů v Československu. Zejména díky Vladímírovi Vaclíkovi, Jiřímu Šimkovi a Zdeňku Škvárovi vzniklo 10. listopadu 1990 v Hradci Králové České sdružení přátel betlémů, jehož se stal prvním předsedou. Než odešel do důchodu, byl doktor Vladimír Vaclík, po smrti manželky (1991) na krátkou dobu pověřen vedením muzea a posléze odešel do důchodu. České sdružení přátel betlémů navázala kontakty se světovou asociací betlemářů UN-FOE-PRAE a v roce 1995 se stala součástí asociace. V roce 2001 PhDr.Vladimír Vaclík i předsedou této světové betlémářské federace. V roce 2004 byl kongres UN-FOE-PRAE spolu s výstavou svolán do Hradce Králové.\n\nPhDr. Vladimír Vaclík je autorem libret tří mezinárodních výstav betlémů v Hradci Králové a libreta mezinárodní výstavy betlémů ve švýcarském Luzernu. Byl vyznamenán za kulturní činnost v Hradci Králové prestižní \"Hradeckou múzou\" v r. 1995 a je uveden v encyklopedii \"Kdo je kdo v ČR\".\n\n"}
{"id": "652285", "url": "https://cs.wikipedia.org/wiki?curid=652285", "title": "Erdelteriér", "text": "Erdelteriér\n\nErdelteriér, také známý jako airedale teriér, je plemeno psa vyšlechtěné v Anglii v 19. století jako univerzální pes se specializací pro lov vyder. Je největší z teriérů. Dnes se používá jako pracovní, služební a společenský pes. Je často nazývám \"\"králem teriérů\"\".\nErdelteriér je plemeno psa, které bylo vyšlechtěno v druhé polovině 19. století v Anglii v hrabství Yorkshire. Původní název „Waterside teriér\", nebo také \"Bingley teriér\" (podle jednoho z měst původu erdelteriéra) byl v roce 1879 přejmenován na Airedale teriér: tento název měl upomínat na místo jeho vzniku – na údolí řeky Aire. Počeštěle se mu říká také erdelteriér.\n\nErdelteriér byl vyšlechtěn křížením starého anglického plemene black and tan teriér a vydraře (otterhounda). Cílem bylo vyšlechtit odolného, nebojácného, všestranně použitelného loveckého psa, který by byl vhodný i jako hlídací pes. Pro došlechtění žádoucích povahových a exteriérových vlastností byly do tohoto plemene ještě kříženi bulteriér, gordonsetr a krátkosrstá Black and Tan kolie. Roku 1884 byl první pes této rasy zapsán do plemenné knihy „Kennel Club Stud Book“. V roce 1892 byl zveřejněn první standard erdelteriéra.\nErdelteriér je velké psí plemeno, dokonce největší z teriérů, které má výšku v kohoutku mezi 58 a 61 cm u psů, u fen je to 56 až 59 cm. Váha se pohybuje okolo 25 kg. Je to pes svalnatý, pohyblivý, kompaktní kvadratické stavby těla, bez náznaku nohatosti. Srst, která pokrývá celé tělo, je tvrdá, hustá, hrubá a přilehlá, mírně zvlněná. Má podsadu, která je kratší a měkčí. Povolené je pouze jedno zbarvení; světle hnědý podklad s černým sedlem, tedy přesně takové zbarvení, jaké má třeba německý ovčák. Štěňata se rodí celá černá a později se vybarvují při prvním línání.\n\nMozkovna je dlouhá, plochá, mezi ušima nepříliš široká. Hlava je bez vrásek. Horní a dolní čelist je silná, hluboká, mocně osvalená. Pysky jsou přiléhavé, nos je černý. Oči jsou tmavé, malé, nevystupující, odvážného a inteligentního pohledu. Uši jsou tvaru písmene ´´V´´, nesené po stranách hlavy, dopředu klopené. Zuby a čelisti jsou silné. Skus nůžkový. Krk je suchý, dobře osvalený, postupně se rozšiřující do plecí. Bez laloku. Hřbet je krátký, silný, přímý až rovný. Bedra jsou svalnatá. Hrudník je hluboký – dosahuje až k loktům, poměrně úzký. Přední končetiny jsou dokonale rovné, silných kostí. Stehna zadních končetin jsou dlouhá a silná, bérce jsou osvalené. Tlapky jsou malé, okrouhlé, se silnými nášlapovými polštářky. Ocas je vysoko nasazený, vesele nesený. Dříve se kupíroval, nyní se v některých zemích nesmí kupírovat, v jiných je připuštěný jak kupírovaný, tak nekupírovaný ocas.\n\nSpolečenský pes nesnášející delší samotu. Vůči vlastní rodině dobromyslný, oddaný a nekomplikovaný „kamarád“. Odolný vůči rozmarům počasí. Jeho vrozená aktivita vyžaduje velkou možnost pohybu. Do vysokého věku je pohyblivý a hravý. Je to pes vůči cizím lidem zdrženlivý, neútočný. Airedale teriér je neúplatný obranář a hlídač, který neváhá pro svoji lidskou smečku kdykoliv nasadit i svůj život. Jeho hluboký hlas, který zdědil po vydrařovi, mu pomáhá zjednávat patřičný respekt. Vůči jiným psům se projevuje jeho dominantní charakter. Svoji dominanci je kdykoliv ochoten prosadit i silou.\n\nVyžaduje hodně pohybu. Srst se musí pravidelně upravovat – trimovat (vytrhávání odrostlé srsti). Výcvik, který je v každém případě žádoucí, musí být veden velice konsekventně, ale citlivě. Hrubým zacházením vznikne rychle u airedale teriéra nechuť k práci a nedůvěra ke svému pánovi.\n\n\n"}
{"id": "652288", "url": "https://cs.wikipedia.org/wiki?curid=652288", "title": "Kateřina Veronika Anna Dusíková", "text": "Kateřina Veronika Anna Dusíková\n\nKateřina Veronika Anna Dusíková (Dussek), známá též pod jmény Veronika Elisabeta Dusik (Dussek); Veronika Rosalia Dussek; provdaná Veronica Cianchettini (8. března 1769 Čáslav – 24. března 1833 Londýn) byla česká klavíristka, harfenistka, zpěvačka, hudební skladatelka a pedagožka, působící v Londýně.\n\nPocházela z čáslavské hudebnické rodiny Dusíků (Dussek), její otec Jan Josef Dusík byl hudební skladatel a čáslavský kantor, její matka Veronika rozená Štěbetová byla harfenistka a zpěvačka. Své hudební vzdělání získala u svého otce.\n\nV roce 1793 ji její bratr Jan Ladislav Dusík pozval do Londýna. Zpočátku s jeho pomocí, později již samostatně se stala uznávanou hudebnicí a hudební pedagožkou. Provdala se za hudebního vydavatele Francesca Cianchettiniho. Jejich syn Pius Cianchettini byl později rovněž hudebním skladatelem a klavíristou.\n\nV roce 1804 navštívila spolu s bratrem Prahu a Čáslav.\n\n\n\n \n"}
{"id": "652289", "url": "https://cs.wikipedia.org/wiki?curid=652289", "title": "Md5sum", "text": "Md5sum\n\nmd5sum je počítačový program, založený na kódování a ověřování 128bitové šifry MD5.\n\nPoužívá se pro ověření při přenášení souboru (např. videa, či iso obrazu) a kontroly toho, že byl stažen správně.\n\nSpolu se samotným souborem si stáhnete i soubor se stejným jménem, ale i příponou .md5, který obsahuje hash souboru. V případě jakékoliv změny souboru během přenosu se bude výsledná hash lišit.\n\n\nmd5sum soubor > soubor.md5\n\n\nmd5sum -c soubor.md5\n\n\n"}
{"id": "652290", "url": "https://cs.wikipedia.org/wiki?curid=652290", "title": "Zámek Possenhofen", "text": "Zámek Possenhofen\n\nPossenhofen (někdy přezdívaný jen Possi) je zámek nacházející se na břehu Starnberského jezera necelých 30 kilometrů jihozápadně od Mnichova v Bavorsku. Stavba byla vyhlášena stavební památkou.\n\nNa místě dnešního zámku stával původně hrad, který zde byl postaven v roce 1536, posléze však byl zničen během třicetileté války, následně pak několikrát přestavěn do dnešní zámecké podoby.\n\nJe znám především jako působiště předposlední rakouské císařovny a české a uherské královny Alžběty Bavorské. Ta zde žila ve svém dětství společně se svými rodiči a sourozenci, poté, co její rodiče, vévoda Maxmilián Josef Bavorský a jeho žena Ludovika Bavorská, tento zámek zakoupili v roce 1834 jako své venkovské sídlo. Obklopuje jej rozsáhlý zámecký park a zahrada.\n\nV současné době se zde nachází studentská ubytovna (internát) a muzeum věnované císařovně Alžbětě Bavorské.\n\n"}
{"id": "652293", "url": "https://cs.wikipedia.org/wiki?curid=652293", "title": "Rychvald (zámek)", "text": "Rychvald (zámek)\n\nZámek Rychvald, někdy nazýván též jako Starý dvůr, se nachází ve městě Rychvald v okrese Karviná, několik kilometrů od Ostravy.\n\nRychvald byl tradičně součástí Těšínského knížectví, které bylo ale za vlády Václava III. silně zadlužené vinou špatného hospodaření spoluvládce Bedřicha Kazimíra a kníže musel část panství (ve kterém ležel i Rychvald) prodat. Kupcem se v roce 1573 stal Burian Barský z Baště. Jeho syn Bernard si o rok později zvolil za své sídlo právě Rychvald, kde si v letech 1575–1577 nechal vystavět rozlehlý patrový zámek.\n\nRod Barských držel Rychvald až do roku 1630, poté panství vlastnily další těšínské rody jako:\n\nV polovině 18. století Gašínové prodali z důvodů špatné finanční situace Rychvald baronu Janu Václavu Mönnichovi. Ten měl pouze jedinou dceru \"Annu Marii Teklu,\" které odkázal veškeré své jmění. Anna Maria se v roce 1791 provdala za hraběte Jana Josefa Lariše ze Lhoty, kterému přinesla své zděděné jmění jako věno. Takto mj. vznikl šlechtický rod Larisch-Mönnich.\n\nJan Josef a Anna Marie Tekla měli syna Heindricha (Jindřicha) a ten měl s Henriettou von Haugwitz syna Eugena (Evžena) Larisch-Mönnich který se svojí dcerou Franziskou von Larisch-Mönnich ve 2. polovině 19. století postupně účelně přestavovali zámek. Navíc díky snaze Eugena byla v roce 1869 zřízena před zámkem železniční zastávka Košicko-bohumínské dráhy \"Reichwaldau Schloβ\" (Rychvald-zámek). Franziska poté Rychvald přinesla jako věno svému manželovi knížeti Ernstovi Rüdigerovi von Starhemberg.\n\nV letech 1903–1945 byl zámek spolu s panstvím v držení Starhembergů. Posledním šlechtickým majitelem zámku a panství byl syn Ernsta Rüdigera a Franzisky Georg Adam von Starhemberg se svou ženou Annou Agnes, na zámku se jim také v roce 1936 narodila dcera Friederike (Friderika). Po roce 1945 Starhembergové odešli do Rakouska.\n\nPo roce 1945 zámek získala v rámci vyvlastňování Správa národního majetku, která ho v roce 1950 předala JZD Rychvald které nechalo z honosného zámku udělat skladiště, byty a hospodářstvý dvůr pro své potřeby. V letech 1962–1989 patřil zámek firmě OKD, závod Rekultivace. Zámek během této doby silně chátral a měl narušenou statiku.\n\nPo Sametové revoluci zámek navštívili Starhembergové, ale z jejich plánů na obnovu nakonec sešlo. Zámek byl v 90. letech 20. století postupně předáván různým osobám, které ho ale nechávaly většinou chátrat.\n\nAž od roku 2005 probíhá pomalá oprava zámku na jejímž konci by měl zámek sloužit jako místo pro ubytování, rekreaci a možnost svateb. V současnosti je chráněn jako kulturní památka České republiky.\n\nČtyřkřídlý původně renesanční patrový zámek ze 16. století byl postupem času přestavován. V letech 2005–2016 probíhala jeho postupná oprava.\n\nAugustinková, L. - Barcuchová, K., Zámek v Rychvaldě / Stavba, obyvatelé, proměny. Rychvald 2017.\n\n"}
{"id": "652302", "url": "https://cs.wikipedia.org/wiki?curid=652302", "title": "Karen Nybergová", "text": "Karen Nybergová\n\nKaren Lujean Nybergová (* 7. října 1969 Parkers Prairie, Minnesota, USA), původně inženýrka NASA, je od července 2000 astronautkou NASA. Do vesmíru se dostala na dva týdny jako členka posádky raketoplánu Discovery při letu STS-124 na Mezinárodní vesmírnou stanici (ISS) v červnu 2008. Dne 28. května 2013 započala svůj druhý kosmický let, tentokrát půlroční pobyt na ISS v rámci Expedice 36/37. Zpátky na Zem se vrátila 11. listopadu 2013.\n\nKaren Nybergová se narodila v Parkers Prairie, minnesotském městečku s méně než 1000 obyvateli, vyrůstala v nedalekém Viningu (68 obyvatel roku 2000). Po střední škole studovala strojírenství na Severodakotské univerzitě (), kde roku 1994 získala titul bakaláře, magistrem strojírenství se stala roku 1996 na Texaské univerzitě v Austinu (, postgraduální studium zde zakončila roku 1998. V diplomové práci rozebírala termoregulaci člověka se zřetelem na zabezpečení žádoucího prostředí ve skafandrech. V souvislosti s výzkumem absolvovala několik stáží v Johnsonovu vesmírném středisku.\n\nOd roku 1998 v Johnsonovu vesmírném středisku v Houstonu pracovala a i nadále se zabývala konstrukcí systému termoregulace ve skafandrech, ventilací v modulu TransHab, systémů životního zabezpečení raketoplánu X-38 a systémů kontroly teplot u marsovských sond.\n\nPřihlásila se k 18. náboru astronautů NASA, prošla všemi koly výběru a 26. července 2000 byla zařazena mezi americké astronauty. V základním kosmonautickém výcviku získala kvalifikaci „letový specialista“ raketoplánu. \n\nV březnu 2007 NASA zveřejnila její jmenování do posádky letu STS-124 tehdy plánovaného na únor 2008. Do vesmíru odstartovala 31. května 2008 na palubě raketoplánu Discovery. Cílem mise bylo vynesení a montáž japonského modulu Kibó a doprava zásob a vybavení na Mezinárodní vesmírnou stanici (ISS). Let trval 13 dní 18 hodin 13 minut. \n\nV prosinci 2010 byla zařazena do posádky Expedic 36 a 37 na ISS s plánovaným startem v květnu 2013, posádka je současně záložní pro Expedici 34/35 startující v listopadu 2012. Jmenování oficiálně potvrdila NASA v únoru 2011. \n\nDo vesmíru odstartovala podruhé 28. května 2013 jako palubní inženýrka Sojuzu TMA-09M s Fjodoren Jurčichinen a Lucou Parmitano, po šestihodinovém letu se připojili k posádce ISS. Na stanici pracovala ve funkci palubní inženýrky. Na Zem se trojice Jurčichin, Parmitano, Nybergová vrátila v Sojuzu TMA-09M 11. listopadu 2013. Jejich kosmický let trval 166 dní, 6 hodin a 18 minut.\n\nKaren Nybergová je od léta 2009 vdaná za astronauta Douglase Hurleyho. Má jedno dítě.\n\n"}
{"id": "652303", "url": "https://cs.wikipedia.org/wiki?curid=652303", "title": "Phabongkha", "text": "Phabongkha\n\nPhabongkha tib. Pha-bong-kha je starobylý klášter a poustevna severozápadně od Sery (Čína).\n\nNa vysoké skále se nachází dalajlamovský palác s chrámem a uctívanou sochou bódhisattvy Avalókitéšvary. Podle pověsti byl klášter založen králem Songcän Gampem s devíti patry. Za vlády krále Langdarma, byla vrchní patra zbourána a ponechána pouze dvě spodní. Zbožní věřící přicházejí sem ,aby vykonali 3333 krát obchůzku kolem paláce, což jim trvá přibližně 10 až 15 dní. \n\nPo věřící jsou v místě příbytky pro mnichy a dvorana k společným bohoslužbám.\n"}
{"id": "652315", "url": "https://cs.wikipedia.org/wiki?curid=652315", "title": "The Dub Room Special (soundtrack)", "text": "The Dub Room Special (soundtrack)\n\nThe Dub Room Special je album Franka Zappy, vydané v srpnu roku 2007. Je to soundtrack ke stejnojmennému filmu z roku 1982.\n\n\n"}
{"id": "652316", "url": "https://cs.wikipedia.org/wiki?curid=652316", "title": "Felix Iñurrategi", "text": "Felix Iñurrategi\n\nFelix Iñurrategi (* 30. března 1967 - 28. července 2000) byl španělský horolezec. Uskutečňoval výstupy v Himálaji spolu se svým mladším bratrem Albertem, který dobyl koruny Himálaje. Felix dosáhl spolu se svým bratrem vrcholů 12 osmitisícovek. V roce 2000 po úspěšném výstupu na Manaslu se bratři pokusili dosáhnout vrcholu Gasherbrumu II. To se jim podařilo, ale Felix Iñurrategi při sestupu zahynul.\n\n"}
{"id": "652320", "url": "https://cs.wikipedia.org/wiki?curid=652320", "title": "Streetwalkers", "text": "Streetwalkers\n\nStreetwalkers byla britská rocková skupina, založená v roce 1973 dvěma dřívějšími členy skupiny Family: zpěvákem Rogerem Chapmanem a kytaristou Johnem \"Charlie\" Whitneyem. Ve skupině hrál i současný bubeník heavy metalové skupiny Iron Maiden Nicko McBrain.\n"}
{"id": "652324", "url": "https://cs.wikipedia.org/wiki?curid=652324", "title": "Lípa přátelství", "text": "Lípa přátelství\n\nLípa přátelství u Hrčavy je památný strom, který byl zasazen 22. dubna 1990 (Den Země) ochránci přírody České republiky, Polska a Slovenska jako symbol přátelství.\n\nStrom byl vysazen u takzvaného \"trojstátního bodu Beskydy\" na státní hranici oddělující od sebe tehdy Československo a Polsko. Od zániku Československa (31. prosince 1992) pak symbolizuje přátelství tří států.\n\nNěkdy bývá označována jako nejmladší památný strom České republiky, ale ústřední seznam památných stromů podle zákona č. 114/1992 Sb. vedený Agenturou ochrany přírody a krajiny České republiky (AOPK ČR) ji neuvádí. Lípě byl věnován prostor v pořadu České televize Paměť stromů, konkrétně v dílu číslo 5 nazvaném „Stromy a boje“.\n\n"}
{"id": "652335", "url": "https://cs.wikipedia.org/wiki?curid=652335", "title": "Bellinghamské železniční muzeum", "text": "Bellinghamské železniční muzeum\n\nBellinghamské železniční muzeum (\"Bellingham Railway Museum\") se nachází v Bellinghamu, v americkém státě Washington a zobrazuje obrazovou i textovu historii železniční dopravy v Bellinghamu a v okresech Whatcom a Skagit. Nachází se zde také velká modelová železnice, výstava železničních lucern a železniční simulátor postavený na bázi MSTS. \n"}
{"id": "652337", "url": "https://cs.wikipedia.org/wiki?curid=652337", "title": "Hans Kammerlander", "text": "Hans Kammerlander\n\nHans Kammerlander (* 6. prosince 1956) je italský horolezec. Dosáhl vrcholu 12 osmitisícovek. V letech 1983–1986 byl lezeckým partnerem Reinholda Messnera, s nímž dosáhl sedmi osmitisícových vrcholů, mimo jiné slavného přechodu obou Gašerbrumů. Poté Messner ukončil svou horolezeckou činnost, ale Kammerlander dále pokračoval a podařilo se mu několik dalších výstupů, například roku 1996 uskutečnil sjezd na lyžích z vrcholu Mount Everestu a roku 2001 na pátý pokus dobyl vrchol druhé nejvyšší hory světa K2. V roce 2011 se mu podařilo dokončit výstupy na druhé nejvyšší hory všech kontinentů.\n\n\n\n\n"}
{"id": "652338", "url": "https://cs.wikipedia.org/wiki?curid=652338", "title": "Michael Hopkins", "text": "Michael Hopkins\n\nMichael Scott Hopkins (* 28. listopadu 1968, Lebanon, Missouri, USA), bývalý inženýr amerického letectva, je od června 2009 astronautem NASA. Začátkem roku 2011 byl zařazen do Expedice 37 a 38 na Mezinárodní vesmírnou stanici, k misi vzlétl v září 2013, trvala do března 2014.\n\nMichael Hopkins se narodil v Lebanonu ve státě Missouri, vyrůstal na farmě nedaleko Richlandu v témže státě. Po střední škole se přihlásil na bakalářské studium na Univerzitě v Illinois (), absolvoval ji roku 1991 v oboru letecké a kosmické techniky. Na Stanfordově univerzitě získal ve stejném oboru roku 1992 titul magistra.\n\nOd roku 1992 sloužil ve vojenském letectvu, na základně Kirtland od roku 1993 pracoval v oblasti pokročilých kosmických technologií. Absolvoval kurs leteckých inženýrů na Edwardsově letecké základně, podílel se na testech letounů C-17 a C-130. Roku 2003 byl vyslán do Parmy studovat politické vědy na tamní univerzitě (). Od roku 2005 sloužil v Pentagonu, naposled jako asistent místopředsedy Sboru náčelníků štábů.\n\nPřihlásil se k 18. i 19. náboru astronautů NASA v letech 1999 a 2003, nicméně uspěl až na třetí pokus, při 20. náboru. Dne 29. června 2009 byl zařazen mezi americké astronauty a zahájil základní kosmonautický výcvik, který dokončil v listopadu 2011.\n\nV únoru 2011 NASA oficiálně oznámila jeho zařazení do posádky Expedic 37 a 38 na ISS s plánovaným startem v září 2013, posádka je současně záložní pro Expedici 35/36 startující v březnu 2013. Ke svému prvnímu letu odstartoval v lodi Sojuz TMA-10M z kosmodromu Bajkonur 25. září 2013 ve funkci palubního inženýra lodi společně s velitelem Olegem Kotovem a palubním inženýrem Sergejem Rjazanským. Po šestihodinovém letu se 26. září Sojuz spojil s Mezinárodní vesmírnou stanicí a trojice kosmonautů se připojila ke kolegům z Expedice 37, Fjodoru Jurčichinovi, Luca Parmitanovi a Karen Nybergové. V listopadu 2013 při částečné obměně posádky ISS Jurčichina, Parmitana a Nybergovou nahradili Michail Ťurin, Richard Mastracchio a Kóiči Wakata.\n\nBěhem letu Hopkins společně s Richardem Mastracchiem dvakrát vystoupil do vesmíru, výstupy trvaly dohromady 12 hodin a 58 minut. Na zem se posádka Sojuzu TMA-10M vrátila 11. března 2014.\n\nMichael Hopkins je ženatý, má dva syny.\n\n"}
{"id": "652341", "url": "https://cs.wikipedia.org/wiki?curid=652341", "title": "Nissan GT-R", "text": "Nissan GT-R\n\nNissan GT-R je sportovní automobil vyráběný japonskou automobilkou Nissan, který se prodává v Japonsku od 6. prosince 2007, ve Spojených státech od 4. července 2008 a ve zbytku světa od března 2009.\n\nNa autosalónech byly představeny dva koncepty před odhalením výrobního modelu. První koncept byl představen na Tokyo Motor Show v roce 2001 jako ukázka vozidla GT-R 21. století. V roce 2005 na Tokyo Motor Show Nissan představil přepracovaný koncept s názvem GT-R Proto, na kterém by měla být výroba GT-R na 80 až 90% založená.\n\nSériový model GT-R byl představen v roce 2007 na Tokyo Motor Show a začátek prodeje v Japonsku se uskutečnil dne 6. prosince 2007. Oficiální začátek prodeje v USA začal o 7 měsíců později, dne 7. července 2008. Evropa se stala třetím spotřebitelským trhem, kde začal prodej v březnu 2009. Velké rozdíly mezi prvními začátky prodeje vznikly kvůli nutnosti budování speciálních GT-R servisních center, kde se budou vozy opravovat. Také motor a vzadu montovaná dvojspojková převodovka jsou ručně montované, takže výroba je omezena na zhruba 1 000 vozidel měsíčně.\n\nNissan GT-R je poháněný motorem Nissan VR (motor) VR38DETT 3799 cc (3,8 L) DOHC V6. Dvě paralelně zapojená turbodmychadla Ishikawajima-Harima Heavy Industries (IHI) poskytují rychlé přeplňování. Motor má výkon 404 kW (550 koní) při 6 500 ot/min a 632 Nm při 3 200-5 800 ot/min. Motor také splní kalifornskou emisní normu ULEV.\n\n\n"}
{"id": "652347", "url": "https://cs.wikipedia.org/wiki?curid=652347", "title": "Sever a Jih", "text": "Sever a Jih\n\nSever a Jih (v anglickém originále North and South) je americká historická, válečná a romantická televizní minisérie režiséra Richarda T. Heffrona. Celkem patnáct dílů ve třech cyklech bylo odvysíláno v letech 1985, 1986 a 1994.\n\n\n\n"}
{"id": "652352", "url": "https://cs.wikipedia.org/wiki?curid=652352", "title": "Seznam hvězd v souhvězdí Raka", "text": "Seznam hvězd v souhvězdí Raka\n\nToto je seznam významných hvězd v souhvězdí Raka (\"Cancer\"). Hvězdy jsou seřazeny podle zdánlivé hvězdné velikosti.\n\n\n"}
{"id": "652354", "url": "https://cs.wikipedia.org/wiki?curid=652354", "title": "Ahmet Zappa", "text": "Ahmet Zappa\n\nAhmet Emuukha Rodan Zappa (* 15. května 1974, Los Angeles, Kalifornie, Spojené státy americké) je americký hudebník, herec a spisovatel. Je třetí ze čtyř dětí Franka Zappy.\n\n\n"}
{"id": "652356", "url": "https://cs.wikipedia.org/wiki?curid=652356", "title": "Ázerbájdžánská Wikipedie", "text": "Ázerbájdžánská Wikipedie\n\nÁzerbájdžánská Wikipedie ( ) je jazyková verze Wikipedie v ázerbájdžánštině. Její provoz byl zahájen v lednu 2004. V lednu 2020 obsahovala přes 153 000 článků a pracovalo pro ni 15 správců. Registrováno bylo přes 186 000 uživatelů, z nichž bylo asi 680 aktivních. V počtu článků byla 49. největší Wikipedie.\n"}
{"id": "652357", "url": "https://cs.wikipedia.org/wiki?curid=652357", "title": "Agrese (rozcestník)", "text": "Agrese (rozcestník)\n\nAgrese může označovat:\n\n"}
{"id": "652359", "url": "https://cs.wikipedia.org/wiki?curid=652359", "title": "Šití", "text": "Šití\n\nŠití je prastará technika spojování kusů látky, kůže, kožešiny, plastiku atd. pomocí stehů. Spojení je velmi pevné a přitom se dá zase zrušit (rozpárat). Ruční steh vzniká provlečením jehly s nití z jedné strany na druhou, strojní steh nejčastěji vázáním (prohozením) spodní a svrchní nitě. Souvislá řada stehů tvoří šev. Šití se používá v krejčovství, v obuvnictví, brašnářství, knihařství a v dalších řemeslech, kde se dnes většinou šije strojem. Ruční šití se používá při náročné řemeslné práci.\n\nPři spojování látek se mohou jejich okraje překrývat a pak prostě prošít, vzácněji se látky sešívají bez překrytí, kraj ke kraji.\nOd šití jako spojování se odvozuje například:\n\nPři ručním šití se jehla s navlečenou nití provléká z jedné strany látky na druhou a zase zpět. Každý steh se nejprve vytvoří a potom utáhne. Používá se nejčastěji jedna nit a steh může být přímý, klikatý, řetízkový atd., při vyšívání se užívají i další stehy. Přímý steh je nejjednodušší a užívá se typicky pro předběžné sestehování látek. Klikatý steh je v podélném směru pružný, proto se používá k šití úpletů a pružných tkanin, ale také pro obšívání, pro spojování látek bez překrytí a další účely.\n\nPři strojním šití se jehla se svrchní nití vpichuje do látky vždy z jedné strany, při zpětném pohybu jehly vznikne na druhé straně očko, kterým se prohodí člunek se spodní nití a steh se pak shora utáhne. Při správně nastaveném stroji je překřížení obou nití skryto v tloušťce látky. Steh může být přímý nebo klikatý, pro silně zatížené stehy (například u jeansů) se používá dvoujehlový steh s trojí nití (dvě svrchní a jedna spodní). Moderní stroje bývají vybaveny složitým řízením, které umožňuje proměnnou délku stehu pro vyšívání atd.\n\nŘidčeji (například u hraček) se používají stroje s jedinou nití a řetízkovým stehem, kdy se každý steh provazuje s předchozím. Steh je sice úhledný, velmi snadno se však páře.\n\nŠití je jedna z nejstarších lidských technik a vyskytuje se patrně už v paleolitu. Užívaly se kostěné jehly a místo nití zvířecí šlachy, žíly nebo rostlinné materiály. Velký rozvoj šití začíná teprve s vynálezem předení a tkaní, zhruba od 4. tisíciletí př. n. l. Na vynálezu strojního šití se podílela celá řada vynálezců, jako Thomas Saint (1790), Josef Madersperger (1814), Barthélémy Thimmonier (1833) nebo Elias Howe (1845). V dalším vývoji rostl jednak výkon šicích strojů, jednak možnosti jejich automatického řízení, včetně použití počítačů.\n\n"}
{"id": "652360", "url": "https://cs.wikipedia.org/wiki?curid=652360", "title": "C-terminus", "text": "C-terminus\n\nC-terminus (někdy též C-konec) je označení pro ten konec peptidu (případně polypeptidu, resp. proteinu), který končí –COOH (karboxylovou) skupinou, tzn. karboxylová skupina navázaná na alfa uhlíku už není peptidovou vazbou připojena na další aminokyselinu. Opačný konec proteinu se označuje jako N-terminus a je ukončen –NH skupinou – díky tomu je polypeptid strukturně polarizovaný. COOH skupina je obvykle deprotonována na COO, vzácněji je nekovalentně substituována nebo dochází ke vzniku amidu (účinkem speciálních enzymů v Golgiho aparátu).\n\nTranslace (syntéza proteinů) postupuje od N-terminu k C-terminu. Na C-terminální konec prodlužujícího se polypeptidu se přidávají aminokyseliny tím, že se oddělí stará tRNA a naváže se nová tRNA „nabitá“ další aminokyselinou v řadě.\n\nMembránové proteiny mohou mít C-terminus jak na cytosolickou (vnitřní), tak na extracelulární (vnější) stranu cytoplazmatické membrány. Na C-terminálních koncích (nejen) membránových proteinů může docházet k řadě posttranslačních úprav. Z hlediska membránových bílkovin je významná zejména tzv. GPI kotva, jež umožňuje kovalentní připojení proteinu k membráně přes jeho C-terminální konec.\n\nV určitých případech je žádoucí určit počet C-konců nebo typ aminokyseliny nacházející se na C-konci. Typicky se k tomu používají karboxypeptidázy, enzymy, které odbourávají protein od C-konce.\n"}
{"id": "652363", "url": "https://cs.wikipedia.org/wiki?curid=652363", "title": "Rick Danko", "text": "Rick Danko\n\nRichard Clare „Rick“ Danko (29. prosinec 1943, Kanada – 10. prosinec 1999, Spojené státy americké) byl kanadský hudebník, skladatel, zpěvák, herec a hudební producent, nejvíce známý jako člen skupiny The Band.\n\n"}
{"id": "652365", "url": "https://cs.wikipedia.org/wiki?curid=652365", "title": "Ted Baillieu", "text": "Ted Baillieu\n\nEdward Norman \"Ted\" Baillieu (* 31. července 1953 Melbourne, Victoria) je australský politik. Od května 2006 vede Liberální strany Austrálie v státe. Po vítězství ve státních volbách od 2. prosince 2010 zastává funkci předsedy vlády státu Victoria.\n"}
{"id": "652368", "url": "https://cs.wikipedia.org/wiki?curid=652368", "title": "Rick Danko (album)", "text": "Rick Danko (album)\n\nRick Danko je debutové a eponymní album baskytaristy a zpěváka skupiny The Band Ricka Danka, z roku 1977.\n\n\n\n"}
{"id": "652369", "url": "https://cs.wikipedia.org/wiki?curid=652369", "title": "Daniela Magálová", "text": "Daniela Magálová\n\nDaniela Magálová (31. srpna 1966, Stará Turá, Československo) je slovenská zpěvačka, moderátorka a herečka.\n\nV letech 1980 až 1986 studovala bratislavskou konzervatoř, obor zpěv a klavír. Studia zakončila maturitou a diplomovou prací.\n\nV Česku žije od roku 1989 s pětiletou přestávkou v letech 2000–2005, kdy žila na Slovensku. V té době studovala v Prievidzi hotelovou školu. Poté se vrátila do České republiky. Pracovala na pozici obchodní manažerky pro firmy Nestlé, Dr. Oetker a Vorwerk Zlín, kde byla současně lektorkou firmy.\n\nOd šestého ročníku konzervatoře spolupracuje s dechovou kapelou Moravanka Jana Slabáka jako profesionální zpěvačka.\n\nByla dvakrát vdaná, z prvního manželství má syna Vladimíra, který studuje hudbu. Daniela Magálová nyní žije v Brně se svým partnerem.\n\nV roce 2010 neúspěšně kandidovala ve volebním obvodě Brno-město do Senátu za Stranu práv občanů (Zemanovci) a do zastupitelstva města Brna.\n\nSe skupinou Moravanka Jana Slabáka nazpívala:\n\n\n\n"}
{"id": "652379", "url": "https://cs.wikipedia.org/wiki?curid=652379", "title": "Dmitrij Kugryšev", "text": "Dmitrij Kugryšev\n\nDmitrij Dmitrijovič Kugryšev (;* 18. ledna 1990 v Balakovo) je ruský hokejový útočník.\n\nPrvní hokejové krůčky začínal v jeho rodném městě v hokejovém klubu Romantik Balakovo. Juniorskou část své kariéry hrával již v profesionálním klubu HC CSKA Moskva, ve kterém dostal v ročníku 2007/08 prostor mezi dospělými hráči, jednalo se však o druhé mužstvo hrající až třeti nejvyšší soutěž. Byl stály člen ruské mládežnické reprezentace, v kategorii do 18 let hrával v roce 2007 a 2008 mistrovství světa, ve které získali zlato a stříbro. Za juniorskou reprezentaci hrával ve 2008 a 2009, ve kterém byli dvakrát bronzoví v mistrovství světa juniorů. V létě 2008 byl nejprve draftován do juniorké soutěže CHL a to hned v 1.kole (celkově 26.) týmem Québec Remparts. Později byl vybrán draftem z NHL ve 2.kole (celkově 58.) týmem Washington Capitals. Po draftu zůstal v zámoří, kde odehrál dvě sezóny v lize QMJHL za tým Québec Remparts, kteří jsi ho vybrali v draftu. V první sezóně se stal nejlepším nahrávačem a druhým nejlepším hráčem v kanadském bodování v týmu a dokonce vyhrál trofej Michel Bergeron Trophy. Ve druhé sezóně se stal již nejlepším hráčem týmu.\n\nPo juniorské části své kariéry se posunul dál mezi dospělé, první profesionální smlouvu podepsal 9. března 2010 s klubem Washington Capitals, dohodli se na tříleté smlouvě. Do hlavní sestavy Caps se nevešel, proto byl přemístěn na jejich farmu hrající ligu AHL, přesněji do Hershey Bears. Jeho oblíbené číslo dresu měl již zamluvené navrátilec Brian Willsie, vybral jsi tak číslo 15. 9. října 2010 odehrál premiéroví zápas v zámoří mezi dospělé, v zápase proti klubu Wilkes-Barre/Scranton Penguins nebodoval, vstřelil jednou na brankáře Bradna Thiessena a získal jeden záporný bod za pobyt na ledě. Zápas skončil 3:4 po samostatných nájezdech. V sedmém utkáni v AHL jsi konečně přisal první bod v AHL, 30. října 2010 opět proti Wilkes-Barre/Scranton Penguins. Začátkem listopadu byl přesunut na druhou farmu Caps v South Carolina Stingrays hrající nižší zámořskou soutěž ECHL. Opět jeho číslo 18 bylo zabrané, tak jsi vybral číslo 10. Za Stingrays odehrál pouze tři zápasy, hned v prvním zápase přihrál na gol, a pomohl k výhře 5:3 proti týmu Florida Everblades. Poté se přesunul již na stálo k Hershey Bears. Až v šestnáctém zápase vstřelil svůj první gol v soutěži AHL, v průběhu zápasů proti Adirondack Phantoms, střídal tým po druhé inkasované brance brankáře švédského brankáře Johana Backlunda, místo něho šel do brány náhradník Nick Riopel. Po uplynutí 21 sekund obdržel brankář gol právě od Kugryševa. Zápas nakonec skončil 4:0. Během sezony nakonec Kugryšev vstřelil v soutěži pouhých šest branek a na dalších 8 přihrál.\n\nPo nevydařené sezoně v zámoří se rozhodl vrátit se do vlasti, i když měl platnou smlouvu ve Washingtonu. 1. září 2009 se upsal na dva roky týmu HC CSKA Moskva, ve kterém působil. Své oblíbené číslo 18 začal opět nosit. Začátky v KHL nebyl tak produktivní, tak byl posílán do mládežnické hokejové ligy, za Krasnaja Armija se mu produktivně dařilo a měl vyšší průměr bodů za zápas. Druhá sezona v KHL byla pro něho produktivně ještě horší než ta první, vstřelil pouze jednu branku z 34 odehraných zápasů v základní části. 1. května 2013 byl vyměněn společně se spoluhráčem Igorem Ožiganovem do týmu HK Sibir Novosibirsk za obránce Nikita Zajcev, kromě toho Novosibirsk obdržel ještě finanční odstupné. V novém působišti produktivně ožil, s bilancí patnácti branek i asistencí se stal třetím nejproduktivnější hráčem a druhým nejlepším nahrávačem klubu. Za dobré výkony byl dokonce nominován na přípravné zápasy Ruské reprezentace. Následující sezonu zlepšil svou produktivitu o šestnáct bodů a stal se tak lídrem bodování klubu. Zasáhl taktéž v reprezentačním turnaji Euro Hockey Tour. V létě 2015 byl zpátky vyměněn do CSKA Moskvy, opět se spoluhráčem Igorem Ožiganovem za útočníka Damira Žafjarova. Již třetí návrat do CSKA Moskvy, produktivně klesl oproti loňské sezoně a v týmu působí jako průměrný hráč. Klesající se s produktivitou zaznamenal i v ročníku 2016/17, ve které zaznamenal dvanáct branek a třináct asistencí. I přes klesající se produktivitou, odehrál tři přípravné zápasy za Ruskou reprezentaci. Na začátku května 2017 byl spolu se Semjonem Košelevem vyměnění do Avangard Omsk za útočníka Antona Burdasova. V Avangardu konečně zastavil svou klesající produktivitu a srovnal tak bodování z minulé sezony. Tím si ale nezajistil smlouvu na následující ročník, stal se tak volným hráčem. Hned první den po otevření trhu s volnými hráči, se dohodl na jednoleté smlouvě se Salavat Julajev Ufa. V Ufě se potkal právě s Antonem Burdasovem, kteří byli obchodování před sezonou 2017/18.\n\n\n\n\n"}
{"id": "652380", "url": "https://cs.wikipedia.org/wiki?curid=652380", "title": "Starorakušané", "text": "Starorakušané\n\nStarorakušany (něm. Altösterreicher) se od roku 1918 nazývají obyvatelé někdejší předlitavské části Podunajské monarchie, chápající svoji identitu v intencích státu svých předků. Starorakušané vidí v Rakousku-Uhersku předchůdce integračních snah ve střední Evropě (subsidiarita, měnová unie). Mnohonárodnostní stát chápou jako výhodu. Starorakušanství ve své původní formě nebývá definováno jazykově, zahrnuje mluvčí všech jazyků bývalého Předlitavska. (Rakousko-Uhersko oficiálně neznalo pojem národnost, hovořilo se o tzv. obcovacím jazyku).\n\nExistují snahy německých krajanských spolků v Rakouské republice, směřujících k uznání starorakušanství jako pojmu označujícího německojazyčné obyvatelstvo na území někdejšího Rakouska-Uherska (včetně zalitavské části), vyjma Rakouskou republiku: sudetští Němci (Česko), karpatští Němci (Slovensko, Podkarpatská Rus), Jihotyrolané (Itálie), dunajští Švábové (Rumunsko, Srbsko), sedmihradští Sasové (Rumunsko), maďarští a kočevští Němci (Slovinsko). Proti tomuto nacionálnímu konceptu se postavil slovinský prezident Milan Kučan, který prohlásil: „Starorakušané jsme my všichni.“\n\n\n"}
{"id": "652382", "url": "https://cs.wikipedia.org/wiki?curid=652382", "title": "Gottfried Finger", "text": "Gottfried Finger\n\nGottfried Finger (Gotfrey, Godefrido, v české podobě Bohumír, pseudonym 'Msr Hannak') (Olomouc před rokem 1660 – pohřben 31. srpna 1730 Mannheim) byl český gambista a hudební skladatel.\n\nO rodišti Gottfrieda Fingera vypovídá nadpis jeho Opusu č. 1, který je uchováván v Londýně, 1688): „Authore Godefrido Finger, Olmutio Moravo“. Pravděpodobně se narodil někdy v první polovině padesátých let sedmnáctého století, protože se jeho skladby objevují v rukopisech již na začátku sedmdesátých let. Nejranější Fingerova díla se zachovala v arcibiskupské hudební sbírce v Kroměříži. Byl tehdy zřejmě hráčem na violu da gamba v kapele biskupa Liechtensteina-Castelcorna.\n\nV polovině osmdesátých let přijel do Londýna. V roce 1687 se stal členem královské kapely (Chapel Royal) a jeho příznivcem a ochráncem se stal sám král Jakub II. V roce 1688 musel sice král Jakub II. odejít do exilu, ale Finger se rozhodl zůstat v Londýně a stát se nezávislým umělcem. Zde komponoval především hudbu pro divadlo (opery, sbory, dialogy), ale i hudbu instrumentální. V roce 1690 vydal tiskem \"Six Sonatas or Solos (Šest sonát aneb sól, tři pro housle a tři pro zobcovou flétnu)\", které představují vůbec první sbírku skladeb pro sólový nástroj a basso continuo vydanou v Británii. Zřejmě byl blízkým přítelem nejvýznamnějšího britského skladatele té doby, Henryho Purcella. Když Purcell v roce 1695 zemřel, zkomponoval ódu \"Weep ye Muses (Plačte múzy)\" věnovanou jeho památce.\n\nPobyt v Anglii ukončila uražená ješitnost. V roce 1701 byla vypsána soutěž \"Prize Musick\". Úkolem bylo zhudebnit předepsané libreto na téma Paridova soudu a vítěz měl být vyhlášen nejlepším operním skladatelem Anglie. Vítězem se stal devatenáctiletý John Weldon a Finger se neumístil ani mezi prvními třemi. Znechucen odjel do Vídně, nějakou dobu se snažil pokračovat v samostatné operní kariéře, ale v roce 1702 vstoupil do služeb pruské královny Sofie Šarloty Hanoverské, manželky krále Fridricha I. Od roku 1706 byl ve Vratislavi (Wrocław) ve službách vévody Karla Philippa z Neubergu. Byl členem innsbrucké Hofkapelle a od roku 1708 jejím koncertním mistrem. Orchestr následoval dvůr nejprve do Neuburgu na Dunaji, do Heidelbergu, až konečně do Mannheimu, kde setrval až do konce svého života. I díky Fingerovu vedení byla Mannheimská kapela připravena na vznik nadcházející slavné Mannheimské školy. Fingerovo jméno se naposledy objevuje v záznamech Mannheimského dvora v roce 1723; pochován byl 31. srpna 1730. Pozoruhodné je, že z posledních dvaceti let života skladatele se dochovalo nejméně skladeb, ačkoliv spotřeba hudby v šlechtické kapele byla jistě velmi vysoká.\n\nFinger proslul zejména skladbami pro violu da gamba. Jeho hudba pro tento nástroj je představuje takzvaný rakousko-český styl. Skladby tohoto typu jsou komponovány tak, konec jednoho tématu přechází do začátku následující části. Úvodní věta je charakteristická rychlými pasážemi pro sólový nástroj nad basovou prodlevou. Říkalo se tomu také \"stylus phantasticus\".\n\nFinger nikdy nevydal svá díla pro sólovou violu da gamba tiskem. Zřejmě je šetřil pro vlastní koncerty. V jeho skladbách se objevují i lidové taneční nápěvy z jeho rodné Moravy. Konečně jedním z jeho pseudonymů bylo \"„Msr Hannak“\"\n\n\n\n\n"}
{"id": "652386", "url": "https://cs.wikipedia.org/wiki?curid=652386", "title": "Gibraltarská hymna", "text": "Gibraltarská hymna\n\nGibraltarská hymna (anglicky \"Gibraltar Anthem\") je oficiální národní hymna britského zámořského území Gibraltaru.\n\nGibraltar má stále jako oficiální královskou hymnu God Save the Queen, kromě toho má ale i svou vlastní hymnu, která byla vybrána v soutěži roku 1994. Autorem hudby i textu je Peter Emberley, který nepochází z Gibraltaru.\n\nHymna je zpívána dětským sborem doprovázeným veřejností každý rok 10. září, na Gibraltarský národní den.\n\n\n"}
{"id": "652392", "url": "https://cs.wikipedia.org/wiki?curid=652392", "title": "Mike Rann", "text": "Mike Rann\n\nMichael David Rann (* 5. ledna 1953 Sidcup, Bexley (londýnský obvod), Velká Británie) je australský politik.\n\nOd voleb v roce 1985 je poslancem dolní komory Parlamentu Jižní Austrálie. Po rekordní dobu (od r. 1994) vede Australskou stranu práce v Parlamentu Jižní Austrálie.\n\nOd 6. března 2002 byl 44. premiérem Jižní Austrálie, kterým zůstal i po volbách v letech 2006 a 2010. Z funkce odstoupil 21. října 2011.\n"}
{"id": "652395", "url": "https://cs.wikipedia.org/wiki?curid=652395", "title": "Iron Maiden (blues-rock)", "text": "Iron Maiden (blues-rock)\n\nIron Maiden byla britská rocková skupina, založená v druhé polovině šedesátých let 20. století. Skupina nemá nic společného s heavy metalovou skupinou Iron Maiden. V roce 1998 bylo vydáno album \"Maiden Voyage\", které obsahuje oba singly a dochované záznamy z let 1969-1970, část nahrávek byla ale ztracena.\n\n"}
{"id": "652396", "url": "https://cs.wikipedia.org/wiki?curid=652396", "title": "Iron Maiden (rozcestník)", "text": "Iron Maiden (rozcestník)\n\nIron Maiden může znamenat:\n\n"}
{"id": "652397", "url": "https://cs.wikipedia.org/wiki?curid=652397", "title": "Ӥ", "text": "Ӥ\n\nӤ (minuskule ӥ) je písmeno cyrilice. Je používáno pouze v udmurtštině. Jedná se o variantu písmena И. Na rozdíl od písmena И, písmeno Ӥ nezachycuje patalizaci předcházející hlásky.\n"}
{"id": "652399", "url": "https://cs.wikipedia.org/wiki?curid=652399", "title": "Ӣ", "text": "Ӣ\n\nӢ (minuskule ӣ) je písmeno cyrilice. Je používáno pouze v tádžičtině. Jedná se o variantu písmena И, označuje (často dlouhé) přízvučné /i/ na konci slova.\n"}
{"id": "652400", "url": "https://cs.wikipedia.org/wiki?curid=652400", "title": "2038", "text": "2038\n\nRok 2038 (MMXXXVIII) gregoriánského kalendáře začne v pátek 1. ledna a skončí v pátek 31. prosince.\n"}
{"id": "652402", "url": "https://cs.wikipedia.org/wiki?curid=652402", "title": "Jurassic Park: Operation Genesis", "text": "Jurassic Park: Operation Genesis\n\nJurassic Park: Operation Genesis (česky \"Jurský park: Operace Genesis\", zkratka JP:OG nebo JPOG) je počítačová hra z roku 2003. Má podobu simulační budovatelské strategie s tematikou Jurského parku. Hráč se ocitá v pozici tvůrce zábavního parku, který musí od samého začátku vybudovat na opuštěném ostrově. Pro ostrov pak klonuje dinosaury, umisťuje je do ohrad, stará se o jejich zdraví a bezpečí. Cílem hry je vybudovat fungující a bezpečný park, který finančně profituje a získá 5 hvězdiček v turistickém hodnocení. Ve hře je mnoho možností, jak park oživit – atrakce jako vyhlídkové safari nebo lety balónem, souboje mezi dinosaury, pozorování z bunkrů a mnoho dalších. Mottem hry je „uskutečnit nenaplněný sen Johna Hammonda, tedy fungující park s naklonovanými dinosaury“.\n\n\n"}
{"id": "652403", "url": "https://cs.wikipedia.org/wiki?curid=652403", "title": "Metamuzeologie", "text": "Metamuzeologie\n\nMetamuzeologie je termín, který do muzejní vědy zavedl český muzeolog Zbyněk Zbyslav Stránský. Ve své monografii \"Úvod do studia muzeologie\" vymezuje muzeologii proti ostatním vědním oborům a zdůrazňuje nutnost konfrontovat a stavět muzeologii na těchto teoretických principech, které podmiňují existenci kteréhokoliv vědního oboru.\n\nMetamuzeologie je tedy teorií jejímž předmětem je muzeologie. Tato teorie na jedné straně souvisí s muzeologií, na druhé straně ji přesahuje a je spjata s filozofií a dějinami a teorií vědy a kultury.\n\nProjevy lidské tendence vyjímat ze skutečnosti některé její prvky a zachovávat je navzdory přirozenosti změny a zániku, sahají od počátku formování člověka jako kulturní bytosti. Výraznost a osobitost tohoto fenoménu na sebe soustřeďovala pozornost v různých kontextech kultovních, vlastnických, mocenských, politických, poznávacích či emocionálních.\n\nMuzejní systém lze strukturovat do obecných rovin:\n\n\nCelý systém muzeologie má tuto základní strukturu.\n"}
{"id": "652406", "url": "https://cs.wikipedia.org/wiki?curid=652406", "title": "Paločka", "text": "Paločka\n\nPaločka (Ӏ) je písmeno cyrilice. Je používáno v kavkazských jazycích. Nezachycuje žádnou hlásku, ale zachycuje modifikaci výslovnosti hlásky zachycené předcházejícím písmenem. V tomto smyslu se chová spíše jako diakritické znaménko. Ve většině případů označuje hlásku s přídechem, v některých jazycích (např. adygejština, kabardština) označuje ráz.\n\nDo Unicode bylo písmeno zařazeno nejprve jako znak, který nerozlišuje majuskuli a minuskuli, samostatná minuskulní verze písmena (která ale vypadá stejně jako majuskulní) byla přidána v Unicode 5.0.\n"}
{"id": "652408", "url": "https://cs.wikipedia.org/wiki?curid=652408", "title": "Rjúnosuke Akutagawa", "text": "Rjúnosuke Akutagawa\n\nRjúnosuke Akutagawa (芥川 龍之介, 1. srpna 1892, Tokio - 24. července 1927, tamtéž) byl japonský prozaik a esejista.\n\nAkutagawa se narodil jako syn podnikatele v oblasti mlékárenství. V letech 1913 a 1916 studoval anglickou literaturu na Tokijské univerzitě a současně byl redaktorem časopisu \"Šinšičó\" (Nová myšlenka). Zde také roku 1914 publikoval své vůbec první literární práce, povídku \"Rónen\" (Stáří) a divadelní hru \"Seinen to ši\" (Mladík a smrt). Po ukončení studia vyučoval do roku 1919 na Námořnické koleji, pak se stal redaktorem deníku \"Osaka Mainiči šimbun\" a v roce 1921 byl vyslán jako dopisovatel tohoto listu na čtyři měsíce do Číny, kde onemocněl a již nikdy se pak netěšil plnému zdraví.\n\nSvou povídku \"Rašómon\" (doslova Brána Rašó), která mu svou uměleckou vyzrálostí získala proslulost a podle které je pojmenován slavný film Akiry Kurosawy, napsal již roku 1915. Roku 1916 se stal žákem spisovatele Sóseki Nacumeho, který jej pozval do své skupiny \"Mokujókai\" (Čtvrteční společnost) a který vysoce ocenil další jeho povídku \"Hana\" (Nos). V témže roce publikoval Akutagawa v prestižních japonských časopisech celou řadu dalších vynikajících povídek, jako např. \"Hankeči\" (Kapesník) nebo \"Džigokuhen\" (Obraz pekla), takže již v roce 1917 mohl vydat dvě sbírky svých povídek knižně, čímž se rázem stal ústřední postavou japonské literární scény. Další své mistrovské dílo, povídku \"Jabu no naka\" (V houštině), vydal po návratu z Číny roku 1922, a právě podle této povídky je natočen film \"Rašómon\" režiséra Akiry Kurosawy.\n\nAkutagawa je mistrem moderní japonské prózy. Napsal okolo sto padesáti povídek a novel, které vydal v osmi sbírkách, a jejichž vybroušený a originální styl byl vysoce ceněn. Jejich náměty jsou velmi rozmanité, často inspirované historií nebo klasickými středověkými sbírkami příběhů, a autor v nich pomocí groteskních a bizarních, ale i satirických a humoristických syžetů znázornil nejjemnější odstíny složité lidské psychiky.\n\nKe konci života psal Akutagawa autobiografické povídky s pochmurným a pesimistickým laděním, které vznikaly pod vlivem jeho zhoršujících se duševních depresí, vyvolávaných ve velké míře obavami z dědičnosti choroby z matčiny strany (ta krátce po jeho narození zešílela a brzy zemřela), a kvůli kterým spáchal roku 1927 sebevraždu. Na jeho památku byla roku 1935 zřízena Akutagowova literární cena \"Akutagawa šó\", určená nadějným začínajícím autorům.\n\n\n\n\n"}
{"id": "652409", "url": "https://cs.wikipedia.org/wiki?curid=652409", "title": "Ҋ", "text": "Ҋ\n\nҊ (minuskule ҋ) je písmeno cyrilice. Je používáno pouze v kildinské sámštině. Jedná se o variantu písmena Й. Místo písmena Ҋ může být použito písmeno Ј.\n"}
{"id": "652410", "url": "https://cs.wikipedia.org/wiki?curid=652410", "title": "Qadr 110", "text": "Qadr 110\n\nQadr 110 ( ) je íránská balistická raketa středního doletu. Raketa má podle íránských zdrojů dosah 2 500 až 3 000 km.\n\nQadr 110 je v podstatě zdokonalenou raketou Šaháb-3. Tato raketa má na rozdíl od rakety Šaháb-3, která má oba raketové stupně na kapalné pohonné hmoty, první stupeň na KPH a druhý stupeň na TPH. Díky této úpravě má tato raketa lepší manévrovatelnost při letu. Předletová příprava se díky tomu snížila z několika hodin na 30 minut. K přepravě rakety se využívá mobilního tahače.\n"}
{"id": "652411", "url": "https://cs.wikipedia.org/wiki?curid=652411", "title": "Spider-Man (film)", "text": "Spider-Man (film)\n\nSpider-Man je americký akční sci-fi film z roku 2002, který natočil Sam Raimi. Snímek vychází z komiksů o superhrdinovi Spider-Manovi, vydávaných vydavatelstvím Marvel Comics. V titulní roli se představil Tobey Maguire. Do amerických kin byl film, jehož rozpočet činil 139 milionů dolarů, uveden 3. května 2002, přičemž celosvětově utržil 821 708 551 dolarů. Díky komerčnímu úspěchu snímku byly natočeny navazující filmy \"Spider-Man 2\" (2004) a \"Spider-Man 3\" (2007).\n\nNewyorský středoškolák Peter Parker je školní outsider a oběť šikany ze strany některých svých spolužáků. Se svým kamarádem Harrym Osbornem a také s Mary Jane Watsonovou, ke které chová už od dětství tajné city, navštíví na školní exkurzi genetickou laboratoř, kde ho kousne geneticky modifikovaný „super pavouk“. Krátce po návratu domů se mu udělá špatně a upadne do bezvědomí. Mezitím se Norman Osborn, Harryho otec a majitel velké technologické firmy Oscorp, pokouší dohodnout s armádou důležitý kontrakt. Sám sebe využije jako pokusného králíka a aplikuje na sebe nestabilní chemickou látku zvyšující lidskou sílu a další schopnosti. Po pokusu ale zešílí a zabije svého asistenta.\n\nNásledujícího rána Peter zjistí, že už není krátkozraký a že jeho tělo získalo velké množství svalů. Ve škole objeví, že ze zápěstí dokáže produkovat pavoučí sítě. Díky svým zrychleným reflexům se také dokáže během zápasu se spolužákem Flashem Thompsonem vyhnout zranění. Doma odbude svého strýčka Bena, který mu chtěl poradit, že „velká síla vyžaduje velkou zodpovědnost“, a touží oslnit Mary Jane nějakým autem. Aby si na něj vydělal, zamíří na neoficiální wrestlingový turnaj, na kterém díky svým schopnostem vyhraje už první zápas. Promotér jej však podvede a odmítne mu dát slíbené peníze. V kanceláři se najednou objeví lupič, který finance ukradne – Peter ho však nechá utéct, což má být pomsta vůči promotérovi. O chvíli později ale chlapec zjistí, že strýčku Benovi ukradli auto a přitom ho střelili. Strýc zemře Peterovi v náručí, který se rozzuří a prahne po pomstě. Zloděje chytí a pokusí se ho zabít, přitom ovšem zaváhá, neboť se jedná o lupiče, kterého nechal utéct s penězi. Ten chce uniknout, nicméně klopýtne, vypadne oknem a zabije se. Mezitím se konají při zbraňové zkoušky společnosti Quest Aerospace, hlavního konkurenta Oscorpu. Objeví se na nich Norman Osborn a zabije několik vědců a generála Slocuma.\n\nPo maturitě začne Peter využívat svých schopností pro boj se zločinem. Používá barevný kostým a lidé jej začnou označovat jako Spider-Mana. Šéfredaktor J. Jonah Jameson najme Petera coby fotografa na volné noze, který má dodávat fotografie pro jeho noviny. Důvodem je fakt, že Peter jako jediný dokázal pořídit kvalitní snímek Spider-Mana. Skeptický Jameson však nechá v deníku vycházet články, které naznačují, že by Spider-Man mohl být zapleten ve zločinech, které měl zastavit.\n\nNorman Osborn se dozví, že představenstvo Oscorpu plánuje prodat společnost. Na členy rady proto během oslav Dne světové jednoty (v originále \"World Unity Fair\") zaútočí. I když zde Spider-Man zasáhne, Osborn své oběti zabije. Jameson rychle pojmenuje záhadného maskovaného zabijáka jako Zeleného skřeta (v originále \"Green Goblin\"). Ten Spider-Manovi poví, že i když vykonal pro lidi mnoho dobrého, nakonec jím začnou opovrhovat. Zároveň mu nabídne místo po svém boku a dá mu čas, aby se rozmyslel. Mezitím je v uličce Mary Jane přepadena čtyřmi muži. Objeví se však Spider-Man, který ji zachrání a nakonec se také spolu políbí. Pavoučí muž se poté znovu střetně se Skřetem, jeho nabídku odmítne a skončí zraněný.\n\nNa večeři během Díkůvzdání si Norman dobírá svého syna kvůli jeho zájmu o Mary Jane. Také si všimne Peterových zranění a uvědomí si, že právě on je Spider-Manem. Nedlouho poté Mary Jane prozradí Peterovi, že je zamilovaná do Spider-Mana, který ji už dvakrát zachránil, a zeptá se Petera, jestli ji maskovaný hrdina někdy zmiňoval. Přijde Harry, který Mary Jane taky miluje, a situaci si vyloží tak, že dívka chová city k Peterovi. Zničený poté vykládá svému otci, že Peter miluje Mary Jane, čímž nechtěně prozradí Spider-Manovu slabinu.\n\nZelený skřet nejprve zaútočí na Peterovu tetu May a poté si vezme jako rukojmí Mary Jane a zároveň kabinu lanovky plnou dětí. Donutí Spider-Mana, aby si vybral koho zachránit, načež shodí do East River jak dívku, tak kabinu s dětmi. Spider-Man rychle zareaguje a dokáže všechny zachránit. Skřet poté přesune bitku do opuštěné budovy, kde spolu svedou dlouhý a brutální soubor. Když se zdá, že Spider-Man vyhrává, Norman Osborn se odmaskuje, aby ho zastavil. Začne prosit o odpuštění, zároveň však tajně programuje svůj kluzák, aby protivníka zezadu propíchl. Spider-Man vycítí, že je v nebezpečí a instinktivně uskočí, takže kluzák propíchne Normana. Ten umírá a požádá Pavoučího muže, aby Harrymu neprozrazoval identitu Zeleného skřeta. Normanův syn dorazí na místo a spatří, jak Spider-Man stojí nad otcovým tělem, takže si myslí, že ho zabil.\n\nNa Normanově pohřbu se Harry zapřisáhne, že se pomstí, a zároveň prohlásí, že Peter je jediná rodina, která mu zbyla. Mary Jane se Peterovi přizná, že ho miluje, ten ale cítí, že ji musí chránit před nechtěnou pozorností Spider-Manových nepřátel. Proto zalže a řekne jí, že můžou být jenom přáteli.\n\n"}
{"id": "652412", "url": "https://cs.wikipedia.org/wiki?curid=652412", "title": "William J. H. Boetcker", "text": "William J. H. Boetcker\n\nWilliam J. H. Boetcker (1873, Hamburk, Německo – 1962) byl americký reverend.\n\nKdysi sepsal a úspěšně přednášel, mimo jiné, Deset rad zdravého rozumu (\"The Ten Cannots\"). Jeho desatero, které publikoval v roce 1916 je často mylně připisováno prezidentu Lincolnovi – například i Ronaldem Reaganem (1992).\n\nReverend Boetcker také brojil proti „Sedmi národním hříchům“:\n\nDalší slavné reverendovy citáty:\n\n\"„Nezajímejte se o to, co dělají ostatní. Pokořte svůj vlastní rekord z předešlého dne, potom docílíte skutečného úspěchu.“\" \n"}
{"id": "652414", "url": "https://cs.wikipedia.org/wiki?curid=652414", "title": "Қ", "text": "Қ\n\nҚ (minuskule қ) je písmeno cyrilice. Jedná se o variantu písmena К. Vyskytuje se v kazaštině, v chantyjštině, v abcházštině, v tádžičtině, v jaghnóbštině. Do roku 1924 bylo používáno v osetštině, po přechodu z latinky na cyrilici je v roce 1937 je používána spřežka Къ.\n"}
{"id": "652415", "url": "https://cs.wikipedia.org/wiki?curid=652415", "title": "Ҟ", "text": "Ҟ\n\nҞ (minuskule ҟ) je písmeno cyrilice. Jedná se o variantu písmena К. Vyskytuje se pouze v abcházštině.\n"}
{"id": "652416", "url": "https://cs.wikipedia.org/wiki?curid=652416", "title": "Lay Down Sally", "text": "Lay Down Sally\n\n\"Lay Down Sally\" je singl Erica Claptona, který s ním společně napsali Marcy Levy a George Terry. Singl vyšel v roce 1977 na albu Slowhand.\n\n"}
{"id": "652417", "url": "https://cs.wikipedia.org/wiki?curid=652417", "title": "Petr I. Portugalský", "text": "Petr I. Portugalský\n\nPetr I. Portugalský (8. dubna 1320, Coimbra – 18. ledna 1367, Estremoz) přezdívaný \"Spravedlivý\" a \"Krutý\", byl v letech 1357 až 1367 osmý král Portugalska z burgundské dynastie.\n\nByl jediným přeživším legitimním synem předchozího krále Alfonse IV. a jeho ženy Beatrix Kastilské. Dva z jeho synů Ferdinand a nemanželský Jan se stali portugalskými králi. Ferdinandem vymřel rod po meči a Jan založil vedlejší větev, Avizskou dynastii.\n"}
{"id": "652421", "url": "https://cs.wikipedia.org/wiki?curid=652421", "title": "Bobby Brown (Goes Down)", "text": "Bobby Brown (Goes Down)\n\n\"Bobby Brown (Goes Down)\" je píseň Franka Zappy vydaná na albu Sheik Yerbouti v roce 1979. Je to jedna z jeho nejznámějších písní a měla obrovský úspěch v Evropě. Píseň popisuje bohatého, misogynistického studenta jménem Bobby Brown.\n\n"}
{"id": "652423", "url": "https://cs.wikipedia.org/wiki?curid=652423", "title": "Ӄ", "text": "Ӄ\n\nӃ (minuskule ӄ) je písmeno cyrilice. Jedná se o variantu písmena К. Vyskytuje se v nivchštině, v čukotštině, v korjačtině, v itelmenštině, v ketštině, v giminštině. Písmeno zachycuje stejnou hlásku jako písmeno Ҡ v baškirštině, písmeno Қ v kazaštině, písmeno Ԟ v aleutštině, a nyní již nepoužívané písmeno Ԛ, které bylo v minulosti používáno pro zápis kurdštiny a abcházštiny.\n"}
{"id": "652426", "url": "https://cs.wikipedia.org/wiki?curid=652426", "title": "Echinopsis", "text": "Echinopsis\n\nEchinopsis je rod kaktusů, jež je považován za jeden z odolnějších a méně náročných z hlediska pěstování. Název rodu je odvozen z řečtiny. Pochází z řeckého slova \"\"Echinos\"\" (= ježek, mořský ježek) a latinského \"\"opsis\"\" (= vzhled), což charakterizuje typický vzhled většiny druhů rodu – kulovitý tvar s bohatým habitem tenkých dlouhých jehlovitých trnů. Rod Echinopsis je jedním v minulosti ze špatně specifikovaných rodů jihoamerických kaktusů, jež je nyní nově definovaný ICSO (Mezinárodní organizace pro výzkum sukulentů). Nejednotnost v názorech spočívala v začlenění různých skupin kaktusů, dříve samostatných rodů, pod tento rod jako podrody.\nTvarem těla jsou obvykle kulovité později až protáhlé (kyjovité) i sloupovitě protažené středně velké až velké, s jednotlivým stonkem i odnožující. Včetně podrodů je zahrnuto v tomto rodu asi 128 druhů, které se vyskytují na jihoamerickém kontinentu.\nPočtem a tvarem žeber, tvarem areol, počtem okrajových a středových trnů a jejich délkou, tvarem i barvou jednotlivé druhy varírují v široké škále (viz popisy dílčích taxonů).\nNa bočních areolách se často objevují silně ochlupená poupata, která se postupně vzpřimují a protahují se v dlouhou ochmýřenou trubku vlastního květu. Ten se u některých druhů plně rozvine až zvečera nebo v noci a většinou silně voní. Jejich doba kvetení je poměrně krátká (i jednodenní).\nKvěty jsou obvykle velké mnohdy s délkou 20 až 25, někdy i 30 cm a průměru až 8 cm. Barvou je většina květů ve škále od čistě bílé přes krémové nádechy až po růžové odstíny. Najdou se ale i druhy s květem červeným, krvavě rudým nebo i žlutým. Jsou to rostliny dlouhověké a některé druhy dosahují poměrně větších až decimetrových rozměrů.\nKulovité až vejčité a někdy až podlouhlé mnohdy s nepravidelnou délkou, některé plody jsou i jedlé. Často jsou dužnaté. U některých rodů až poměrně suché, často prudce se otvírající. Semena jsou kulovitá až vejčitá černá a matná s patrným kruhovitým hilem.\nKaktusy rodu Echinopsis jsou rozšířeny ve střední a jižní Brazílii, Paraguayi, Uruguayi, Peru, Bolívii, Argentině a v Chile. Rostou jak na slunných skalnatých místech, tak na pampách, na kamenitých, řídkou vegetací pokrytých svazích And tak i v řídkých lesních porostech a křovinových pásmech často až ve výškách kolem 3500 m n. m.\nZemina velmi propustná, humózní, dostatečně výživná. Prospívá jim slunečné a vzdušné stanoviště jako i přistíněná místa s dostatečnou zálivkou a častým rosením. Chladné, světlé a suché přezimování při 5 – 8 st. C je základem úspěšného a opakovaného kvetení.\nPrvopis rodu a popis typového druhu – Echinopsis eryriesii provedl a roku 1837 publikoval Joseph Gerhard Zuccarini. Následně N.Britton a J.Rose(1923) k tomuto rodu přiřadili dalších 28 druhů, dále popsali rod Lobivia s 20 druhy a akceptovali rod Trichocereus. Později Curt Backeberg přidal dalších 6 rodů, u nichž bylo jen málo opodstatněných argumentů k jejich samostatnému rodovému postavení. Roku 1974 prozkoumal a popsal semena Heimo Friedrich a následně popisy doplnily bratři Friedrich a Wolfgang Glaetzleové (1983), což vedlo k tomu, že dříve samostatné rody Helianthocereus, Hymenorebutia, Pseudolobivia, Soehrensia a Trichocereus byli přeřazeny k rodu Echinopsis. Následné vědecké rozbory a diskuse se pak vedly ještě o rodu Lobivia, který nyní patří do rodu Echinopsis a rodu Rebutia, který prozatím zůstal samostatným rodem.\n\n\n \n"}
{"id": "652427", "url": "https://cs.wikipedia.org/wiki?curid=652427", "title": "Rock and Roll (píseň, Gary Glitter)", "text": "Rock and Roll (píseň, Gary Glitter)\n\n\"Rock and Roll\", někdy také \"The Hey Song\" je singl britského glam rockera Gary Glittera, vydaná na albu Glitter v roce 1972. Gary Glitter ji napsal společně s Mikem Leanderem. Na singlu byla píseň rozdělena na dvě části \"Rock and Roll Part 1\" a \"Rock and Roll Part 2\", ale při koncertech je hrál jako jeden celek.\n\n"}
{"id": "652429", "url": "https://cs.wikipedia.org/wiki?curid=652429", "title": "Veronika (film)", "text": "Veronika (film)\n\nVeronika je český film režiséra Otakara Vávry z roku 1985, natočený podle stejnojmenné novely Miloše Václava Kratochvíla.\n\n\n\n"}
{"id": "652430", "url": "https://cs.wikipedia.org/wiki?curid=652430", "title": "SEAT Exeo", "text": "SEAT Exeo\n\nSEAT Exeo je automobil střední třídy s karoserií sedan nebo kombi, vyráběný od roku 2008. Automobil vychází, jak technicky, tak designově z Audi A4 (B7).\nV modelovém portfóliu SEATu v jistém ohledu nahrazuje model Exeo nepříliš úspěšné Toledo III, které bylo spíš velkým MPV, než reprezentativním modelem. To právě má Exeo změnit. SEAT se nijak netají tím, že Exeo používá techniku z Audi A4 a tím právě ujišťuje zákazníky o jeho kvalitách.\n\n\n"}
{"id": "652431", "url": "https://cs.wikipedia.org/wiki?curid=652431", "title": "Cessna O-1 Bird Dog", "text": "Cessna O-1 Bird Dog\n\nCessna O-1 Bird Dog byl americký jednomotorový průzkumný letoun vyvinutý společností Cessna. Letoun, zavedený do služby v roce 1950, byl používán až do poloviny 70. let 20. století.\n\nAmerická armáda potřebovala koncem 40. let operačně využitelný dvoumístný pozorovací letoun. Ve výběrovém řízení zvítězila společnost Cessna se strojem Cessna 305A, jejíž prototyp (imatrikulace N41694) poprvé vzlétl 14. prosince 1949. Nový typ vycházel z osvědčeného letounu Cessna 170, který byl upraven pro vojenskou činnost. Překryt kokpitu byl v jeho zadní části prodloužen a bohatě prosklen, širší dveře do kabiny pak umožňovaly bezproblémovou manipulaci s nákladem, popřípadě raněných na nosítkách.\n\nSériová výroba byla zahájena v roce 1950, pro americkou armádu jako Cessna L-19A Bird Dog, pro USMC pak OE-1. V roce 1962 došlo ke sjednocení označení na O-1A a O-1B.\n\nLicenční výroba probíhala u japonské firmy Fuji a italské SIAI-Marchetti.\n\nTento typ letounu byl bojově používán ve válce v Koreji a válce ve Vietnamu, kde byl využíván hlavně pro rychlé průzkumné akce ke zjištění pozic nepřítele.\n\nK dalším vojenským uživatelům patřilo například Fuerza Aerea de Chile, Österreichische Luftstreitkräfte, Aeronautica Militare a Türk Hava Kuvvetlen.\n\nÚdaje platí pro O-1E (dříve L-19E)\n\n\n\n"}
{"id": "652434", "url": "https://cs.wikipedia.org/wiki?curid=652434", "title": "Areva", "text": "Areva\n\nAreva je francouzská státní korporace, zaměřující svou činnost na jadernou energetiku.\n\nSídlí v budově Tour Areva v pařížské čtvrti Coubervoie. Vznikla v roce 2001 fúzí tří firem - Framatom, Cogema a Technicatom. Francouzský stát vlastní asi 90 % akcií Arevy, která je mimo jiné členem aliance GNPE (Global Nuclear Energy Partnership).\n\nNejvýznamnější oblastí zájmů Arevy je jaderná energetika. Zabývá se vším co souvisí s jaderným palivem (divize Areva Nuclear Cycle), výrobou a instalací součástí komerčních jaderných reaktorů (Areva Nuclear Power) a v neposlední řadě také vývojem nových typů reaktorů a výrobou jaderných pohonných jednotek pro námořnictvo (Areva Technicatom). Další oblastí zájmů Arevy je využívání obnovitelných zdrojů energie. Jedná se o jedinou společnost na světě, která svou činností pokrývá celý jaderně-palivový cyklus, od těžby uranu po stavbu jaderných elektráren na klíč.\n\nSpolečnost Framatom byla založena v roce 1958 několika francouzskými firmami a americkým Westinghouse, jejím cílem bylo zajišťovat budování jaderných elektráren vybavených Tlakovodním reaktorem (PWR) společnosti Westinghouse v Evropě. Prvním takovým projektem pak byl jeden z návrhů na stavbu jaderné elektrárny Chooz na hranici s Belgií. V té době se o technologii PWR začaly zajímat i ryze francouzské firmy, např. Électricité de France (EDF), státem vlastněná energetická společnost, která ve spojení s belgickými firmami Framatomu konkurovala v tendru s vlastním projektem. Zakázku na klíč získal Framatom. Na počátku osmdesátých let ale přešel Framatom plně pod francouzskou kontrolu a začal vyvíjet reaktor EPR - tedy evropský tlakovodní reaktor. Na přelomu tisíciletí pak došlo ke sloučení Framatomu s těžařskou korporací Cogema a jaderným Technicatomem. Do června 2011 řídila korporaci manažerka Anne Lauvergeon, která byla svého času poradkyní prezidenta Francoise Mitterranda a ředitelkou telekomunikační společnosti Alcatel. Arevu vedla Anne Lauvergeon po dobu deseti let, v roce 2011 skončilo funkční období a francouzské ministerstvo průmyslu a obchodu se rozhodlo ho neprodloužit. Jejím nástupcem se stal Luc Oursel, dosavadní náměstek. Francouzská vláda vyjádřila spokojenost se současnou politikou Arevy a vyzvala k jejímu dalšímu rozvíjení. Od roku 2011 společnost prochází složitým obdobím, především kvůli projektům výstavby svých jaderných reaktorů. V roce 2015 společnost dokonce oznámila, že propustí po celém světě až 6000 svých zaměstnanců.\n\nFirma od roku 2007 nedostavěla jediný jaderný reaktor a kvůli špatným investicím a nedodržování termínů staveb se propadla do miliardových ztrát. Možným řešením krizové situace má být sloučení s energetickou společností EDF vlastněnou převážně francouzským státem.\n\nJedná se o tlakovodní reaktor generace III+ vyvinutý ve spolupráci s EDF a Siemens AG. U tohoto reaktoru je kladen údajně důraz na účinná a jednoduchá bezpečnostní opatření a vysoký výkon. Jako palivo může používat buď uran obohacený na pět procent, nebo kombinaci uranu a plutonia. V současnosti jsou ve stavbě čtyři reaktory - Olkiluoto 3 (Finsko), Flamaville 3 (Francie) a dva v čínském Taishan. Zájem o tento typ rektoru projevilo několik dalších států, mimo jiné se s ním Areva neúspěšně účastnila tendru na výstavbu třetího a čtvrtého bloku jaderné elektrárny Temelín, ze kterého byla na podzim 2012 vyřazena.\n\nNový typ reaktoru zacílený na rozvinuté i rozvojové země je vyvíjený ve spolupráci s Mitsubishi.\n\nNa rozdíl od předchozích se jedná o varný reaktor (BWR) generace III+, prozatím známý jako SWR-1000. Návrh využívá německých zkušeností s tímto typem reaktoru, především pak poznatky z provozu dvou reaktorů v elektrárně Gundremmingen.\n\n"}
{"id": "652437", "url": "https://cs.wikipedia.org/wiki?curid=652437", "title": "Bitva u Brémule", "text": "Bitva u Brémule\n\nBitva u Brémule byla vojenský střet mezi anglickým králem Jindřichem I. a francouzským králem Ludvíkem VI. Proběhla 20. srpna 1119. Jindřich I. v ní rozkázal svým rytířům, ať sesednou z koňských hřbetů a sloučil je s pěchotou. Ubránil se tak francouzské invazi do Normandie. \n\nNormandským vévodou král Jindřich roku 1120 jmenoval svého syna Viléma a Ludvík VI. nadále prosazoval nárok Viléma Clita.\n\n"}
{"id": "652438", "url": "https://cs.wikipedia.org/wiki?curid=652438", "title": "Miklós Jancsó", "text": "Miklós Jancsó\n\nMiklós Jancsó (27. září 1921, Vác, Maďarsko − 31. ledna 2014) byl maďarský filmový režisér. Bývá řazen mezi nejoriginálnější světové filmové tvůrce, především pro svůj specifický filmový jazyk založený na eliminaci lineárního příběhu, práci s komparzem a maximálně dlouhých, kruhových záběrech kamery, využívající kontrast mezi vnitřní dynamičností obrazu a jízdy kamery. Jancsóův režijní styl vykrystalizoval na přelomu 60. a 70. let především ve filmech Beznadějní (\"Szegénylegények\", 1965), Ticho a křik (\"Csend és kiáltás\", 1967) a Rudý žalm (Lid dosud mlčí, \"Psaume rouge\", \"Még kér a nép\", 1971).\nJancsó pochází z maďarsko / rumunského manželství, v roce 1944 vystudoval práva, v roce 1949 se oženil s Katalin Wowesznyi, s níž má dvě děti. V roce 1950 dokončil studia režie na Budapešťské filmové akademii. Po rozvodu s první ženou se v roce 1958 znovu oženil s maďarskou filmovou režisérkou Mártou Mészáros. Od roku 1959 začíná Jancsóova spolupráce se scenáristou a spisovatelem Gyulou Hernádim, která trvala až do Hernádiho smrti v roce 2005. Na konci 60. let potkal Jancsó italskou novinářku a scenáristku Giovannu Gagliardo, za jejíž spolupráce natočil několik snímků s mezinárodní obsazením v italské produkci. S Gagliardo také žil. V roce 1981 se Jancsó počtvrté oženil s režisérkou Zsuzsou Csákány, s níž má syna Davida.\nJancsó začínal jako režisér dokumentárních filmů. Průlom pro něj znamenal druhý jeho celovečerní film Odvrácená tvář (Oldás és kötés, Cantata, 1963) v němž se silně nechal ovlivnit poetikou tzv. Tetralogie citů italského režiséra Michelangela Antonioniho. Odvrácená tvář tematizuje odcizení jedince jak ve vztahu ke svému povolání (lékař), tak ve vztahu k jeho kořenům a citovým vazbám. Ve filmu se objevuje pozdější typický motiv filmu ve filmu, kterým Jancsó vyjadřoval svůj odstup od prožívané reality. Film rovněž obsahuje scény s hudbou maďarského skladatele Bély Bartóka, podle jehož děl je nazvána pozdější Jancsóova nedokončená filmová trilogie Vitam et sanguinem.\nJancsóův další celovečerní film ...a sedmnáct jim bylo let (\"My way home\", \"Így jöttem\", 1965) je prvním z režisérových protiválečných děl, mezi něž spadají následující jeho filmy Beznadějní (\"Szegénylegények\", 1966), Ticho a křik (\"Csend és kiáltás\", 1967), Hvězdy na čepicích (\"Csillagosok\", katonák, 1967), Beránek boží (\"Égi bárány\", 1970) a s výhradami i další snímky. V předešlých jmenovaných krystalizují hlavní znaky Jancsóovy poetiky, ustaluje se okruh herců s nimiž spolupracuje a stále znovu se objevují i motivy, které postupně vytěsní psychologické motivace postav až k jejich stylizaci do \"typů\", případně jejich sled nahrazuje děj. Tyto motivy jsou nejčastěji spojeny se vztahem kata a odsouzeného, s mocenskou manipulací fakty i osobami, nejtypičtější z nich je pak exekuce (vražda) propuštěných vězňů ze zálohy. Všechny jmenované filmy se odehrávají v rovinaté krajině maďarské puszty, která je postupně abstrahována do \"krajiny nikoho\", případně jakési prakrajiny. Jmenované snímky jsou historicky ukotveny buď do doby po porážce revoluce roku 1848 (Beznadějní), do období Horthyovského teroru po roce 1918 (Ticho a křik) anebo do doby 2. světové války (...a sedmnáct jim bylo let). Film Beznadějní byl nominován na Zlatou Palmu v Cannes.\nV souvislosti se studentskými hnutími v roce 1968 vznikla další skupina Jancsóových děl, reflektující frustraci z revoluce i kontrarevoluce coby dějinných hnutí, která provází dezintegrace a extrémismus. V souvislosti s těmito díly se dá hovořit o nejzazším stupni Jáncsóovy filmové stylizace, leckdy překračující rámec dějového filmu. Jancsó začíná volit antická témata (La tecnica e il rito (1971), Roma rivuole Cesare (1974), Elektro má lásko (\"Szerelmem, Elektra\", 1974), do filmů se dostávají postmodernisticky interpolované motivy (helikoptéra v Szerelmem, Elektra a jiné), scénář bývá nahrazen texty lidových písní (Lid dosud mlčí, \"Psaume rouge\", \"Még kér a nép\", 1971), případně revolučními texty (Marx, Engels). Filmem často provází hudebník - vypravěč, také práce s často obrovitým komparzem nabývá na stylizaci, často se jedná až o jakési tance mas v krajině, jmenovaná díla jsou pak nezřídka jakýmsi bizarním muzikálem. Film Lid dosud mlčí získal v Cannes Zlatou Palmu za režii.\nV polovině sedmdesátých let se hovoří o vyčerpání nosnosti a opakování se jancsóových motivů, spolupráce s italskou produkcí navíc vnášela do jeho filmů více a více komerčních aspektů (nahota, plytká dějová kostra). Pozoruhodné nicméně zůstávají z tohoto období přinejmenším filmy Soukromé neřesti, veřejné ctnosti (\"Vizi privati, pubbliche virtů\", 1976), traktující aféru Mayerling jako politickou pomstu za velkou sexuální blasfémii, a nedokončená trilogie Vitam et sanguinem (1979), v jejíchž částech Magyar rapszódia a Allegro barbaro se naplno projevila Jancsóova režisérská virtuozita.\nV osmdesátých letech ztrácí Jancsó podporu velkých evropských producentů a obrací se k menším, často ateliérovým produkcím, z nichž bývá nejvýše oceňován alegorický snímek Tyranovo srdce, anebo Boccaccio v Uhrách (Zsarnok szíve, avagy Boccaccio Magyarországon, 1981). Film obsahuje stejné motivy, liší se však oproti předchozím výraznou typizací postav a zmíněným užitím filmového ateliéru. Koncem osmdesátých let nalézá Jancsó další ze svých typických motivů - přechod ze záběru do záběru beze střihů pomocí prolnutí skrz všudypřítomnou televizní obrazovku. Předešlé naznačuje i návrat dějů jeho filmů do městského prostředí a do současnosti. Některá jeho díla z této doby (Horoskop Ježíše Krista, \"Jézus Krisztus horoszkópja\", 1988) nesou pro svou enigmatičnost spřízněnost s tvorbou amerického režiséra Davida Lynche.\nKoncem devadesátých let se Jancsó vrací do povědomí maďarské veřejnosti sérií nečekaně satirických, nízkorozpočtových improvizovaných snímků s titulními postavami dvou budapešťských hrobníků Kapy a Pepeho. Jancsó z těchto snímků za účasti mladých popových hudebníků udělal postupně až jakési satirické pořady nefilmového formátu. Mladická pružnost myšlení, černý humor a všudypřítomná nedůvěra k vládnoucímu establishmentu z Kapy a Pepeho učinila v maďarsku populární postavy u intelektuální mládeže.\n\nV roce 2010 natočil film Oda az igazság (Zemřela spravedlnost) o dvoře Matyáše Korvína, v roce 2012 se podílel na povídkovém snímku 11 režisérů Maďarsko 2011.\n\n\n\n"}
{"id": "652443", "url": "https://cs.wikipedia.org/wiki?curid=652443", "title": "Veronika (novela)", "text": "Veronika (novela)\n\nVeronika je novela českého spisovatele Miloše Václava Kratochvíla z roku 1958.\n\nKniha vypráví o dívce Viktorii Paulové, české vlastence, která se dostavá nedobrovolnou do role konfidentky rakouské policie.\n\n"}
{"id": "652444", "url": "https://cs.wikipedia.org/wiki?curid=652444", "title": "Alfred Weber", "text": "Alfred Weber\n\nAlfred Weber (30. července 1868 Erfurt – 2. května 1958 Heidelberg) byl německý národohospodář, sociolog a filosof, mladší bratr sociologa Maxe Webera.\n\nNarodil se v rodině národně-liberálního politika Maxe Webera st. a vyrůstal v Charlottenburgu u Berlína. Po maturitě 1888 studoval v Bonnu archeologii a dějiny umění, roku 1889 začal studovat práva v Tübingen a studium ukončil 1897 v Berlíně. Z podnětu G. von Schmollera začal pracovat na tématu „Domácí průmysl“, na něž se 1900 habilitoval. Přednášel v Berlíně a od roku 1904 na Německé univerzitě v Praze, kde mezi jeho žáky byli Max Brod a Franz Kafka, který u Webera promoval. Roku 1907 prosazoval rozdělení Čech na českou a německou část a téhož roku odešel do Heidelbergu. Tam byl mezi jeho žáky Erich Fromm a u Webera se habilitoval Norbert Elias.\n\nJako „katedrový socialista“ se zajímal o postavení továrních dělníků, kritizoval moderní byrokracii a kartely a propagoval „svobodný socialismus“. 1914 se přihlásil do války jako dobrovolník, 1915 organizoval v Berlíně konferenci o německých válečných cílech a prosazoval šíření německého vlivu na východ. Po válce se neúspěšně angažoval v politice a přednášel v Heidelbergu, až roku 1933 veřejně vystoupil s kritikou nacistické politiky a z profesorského místa odstoupil. V letech 1943–44 byl ve styku s opozicí, po válce se vrátil na univerzitu a vstoupil do Německé sociálně demokratické strany (SPD). Roku 1954 ho němečtí komunisté bez jeho vědomí nominovali jako kandidáta na spolkového presidenta.\n\nWeber, pokračovatel Johanna von Thünena, se dlouhodobě zabýval otázkou, kde a proč se usazuje průmysl. Pokusil se vytvořit teorii, která umístění průmyslu vysvětlovala třemi faktory: dopravními náklady, náklady na pracovní sílu a působením aglomerací. Tato teorie byla později opuštěna.\n\nV sociologii kultury vycházel Weber z předpokladu, že lidský život se odehrává ve třech oblastech: civilizační, společenské a kulturní. Do dvou prvních patří věda, technika, hospodářství a organizace státu, kdežto kulturní oblast zahrnuje umění, náboženství, filosofii a mýty. Nerovnoměrným vývojem těchto oblastí vznikají ve společnosti napětí a protože moderní člověk ztratil tradiční vazby kultury k ostatním oblastem, stává se postupně bezdomovcem.\n\n\n\n\n"}
{"id": "652445", "url": "https://cs.wikipedia.org/wiki?curid=652445", "title": "Jaroslav Jeroným Neduha", "text": "Jaroslav Jeroným Neduha\n\nJaroslav Jeroným Neduha, také zkráceně J. J. Neduha (* 7. srpna 1945 Česká Lípa), je český zpěvák a kytarista, nejvíce známý jako člen skupiny Extempore. Hrál také se skupinou Mezzanin. V roce 1982 emigroval do Rakouska, žil ve Vídni (dosud tam má trvalé bydliště a rakouské státní občanství), v roce 1991 se vrátil zpět do Česka.\n\n"}
{"id": "652449", "url": "https://cs.wikipedia.org/wiki?curid=652449", "title": "Dub na Bílé hoře", "text": "Dub na Bílé hoře\n\nDub na Bílé hoře (nazývaný i Tisíciletý dub na Bílé hoře) byl údajně posvátný strom, který je zmiňován v řadě starých pověstí. Existenci stromu nelze spolehlivě prokázat, dostupné informace se dochovaly pouze ve formě pověstí.\n\nPodle jedné z pověstí stál strom v místě dnešního letohrádku Hvězda, tehdy posvátném pohanském místě, kde se scházeli stařešinové kvůli vážným rozhodnutím a které se používalo jako obětiště obilí a chleba zvěři a ptactvu. V době založení Břevnovského kláštera byl dub zničen bleskem a jeho třísky byly rozebrány lidmi jako talismany, které nosili s sebou, nebo zakopali pod práh domu (motiv úschovy úlomků z padlého významného stromu můžeme najít i v příbězích, které se týkají Žižkova dubu nebo Erbenovy borovice).\n\nJiná pověst prezentuje dub v užší souvislosti s klášterem. Při stavbě prý došlo dřevo a jediný mohutný dub v blízkém okolí rostl právě na Bílé hoře. Starý strom ale hlídal čert, na kterého neplatilo ani vykrápění a zaříkávání mnichů. Ti se vrátili s nepořízenou zpět do kláštera k modlitbám. Krátce po jejich návratu byl přivezen nový zvon do klášterní kaple. To si mniši vyložili jako boží znamení a zvoněním kombinovaným s modlitbou čerta zahnali, dub pokáceli, rozřezali a použili na krovy.\n\nExistence posvátného háje bývá zpochybňována na základě historických záznamů, které sice les uvádějí, ale pohanské obětiště nezmiňují. Stejně tak je zpochybňována existence dubu, s odůvodněním, že před založením Hvězdy stála na jejím místě tvrz. V tomto ohledu ovšem pověst s historickými fakty v rozporu není, protože podle jejího znění dub zanikl při založení kláštera v roce 993, to znamená v 10. století. Letohrádek Hvězda byl ale vystavěn v letech 1555–1558, přičemž tvrze v Českých zemích byly zakládané teprve od 13. století – více než 200 let po údajném zániku stromu.\n\n"}
{"id": "652457", "url": "https://cs.wikipedia.org/wiki?curid=652457", "title": "Rain Dogs", "text": "Rain Dogs\n\nRain Dogs je deváté studiové album amerického hudebníka Toma Waitse, vydané v roce 1985. Album bylo podle časopisu \"Rolling Stone\" zařazeno na 21 místo v jejich seznamu \"100 nejlepších alb 80. let\" a v roce 2003 ho zařadil číslo 397 na seznam \"500 největších alb všech dob\".\n\nVšechny skladby napsal Tom Waits, mimo skladby „Hang Down Your Head“ − tu napsal Waits a Kathleen Brennan.\n"}
{"id": "652464", "url": "https://cs.wikipedia.org/wiki?curid=652464", "title": "Verseka", "text": "Verseka\n\nVerseka je řeka v jihovýchodní části Litvy, ve Vilniuském a Alytuském kraji, v okresech Šalčininkai a Varėna. Je to levý přítok řeky Merkys, do které se vlévá u vsi Mielupiai, 77,4 km od jejího ústí do Němenu. Teče zpočátku směrem severozápadním, u vsi Dailidės se stáčí na západ, u obce Padvarionys protéká rybníkem Padvarionių tvenkinys (39,6 km od ústí, 48,4 ha), dále protéká městem Eišiškės,za kterým se v úseku asi 1,5 km dotýká opět hranice s Běloruskem. Poté se stáčí směrem severozápadním, u obce Didžiosios Zubiškės protéká přehradní nádrží vodní elektrárny Eišiškių hidroelektrinės tvenkinys (22,3 km od ústí, 128,6 ha), a u obce Krūminiai (již v okrese Varėna) další přehradní nádrží vodní elektrárny Krūminių hidroelektrinės tvenkinys (7,5 km nuo od ústí, 53 ha), za kterou se stáčí směrem západním. Protéká největším lesním masívem v Litvě Dainavos giria. Průměrný spád je 111 cm/km. Koryto je na několika místech regulováno. \n\nVersekėlė, Dailidės, Padvarionys, Eišiškės, Starka, Verseka, Paversekis, Krūminiai\n\nPřipomíná trasu Ūly, plavba zabere více času, protože v řece je mnoho vývratů stromů\n\nRybaření je zakázáno v období od 1. října do 31. prosince.\n"}
{"id": "652465", "url": "https://cs.wikipedia.org/wiki?curid=652465", "title": "Ocásek", "text": "Ocásek\n\nOcásek může být:\n\n\n"}
{"id": "652474", "url": "https://cs.wikipedia.org/wiki?curid=652474", "title": "Blue Valentine (album)", "text": "Blue Valentine (album)\n\nBlue Valentine je studiové album Toma Waitse, poprvé vydané v roce 1978 u Asylum records. V Austrálii se toto album v roce 1978 dostalo na příčku 42.\n\nVšechny skladby napsal Tom Waits, pokud není uvedeno jinak.\n\n\n\n"}
{"id": "652478", "url": "https://cs.wikipedia.org/wiki?curid=652478", "title": "Kaleidoscope", "text": "Kaleidoscope\n\nKaleidoscope může být:\n\n"}
{"id": "652483", "url": "https://cs.wikipedia.org/wiki?curid=652483", "title": "Jan Frank Fischer", "text": "Jan Frank Fischer\n\nJan Frank Fischer (15. září 1921 Louny – 27. ledna 2006 Praha) byl český hudební skladatel a překladatel.\n\nByl nejstarším dítětem JUDr. Antonína Fischera a PhDr. Marie roz. Volcové. Měl tři mladší sourozence: Ing. Antonína Fischera (24. prosince 1922 – 18. ledna 1990), Mgr. Janu Stočesovou (1923-2017) a MUDr. Marii Koukalovou (1925–2004).\n\nMaturoval na gymnáziu v Kralupech nad Vltavou roku 1940. Protože v době německé okupace byly vysoké školy uzavřeny, začal studovat kompozici na Pražské konzervatoři skladbu u Jaroslava Řídkého. Po osvobození jednak pokračoval ve studiu skladby na mistrovské škole a současně studoval hudební vědu na Karlově univerzitě. Vzhledem k důsledkům únorových událostí roku 1948 však musel toto studium přerušit a dokončil jej až po pádu komunismu v roce 1990. \n\nPůsobil jako umělec na volné noze. Byl skladatelem, autorem operních libret a písňových textů a překladatelem. Se svou první ženou Olgou pracoval na překladech ze španělské literatury. Sám si psal libreta k většině svých oper a dalších velkých kompozic. Napsal scénickou hudbu pro více než stovku činoherních a muzikálových inscenací a několik desítek filmů a televizních inscenací. \n\nByl činný i organizačně. V letech 1945–1949 byl členem výboru sdružení pro soudobou hudbu Přítomnost, členem komise komorní hudby Svazu československých skladatelů, předsedou pražské komise pro estrádní hudbu i tvůrčím tajemníkem Svazu.\n\nJeho práce získaly řadu našich i mezinárodních ocenění. Mimo jiné: Cenu mezinárodní poroty na Expo 58 v Bruselu za hudbu k prvnímu Polyekranu, Cenu za spolupráci na programu Laterny magiky, Cenu města Prahy za operu\" Romeo, Julie a tma\", Cenu Svazu československých skladatelů za operu \"Copernicus\" a řadu cen za filmovou hudbu.\n\nPochován je společně se svou první ženou profesorkou Olgou roz. Frankovou v rodinné hrobce na Olšanských hřbitovech v Praze.\n\n\n\n\n\n\n\n\n"}
{"id": "652494", "url": "https://cs.wikipedia.org/wiki?curid=652494", "title": "Trev Thoms", "text": "Trev Thoms\n\nTrev Thoms také Judge Trev Thoms nebo Judge Trev (?-8. prosinec 2010) byl britský kytarista. V šedesátých a sedmdesátých letech 20. století hrál se skupinou Iron Maiden, která vydala pouze album \"Maiden Voyage\". Dělal manažera při turné hudebníkům jako Black Sabbath, Saxon, Manowar nebo Yngwie Malmsteen. Thoms zemřel dne 8. prosince 2010 na rakovinu slinivky břišní.\n\nOficiální web\n"}
{"id": "652496", "url": "https://cs.wikipedia.org/wiki?curid=652496", "title": "Emanuel Poche", "text": "Emanuel Poche\n\nEmanuel Jan Karel Josef Maria Poche (8. října 1903 Smíchov – 14. března 1987 Praha) byl český historik umění, autor řady odborných a populárních publikací.\n\nNarodil se na pražském předměstí Smíchově čp. 1023, tedy na pražském předměstí čerstvě povýšeném na město, jako jediný syn poštovního úředníka, vrchního poštovního rady (od roku 1925 vládního rady) Josefa Pocheho (14. června 1864 Příbram čp. 300 – 1932) a jeho ženy Heleny, rozené Tužilové. Byl vnukem c. k. vrchního horního rady a účetního v Příbrami Emanuela Pocheho a pravnukem lesního v Drahoňově Újezdě Ignáce Pocheho. V letech 1922–1927 vystudoval historii (profesoři Josef Pekař, Josef Šusta, Josef Vítězslav Šimák) a dějiny umění na filosofické fakultě Univerzity Karlovy u profesorů Vojtěcha Birnbauma a Karla Chytila. Profesoru Vojtěchu Birnbaumovi poté dělal asistenta (1926–1928). Po roce 1928 pracoval jako úředník Státního fotoměřického ústavu při dokumentaci architektonických památek v Čechách.\n\nOd roku 1933 pracoval v Uměleckoprůmyslovém museu v Praze, v letech 1948–1959 byl jeho ředitelem. Roku 1959 byl jako nestraník z politických důvodů sesazen, křivě obviněn z přečinů a odsouzen. V letech 1961–1979 pracoval jako vedoucí vědecký pracovník v Ústavu teorie a dějin umění Československé akademie věd. Věnoval se zejména uměleckým památkám Prahy, baroknímu sochařství a uměleckému řemeslu. Byl vědeckým redaktorem edice Umělecké památky Čech v Pražském nakladatelství Václava Poláčka.\n\nByl dlouholetým členem a 1946–1950 předsedou Klubu Za starou Prahu, redaktorem Věstníku pro ochranu památek (1932), redaktorem Ročenky kruhu pro pěstování dějin umění (1929–1940), spolupracovníkem Ottova slovníku naučného nové doby, členem redakční rady časopisů Ochrana památek (1952–1958) a Umění (1953–1988, šéfredaktor 1971–1977).\n\nJeho první manželkou byla vnučka presidenta Tomáše Garriguea Masaryka Herberta Masaryková, s níž měl dceru Charlottu (* 1940), provdanou za hudebního skladatele Petra Kotíka, která emigrovala v roce 1970 do USA a byla kurátorkou současného umění v Brooklynském museu v New Yorku, její syn – architekt usiloval o projekty pro Prahu.\n\nManželka PhDr. Libuše Urešová, CSc., (30. prosince 1925 Praha - 19. července 2006) byla historičkou umění, dlouholetou pracovnicí Uměleckoprůmyslového muzea v Praze. Jeden z jejich synů, Ing. arch. Martin Poche, patří mezi české architekty.\n\n\n\n\n"}
{"id": "652507", "url": "https://cs.wikipedia.org/wiki?curid=652507", "title": "Milana Hrušáková", "text": "Milana Hrušáková\n\nMilana Hrušáková (* 9. března 1952 Brno) je česká právnička, v letech 2008–2016 děkanka Právnické fakulty Univerzity Palackého v Olomouci.\n\nVystudovala v roce 1975 brněnskou právnickou fakultu, o rok později zde získala titul doktorky práv. Na této fakultě dále působila, od roku 1990 i ve funkci vedoucí katedry občanského práva. V roce 1984 získala vědeckou hodnost kandidáta věd, v roce 1993 se zde habilitovala a v roce 2004 byla jmenována profesorkou občanského práva Právnické fakulty MU. V letech 1993–1994 externě vyučovala na VUT. Dále od roku 1999 externě vyučovala na Právnické fakultě UP v Olomouci a 23. ledna 2008 se zde stala děkankou. V roce 2009 byla vyhlášena Právníkem roku v oboru rodinného práva.\n\nOdborně se věnuje především rodinnému právu, byla spoluřešitelkou mnoha vědeckých projektů v této oblasti, zpracovávala posudky pro ministerstvo spravedlnosti i pro veřejného ochránce práv a byla členkou legislativní komise pro rekodifikaci občanského zákoníku. Je autorkou či spoluautorkou přibližně 80 odborných článků a asi 15 vědeckých publikací. Od roku 1991 je členkou Vědecké rady Právnické fakulty MU, od roku 1999 Vědecké rady Právnické fakulty UP v Olomouci a od roku 2009 Vědecké rady Fakulty právnické ZČU v Plzni.\n\nMá dceru JUDr. Milanu Hrušákovou, Ph.D., která také vystudovala Právnickou fakultu MU v Brně a vyučovala trestní právo na Právnické fakultě Univerzity Palackého v Olomouci a nyní je vyučuje na Právnické fakultě Masarykovy university v Brně.\n\n\n"}
{"id": "652509", "url": "https://cs.wikipedia.org/wiki?curid=652509", "title": "Růženín", "text": "Růženín\n\nRůženín je průsvitná až průhledná odrůda křemene s růžovou barvou. Obvykle netvoří krystaly (pokud ano, tak jejich délka nepřesahuje 1 cm), vyskytuje se v podobě masivních agregátů. Růžové zbarvení dotváří stopy manganu a mléčný vzhled jehličkovité inkluze rutilu.\n\nRůžový nebo broskvově zbarvený křemen se nazývá růženín a je používán hlavně pro svou ozdobnou řezbu. Jeho barva je způsobena přítomností malého množství manganu. Při zahřátí na 575 °C zbarvení mizí, také na vzduchu po delší době zšedne. Krystaly růženínu jsou velmi vzácné; obvykle se nachází v podobě celistvých kusů, které mohou být řezány nebo broušeny ve tvaru \"čočkovce\" nebo jako korále. Průhledný materiál je vzácný; růženín je obvykle zakalený nebo popraskaný, zčásti proto, že je křehký. Uzavřeniny rutilu v růženínu mohou vytvořit asterický efekt, je-li kámen vybroušen ve tvaru čočkovce.\n\nRůženín se vyskytuje v pegmatitech. Nejlepší materiál je z Madagaskaru, větší množství však produkuje Brazílie. Další naleziště jsou ve Skotsku, v Jižní Africe, Indii, v zemích bývalého Sovětského svazu, v Coloradu (USA) a ve Španělsku.\n\nRůženín by podle některých hypotéz mohl být šokovým minerálem, tj. minerálem přeměněným při dopadu meteoritu. Růženín je velmi často protkán bílými lamelami, které mohou představovat nahloučení dutin po ultrazvukové kavitaci. Dané růženíny lze nalézt v Českém masivu, k jehož vzniku se pojí impaktní hypotéza Českého kráteru. Barva růženínů je jinak obecněji přisuzována stopovému množství titanu, železa nebo manganu. V růženínech byla objevena vlákna nerostu, který má blízko k dumortieritu.\n\nPodle litoterapeutických příruček a různých esoterických internetových stránek růženín údajně podporuje lásku a něžnost a pomáhá při nesmělosti. Dále se uvádí, že rozvíjí duševní tvořivost a oživuje fantazii, pomáhá při neurózách a stavech úzkosti. Léčivé účinky kamenů (krystalů) jsou vědeckou komunitou často zpochybňovány a vysvětlovány psychologickými efekty, placebo efektem, autosugescí a vyvoláním pozitivních asociací.\n\n\n"}
{"id": "652517", "url": "https://cs.wikipedia.org/wiki?curid=652517", "title": "Mlýnský kámen", "text": "Mlýnský kámen\n\nMlýnský kámen čili žernov je součást mlýnů a mlýnků na mletí mouky, a to vždy v tzv. složení dvou kruhových kamenů na sebe. Hornímu se říkalo běhoun. Při mletí se otáčel nad spodním, kterému se říkalo jednoduše \"spodek\" nebo \"ležák\". Běhoun neležel zcela na spodku a to díky tzv. \"lehčidlu\". Lehčidlo nepatrně nadzvedávalo či spouštělo běhoun podle toho, jak jemně se mělo mlít.\n\nBěhoun ručního mlýnku byl na okraji opatřen dřevěnou rukojetí nebo jen jamkou, do níž se opíral kolík. Běhoun vodního a větrného mlýna měl u vnitřního otvoru dva protilehlé záseky, do nichž zapadala příčka, zprostředkující otáčení. Někdy byl středový otvor také čtverhranný. Otvorem ve středu běhounu se vsypávalo obilí, které propadávalo do prostoru mezi kameny, kde bylo drceno respektive trháno. Pro umletí mouky však nestačilo pouze jedno semletí, ale mlelo se opakovaně několikrát za sebou. Obilky se trhaly o ostré hrany na povrchu kamenů. Na kamenech byly vysekány šikmé paprskovité drážky, směrem od středu stále mělčí, které usměrňovaly pohyb obilek od středu k obvodu. Po semletí asi padesáti pytlů obilí sejmuli mlynáři běhoun a zvláštními zaostřenými kladívky (voškrty) obnovovali otupené ostré hrany mlecích ploch. Materiálem pro mlýnské kameny byly především tvrdé druhy pískovce, ryolitu, trachytu nebo i vhodně zatmelené drti křemene a křemence do cementu. Obvod mlecích kamenů někdy chránily proti prasknutí a roztržení železné obruče.\n\nRuční mlýnky na obilí znaly všechny obilnářské kultury už od pravěku. V římské armádě nosil každý desátý voják mlýnek v torně. Při mletí kameny se do mouky dostával písek, což způsobovalo rychlé obrušování zubů, nápadné u pravěkých nálezů koster. Nálezy mlýnských kamenů různého stáří na našem území jsou možné kolem bývalých mlýnů nebo hradišť. Od konce 19. století nahradily mlýnské kameny válcové mlýny s ocelovými válci.\n\nSlovo žernov, praslovanské \"žornov\", mohlo označovat jak jednotlivý kámen, tak také celé složení. Výroba žernovů byla důležitá odborná činnost, jak o tom svědčí i řada místních názvů (Žernovka, Žernoseky a podobně). Žernov se jako motiv často vyskytuje i v heraldice a ve výtvarném umění.\n\n\n\n"}
{"id": "652518", "url": "https://cs.wikipedia.org/wiki?curid=652518", "title": "Nunčaky", "text": "Nunčaky\n\nNunčaky ( , \"nunčaku\") jsou asijská zbraň, používaná v bojových uměních. Jedná se o dvě krátké hůlky spojené řemínkem, lankem nebo řetězem. Zbraň údajně vznikla z nástroje podobného cepu, který sloužil k mlácení rýže. Jiné prameny tvrdí, že by to mohla být součást původní koňské ohlávky. Tento nástroj si podle legend osvojili obyvatelé Okinawy, když jim bylo zakázáno nošení zbraní.\n\nKromě Japonska a místa původu na Okinawě je tato zbraň známá také v Koreji a Číně.\n\nExistuje nespočet provedení nunčak, od dřevěných až po lehké hliníkové, nebo také cvičné pěnové (aby se předešlo ošklivým zraněním). Všechny jsou však stavěné z těchto částí:\n\n\nOkinawské nunčaky mají rukojeť v osmiúhelníkovém tvaru, aby byl úder hranou silnější, než když by byl tvar válcový jako u čínské varianty. Ideální délka rukojeti nunčak je taková, aby chránila předloktí při uchopení zbraně za horní část jedné z tyčí. Obě rukojeti bývají zpravidla stejně dlouhé, ovšem vyskytují se i varianty, kde je každá z nich rozdílná, ovšem stále platí, že musí být obě hmotnostně vyvážené (pokud nejsou nunčaky vyvážené, je roztočení nad hlavou a mnohé pokročilejší styly boje velmi obtížné, jestli vůbec možné). Ideální délka himy nebo kusari je taková, aby obě rukojeti nunčaku visely každá z opačné strany dlaně kolmo k zemi.\n\nRukojeti jsou vyráběny tradičně z tvrdého dřeva dubu, mišpulníku, nebo některých druhů buků. Opracované dřevo by pak mělo být několik let namočeno v bahně, aby se díky nepřítomnosti kyslíku ještě více vylepšila tvrdost a tudíž účinnost. Nakonec jsou obě rukojeti natřeny ochrannou vrstvou či olejem, aby byly ochráněny před nepříznivými vlivy (např. vlhkostí).\n\nJako zbraň mají nunčaky v dnešní době malý význam, ale bývají součástí různých vystoupení, nebo bojových umění. Ve světě se bojem s nunčaky zabývá několik organizací, každá se svými pravidly:\n\n\nV České republice vlastnictví, nošení, či cvičení s nunčaky (např. v rámci tréninku bojových umění) nepodléhá žádným zákonným omezením. Obdobně jako u jiných zbraní, použití k útoku je trestáno dle zákona, použití v rámci tzv. „nutné obrany“ je ovšem přípustné.\n\nUžívání nunčak je v mnoha zemích zakázáno úplně, nebo výrazně omezeno. V Belgii, Německu, Švédsku je dokonce zakázáno tuto zbraň i vlastnit. Omezení platí ve Francii, kde je pouze zakázáno nosit ji na veřejnosti a je nutné ji přenášet v batohu, nejlépe na dně. Ve Velké Británii platí totéž s tím, že je cvičení s nunčaky na veřejném místě nutné nahlásit preventivně policii. Ve Španělsku a Maďarsku je pouze zakázáno nunčaky nosit u sebe, avšak trénink na místech k tomu určených je povolen. V dalších zemích jako Polsko nebo Švýcarsko je povoleno vlastnit a užívat pouze nunčaky vyrobené z měkkých pěnových materiálů.\n\nV Hong-Kongu jsou zakázány nunčaky s řetězem, vyrobené z kovu nebo dřeva. Vlastnictví je podmíněno policejní licencí pro instruktory bojových umění. Ve zbytku Číny je však vlastnictví této zbraně běžně povolené. V Austrálii a USA je vlastnictví a užívání této zbraně upraveno v každém členském státě jinak.\n\n"}
{"id": "652519", "url": "https://cs.wikipedia.org/wiki?curid=652519", "title": "Timáliovec", "text": "Timáliovec\n\nTimáliovec (\"Pomatostomus\") je rod zpěvných ptáků, jediný rod čeledi timáliovcovití (Pomatostomidae), která je jedinou čeledí infrařádu Pomatostomida. Žijí v pěti druzích v Austrálii a na Nové Guineji. Timáliovci jsou převážně stálí a velmi společenští ptáci. Žijí v hlučných skupinách čítajících dvacet až třicet ptáků (rodiny nebo skupiny rodin), které společně sbírají potravu, nocují, koupou se v prachu apod. Obvykle létají jen nízko z úkrytu do úkrytu nebo běhají po zemi. Živí se převážně hmyzem, jsou však všežraví a v jejich potravě najdeme také např. malé plazy, semena nebo plody rostlin.\n\nTimáliovci jsou jednou ze skupin, která se oddělila od hlavní vývojové linie pěvců před jejím rozdělením na Corvida a Passerida, proto jsou řazeni k tzv. parakorvidům. Společně s kosíkovitými (Potamostomidae) jsou poslední takovou čeledí; timáliovci jsou možná jejich sesterskou skupinou.\n\n\n"}
{"id": "652529", "url": "https://cs.wikipedia.org/wiki?curid=652529", "title": "Dům U Černého slunce", "text": "Dům U Černého slunce\n\nDům U Černého slunce je dům čp. 556 na Starém Městě v Praze na Celetné ulici (č. 8), který se nachází v zadním traktu a na boční straně v Kamzíkové ulici (č. 9). Stojí mezi domy U Bílého lva a U Bílého páva. Je chráněn jako kulturní památka České republiky.\n\nNa místě dnešního domu je znám už raně gotický objekt z 13. století, ze kterého se zachovalo torzo v dnešním sklepení. Jádro dnešního domu pochází z 2. poloviny 14. století, kdy zde byl postaven vrcholně gotický dům. První písemná zpráva pochází z roku 1360 a jako majitel je v ní uveden Plaier (podle kterého byla Kamzíková ulice dříve nazývána Plaierova či Pleygessel). Záznam z roku 1514 uvádí jméno domu „U Zlatého slunce“ či „U Slunců“. Dům byl ve dvou etapách renesančně přestavěn – kolem poloviny 16. století a kolem roku 1600. Další přestavbou, pozdně barokní, prošel dům ve 2. polovině 18. století. Na Langweilově modelu Prahy z 20. a 30. let 19. století je dům v podstatě ve své dnešní podobě, pouze pavlače jsou ještě otevřené a západní dvorní křídlo je dřevěné (nově postaveno bylo v roce 1856 podle plánů Františka Wolfa). Drobnější úpravy domu proběhly v letech 1951 a 1956 a v roce 1988 při úpravě Královské cesty. Fasáda do Celetné ulice je raně klasicistní.\n"}
{"id": "652535", "url": "https://cs.wikipedia.org/wiki?curid=652535", "title": "John Key", "text": "John Key\n\nJohn Philip Key (* 9. srpna 1961 Auckland) je novozélandský politik, lídr Novozélandské Národní strany, od 19. listopadu 2008 do 12. prosince 2016 premiér Nového Zélandu. V letech 2006-2008 vůdce opozice.\n\n"}
{"id": "652536", "url": "https://cs.wikipedia.org/wiki?curid=652536", "title": "Karl Gustav Bruchmann", "text": "Karl Gustav Bruchmann\n\nKarl Gustav Bruchmann (2. října 1902, Wrocław – 20. března 1967, Koblenz) byl německý archivář, filolog a historik.\n\nV letech 1939−1945 byl vedoucím archivu v Katovicích (\"Wojewodschaftsarchivs Kattowitz\", následně \"Staatsarchiv Kattowitz\"). V květnu 1945 upadl na území Československa do amerického zajetí. Od roku 1961 byl ředitelem Spolkového archivu (\"Bundesarchiv\") v Koblenzi.\n"}
{"id": "652539", "url": "https://cs.wikipedia.org/wiki?curid=652539", "title": "Řeč (rétorika)", "text": "Řeč (rétorika)\n\nVeřejná řeč, projev či proslov ( , ) je rétorická forma, text určený k veřejnému pronesení a mající za cíl přesvědčit posluchače o pravdě a argumentech autora (orátora).\n\nV kultuře starého Řecka a Říma byla veřejná řeč základní formou persvaze. Autorem řeči mohl být buď samotný orátor a nebo si mohl nechat text napsat logografem.\n\n\n"}
{"id": "652550", "url": "https://cs.wikipedia.org/wiki?curid=652550", "title": "Gareth Bale", "text": "Gareth Bale\n\nGareth Frank Bale [geret bejl] (* 16. července 1989, Cardiff, Wales) je velšský fotbalový útočník a reprezentant, který momentálně působí ve španělském klubu Real Madrid.\n\nBale přestoupil v květnu 2007 ze Southamptonu do Tottenhamu za 10 milionů liber.\n\nV zápase Ligy mistrů 2010/11 proti Interu Milán nastřílel hattrick, ale Tottenham prohrál výsledkem 4:3. Následně byl zvolen hráčem zápasu.\n\n7. března 2013 absolvoval první zápas osmifinále Evropské ligy 2012/13 proti italskému klubu Inter Milán, Tottenham vyhrál na domácím stadionu White Hart Lane 3:0 a Bale vstřelil v 6. minutě první gól. Tottenham později vypadl ve čtvrtfinále se švýcarskou Basilejí. 19. května 2013 v posledním ligovém kole Premier League 2012/13 v zápase se Sunderlandem zařídil vítězství Tottenhamu 1:0. Zakončil tak podařenou sezónu (během níž nasbíral i několik individuálních ocenění) na třetím místě v tabulce kanonýrů Premier League (vsítil celkem 21 branek). Tottenhamu však toto vítězství nestačilo na postup do Ligy mistrů, se 72 body skončil až na pátém místě a kvalifikoval se do předkola Evropské ligy 2013/14.\n\n1. září 2013 byl oficiálně potvrzen přestup tohoto záložníka do Realu Madrid, částka ale nebyla oficiálně zveřejněna. V anglickém tisku byla uváděna suma 100 milionů eur, čímž by se Bale stal nejdražším fotbalistou historie, Real Madrid TV a španělská média však uvedla přestupovou částku 77 milionů liber (cca 91 milionů eur), která je nižší než cena Cristiana Ronalda při jeho přestupu do Madridu v roce 2009 (tehdy 80 milionů liber). V říjnu 2013 oznámil částku 91 milionů eur také prezident Realu Madrid Florentino Pérez.\n\nPři svém debutu v Primera División 14. září 2013 vstřelil Bale gól, který stačil pouze na konečnou remízu 2:2 s Villarrealem. 30. listopadu 2013 vstřelil v dresu Realu svůj první hattrick, bylo to v ligovém utkání proti Realu Valladolid (výhra 4:0). Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. K vítězství přispěl jednou brankou. Rovněž vyhrál s Realem Copa del Rey 2013/14 (španělský pohár).\n\nGareth Bale působil ve velšských mládežnických reprezentačních výběrech od kategorie do 17 let.\n\nZa A-mužstvo Walesu nastoupil poprvé 27. května 2006 v přátelském zápase proti Trinidadu a Tobagu (výhra 2:1). Zasáhl do zápasu jako střídající hráč a založil akci vedoucí k vítěznému gólu. Tímto se stal nejmladším velšským reprezentantem (ve věku 16 let a 315 dní), 15. října 2013 jeho rekord překonal o 108 dní Harry Wilson.\n\nV kvalifikačním cyklu na MS 2014 v Brazílii zařídil 12. října 2012 dvěma góly domácí vítězství Walesu 2:1 nad Skotskem. 26. března 2013 vstřelil (v téže kvalifikaci) jeden gól proti hostujícímu Chorvatsku, na vítězství to však nestačilo, Chorvaté zápas otočili a zvítězili 2:1.\n\nSe svým mužstvem se mohl v říjnu 2015 radovat po úspěšné kvalifikaci z postupu na EURO 2016 ve Francii (byl to premiérový postup Walesu na evropský šampionát). V závěrečné 23členné nominaci na šampionát nechyběl.\n\n\n\n"}
{"id": "652553", "url": "https://cs.wikipedia.org/wiki?curid=652553", "title": "Tramline", "text": "Tramline\n\nTramline byla britská blues-rocková skupina. V této skupině začínal budoucí člen Juicy Lucy a Whitesnake Micky Moody a budoucí spolupracovník Grahama Bonneta Terry Popple.\n\n"}
{"id": "652554", "url": "https://cs.wikipedia.org/wiki?curid=652554", "title": "Dozorčí organizace OSN pro dodržování příměří", "text": "Dozorčí organizace OSN pro dodržování příměří\n\nDozorčí organizace OSN pro dodržování příměří (: \"United Nations Truce Supervision Organization\", zkráceně UNTSO) je organizace Organizace spojených národů založená 29. května 1948<ref name=\"s/res/73\"></ref> za účelem udržování míru (peacekeeping) na Blízkém východě po izraelské válce za nezávislost. Jejím primárním úkolem bylo poskytnout strukturu vojenského velení pro mírové síly na Blízkém východě z důvodu sledování a udržování příměří. V případně nutnosti pak asistence stranám Dohod o příměří (tj. Izraeli, Sýrii, Jordánsku a Egyptu) v dohledu na uplatňování a dodržování podmínek uvedených dohod. Velící struktura UNTSO byla později použita pro další mírové mise, jako jsou Pozorovatelská mise OSN pro uvolňování napětí (UNDOF) či Prozatímní jednotky OSN v Libanonu (UNIFIL).\n\nUNTSO byla první mírovou misí v historii OSN. Od ledna 2009 stojí v čele této mise generálmajor Robert Mood z Norska.\n\n"}
{"id": "652556", "url": "https://cs.wikipedia.org/wiki?curid=652556", "title": "Ivan Bubnov", "text": "Ivan Bubnov\n\nIvan Grigorjevič Bubnov (18. leden 1872 - 13. březen 1919) byl ruský námořní inženýr a konstruktér ponorek.\n\nAbsolvoval Námořní technické učiliště v Kronštadtu (1891) a Námořní akademii v Petrohradě (1896). V roce 1900-1902 se účastnil práce a posléze i předsedal komisi carské flotily pro konstrukci první ruské bojové ponorky Delfín, která byla vybavena spalovacím motorem.\nV letech 1904 až 1913 přednášel na polytechnickém institutu v Petrohradě, od roku 1909 jako profesor. Ve svých pracích se zabýval matematickým popisem stability lodí a jeho fundamentální práce Strukturální mechanika lodí (\"Strojitelnaja mechanika korablja\", Petrohrad, 1912-14) byla ve své době unikátní striktně vědeckým přístupem.\n"}
{"id": "652557", "url": "https://cs.wikipedia.org/wiki?curid=652557", "title": "Zlatá lípa", "text": "Zlatá lípa\n\nZlatá lípa u Guntramovic patří k památným stromům, které připomínají staré válečné události. V tomto případě jde ale o poněkud nezvyklý příběh, který dal vzniknout i řadě pověstí. Že jsou tyto pověsti stále živé, potvrzuje rozkopané okolí stromu - lípa prý skrývá 250 let starý poklad.\n\n\nLípa roste na odbočce modré turistické trasy 2 kilometry jižně od východního cípu Horních Guntramovic. Vzrůst odráží nepříznivé podmínky na otevřené náhorní planině v kamenité půdě. Hustá pravidelná koruna o šíři 18 metrů je tvarovaná silnými větry, které často olamují větve. V kmeni je několik dutin vzniklých vyhnitím dřeva v místě odlomených větví. Dutiny obydlely sovy.\n\nKdyž v roce 1758 pruský král Bedřich II obléhal Olomouc, začaly jeho armádě docházet zásoby. Přikázal přivézt potraviny, střelivo a zlato na žold 500 (podle jiných zdrojů 4000) vozy doprovázenými 10 000 vojáky. Rakouský generál Laudon naplánoval přepadení konvoje s 6 000 vojáky a 28. června 1758 ho zrealizoval u Guntramovic. Nečekaný útok Prusy překvapil a než mohla kolona pokračovat v cestě, uplynuly dva dny. To ale Laudon zaútočil znovu. Rakušané získali 400 vozů, 6 kanonů a Laudon do Vídně poslal milion tolarů. Bedřich II musel obléhání vzdát a 2. července 1758 odtáhl. V místě boje stojí od roku 1858 kříž.\n\nNázev \"Zlatá lípa\" vysvětlují dvě různé pověsti. Prý ještě před bitvou, během obhlídky terénu, zastihla Laudona s družinou velká bouře. Generál se schoval pod lípu, o které místní tvrdili, že do ní blesk nebije. Když liják ustoupil prohlásil Laudon, že mu ta \"zlatá lípa\" zachránila život. Druhá pověst je poněkud materiálnějšího rázu - když vojáci po bitvě prchali, snažili se z převáženého pokladu zachránit, co se dalo a zlato ukrýt po okolí. Mnozí zahynuli, jiní už se nikdy nevrátili, a tak se vypráví, že lípa mezi svými kořeny ukrývá zlatý poklad - proto \"Zlatá\". Tuto pověst drží při životě fakt, že se před mnoha lety při orbě polí na Červeném kopci pár zlatých mincí skutečně našlo - ty ale spíš vytrousil některý z prchajících vojáků.\n\nLípě byl věnován prostor v televizním pořadu Paměť stromů, konkrétně v dílu číslo 5, Stromy a boje. Také se probojovala do finále ankety Strom roku 2010, kde získala 2. místo.\n\n\n\n"}
{"id": "652562", "url": "https://cs.wikipedia.org/wiki?curid=652562", "title": "Persvaze", "text": "Persvaze\n\nPersvaze ( ) je umění ovlivnit někoho a přesvědčit ho o vlastní pravdě a argumentech. Od manipulace se odlišuje tím, že přesvědčení dané osoby jí později neuškodí.\n\n"}
{"id": "652563", "url": "https://cs.wikipedia.org/wiki?curid=652563", "title": "Šípověnka trnková", "text": "Šípověnka trnková\n\nŠípověnka trnková (\"Acronicta psi\") je motýl z čeledi můrovitých. Žije v Evropě, severní Africe, severním Íránu, v centru Asie, na Sibiři\na v Mongolsku. V oblasti Levanty žije v Libanonu a v Izraeli.\n\nRozpětí křídel má 34–45 mm.\n"}
{"id": "652565", "url": "https://cs.wikipedia.org/wiki?curid=652565", "title": "Štěpán Uroš II. Milutin", "text": "Štěpán Uroš II. Milutin\n\nŠtěpán Uroš II. Milutin (srbsky \"Стефан Урош II Милутин\", Stefan Uroš II. Milutin, většinou pouze Uroš II. Milutin nebo Milutin, datum narození neznámé, † 29. října 1321) byl mladší syn srbského krále Stefana Uroše I. a jeho choti Heleny, správcem Zety, Zachlumska a Travuňska (1276–1282) a po abdikaci bratra Dragutina srbským králem (1282–1321) z dynastie Nemanjićů.\n\nNarodil se neznámo kdy (nejspíše v polovině padesátých let 13. století) jako mladší syn srbského krále Stefana Uroše I. a jeho ženy Heleny z Anjou. První území dostal do správy roku 1276 poté, co jeho starší bratr Dragutin povstal proti otci, králi Urošovi I., a sesadil ho. Sesazený král zanedlouho zemřel. O Urošovo území se Dragutin rozdělil s bratrem Milutinem, který dostal do správy Zetu, Travuňsko a Zachlumsko, a s matkou Helenou (Jelenou). Roku 1282, po porážce srbských vojsk a vojsk protibyzantské koalice (vojska sicilského krále Karla I., epirského despoty Nikefora a titulárního latinského císaře Filipa I.) v bitvě s byzantským císařem Michaelem VIII. Palaiologem, povstal Milutin proti Dragutinovi. Dragutin se tehdy těžce zranil pádem z koně a nejspíš proto se vzdal téhož roku vlády v Rašce (centrálním Srbsku) v Milutinův prospěch a Milutin se ujal pevně vlády jako Stefan Uroš II. Milutin. Dragutin si ponechal pouze nově vzniklé království Srem.\nRok 1282 byl však nešťastný pro srbského spojence, sicilského krále Karla z Anjou., který byl zbaven Sicílie v povstání známém jako „sicilské nešpory“ a uprchnul do Neapolska. Téhož roku (v prosinci) zemřel byzantský císař Michael VIII. Palaiologos. Jeho syn a nástupce, císař Andronikos II. Palaiologos, vyslal proti Milutinovi vojsko, které krále porazilo, a Milutin musel vrátit čerstvě získané město Skopje. Roku 1283 však Skopji a Vardar získal nazpět. Srbové také dobyli západní Makedonii. Aby Milutin roku 1285 zabránil expanzi Tatarů, poslal tamějšímu vládci Nogajovi jako rukojmí svého syna Stefana (pozdějšího krále). Roku 1291 dobyla vojska králů Milutina a Dragutina na Bulharech Braničevsko. Poté se Milutin obrátil na jih a dobyl na úkor císaře Andronika II. téměř celou Makedonii a město Dyrrhachion. Andronikos II., územně v Milutinův prospěch velmi oslabený, nabízel králi příbuzenský svazek a mír. Nejprve zamýšlel za několikrát rozvedeného Milutina provdat svou sestru Eudokii, vdovu po nedávno zemřelém (†1298) trapezuntském císaři Ioannovi II. Komnenovi. Eudokia však odmítla. Nakonec Andronikos za Milutina provdal svou pětiletou dcerku Simonis. Jako věno byla Srbsku ponechána města s hranicí v ose Štip, Prilep, Ochrid. Roku 1305 Milutin ztratil ve prospěch titulárního konstantinopolského (latinského) císaře Filipa z Tarentu přístavní město Dyrrhachion.\n\nV Srbsku tehdy existovalo dvojvládí. Podle dohody uzavřené mezi Dragutinem a Milutinem měl oba státní útvary zdědit Dragutinův syn Vladislav. Ale Milutin za svého nástupce prosazoval od Tatarů uprchnuvšího syna Stefana. Stefan se ale rozhodl, podobně jako jeho předchůdci i dědicové (strýc Stefan Dragutin, otec Milutin, syn Stefan Dušan) ujmout násilím vlády a povstal proti Milutinovi. Princi se také nelíbila probyzantská politika, prezentovaná z návodu královny Simonis králem Milutinem. Osud povstání rozhodla srbská šlechta, když se postavila na stranu stárnoucího Milutina, který syna porazil, oslepil a poslal se ženou a potomky do Konstantinopole, a ujal se vlády v Travuňsku a v Zetě, které dřív spravoval princ Stefan. Roku 1314 zemřela stařičká královna - matka Helena a roku 1316 skonal i Dragutin. Milutin se zmocnil matčina území a hodlal dobýt i království Srem, kde dříve vládl Dragutin a které podle dohody mělo patřit Dragutinovu synovi (Stefanu) Vladislavovi. Milutin Srem sice dobyl, ale proti tomu se postavil uherský král Karel I. Robert, který v prvních letech své vlády (1308–1342) upevňoval svou moc. Karel utvořil spolu s Filipem z Tarentu a chorvatským bánem Mladenem Subićem protisrbskou koalici a dobyl Bělehradsko a Mačevsko. Braničevsko si Milutin udržel. Roku 1319 navíc na Filipovi z Tarentu dobyl Dyrrhachion. Krátce poté povolil Milutin návrat z Konstantinopole synu Stefanovi, který se stal opět následníkem. Král Stefan Uroš II. Milutin zemřel roku 1321 ve věku asi 65 let. Po celou dobu své vlády pomáhal klášterům. Tím získal přízvisko \"Svatý král\". Jeho nástupcem se stal starší syn, princ Stefan jako Stefan Uroš III. (1321–1331), který musel v prvních letech své vlády krotit revolty bratra Konstantina a osvobodivšího se bratrance Stefana Vladislava.\n\n\n"}
{"id": "652567", "url": "https://cs.wikipedia.org/wiki?curid=652567", "title": "Eva M. Paar", "text": "Eva M. Paar\n\nEva Maria Paar (16. srpna 1977 Zell am See u Salzburgu, Rakousko) je rakouská umělkyně a fotografka.\n\nNarodila se v roce 1977 v rakouském Zell am See u Salzburgu. V současné době žije a pracuje v Linci. Po uzdravení z roztroušené sklerózy v roce 2001, začala věnovat svou energii do tvorby olejomaleb a klasické fotografie. Často vystavuje v jiných zemích a kontinentech, ale zachovává si silnou náklonnost k Salcbursku.\n\nZachycuje lidi a abstraktní postavy v podobě čar, které se liší svou šířkou. Kontury a odstíny dávají realistický a plastický efekt. Ještě realističtější phled se naskytne z větší vzdálenosti.\n\nNechává se inspirovat obdobím druhé poloviny 20. století. Podle ikon šedesátých let zachycuje současné modely až po sociální témata, které představuje v dramatických scénách.\n\n\n\n"}
{"id": "652570", "url": "https://cs.wikipedia.org/wiki?curid=652570", "title": "Imunita zákonodárců v Česku", "text": "Imunita zákonodárců v Česku\n\nImunita poslanců a senátorů je v Ústavě České republiky upravena článkem 27:\n\nTučně jsou vyznačeny čtyři části upravující tzv. \"indemnitu\", \"přestupkovou imunitu\" a \"trestněprávní imunitu\". Mezi evropskými zeměmi je poslanecká a senátorská imunita v České republice jedna z nejrozsáhlejších.\n\nImunita je vázána na nabytí mandátu, vzniká tedy okamžikem zvolení, za který se považuje den voleb.\n\nOd sametové revoluce proběhly dvě desítky pokusů o omezení poslanecké imunity v České republice. Až na dvě výjimky z nich nebyl žádný přijat. Nejčastějšími pokusy o úpravu je omezení doživotní imunity jen na dobu výkonu mandátu a zrušení přestupkové imunity.\n\n\n\nPřípadů využití poslanecké imunity v trestněprávních věcech jsou řádově desítky.\n\nPřípadů využití přestupkové imunity u poslanců je méně.\n\nPoprvé v historii České republiky byl 5. odstavec článku 27 využit 14. května 2012, kdy policie zadržela poslance Davida Ratha, a to podle svého vyjádření \"„bezprostředně po spáchání trestného činu“\". Poslanec měl u sebe částku 7 miliónů korun. Podle ústecké krajské státní zástupkyně Lenky Bradáčové byl následně obviněn. Souhlas s jeho odevzdáním soudu vydala okolo dvacáté třetí hodiny týž den předsedkyně Poslanecké sněmovny Miroslava Němcová. \n\nSpolu s dalšími zadrženými se stal podezřelým ze spáchání trestných činů poškození finančních zájmů Evropské unie, přijetí úplatku, podplacení a sjednávání výhody při zadání veřejné zakázky, při veřejné soutěži a veřejné dražbě. Spolu s Rathem bylo zadrženo dalších sedm lidí, mezi nimi i ředitelka kladenské nemocnice a členka předsednictva ČSSD Kateřina Pancová a bývalý poslanec a současný blízký Rathův spolupracovník Petr Kott. \n\nDne 16. května 2012 rezignoval na funkci krajského zastupitele, středočeského hejtmana, vystoupil z ČSSD a odstoupil i z kandidátky ČSSD pro volby do Senátu a do krajských zastupitelstev, které se konaly na podzim 2012. Ve stejný den na něj byla uvalena vazba a došlo k jeho převezení do Vazební věznice Litoměřice.\n\nNásledující seznam obsahuje poslance a senátory, kteří nebyli vydání Poslaneckou sněmovnou nebo Senátem ke stíhání a nemohou tedy být již nikdy za tento skutek znovu stíháni.\n"}
{"id": "652577", "url": "https://cs.wikipedia.org/wiki?curid=652577", "title": "Pringlea antiscorbutica", "text": "Pringlea antiscorbutica\n\nPringlea antiscorbutica je endemická rostlina subantarktických ostrovů, je to jediný druh monotypického rodu Pringlea z čeledě brukvovitých.\n\nTato rostlina se vyskytuje pouze na ostrovech severně nad Antarktidou, které jsou již značně ovlivněny antarktickým počasím, ale ještě neleží v oblastech zamrzajícího oceánu. Roste např. na Kerguelenových a Crozetových ostrovech, na Heardově a McDonaldovych ostrovech a na ostrovech prince Edwarda. Předpokládá se, že na některých těchto místech roste již od třetihor.\n\nTato stále zelená rostlina pro kterou dosud není český název se v angličtině, francouzštině i němčině nazývá „kerguelenské zelí“. Vzhledově její listy skutečně připomínají hlávkové zelí, které se ale jen minimálně stáčejí do hlávky. Ze široce rozvětveného kořene vyrůstají postupně hrubé stonky odspodu dřevnatějící, na jejichž vrcholech jsou růžice zelených, širokých listů. Ve stáří 3 až 4 roků začíná vyrůstat z růžic 3 až 5 lodyh s květy, tehdy mívá rostlina v průměru asi 50 cm. Rostlina většinou kvete po několik let opakovaně, dožívá se průměrně asi 7 let. Nedávné práce prokázaly, že geneticky má rod \"Pringlea\" nejblíže k rodu hulevník (\"Sisymbrium\").\n\nOboupohlavé květy na krátkých stopkách jsou uspořádány do hustých hroznovitých květenství, mnohdy rozvětvených. Květ má 4 zelené, chlupaté kališní lístky dlouhé asi 6 mm a 4 drobné korunní lístky které jsou mnohdy neúplné nebo chybí. V květu je ve dvou kruzích 6 tyčinek s  nitkami dlouhými 8 mm zakončenými 2 mm prašníky. Ochlupený semeník má krátkou čnělku s velkou kulatou bliznou. Rostliny vykvétají v měsíci září.\n\nJedné se o květy protogynické, blizny jsou schopny opylení dřív než dozraje pyl. U mladých květů jsou tyčinky s nezralým pylem kratší než semeník, jak pyl dozrává prodlužují se i tyčinky a v době zralosti pylu jsou prašníky již nad bliznou. Plodem jsou pukající šešule. Semena po styku s vodou slizovatí a mohou plout po říční i mořské vodě, nejsou dormantní.\n\nV místě výskytu není dostatek vhodného létajícího hmyzu k opylování a velmi silný vítr s trvalou vysokou vzdušnou vlhkostí (80 %) také neskýtá záruku opylení. Květy se těmto podmínkách přizpůsobily a nedojde-li k opylení cizím pylem, je stejně úspěšné i samoopylení. Na množství a klíčivosti takto vzniklých semen nemá způsob opylení vliv. Květy se evolučně přizpůsobily drsným podmínkám subantarktických ostrovů.\n\n\"Pringlea antiscorbutica\" roste v místech, kde nejsou trvale mrazy, jen málokdy poklesne v noci teplota pod 0 °C. Průměrná zimní teplota bývá +2 °C a často padá sníh, letní je pod +8 °C. Pokusy s pěstování této rostliny v mírném pásmu byly neúspěšné, nesnáší vyšší teploty ani menší obsah vlhkosti ve vzduchu a v půdě. I při teplotě okolo 0 °C rostlina nemá období klidu, fotosyntéza je více ovlivňována zářením než teplotou.\n\nListy rostliny obsahují silice které jsou velmi bohaté mj. na draslík a hlavně kyselinu askorbovou (vitamín C). Toto věděl již mořeplavec James Cook a při své druhé plavbě v uvedených oblastech používal tuto rostlinu buď formou salátů nebo vařenou v polévkách a omáčkách jako účinnou prevenci proti kurdějím.\n\nV současnosti je rostlina již bez ekonomického významu, je však ještě ne plně prozkoumaným endemitem, ukázkou evolučního se přizpůsobení drsným podmínkám. Přestože roste převážně na ostrovech bez trvalého lidského osídlení, je na některých územích zdevastována dovezenými zvířaty, například králíky nebo soby. Její trvalý ústup z míst kde není ničím ohrožována je přičítám pomalu se zvyšující teplotě a snižování srážek v dané oblasti.\n\n"}
{"id": "652580", "url": "https://cs.wikipedia.org/wiki?curid=652580", "title": "Ilmo Smokehouse", "text": "Ilmo Smokehouse\n\nIlmo Smokehouse byla rocková skupina působící v sedmdesátých letech 20. století. Členové skupiny byli Gerry Gable (klávesy), Graig Moore (baskytara), Slink Rand (kytara), Dennis Tieken (bicí) a jeho bratr Freddie Tieken (zpěv).\n\n\n"}
{"id": "652585", "url": "https://cs.wikipedia.org/wiki?curid=652585", "title": "Kapitálové životní pojištění", "text": "Kapitálové životní pojištění\n\nKapitálové životní pojištění je životní pojištění pro případ smrti nebo dožití, kdy v případě úmrtí v průběhu pojistné doby nebo dožití se konce pojistné doby vyplácí pojišťovna pojištěnému nebo obmyšlené osobě v případě úmrtí předem sjednanou částku. \n\nKapitálové životní pojištění je pojistný nástroj, který kombinuje pojistný produkt se spořícím produktem. Patří do skupiny produktů komerčního pojištění. Smyslem produktu je vytvořit předem dohodnutou finanční částku pro zajištění stáří a zároveň pojistit pojištěného pro případ smrti. Produkt může obsahovat i různá připojištění, která se nejčastěji týkají úrazů.\n\nKapitálové životní pojištění (KŽP) je smlouva mezi soukromou osobou (pojistník), osobou pojištěnou (pojištěný) a pojišťovnou (pojistitel), ve které se pojistitel zavazuje plnit v případě pojistné události (smrt nebo dožití) za sjednaná rizika. Kapitálové životní pojištění se skládá ze dvou částí. První část je riziková a druhá část je rezervotvorná - spořící.\n\nRiziková část KŽP umožňuje pojištění pro případ smrti, případně převážně úrazová připojištění. Hlavním pojištěním je pojištění pro případ smrti, které je vypočítáno tak, že je na stejnou pojistnou částku, která má být vyplacena v případě dožití se konce pojistné doby. Další pojištění, které lze ve smlouvě sjednat, může být: smrt úrazem, denní odškodné v případě úrazu, trvalé následky úrazu, hospitalizace,\n\nNejdůležitější částí pojistné smlouvy jsou pojistné podmínky. Pojistné podmínky vymezují vztah mezi pojistníkem, pojištěným a pojistitelem. Definují pojistné události, rovněž obsahují výluky, tedy situace, kdy není pojistitel povinen plnit. Dále obsahují sazebník poplatků.\n\nKaždé pojistné podmínky obsahují řadu výluk. Někdy jde o výluky zcela běžné, například když se vám stane úraz při páchání trestné činnosti nebo se úmyslně sebepoškozujete. Některé výluky ale můžou být neodůvodněné a je tak třeba vybrat pojišťovnu a pojistný produkt, který vám bude vyhovovat z pohledu pojistných podmínek a výluk.\n\nPoplatky spojené s rizikovou částí životního pojištění jsou uvedeny v pojistných podmínkách. Platí pravidlo, že čím je člověk starší, tím platí vyšší rizikové poplatky. Vliv má také zdravotní stav. Čím horší zdravotní stav máte, tím budete platit více a nebo vás žádná pojišťovna nepojistí.\n\nRezervotvorná část umožňuje pojistníkovi vytvořit finanční rezervu v pojistném produktu na zajištění stáří. Pojišťovna zhodnocuje peníze dle vlastního rozhodnutí, klient nemá vedený žádný individuální účet. Výše minimálního zhodnocení se řídí technickou úrokovou mírou, která ovšem nevypovídá nic o nominálním zhodnocení finanční rezervy.\n\nProdukt KŽP je velmi neflexibilní a prakticky se z něj nedají peníze vybrat, aniž by pojistná smlouva musela být ukončena.\n\nNa zhodnocení peněz v rezervotvorné části kapitálového životního pojištění mají vliv poplatky. Standardně se jedná o tyto poplatky: poplatek za sjednání smlouvy, poplatek za vedení smlouvy a inkasní poplatek. Tyto poplatky snižují nominální zhodnocení pod technickou úrokovuo míru a nominální zhodnocení se tak pohybuje kolem nuly.\n\nPokud se rozhodnete pro předčasné ukončení pojistné smlouvy, máte nárok na takzvané odbytné. Nárok na odbytné však nemáte při ukončení pojistné smlouvy do dvou let od počátku pojistné smlouvy. Odbytné je částka, která je pojistníkovi vyplacena. Odbytné se počítá tak, že si pojišťovna strhne z vytvořené rezervy pojistníka poplatky dle pojistných podmínek. Výslednou částku vyplatí klientovi.\n\nPojišťovna garantuje klientovi minimální zhodnocení ve výši takzvané technické úrokové míry (TÚM). TÚM vyhlašuje ČNB a její současná výše je 1,9 % p.a.Technická úroková míra\n\nGarantované zhodnocení ve výši TÚM může být navýšeno o podíl na výnosu z rezerv. Zhodnocení však vždy snižuje poplatková struktura produktu. Po započtení inflace je reálné zhodnocení záporné a je to tedy nevhodný produkt na zajištění stáří.\n\nKapitálové životní pojištění je produkt, který je podporován státem v podobě daňových úlev . Dále je třeba zmínit, že vytváření rezerv přes pojistný produkt není dle zákonů ČR investice a výnos tedy podléhá zdanění ve výši 15%. \n\n"}
{"id": "652595", "url": "https://cs.wikipedia.org/wiki?curid=652595", "title": "Freddie Tieken", "text": "Freddie Tieken\n\nFreddie Tieken, nebo také Fred Tieken, rodným jménem Frederick Earl Tieken, (* 1935, Mississippi, Spojené státy) je americký hudebník, designér a skladatel, který hrál v mnoha hudebních skupinách, mezi které patří i skupina Ilmo Smokehouse, ve které hrál i jeho bratr Dennis Tieken. Roku 2015 Tieken otevřel galerii v Paradise Valley.\n\n\n"}
{"id": "652617", "url": "https://cs.wikipedia.org/wiki?curid=652617", "title": "Seznam panovníků Monaka", "text": "Seznam panovníků Monaka\n\n\n\n"}
{"id": "652619", "url": "https://cs.wikipedia.org/wiki?curid=652619", "title": "Ctirad Kučera", "text": "Ctirad Kučera\n\nCtirad Kučera (14. listopadu 1931, Praha – 19. listopadu 2009, Liberec) byl český vysokoškolský učitel, rusista, jazykovědec a překladatel.\n\nV roce 1957 absolvoval překladatelství na Vysoké škole ruského jazyka, kde také začal svou pedagogickou dráhu. Od roku 1961 působil na Pedagogickém institutu v Liberci. Od r. 1966 pak pracoval na katedře cizích jazyků Pedagogické fakulty v Ústí n.L (obory: dějiny ruské literatury, teorie a praxe překladu, česko-ruské vztahy).\nDo roku 1968 člen KSČ; členství mu bylo ukončeno pro účast na protestních akcích proti příchodu okupačních vojsk v srpnu 1968. Ze stejného důvodu byl odvolán z funkce vedoucího katedry cizích jazyků a až do roku 1989 zde působil jako řadový učitel v podstatě bez možnosti postupu na poli pedagogickém i vědeckém. Po roce 1989 působil krátce jako proděkan pro vědu a zahraniční styky. V roce 1991 se habilitoval a získal titul docenta. Podílel se na transformaci ústecké pedagogické fakulty na Univerzitu Jana Evangelisty Purkyně (1991), v jejímž rámci inicioval vznik Ústavu slovansko-germánských studií. V čele ústavu pak stál 15 let. V roce 2007 mu byl udělen čestný titul emeritního docenta.\n\nPublikoval řadu článků v odborných časopisech a sbornících (o staroruském Domostroji, Někrasovovi, Dostojevském, Treňovovi, Fadějevovi atd.). Často přednášel v zahraničí, zejména v Rusku, Maďarsku, Německu a Polsku. Věnoval se rovněž popularizační činnosti (mj. dlouholetá spolupráce s Čs. rozhlasem v Ústí n. L.), byl členem Sdružení českých překladatelů.\nKromě řady překladů je autorem či spoluautorem několika monografií a knih z oblasti literatury faktu a editorem řady sborníků.\n\n\n"}
{"id": "652621", "url": "https://cs.wikipedia.org/wiki?curid=652621", "title": "Michel Comte", "text": "Michel Comte\n\nMichel Comte (* 19. listopadu 1954 Curych) je švýcarský módní, portrétní, reportážní a sociální fotograf, vnuk průkopníka letectví Alfreda Comteho.\n\nPo vystudování oboru restaurátora nejprve pracoval v Galerii umění v Curychu (Bruno Bischofberger) a potom se věnoval fotografii pro curyšského módního návrháře Hannese B.. Mezi jeho nejslavnější obrazy patří černobílá fotografie bývalé modelky Carly Bruniové. Originál tohoto obrazu se prodal 10. dubna 2008 v dražbě v aukci Christie’s za cenu 91 000 euro. Kromě manželky francouzského prezidenta byly mezi portrétovanými také Sophia Loren nebo Louise Bourgeois, Cindy Crawford nebo Sharon Stone. Kromě portrétů významných žen se Comte skloní k tématu glamouru.\n\nJako restaurátor v Paříži pracoval pro společnost Ungaro, později pomáhal při kampani Ungaro v časopisu Vogue. Během své kariéry cestoval po celém světě, spolupracoval s Karlem Lagerfeldem, pracoval na reklamních kampaních pro značky, jako jsou Armani, Dolce & Gabbana, Chloé, Nike, Versace, Gianfranco Ferré, Chanel, Lancôme, později i BMW, Ferrari, Mercedes-Benz, Sony, Siemens a další.\n\nFotografoval světově známé herečky, modelky, zpěvačky a další umělkyně. Jedinečná schopnost zachytit tváře a těla se mu stala téměř loveckou posedlostí.\n\nJeho snímky často vznikají velmi rychle, lehce, přímočaře, spoléhá na intuici a momentální nápad. Snímek režisérky Sophie Coppolové, jak se koupe v červených šatech v napuštěné vaně vznikl za několik málo minut v hotelu. Sophii Lorenovou zachytil se zářícíma vzhůru upřenýma očima, téměř stoletou sochařku Louise Bourgeois zahalil do černého kabátu na tmavém pozadí tak, že připomíná Rodinovu sochu Honoré de Balzaka. Ze snímku Geraldiny Chaplinové z divadelní šatny je cítit vůně pudru a cigarety. Kromě žen jsou jeho tématem závody F1, dokumentuje dění kolem stáje Ferrari, sleduje zejména Michaela Schumachera.\n\nKromě portrétování cestuje na místa válečných konfliktů − do Izraele, Iráku, Afghánistánu, Bosny, Etiopie, Súdánu, Tibetu a Kambodže.\n\nNyní žije v New Yorku, je rozvedený a má dvě děti (nar. 1987 a 1993).\n\nRealizoval několik fotografických projektů pro muzea a galerie, pracoval také jako reportér pro Mezinárodní výbor Červeného kříže. Jeho nadace \"Michel Comte Water Foundation\" financovala projekty na čištění vody. Část výtěžku z prodeje kosmetické řady \"Shared Water\" odtéká do této nadace.\n\n\n\n\n"}
{"id": "652625", "url": "https://cs.wikipedia.org/wiki?curid=652625", "title": "Mondragonská družstevní korporace", "text": "Mondragonská družstevní korporace\n\nMondragonská družstevní korporace ( ) je španělská firma fungující podle zásad kooperativismu, sídlící v baskickém městě Mondragón. Založil ji roku 1956 katolický kněz José Maria Arizmendiarrieta jako malou továrnu na topná tělesa, která se v současnosti rozrostla v kolos se sto padesáti divizemi, který má 85000 zaměstnanců a je sedmou největší společností ve Španělsku. Zabývá se převážně výrobou komponentů pro automobily a bílou techniku.\n\nMondragón je založen na principu zaměstnaneckého spoluvlastnictví. Důraz je kladen na vzdělávání zaměstnanců, demokratické rozhodování o výrobním programu, co nejmenší rozdíly ve mzdách a kvalitní sociální zabezpečení. Samospráva pracujících zvýšila motivaci zaměstnanců a jejich pocit zodpovědnosti, takže Mondragón vykazoval vyšší produktivitu práce než klasické hierarchicky řízené podniky. V roce 2009 byla společnost v důsledku hospodářské krize nucena sáhnout ke snižování stavu – losem byli určeni pracovníci, kteří zůstali doma a pobírali osmdesát procent platu.\n\n"}
{"id": "652627", "url": "https://cs.wikipedia.org/wiki?curid=652627", "title": "Symfonie č. 1 (Dvořák)", "text": "Symfonie č. 1 (Dvořák)\n\nSymfonie č. 1 c moll, op. 3, B. 9 zvaná \"„Zlonické zvony“\" je první symfonie a zároveň i první orchestrální skladba Antonína Dvořáka. Dílo s klasickým čtyřvětým schématem bylo zkomponováno v únoru a březnu 1865. Premiéra symfonie ale proběhla až 4. října 1936 v Brně, 32 let po smrti autora. Dílo bylo napsáno v romantickém stylu a bylo inspirováno hudbou Beethovena a Mendelssohna-Bartholdyho.\n\nPodtitul symfonie odkazuje ke středočeské obci Zlonice, kde mladý Antonín Dvořák získal základy hudebního vzdělání u Antonína Liehmanna. Traduje se, že tato symfonie byla Dvořákem složena kvůli jakési německé skladatelské soutěži, kam ji Dvořák poslal a autograf se mu již nevrátil nazpět. Tato historka je ale nedostatečně podložená. Autor tedy považoval celý život toto dílo za ztracené. V roce 1923 se symfonie objevila v pozůstalosti po profesorovi Karlovy univerzity Rudolfu Dvořákovi V roce 1882 ji jistý dr. Rudolf Dvořák (nebyl s ním příbuzensky spřízněn), dvaadvacetiletý student, spatřil vystavenou v jedné lipské knihovně a zakoupil ji.\n\nV té době nebyl ještě skladatel Dvořák příliš znám, ačkoli již napsal šest symfonií, z nichž pouze jedna (šestá) byla publikována a jen tři z nich (třetí, pátá a šestá) byly provedeny. Rudolf Dvořák měl stále rukopis u sebe, aniž by se o něm kdykoli komukoli zmínil, až do své smrti o 38 let později, roku 1920, kdy dílo přešlo dědictvím na jeho syna. Její autenticita byla prokázána bez nejmenších pochyb, nebyla však provedena až do 4. října 1936 (v Brně, orchestrem vedeným Milanem Sachsem, dirigentem chorvatského orchestru). Byla vydána roku 1961 a byla poslední z Dvořákových symfonií, která byla provedena i publikována.\n\nPrvní symfonie byla jedinou z Dvořákových symfonií, u které skladatel nikdy neslyšel její provedení, a která nebyla nikdy revidována. Titulek \"Zlonické zvony\" nebyl na samotné partituře uveden, ačkoli jej tak Dvořák patrně nazval, pro případ, že by se byla našla.\nDílo prvotně sestávalo jen ze tří vět, a \"allegretto\" bylo doplněno později. První věta, \"Allegro\", je v původní verzi nejdelší ze všech vět jeho symfonické tvorby.\n\nJeho první symfonie byla nahrána vícekrát, ovšem první kompletní záznam byl pořízen roku 1966 Londýnským symfonickým orchestrem vedeným Istvánem Kertészem.\n\nDílo se skládá ze čtyř vět:\n\nObvyklá délka provedení je přibližně 50 minut.\n\nSymfonie je koncipována pro 2 flétny, 2 hoboje, 2 klarinety, 2 fagoty, 4 lesní rohy, 2 Trubky, 3 trombony, tympány a smyčce.\n\n\n"}
{"id": "652631", "url": "https://cs.wikipedia.org/wiki?curid=652631", "title": "Lidická hrušeň", "text": "Lidická hrušeň\n\nLidická hrušeň je živoucím pomníkem válečných událostí; jako jediný ovocný strom uprostřed obce přežila vypálení Lidic 10. června 1942. Roste u současné hlavní cesty Památníku Lidice mezi můstkem přes potok a půdorysem kostela, vedle studny. Botanicky jde o hrušeň obecnou (\"Pyrus communis\").\nJedná se o odrůdu zvanou \"Pařížanka\".\n\nPůvodně stála vedle mostku u obecní studny na návsi pod kostelem stará hrušeň. Když uschla, obecní strážník Václav Vandrdle ji vykopal a v roce 1941 místo ní spolu s místní občankou Annou Pekovou vysadili tři nové stromky.\n\nO rok později, při lidickém masakru, se stala mladičká hrušeň němým svědkem, jak nacisté rozdělovali a přes mostek hnali lidické obyvatele − muže na sever do Horákova statku, ženy s dětmi na jih do školy. Při následném srovnávání obce se zemí pak hrušeň šťastnou shodou okolností unikla zkáze, která jinak čekala ostatní ovocné stromy v Lidicích: Když totiž Němci vyhazovali do povětří mohutné zdivo blízkého kostela sv. Martina, tlaková vlna a letící trosky zlomily stromku korunu takovým způsobem, že ho potom demoliční čety pokládaly za mrtvý. Hrušeň však přežila, i když poškození zůstává na kmeni patrné dodnes.\n\nV roce 2001 se místnímu občanu Antonínu Nešporovi podařilo na základě vyprávění své matky, dobových fotografií a osobního svědectví tehdy ještě žijící paní Pekové s jistotou určit, že hrušeň, rostoucí v areálu Památníku Lidice, je jedním z oněch stromků, sázených o šedesát let dříve, a tedy živým symbolem zničení i zmrtvýchvstání Lidic.\n\nV celostátním měřítku bylo na hrušeň a její historii upozorněno v televizním pořadu Paměť stromů (díl 13. Nejen duby, buky a lípy) roku 2003. O 4 roky později, 11. července 2007, byla oficiálně vyhlášena jako památný strom České republiky. V čase vyhlášení měřil strom na výšku 9,5 metru a měl obvod kmene 162 cm. V roce 2008 se hrušeň dostala do finále ankety Strom roku pořádanou Nadací partnerství.\n\nPřed natáčením pořadu Paměť stromů plánovali jeho autoři na konci každého dílu vysadit jeden památný strom. Převážení stromků-sazenic se ale v plně obsazeném autě ukázalo být nerealizovatelné, takže až na několik výjimek byly stromky sázeny jen symbolicky. Tak se stalo i v Lidicích. Po natočení seriálu se ale na podzim (2002) autoři do Lidic vrátili a dodatečně zde dub a lípu k upomínce 60. výročí vyhlazení obce vysadili.\n\n\n\n"}
{"id": "652633", "url": "https://cs.wikipedia.org/wiki?curid=652633", "title": "Jitka Polášková", "text": "Jitka Polášková\n\nJitka Polášková († 4. února 2011) byla česká sportovní funkcionářka, spoluzakladatelka a dlouholetá předsedkyně Českého svazu aerobiku.\nRozhodčí sportovního aerobiku se stala už v roce 1993 a po dvou letech začala rozhodovat i soutěže mezinárodní.\nV roce 1992 byla zvolena první předsedkyní Českého svazu aerobiku a zůstala jí až do roku 2010. Svaz se pod jejím vedením stal progresivní organizací, jejíž reprezentanti získali množství medailí na mistrovství světa ve sportovním aerobiku a dalších soutěžích. V závěru svého funkčního období se stala terčem kritiky za to, že se český sportovní aerobik včas nezačlenil pod Mezinárodní gymnastickou federaci FIG.\nPo několika letech působení ve funkci viceprezidentky se stala v roce 2008 také prezidentkou mezinárodní federace FISAF.\nPůsobila také na Katedře tělesné výchovy Pedagogické fakulty Univerzity Karlovy v Praze, kde se zaměřovala na moderní gymnastické formy.\n"}
{"id": "652635", "url": "https://cs.wikipedia.org/wiki?curid=652635", "title": "Východní provincie (Rwanda)", "text": "Východní provincie (Rwanda)\n\nVýchodní provincie ( , , užívaný název je \"Est Province\" nebo jen zkráceně \"Est\") je provincie a vyšší územně-správní jednotka ve Rwandě. Provincie vznikla 1. ledna 2006 jako jedna z nově ustanovených územních jednotek. Do konce roku 2005 byla Rwanda členěna na 12 prefektur, ale kvůli stále přetrvávajícím etnickým problémům bylo vytvořeno nové členění sestávající ze čtyř provincií a jednoho města (hlavní město Kigali). Správním centrem provincie je město Rwamagana. Počet obyvatel dosahuje 2,1 milionů.\n\nVýchodní provincie sousedí na severu s Ugandou, na východě s Tanzanií, na jihu s Burundi, na západě se Severní a Jižní provincií a provincií Ville de Kigali. Z původního členění země zaujímá především území prefektur Kigali-Rural (známé také jako \"Kigali-Ngali\"), Umutara a Kibungo. Zaujímá také část původní provincie Byumba.\n\nVýchodní provincie se dále člení na sedm distriktů, které tvoří nižší územně-správní jednotky:\n\nÚzemím provincie protéká řeka Nil, která tvoří přírodní hranici s Tanzanií. Nadmořská výška se od severu snižuje. V jižních částech provincie jsou úrodné nížiny.\n\nHlavním zdrojem obživy obyvatel je převážně zemědělství. Pěstuje se rýže, jahody, fazole, káva, zelenina, maniok, banány a vanilka. Z živočišné výroby převažuje chov dobytka, ovcí a rybolov na zdejších jezerech a řekách. Zemědělství je ohroženo suchem a erozí. V provincii se nachází národní park Akagera, kde žijí chráněná zvířata.\n\n"}
{"id": "652644", "url": "https://cs.wikipedia.org/wiki?curid=652644", "title": "Mezinárodní vztahy (časopis)", "text": "Mezinárodní vztahy (časopis)\n\nMezinárodní vztahy (ISSN 0323-1844) jsou recenzovaný vědecký časopis pro odbornou veřejnost, který publikuje původní výsledky výzkumu v oboru mezinárodní vztahy, ale i v evropských studiích, mezinárodní bezpečnosti, analýze zahraniční politiky, rozvojových studiích a dalších příbuzných oborech. Časopis vydává již od roku 1966 Ústav mezinárodních vztahů, v.v.i., rukopisy usilující o publikaci v časopise prochází nezávislým oboustranně anonymním recenzním řízením. Časopis Mezinárodní vztahy je indexován v prestižní citační databázi SCOPUS. \n\nMezinárodní vztahy (tehdy ještě s podtitulem Československá revue pro mezinárodní politiku a ekonomii) začaly vycházet v roce 1966 v tehdejším Ústavu pro mezinárodní politiku a ekonomii (předchůdci ÚMV), v době společenského uvolnění a pokusu o reformu komunismu. Spuštěním časopisu byl pověřen Jaroslav Šedivý, který vedl první tři ročníky Mezinárodních vztahů (v roce 1969 byl z ÚMPE z politických důvodů vyhozen). Mezinárodní vztahy byly od začátku koncipovány jako odborný časopis (čtvrtletník), ve kterém mohou vědci zabývající se mezinárodními vztahy (a souvisejícími disciplínami) publikovat výsledky své badatelské činnosti a vyměňovat názory na jednotlivé problémy i teoretickou a metodologickou stránku výzkumu mezinárodních vztahů.\n\nNormalizace změnila charakter časopisu. V 70. a 80. letech sloužily stránky časopisu zejména k propagaci sovětské a československé zahraniční politiky, k obhajobě principů, z nichž vycházely, a ke kritice Západu, zejména Spojených států. \n\nPo roce 1989 prochází Mezinárodní vztahy radikální proměnou podle vzoru západních odborných časopisů. Časopis opět plní roli odborného periodika. Od roku 2001 jsou příspěvky podrobovány nezávislému anonymnímu recenznímu řízení. \n\nMezinárodní vztahy jsou recenzovaný vědecký časopis pro odbornou veřejnost, který publikuje původní výsledky výzkumu v oboru mezinárodní vztahy a v příbuzných oblastech (evropská studia, mezinárodní bezpečnost, mezinárodní právo, analýza zahraniční politiky, rozvojová studia a další). Z hlediska tematického zaměření se věnuje politickým, ekonomickým, bezpečnostním, sociálním, právním, kulturním a jiným otázkám a problémům s mezinárodním přesahem. \n\nČtvrtletník Mezinárodní vztahy zveřejňuje teoreticky informované empirické analýzy, teoretické a metodologické příspěvky v oboru mezinárodní vztahy i recenze hlavních děl v těchto oblastech. Mezinárodní vztahy publikují několik typů článků: stati (plnohodnotná teoreticky informovaná empirická analýza), konzultace, diskuze, recenzní eseje a recenze. Stati a konzultace mají rozsah 30-45 normostran, diskuse 20 normostran, recenzní eseje 20-25 normostran a recenze 6-10 normostran. Články v rubrikách stati, konzultace a diskuze procházejí oboustranně anonymním recenzním řízením. \n\n\n"}
{"id": "652645", "url": "https://cs.wikipedia.org/wiki?curid=652645", "title": "So Vin", "text": "So Vin\n\nGenerál So Vin ( , výslovnost: ; 10. května 1948, Taundži – 12. října 2007, Rangún) byl vysoký vojenský funkcionář a politik barmské junty, v letech 2004 – 2007 byl jejím premiérem.\n\nPoprvé se proslavil v roce 1988, kdy řídil brutální pacifikaci studentů protestujících v Rangúnu proti vojenské vládě. Počínaje rokem 2003 obsazoval řídící funkce na nejvyšších státních pozicích. V premiérském křesle jej nahradil Thein Sein.\n\nByl praktikujícím buddhistou.\n"}
{"id": "652648", "url": "https://cs.wikipedia.org/wiki?curid=652648", "title": "Américo", "text": "Américo\n\nAmérico (* 24. prosince 1977, Arica, Chile, rodným jménem Domingo Johnny Vega Urzúa), je chilský zpěvák.\n\n\n"}
{"id": "652650", "url": "https://cs.wikipedia.org/wiki?curid=652650", "title": "Muhammad Buazízí", "text": "Muhammad Buazízí\n\nMuhammad Buazízí (arabsky: طارق الطيب محمد البوعزيزي, Táriq at-Tajib Muhammad al-Bwʿazízí; 29. března 1984 v Sídí Bú Zíd – 4. ledna 2011 v Ben Arous) byl tuniský mladík, který se 17. prosince 2010 upálil před sídlem provinční vlády ve městě Sídí Bú Zíd na protest proti špatným životním podmínkám. Jeho čin spustil protivládní demonstrace, které vedly k pádu režimu autoritářského prezidenta bin Alího. Muhammad Buazízí zemřel po 18 dnech od upálení. Jeho příkladu následovalo několik dalších mladých Tunisanů.\n\nZa svůj čin posmrtně získal Sacharovovu cenu za svobodu myšlení.\n"}
{"id": "652656", "url": "https://cs.wikipedia.org/wiki?curid=652656", "title": "Rezoluce Valného shromáždění OSN č. 3379", "text": "Rezoluce Valného shromáždění OSN č. 3379\n\nRezoluce Valného shromáždění OSN č. 3379, kterou Valné shromáždění OSN schválilo 10. listopadu 1975, označila sionismus jako „formu rasismu a rasové diskriminace.“ Rezoluci navrhlo 25 většinou arabských států a byla schválena 72 hlasy. Proti hlasovalo 35 států a 32 se hlasování zdrželo. Tato rezoluce byla 16. prosince 1991 revokována rezolucí č. 46/86 a v historii OSN se jednalo o jedinou revokovanou rezoluci. Revokací této rezoluce Izrael podmínil v roce 1991 svou účast na Madridské mírové konferenci.\n\n\"Státy, které rezoluci navrhly:\" (25) Afghánistán, Alžírsko, Bahrajn, Dahome, Egypt, Guinea, Irák, Jižní Jemen, Jordánsko, Katar, Kuba, Kuvajt, Libanon, Libyjská arabská republika, Mauritánie, Maroko, Omán, Saúdská Arábie, Severní Jemen, Somálsko, Spojené arabské emiráty, Súdán, Syrská arabská republika a Tunisko.\n\n\"Státy, které hlasovaly pro:\" (72) Kromě výše zmíněných 25 států, které rezoluci navrhly ještě delších 47 států: Albánie, Bangladéš, Brazílie, Bulharsko, Burundi, Běloruská sovětská socialistická republika, Čad, Československo, Čínská lidová republika, Gambie, Grenada, Guinea-Bissau, Guyana, Indie, Indonésie, Írán, Kambodža (oficiálně známá jako Demokratická Kampučia), Kamerun, Kapverdy, Kongo, Kypr, Laos, Madagaskar, Maďarsko, Malajsie, Maledivy, Mali, Malta, Mexiko, Mongolsko, Mosambik, Německá demokratická republika, Niger, Nigérie, Pákistán, Polsko, Portugalsko, Rovníková Guinea, Rwanda, Senegal, Sovětský svaz, Svatý Tomáš a Princův ostrov, Srí Lanka, Tanzanie, Turecko, Uganda a Ukrajinská sovětská socialistická republika.\n\n\"Státy, které hlasovaly proti:\" (35) Austrálie, Bahamy, Barbados, Belgie], Dánsko, Dominikánská republika, Fidži, Finsko, Francie, Haiti, Honduras, Irsko, Island, Itálie, Izrael, Kanada, Kostarika, Libérie, Lucembursko, Malawi, Nikaragua, Nizozemsko, Nový Zéland, Norsko, Panama, Pobřeží slonoviny, Rakousko, Salvador, Spojené království, Spojené státy americké, Spolková republika Německo, Středoafrická republika, Svazijsko , Švédsko a Uruguay.\n\n\"Státy, které se zdržely hlasování:\" (32) Argentina, Bhútán, Bolívie, Botswana, Barma, Chile, Ekvádor, Etiopie, Filipíny, Gabon, Ghana, Guatemala, Horní Volta, Jamajka, Japonsko, Keňa, Kolumbie, Lesotho, Mauricius, Nepál, Papua-Nová Guinea, Paraguay, Peru, Řecko, Sierra Leone, Singapur, Thajsko, Togo, Trinidad a Tobago, Venezuela, Zair a Zambie.\n\n"}
{"id": "652658", "url": "https://cs.wikipedia.org/wiki?curid=652658", "title": "Já bych všechny ty internety a počítače zakázala", "text": "Já bych všechny ty internety a počítače zakázala\n\n\"„Já bych všechny ty internety a počítače zakázala“\" je výrok, který byl součástí odpovědí na anketní otázku deníku Metro vydaného 17. září 1999 na téma zneužití údajů o sporožirových účtech klientů České spořitelny. Jako autorka výroku byla uvedena „Věra Pohlová, 72 let, důchodkyně“, ale záhy se objevily zprávy, že si výrok mohli vymyslet nebo přikrášlit sami novináři deníku Metro, což se nikdy nepovedlo potvrdit nebo vyvrátit. Výrok se stal v českém prostředí na internetu i mimo něj doslova legendou a je od té doby v mnoha souvislostech jedním z nejcitovanějších, nejparodovanějších a často parafrázovaných výroků na českém internetu jako symbol mezigeneračních neporozumění či rychlého „vyřešení“ problémů restriktivní cestou.\n\nAnketa týkající se aféry, kdy jednadvacetiletý správce počítačové sítě z pražského výpočetního střediska České spořitelny anonymně po internetu nabízel data o dvou a půl milionech uživatelů sporožirových účtů a těchto účtech, byla otištěna v deníku Metro dne 17. září 1999 na straně 12 v rubrice Můj názor. Byly otištěny názory čtyř lidí, otištěná odpověď Pohlové zněla: \"„Tyhle aféry každého jenom otravují. Já bych všechny ty internety a počítače zakázala.“\" Kromě Věry Pohlové odpovídali ještě Viktor Labuť, Josef Sýkora a Milada Česáková, u všech odpovědí byly umístěny portrétní fotografie.\n\nTato odpověď se pak v mnoha internetových komunitách začala šířit jako internetový mem a stala se tak jedním z evergreenů českého internetu a symbolem restriktivního přístupu k problémům informační společnosti. Deset let po zveřejnění výroku psaly Novinky.cz, že těžko lze najít výrok o českém internetu, který by více proslul, a že tento byl mnohokrát citován i parodován. Obměněné verze výroku „Já bych všechny ty … zakázala“ se objevují v diskusích o jakýchkoli zákazech či jako recesistické připomenutí nejjednoduššího řešení jakéhokoliv složitého problému.\n\nNovinky.cz a mnohá další média jako jeden z dokladů legendárnosti Věry Pohlové uváděly i to, že se o ní píše na české verzi Wikipedie. Poté, co česká Wikipedie na čas sloučila tuto informaci s několika dalšími, nesouvisejícími případy do souhrnného článku České internetové memy, některá odborná marketingová média i blogeři začali o fenoménech soustředěných do tohoto článku psát jako o internetových memech, přičemž Vojtěch Bednář v Marketing Journalu na příkladu memu Věry Pohlové vysvětluje dva způsoby, jak se dá takový mem využít v marketingu.\n\nNa Facebooku vznikla fanouškovská stránka Věry Pohlové, která v červenci 2013 měla přes 5500 fanoušků. 27. července 2011 se na této stránce objevila zpráva od údajného vnuka Marka Pohla z Prahy, podle kterého Pohlová den před tím zemřela. Zprávu převzala i některá média, její pravost však nebyla ověřena. \n\nDle vyjádření údajného vnuka byl skutečný vztah Věry Pohlové k PC technologiím nakonec pozitivní. Její vnuk tehdy prohlásil: „\"Rád bych touto cestou řekl všem recesistům, že to byla moc hodná paní, které záleželo na tom, abychom se měli dobře a i když to podle jednoho jediného výroku, který redakce Metra kdysi uveřejnila, nemusí tak vypadat, byla velice pokroková. Počítač jsme doma měli od roku 1996 a když k nám babička přišla na návštěvu, tak s ním také zkoušela pracovat. Později, když už byla upoutaná kvůli cukrovce na lůžko, pořídili jsme jí dokonce notebook, na kterém si četla denní zpravodajství.\"\"\n\n2. října 2014 pak server G.cz zveřejnil článek, který na základě výpovědi, jež serveru v září 2014 poskytla uživatelka Facebooku se jménem Vendulka Pohlová, popírá zprávu z července 2011 od údajného vnuka Pohlové. Uživatelka doslova uvedla: „Věra Pohlová zemřela již v březnu 2007 a vnuka jménem Marek Pohl nikdy neměla. Tímto bych chtěla uvést na pravou míru nepravdivou zprávu, uveřejněnou v červenci 2011. Nikdy netrpěla cukrovkou, na počítači nepracovala a zprávy četla pouze v tištěné podobě. Přesto to byla až do své smrti velmi vitální a šarmantní dáma.“\n\nVěra Pohlová se se svým výrokem stala symbolem nedůvěry starší generace k moderním technologiím. Ačkoliv se objevují názory, že tento humor zesměšňuje starou paní, která se nemůže bránit, existuje i názor, že jen „nápaditě paroduje zkratkovité uvažování zastánců starých pořádků a volání po nejjednodušších řešeních“. Redaktor Jiří Bigas z deníku Metro.cz ji přirovnal ke Švejkovi 21. století v sukni a její fiktivní zákaz podle něho „jazykem předlistopadových hlasatelů nastavuje zrcadlo naší vlastní průměrnosti“.\n\nPodle Bohumila Kartouse z Britských listů „legendární výrok jedné české důchodkyně emblematicky popisuje jinak těžko vyjádřitelnou obavu starší generace nad tím, že se najednou ocitla ve světě, nad kterým už nemá kontrolu. Ty internety jsou něčím neznámým, těžko proniknutelným, nepochopitelným a tedy nevítaným.“\n\n"}
{"id": "652659", "url": "https://cs.wikipedia.org/wiki?curid=652659", "title": "LuŠtěLa", "text": "LuŠtěLa\n\nLuŠtěLa (odvozeno od křestních jmen původního složení \"Lu\"cie, \"Ště\"pánka, \"La\"risa) je česká kapela, která se v roce 2010 skládala ze tří třinácti až patnáctiletých dívek z Ledče nad Sázavou.\n28. července 2009 natočily klip ke svému hitu \"Patnáctiny\", který se následně objevil na Youtube.com, kde byl po několika dnech zhlédnut 120 000krát. Během čtvrt roku měl více než 560 tisíc zhlédnutí. U klipu se objevilo dva tisíce komentářů, většina z nich byly nadávky a výsměch, nebo ostrá kritika. Vešel ve známost pomocí internetových sociálních sítí. \"Patnáctiny\" byly zmiňovány jako česká verze písničky \"Kanikuly\" od Code Red, ovšem stejná melodie se objevuje i u písničky \"How Do You Do\" od Djuli a stejnojmenné písničky \"How Do You Do\" od Boom!.\n\nInternetová popularita skupiny způsobila, že koncert 23. 1. 2010 v pražském klubu Matrix, původně plánovaný jako uzavřený večírek gymnasistů, s lístky za 60 korun, navštívilo okolo tisícovky lidí. „Za celých šest let, co klub funguje, bylo takhle plno jen dvakrát,“ vyjádřil se Michal Tůma, který měl na\nstarosti pořádání koncertu. Podle Petra Adámka se většina lidí ale přišla do klubu Matrix prostě bavit, nebo si z dívek dělat legraci.\n\nV roce 2010 plzeňská skupina Umbrtka natočila parodii na píseň LuŠtěLy (uváděnou jako \"A tribute to LuŠtěLa\") s názvem \"Šedesátiny\". Několik parodií vzniklo v komunitách serverů YouTube a Stream.\n\nLuŠtěLa navzdory posměchům vystoupila za rok 2010 na více než padesáti akcích. Koncem listopadu 2010 ze skupiny odešla Larrisa Khachatryan a z LuŠtěLy se tak stalo duo, ve kterém zůstaly Štěpánka Vrbová a Vanessa Suchecká. Larissin odchod zapříčinil také pozdržení vydání jejich debutového alba, neboť zbylé dívky musely v již natočených písničkách přezpívat Larrissiny party.\n\nNa podzim roku 2013 LuŠtěLa chystá vydání druhého alba, na kterém spolupracuje s brněnským producentem Jackem Branným. Na albu má být 14 skladeb, autorkami hudby i textu jsou Štěpánka Vrbová a Vanessa Suchecká, kromě skladby Canned Love, kde autorem hudby i textu je producent. Nové album má mít rockovější zvuk a také vyzrálejší hudební i textovou stránku, než jejich debutové album.\n\n"}
{"id": "652669", "url": "https://cs.wikipedia.org/wiki?curid=652669", "title": "Tomáš (finský biskup)", "text": "Tomáš (finský biskup)\n\nTomáš je první známý finský biskup. Je o něm známo velmi málo, ale ví se, že na svoji funkci rezignoval v roce 1245 a o tři léta později zemřel ve Visby.\n\nJediný dokument z doby, kdy byl ve funkci biskupa, který ho zmiňuje, je listina jím podepsaná v roce 1234 v Nousiainenu, v které uděluje pozemky svému kaplanu Vilémovi. Jedná se o nejstarší dochovanou zprávu psanou ve Finsku. Ve věci samotné se mohlo jednat o důsledek papežského povolení Řehoře IX. z počátku roku 1229, kterým povoluje církvi převzít všechna nekřesťanská obřadní místa ve Finsku.\n\nDále o biskupově činnosti není nic známo až do roku 1245, kdy mu papež Inocenc IV. 21. února povoluje rezignovat. Podle papežské zprávy se Tomáš dopustil mnoha provinění, například umučil muže k smrti a zfalšoval list od papeže. Na rezignaci měl dohlédnout uppsalský arcibiskup a místní dominikánský převor. K dominikánům se uchýlil na dožití i Tomáš, když jim předtím věnoval svou knihovnu.\n\nAčkoliv je Tomáš první známý finský biskup, zcela jistě nebyl první, protože papež Inocenc III. píše v roce 1209 o smrti nejmenovaného finského biskupa.\n"}
{"id": "652670", "url": "https://cs.wikipedia.org/wiki?curid=652670", "title": "Maděra", "text": "Maděra\n\nMaděra má více významů:\n\n"}
{"id": "652671", "url": "https://cs.wikipedia.org/wiki?curid=652671", "title": "Oxid osmičitý", "text": "Oxid osmičitý\n\nOxid osmičitý (OsO) je jedním z oxidů osmia, to je v něm přítomné v oxidačním stavu IV. Je krystalický, krystalizuje v čtverečné soustavě. Jeho měrný elektrický odpor je přibližně 15 μΩcm. Je nerozpustný ve vodě, ale je rozpustný v kyselině chlorovodíkové. Na rozdíl od oxidu osmičelého není jedovatý.\n\nPřipravuje se reakcí osmia s různými oxidačními činidly, například chlorečnanem sodným, oxidem osmičelým, nebo oxidem dusnatým.\n"}
{"id": "652673", "url": "https://cs.wikipedia.org/wiki?curid=652673", "title": "Prokop Voskovec", "text": "Prokop Voskovec\n\nProkop Voskovec (21. ledna 1942 Praha – 9. února 2011 Paříž) byl český divadelník, básník surrealistické orientace, esejista a překladatel z francouzštiny. V roce 1977 podepsal Chartu 77, od r. 1979 až do své smrti žil ve Francii.\n\n\n"}
{"id": "652692", "url": "https://cs.wikipedia.org/wiki?curid=652692", "title": "Jiří Tichý (fotbalista)", "text": "Jiří Tichý (fotbalista)\n\nJiří Tichý (6. prosince 1933 Jeneč – 26. srpna 2016 Podivín) byl český fotbalista hrající na postu středního obránce. Roku 1998 mu byla udělena cena Dr. Jíry a 7. února 2011 vstoupil do Síně slávy českého fotbalu v rámci stříbrného týmu z MS v Chile.\n\nByl devatenáctinásobným reprezentantem Československa a účastníkem finále mistrovství světa v Chile 1962. V československé lize hrál za ČH Bratislava, Slovnaft Bratislava a Spartu Praha. První zápas ve Spartě hrál 18. září 1963 a za toto mužstvo odehrál 137 utkání, z toho 95 ligových. V Poháru mistrů evropských zemí nastoupil v 16 utkáních a dal 1 gól, v Poháru vítězů pohárů nastoupil ve 3 utkáních a v Poháru UEFA nastoupil ve 2 utkáních. Vítěz Československého poháru 1964 a finalista 1967.\n\n\n\n"}
{"id": "652698", "url": "https://cs.wikipedia.org/wiki?curid=652698", "title": "Seva", "text": "Seva\n\nSeva je název polytechnických stavebnic z plastu vyráběných českou slévárenskou a strojírenskou firmou BENEŠ a LÁT a.s. Základ této již 30leté stavebnice tvoří modré podlouhlé dílky a bílé spojovací kostičky (tzv. křížové spojky). Dalšími velmi potřebnými součástkami jsou krátké malé a dlouhé modré dílky, ale také žluté a červené výplňové destičky, různé velikosti kol, různé délky hřídelek, převodovka, ale i motorek a mnoho dalších kompatibilních součástek. Ze Sevy lze postavit model prakticky čehokoli – budov, vozů, letounů ale například také funkčního výtahu a mnoho a mnoho dalších.\n\n\n"}
{"id": "652707", "url": "https://cs.wikipedia.org/wiki?curid=652707", "title": "Avraham Leizerson", "text": "Avraham Leizerson\n\nAvraham Leizerson (: אברהם לייזרזון, plným jménem Avraham Josef Leizerson, אברהם יוסף לייזרזון) je izraelský politik a bývalý poslanec Knesetu za strany Sjednocený judaismus Tóry a Agudat Jisra'el.\n\nNarodil se roku 1943 v Jeruzalému. Vystudoval náboženské instituty a získal osvědčení pro výkon funkce rabína. Vedl pak vzdělávací náboženský ústav. Hovoří jidiš.\n\nPůsobil jako člen městské samosprávy Jeruzalému, v jednu dobu i jako místostarosta. Zároveň zasedal v jeruzalémské náboženské radě. Byl mluvčím hnutí Agudat Jisra'el. Byl zástupcem ředitele Izraelského centra pro nezávislé školství a zasedal ve vedení Veřejného výboru pro zachování důstojnosti člověka. Publikoval v listu Hamodiya.\n\nV izraelském parlamentu zasedl po volbách v roce 1996, v nichž kandidoval za stranu Sjednocený judaismus Tóry. Mandát ale získal až dodatečně v říjnu 1998 jako náhradník za poslance Moše Gafniho. Během několika měsíců zbývajících do voleb se zapojil jako člen do činnosti parlamentního výboru pro ústavu, právo a spravedlnost a výboru státní kontroly. Poté, co formaci Sjednocený judaismus Tóry opustila frakce Degel ha-Tora, pokračovala zbylá část pod názvem zbylé druhé frakce Agudat Jisra'el.\n\n"}
{"id": "652710", "url": "https://cs.wikipedia.org/wiki?curid=652710", "title": "Peter Hogan", "text": "Peter Hogan\n\nPeter K. Hogan (* 1954) je britský komiksový scenárista.\n\nZpočátku, na přelomu osmdesátých a devadesátých let, pracoval jako redaktor politicky zaměřených komiksů \"Crisis\" a \"Revolver\", poté spolupracoval s vydavateli amerického komiksu, konkrétně se společnostmi \"Vertigo\" a \"America’s Best Comics\".\nMimo práce pro vydavatelství vlastnil spolu se svou tehdejší ženou Ruth obchod s knihami \"Magic Bus Bookstore\" v Richmondu.\n\nMimo komiksu se zajímal i o tehdejší hudební scénu. Jeho spolupracovníky byli Dave Marsh a Patrick Humphries, redaktoři Rock Music. Hogan se díky nim dostal ke spolupráci na biografii skupiny \"The Monkees\".\n\nKromě literatury faktu je Hogan tvůrcem i několika úspěšných fantasy děl pro vydavatelství \"2000 AD\", za všechny jmenujme \"Timehouse\". Se zněmou majitele ale vydavatelství ukončilo s Hoganem spolupráci.\nV tomto období se Hogan vrátil se své zálibě – hudbě a dal vzniknout biografiím skupim \"R.E.M., Queen a The Doors\".\n\nOd devadesátých let se Hogan znovu věnuje především komiksu, nyní ve spolupráci s Alanem Moorem (komiksová série \"Terra obscura\") a Chrisem Sprousem (třídílný \"Tom Strong\").\n\nMezi svými spolupracovníky je Hogan, zvaný „hrabě“, proslulý především svým zvykem pracovat v noci.\n"}
{"id": "652711", "url": "https://cs.wikipedia.org/wiki?curid=652711", "title": "Alexander Lubocky", "text": "Alexander Lubocky\n\nAlexander Lubocky (: ) je izraelský matematik, vědecký pracovník a politik. Bývalý poslanec Knesetu za stranu ha-Derech ha-Šlišit (\"Třetí cesta\").\n\nNarodil se 28. června 1956 v Tel Avivu. V letech 1977–1982 sloužil v izraelské armádě, kde dosáhl hodnosti kapitána (Seren). Získal bakalářský a doktorský titul z matematiky na Bar-Ilanově univerzitě. Pracoval pak jako profesor matematiky na Hebrejské univerzitě. Hovoří hebrejsky a anglicky.\n\nPůsobil ve vedení vydavatelství \"Birat Morasha\" a \"Magnes\". Na Hebrejské univerzitě vedl institut matematiky. Zakládal organizaci \"Kolech\", která zastupuje zájmy nábožensky založených žen. Patřil mezi zakladatele strany Třetí cesta, jejíž sekretariát vedl. Publikoval v odborných časopisech.\n\nV izraelském parlamentu zasedl po volbách v roce 1996, v nichž kandidoval za stranu ha-Derech ha-Šlišit. Zapojil se jako člen do činnosti parlamentního výboru pro ústavu, právo a spravedlnost, výboru pro status žen a výboru pro vědu a technologie. Předsedal podvýboru pro problém roku 2000.\n\nPřed volbami v roce 1999 dočasně vstoupil do strany Mifleget ha-Merkaz (\"Strana středu\"), ale odešel z ní i z politiky.\n\n"}
{"id": "652727", "url": "https://cs.wikipedia.org/wiki?curid=652727", "title": "Emanu'el Zisman", "text": "Emanu'el Zisman\n\nEmanu'el Zisman (: עמנואל זיסמן, : Емануел Зисман) byl izraelský politik a poslanec Knesetu za strany Ma'arach, Izraelská strana práce a ha-Derech ha-Šlišit (\"Třetí cesta\").\n\nNarodil se 11. února 1935 v Bulharsku. V roce 1949 přesídlil do Izraele. Vystudoval právo a mezinárodní vztahy. Sloužil v izraelské armádě, kde dosáhl hodnosti seržanta (Samal) u Brigády Givati. Pracoval jako ředitel soukromé firmy. Hovořil hebrejsky, bulharsky a francouzsky.\n\nPůsobil v samosprávě města Jeruzalém, byl místopředsedou městského výboru pro mimořádné zásoby a předsedou Strany práce v regionu Jeruzalém. Sloužil jako izraelský velvyslanec v Bulharsku.\n\nV izraelském parlamentu zasedl poprvé po volbách v roce 1988, v nichž kandidoval za stranu Ma'arach, která byla střechovou kandidátní listinou, do které se sdružila i Strana práce. Zapojil se jako člen do činnosti parlamentního výboru práce a sociálních věcí, výboru pro ekonomické záležitosti, výboru pro zahraniční záležitosti a obranu, výboru House Committee a výboru pro status žen. Předsedal podvýboru pro boj s dopravní nehodovostí a podvýboru pro přezkoumání připravenosti civilní obrany. Mandát obhájil ve volbách v roce 1992, nyní již za Stranu práce. Působil jako člen výboru pro imigraci a absorpci (tomu i předsedal), výboru pro zahraniční záležitosti a obranu a výboru House Committee. V průběhu volebního období opustil Stranu práce a s několika kolegy založil novou formaci ha-Derech ha-Šlišit. Za ní byl pak opětovně zvolen ve volbách v roce 1996. Byl pak členem výboru pro záležitosti vnitra a životního prostředí, výboru pro vzdělávání a kulturu (tomu i přesedal) a výboru pro zahraniční dělníky. Ke konci volebního období opustil stranu ha-Derech ha-Šlišit a působil po několik měsíců do voleb jako nezařazený poslanec.\n\nZemřel 12. listopadu 2009 a je pochován na jeruzalémském hřbitově Har ha-Menuchot.\n\n"}
{"id": "652732", "url": "https://cs.wikipedia.org/wiki?curid=652732", "title": "Jehuda Har'el", "text": "Jehuda Har'el\n\nJehuda Har'el (: יהודה הראל) je izraelský politik a bývalý poslanec Knesetu za stranu ha-Derech ha-Šlišit (\"Třetí cesta\").\n\nNarodil se 11. listopadu 1934 v Berlíně v Německu. V roce 1935 přesídlil do dnešního Izraele. Vystudoval filozofii a historii na Telavivské univerzitě. Sloužil v izraelské armádě u brigády nachal. Pracoval jako člen kibucu. Hovoří hebrejsky a anglicky.\n\nPůsobil jako tajemník mládežnického hnutí Machanot Olim. Byl tajemníkem kibucu Manara a předsedou výboru pro izraelské osady na Golanských výšinách a v této funkci se podílel na vzniku 33 osad na Golanech. Angažoval se v kampaních proti případnému izraelskému stažení z Golanských výšin. Byl osobním poradcem Jicchaka Rabina. Vedl výzkumný institut Jad Tabenkin, který připomíná dějiny kibuců. Později byl jedním ze zakladatelů strany ha-Derech ha-Šlišit.\n\nV izraelském parlamentu zasedl po volbách v roce 1996, v nichž kandidoval za stranu ha-Derech ha-Šlišit, jejímuž poslaneckému klubu pak předsedal. Byl členem výboru pro ekonomické záležitosti, výboru finančního a výboru House Committee. Ve volbách v roce 1999 mandát neobhájil.\n\n"}
{"id": "652736", "url": "https://cs.wikipedia.org/wiki?curid=652736", "title": "Roškovce", "text": "Roškovce\n\nRoškovce ( ) jsou obec v okrese Medzilaborce na východě Slovenska. Před první světovou válkou byl název obce Roskócz.\n\nNachází se v jednom z údolí Nízkých Beskyd v ústí říčky, která se vlévá do řeky Laborec. Je vzdálena asi 11 km od okresního města Medzilaborce.\n\nPrvní písemná zmínka o obci Roškovce je z roku 1478. Obec patřila k panství Humenné. V roce 1787 byli jeho majiteli Kéryovci. Obec měla 50 domů a 316 obyvatel. \n\nDominantou obce je řeckokatolický kostel z roku 1766, který si obyvatelé svépomocně přestavěli okolo roku 1980 na útulný křesťanský dům, kde se pravidelně setkávají. Kostel nese jméno Pokrov přesvaté Bohorodice.\n\n\nObyvatelstvo obce je slovenské národnosti. Mateřský jazyk obyvatelstva je rusínština. V obci žije 227 lidí, počet obyvatel má klesající tendenci. Obyvatelé obce se živili zemědělstvím a prací v lese. V obci jsou 2 obchody.\nFunkci starosty vykonává Milan Čeremeta.\nKatastrální výměra obce je 1255 ha.\n\n"}
{"id": "652744", "url": "https://cs.wikipedia.org/wiki?curid=652744", "title": "Kostel svatého Kříže (Sněžné)", "text": "Kostel svatého Kříže (Sněžné)\n\nKostel svatého Kříže je římskokatolický kostel ve Sněžném. Je chráněn jako kulturní památka České republiky.\n\nNa místě dnešního katolického kostela dříve stávala kaple zasvěcená sv. Kateřině. Kapli sv. Kateřiny roku 1753-1755 přestavěli na kostel v barokních formách. \nNedávno proběhla oprava kostela. V kostele je nyní nová sakristie, předsíň a v celém kostele nová výmalba.\n\nPrvní co na hlavním oltáři zaujme, je velký kříž s Ježíšem Kristem. U kříže stojí Panna Maria a sv. Jan. Panna Maria byla matka Ježíše a sv. Jan byl jeho učedník. U kříže stojí proto, že když Pán Ježíš na kříži umíral, stáli u něho právě sv. Jan a Panna Maria. \n\nNa kůru jsou varhany ze 17. století, které se stále používají. \n\nNa fasádě kostela zaujme průčelí na kterých stojí sochy sv. Josefa (vlevo) a (vpravo) sv. Jana Nepomuckého. Štít zdobí kalusové okno zakončené kovaným křížem. Střechy byly původně pokryty šindelem a věž neměla hodiny.\n\n"}
{"id": "652756", "url": "https://cs.wikipedia.org/wiki?curid=652756", "title": "Abdulvaháb Darávaša", "text": "Abdulvaháb Darávaša\n\nAbdulvaháb Darávaša (: עבד-אלוהאב דראושה, : عبد الوهاب دراوشة) je izraelský politik a bývalý poslanec Knesetu za strany Ma'arach, Arabská demokratická strana a Sjednocená arabská kandidátka.\n\nNarodil se 12. října 1943 v obci Iksal. Vystudoval střední školu v Nazaretu a obor pedagogika a dějiny na Haifské univerzitě. Pracoval pak jako ředitel střední školy. Hovoří arabsky a anglicky. Patří do komunity izraelských Arabů.\n\nPůsobil jako inspektor při ministerstvu školství. Zasedal ve vedení vzdělávacího odboru organizace \"International Peace Center\" a organizace \"Education Institute for Jewish-Arab Coexistence\". Předsedal Arabské demokratické straně.\n\nV izraelském parlamentu zasedl poprvé po volbách v roce 1984, v nichž kandidoval za stranu Ma'arach. V průběhu volebního období se ale od své strany odtrhl, po jistý čas byl nezařazeným poslancem, pak ustavil vlastní formaci. Arabská demokratická strana. Byl členem výboru pro jmenování islámských soudců, výboru práce a sociálních věcí, výboru pro záležitosti vnitra a životního prostředí a výboru pro vzdělávání a kulturu. Mandát obhájil ve volbách v roce 1988, nyní již jako kandidát Arabské demokratické strany. Byl členem výboru pro záležitosti vnitra a životního prostředí a výboru práce a sociálních věcí. Opětovně byl za Arabskou demokratickou stranu zvolen ve volbách v roce 1992. Zasedl jako člen ve výboru pro vzdělávání a kulturu, výboru pro status žen, výboru ekonomických záležitostí a výboru House Committee. Předseda podvýboru pro vzdělávání v arabském sektoru a výboru pro rozvoj statusu arabských žen.\n\nMandát získal i ve volbách v roce 1996, nyní za střechovou kandidátní listinu Sjednocená arabská kandidátka, jejímž předsedou poslaneckého klubu se stal. Byl členem výboru pro status žen a výboru pro vzdělávání a kulturu. Ve volbách v roce 1999 nebyl zvolen.\n\n"}
{"id": "652769", "url": "https://cs.wikipedia.org/wiki?curid=652769", "title": "Séminaire des Carmes", "text": "Séminaire des Carmes\n\nSéminaire des Carmes (\"Karmelitánský seminář\") je kněžský seminář v Paříži, který je součástí Katolického institutu. Nachází se v jeho areálu na ulici \"Rue d'Assas\" č. 21. Byl založen v roce 1919. Dnes v semináři studuje přes padesát studentů připravujících se na funkci kněží v katolické církvi. Uchazeči pocházejí z mnoha diecézí Francie. K významným absolventům patří např. kardinál Jean-Marie Lustiger.\n\nPůvodně zde sídlil od roku 1611 řád karmelitánů. Místo sloužilo během jakobínské diktatury za Francouzské revoluce v roce 1793 jako vězení. Během revoluce bylo v zahradě bývalého kláštera popraveno několik kněží, kteří odmítli přísahat věrnost civilní ústavě. Papež Pius XI. tyto duchovní blahořečil v říjnu 1926 a byli rovněž uznáni jako mučedníci katolické církve. V liturgickém kalendáři se slaví 2. září. Ostatky těchto mučedníků jsou umístěny v kryptě pod kostelem Saint-Joseph-des-Carmes. O jejich odkaz pečuje samostatná asociace.\n\nV roce 1845 zde vznikla vyšší církevní škola a v roce 1875 byla založena katolická univerzita, dnešní Katolický institut v Paříži.\n\n"}
{"id": "652776", "url": "https://cs.wikipedia.org/wiki?curid=652776", "title": "Piráti z Karibiku: Na vlnách podivna", "text": "Piráti z Karibiku: Na vlnách podivna\n\nPiráti z Karibiku: Na vlnách podivna (v originále \"Pirates of the Caribbean: On Stranger Tides\") je americký dobrodružný fantasy film, čtvrtý díl série \"Pirátů z Karibiku\". Navazuje na film \"\". V tomto pokračování z původního hereckého obsazení zůstalo pouze několik herců. Hlavní roli \"Jacka Sparrowa\" ztvárnil opět Johnny Depp. Nové postavy v tomto filmu vytvořila španělská herečka Penélope Cruz, která zahrála dceru piráta \"Černovouse Angelicu\". S \"Jackem Sparrowem\" se zná z minulosti. Po režisérovi Gore Verbinskiemu tento díl režíroval Rob Marshall, který natočil muzikál Chicago a nebo film Gejša.\n\n\"Jack Sparrow\" přijíždí do Londýna hledat loď, na které se chce vypravit k prameni mládí. Přitom osvobodí Gibbse, který je zajat Angličany ze šibenice i z vězení. Na oplátku od něj získá informaci, že se někdo za něho vydává, aby získal posádku na loď. Jacka zatknou vojáci a předvedou před krále Jiřího. Tam Jack potkává kapitána Barbossu, který se mezi tím přidal do služeb anglického krále, když neznámí piráti potopili . Jackovi se podaří opět uniknout.\n\nPřed vojáky ho zachrání otec, který ho v hostinci informuje a varuje před pramenem mládí, který ho bude pokoušet. Ve stejném hostinci se vzápětí utká s falešným dvojníkem a zjistí, že se jedná o Angelicu, jeho bývalou a jedinou lásku. Ta ho uspí a nalodí na loď s názvem \"Pomsta královny Anny\", které velí obávaný \"Edward Teach\" přezdívaný \"Černovous\". Jack musí pracovat s posádkou pod dohledem zombie námořníků.\n\nPodaří se mu posádku přesvědčit, aby vyvolali vzpouru. Posádka v čele s Jackem se nakrátko zmocní lodi, ale \"Černovous\" s pomocí své magické \"Tritonovy šavle\" vzbouřence zneškodní. Mezitím \"Barbossa\" znovu zajme \"Gibbse\", ten jediný se naučil nazpaměť mapu k prameni mládí a poté ji zničil, tím se stal pro ostatní nepostradatelný. \"Barbossa, Černovous, Sparrow\" a \"křesťanské španělské loďstvo\" nyní mezi sebou vedou boj o to, kdo dospěje k prameni mládí první. \"Angelica\" prozradí \"Jackovi\", že je Černovousova dcera a také proroctví, podle kterého \"Černovous\" zemře rukou muže s jednou nohou. Tím mužem by měl být \"Barbossa\", který jako jediný přežil zkázu \"Černé perly\".\n\nA tak se Černovous vydává lovit mořské panny, které jsou nebezpečné a snadno každého zahubí, přesto se jim podaří jednu pannu jménem \"Siréna\" ulovit. Podle věštby musí Siréna uronit do kalichu Ponce de Leóna slzu, o což se Černovous ze všech sil snaží. Siréna se mezi tím zamiluje do kněze, který je také ve výpravě kapitána Černovouse. Černovous toho využije, aby donutil Sirénu uronit slzu a kněze se pokusí zabít, ale ten díky Angelice přežije. Kněz se poté vrátí pro Sirénu a ta štěstím slzu uroní.\n\n\"Černovous\" toho využije, \"Sirénu\" zajme, sváže a kněze odvede. Mezitím se \"Jack\" setká s \"Barbossou\" u vraku Ponce de Leóna, kde jsou uschovány dva poháry, kterých je potřeba na vodu z pramenu mládí. Jeden pohár zajišťuje mládí (ten se naplní vodou z pramenu s kapkou slzy mořské panny). Druhý pohár, kam se nepřidá slza mořské panny se stává pohárem smrti.\n\nPo vzájemné potyčce \"Jacka\" a \"Barbossy\" ve společnosti mumie Ponce de Leóna zjistí, že Španělé je předešli a poháru se zmocnili. \"Barbossa\" prozradí \"Jackovi\" svůj důvod k výpravě k pramenu. Není to kvůli mládí, ale kvůli pomstě. Chce zabít \"Černovouse\" kvůli lodi Černé perle a také kvůli noze o kterou přišel. Spolu Španělům utečou a vrátí se k Černovousovi. Poté dorazí k pramenu mládí.\n\nMezi Černovousovou posádkou a Barbossovou posádkou dojde opět k boji. V závěru filmu do boje zasáhnou Španělé. \"Barbossa\" probodne otráveným mečem \"Černovouse\". Jeho dcera Angelica to uvidí a vytáhne meč ze svého otce a řízne se sama otráveným mečem do ruky. Španělé mezitím ničí pohanské prameny mládí. Jack rychle naplní poháry zbytkem vody z pramene, který Španělé zničili a doplní do jednoho poháru slzu mořské panny. Poté lstí přiměje \"Černovouse\", aby se napil z poháru bez slzy (z poháru smrti) v domnění, že pije elixír života (se slzou mořské panny). \"Černovous\" umírá a Angelica, která se chtěla pro otce obětovat a napít se z poháru smrti se napije z Jackem podstrčeného poháru mládí a zranění otráveným mečem se zhojí a ona přežije.\n\n\"Barbossa\" získal své, prohlásil se kapitánem \"Pomsty královny Anny\". \"Siréna\" se vrací do jezírka v lese pro umírajícího kněze, kterého políbí, díky čemu ho uchrání od utonutí a stáhne pod vodu, aby ho mohla vyléčit. \"Jack Angelicu\" vysadil na ostrově, kam ho kdysi vysadil \"Barbossa\", když se zmocnil \"Černé perly\". \"Gibbs\" mezitím na \"Pomstě královny Anny\" ukradne lodě zakleté v lahvích. Mezi nimi je i \"Černá perla\". Film končí polemizování o tom, jak dostat \"Černou perlu\" z láhve ven.\n\nAngelica, stále čekající na ostrově, kde ji vysadil Jack, nalezne na pláži voodoo figurku Jacka, kterou vyplavilo moře.\n\n\n"}
{"id": "652778", "url": "https://cs.wikipedia.org/wiki?curid=652778", "title": "Kladenské povstání", "text": "Kladenské povstání\n\nKladenské povstání bylo ozbrojené vystoupení obyvatel Kladna proti německým okupantům během druhé světové války. Skončilo 8. května. 11. května pak do Kladna dorazila Rudá armáda.\nV roce 1942 stavitel Jaroslav Fiedler zahájil spolupráci s doktorem Václavíkem a okresním hejtmanem Eduardem Tomášem. Později ještě navázal spolupráci s řadou jiných lidí z převážně levicového odboje. Společně začali v připravovat v Kladně převrat. Pomohlo jim i posílení pozice hejtmana Tomáše ke konci války, který se však kvůli tomu musel plně podřídit německým rozkazům. Hejtman se pak stal vůdčí postavou povstání.\n\n4. května večer povstalci obsadili průmyslové závody a odzbrojili příslušníky Werkschutzu, kteří je hlídali. Na komínech závodů byly vyvěšeny československé vlajky. Další den ráno byl zabrán bývalý okresní úřad v ulici Cyrila Boudy, který sloužil jako budova gestapa, ale nyní byl Němci opuštěný. Následoval útok proti obecnímu úřadu. Němci, kteří tím byli zaskočeni, budovu opustili. Hejtman Tomáš, který nechtěl násilné povstání, vydal vyhlášku, v níž vyzýval k míru mezi Němci a Čechy. Od dopoledních hodin pak vyjednával s velitelem německé posádky v Kladně Braunem.\n\nBraun také chtěl klid a doufal, že jednáním získá možnost vzdát se Američanům. Navíc nevěděl, že povstalci mají jen málo zbraní, a myslel si, že v okolí jsou tisíce partyzánů. Ve skutečnosti jich byly desítky. Přesto ke střetům docházelo. Při prvním z nich partyzáni donutili ke kapitulaci jednotku Hitlerjugend. Situaci pak zkomplikoval kolem sedmnácté hodiny útok jednotek SA-Feldherrnhalle na Buštěhrad. Ty večer 6. května Kladno opustily.\n\nJednání mezi Tomášem a Braunem bylo bezvýsledné. Braun trval na kapitulaci pouze Američanům. V noci z 7. na 8. května byl do Kladna dovezen americký lékař Filip Winslow, který měl za americkou stranu vyjednat kapitulaci. Braun však nedostal z Prahy povolení. Teprve 8. května byla podepsána úmluva o odchodu německých vojsk. Ta město opustila ještě odpoledne téhož dne. Braunovi se povedlo dostat až za demarkační čáru, kde se vzdal Američanům.\n\nVojska Rudé armády projela Kladnem již 9. května cestou na pomoc Praze, slavnostní přivítání osvoboditelů v Kladně se pak uskutečnilo 11. května večer.\n\nV květnu na Kladensku padlo na straně povstání 157 lidí, mj. ligový fotbalista František Kloz.\n"}
{"id": "652785", "url": "https://cs.wikipedia.org/wiki?curid=652785", "title": "Girlanda", "text": "Girlanda\n\nGirlanda (z ital.), neboli věncoví je ozdobný závěs aranžovaný z květin, větví nebo ovoce někdy doplněný stuhami, kterým se od starověku zdobily budovy, oltáře a náhrobky ke slavnostním příležitostem. Mezi jednotlivými závěsnými body je obvykle charakteristickým způsobem prověšen do oblouku.\nGirlandy jsou zhotovovány více metodami. Časté je vázání, vypichování, proplétání a méně časté lepení. Jako floristická pomůcka je ve velkoobchodních prodejnách nabízen řetěz podložek z florexu, na němž lze girlandu snadno připravit. \"Výzdoba guirlandami neboli věncovím uvádí se již v dávných dobách řeckých i římských, kdy bez věncoví neobešla se žádná slavnost.\" popisuje Josef Vaněk v knize Moderní vazačství květin. Girlanda, jako dekorace v aranžování květin, je zdobena výhradně v dekorativním stylu.\n\nV sochařství a v architektuře se často vyskytuje jako plastický ornament, nazývaný také feston. Feston je výraz pro úsek (sekvenci) delší girlandy.\n\nOdvozeně je výraz girlanda používán i pro další závěsné, ale i jiné dekorace které působí liniemi.\n\nVýraz girlanda je také používán jako označení některých znaků psaného projevu v grafologii.\n\nVýrobci pásových dopravníků nazývají výrazem girlanda soustavu na sebe zavěšených valivých prvků, které slouží k přepravě materiálu. Tyto prvky tvoří velmi otevřený profil \"U\" nebo \"V\", jsou upevněny ve dvou nejvyšších bodech a materiál jimi prochází obloukem „girlandy“. \n\nGirlanda je používané příjmení v Itálii (např. Rocco Girlanda.\n\nV některých jazycích znamená girlanda také (kruhový) věnec, v angličtině a francouzštině označuje také vánoční řetězy a někdy se slova girlanda a feston užívají jako synonyma.\n\nJde zřejmě o jednu z nejstarších aranžovaných úprav z květů nebo plodů a zeleně. Girlanda je mimo věnce uváděna jako základní vazačská forma v 9. století. Tradiční girlanda si zachovávala svoji podobu po celá staletí a používala se pro mnoho slavnostních příležitostí, jako jsou dožínky, vítání mocnářů a prezidentů, svatby, loučení s branci a odjezd vojáků na frontu, oslavy padlých hrdinů nebo slavnostní plesy.\n\nPodle některých zdrojů je předpokládáno, že už od starověké Evropy byly vytvářeny girlandy a věnce, aby si dělníci vydělali peníze navíc v době mimo sklizeň až do vánoc, kdy nebyla jiná práce. Tento zdroj předpokládá, že tyto starověké zvyky daly základ girlandě jako vánoční ozdobě. Také uvádí, že na počátku 19. století se přírodní zeleň stala vzácnější v lesích a na venkově a proto byly používány girlandy plastové. Tato teorie má však slabiny, vznik vánočních svátků je pozdější tradici a girlandy byly používány během náboženských svátků během celého roku a zřejmě u většiny kulturních národů na planetě. Plastové girlandy jsou navíc pozdějším zvykem.\n\nV devatenáctém a na počátku 20. století se girlandy běžně používaly téměř při každé významné události jako slavnostní a příležitostná výzdoba sálů i rozlehlých exteriérů (například nádraží nebo i náměstí). V ČR se navazované aranžované girlandy používaly k vánočnímu ozdobení prodejen a někdy i domů ještě během 20. století.\n\nNa přelomu 19. a 20. století poklesla obliba girland z listů. Levnější dekorace napodobující girlandy z papíru, celofánu a později plastu se staly během 20. století oblíbenějšími, ovšem použití klasických girland při výzdobě vánočních akcí a plesů přetrvávalo. V období dramaticky se zhoršující ekonomické situace na konci 20. století a počátku 21. století\n\nHinduistická tradice používá girlandu z květin nazvanou „\"varmala\"“. Je spojena se zvykem v souvislosti s indickými svatebními tradicemi, pocházejícími z dávné historie. Dospělá dívka mezi nápadníky označila zvoleného životního partnera tím, že mu zavěsila květinovou girlandu kolem krku. Po tomto úkonu je bez prodlení vykonán svatební obřad.\n\n„\"Věncoví je pás nebo lemovka, zhotovená ze vždyzelenů… …aby svojí zelení, ladně zavěšenou v různých kombinacích, ovinováním kol sloupů a zábradlí, zrcadel, balkonů… …přispělo k výzdobě předmětů které by jinak mrtvě působily, nebo aby jim dodalo náležité svěžesti,… …upozornilo, že výzdobou touto se jedná o radostnou nebo slavnostní náladu.\"“(Josef Vaněk, 1928) \n\nGirlandy z květin jsou dodnes typickou ozdobou staveb i lidí při slavnostech v Indii, věnčí se jimi budovy, sochy, oltáře, svatebčané nebo významné osobnosti. Girlanda symbolizuje hojnost a štěstí a ve starověku se často užívala i na náhrobcích. Tam se také už od 3. století př. n. l. objevuje jako plastický kamenný ornament, který se pak v evropském umění opět hojně vyskytuje v renesanci, v baroku a v klasicismu.\n\nPoužití girland jako ozdoby rakve, nebo otevřené rakve, zmiňuje učebnice aranžování z 20. století. Také publikace \"To je floristika\" uvádí použití girlandy provedené jako ozdoba automobilů či smuteční ozdoba rakve z plodů, chvojí, travin a květenství. Jiné publikace uvádějí i použití řezaných květin, s tím, že při použití nesmí voda stékat z girlandy, připravené jako vypichované z živých květů. Většina publikací doporučuje girlandu jako vánoční dekoraci dveří.\n\nGirlanda jako podélná vertikální nebo horizontální linie rámuje celek, zvýrazňuje nebo zvětšuje daný rozměr. Obloukovitá horizontální linie přitom působí dekorativně i bez ozdob. Zdobení girland bývá vždy pojato jako vedlejší dekorativní prvek. Bývá používána jako lem. Bohatě ozdobené, ovocem a květy, girlandy byly motivem používaným od římských dob přes období středověku a baroka do počátku 20. století. S rozvojem architektonických stylů které odmítají ozdoby a zdobnost jako součást stavby, přestaly být girlandy jako reliéf v architektuře používány. Podobně ve výtvarném umění, kdy prostota stylu či jeho emotivní pojetí, ale především strhující linie a zřetelné výrazy ploch, nedávají mnoho prostoru pro použití girland.\nGirlandy se dělají nejčastěji z květin, chvojí a kombinované z více druhů materiálů, a to obvykle namotáváním materiálu na šňůru, lano nebo drát. Odborná literatura z druhé poloviny 20. století uvádí že se girlanda nevyvazuje na podložku, je používán motouz nebo drát.\n\nJosef Vaněk v roce 1928 zmiňuje jako příklad vhodného materiálu „\"mahón, buxus, Asparagus, jedli, buk, dub\"“. Jako materiál na který se navazuje uvádí drát nebo silný motouz.\n\nOdborná literatura z první poloviny 21. století uvádí, že při použití připraveného podkladového materiálu florex lze počítat s delší životností použitých řezaných květin. Tyto girlandy jsou vytvářeny jako vypichované aranžmá. Dále uvádí například i možnost použít slaměné podložky pro girlandy.\nGirlandy musí být zhotoveny pečlivě a pevně, protože se s nimi často manipulovalo a musela odolávat tvarovým změnám. Jejich profil by měl být stejný nebo pravidelně tvarovaný. Vaněk zmiňuje možnost upravit tvar nůžkami, protože tvar musí být pravidelný a stejnosměrný, s tím, že nestejnosměrnosti (zřejmě má na mysli nestejnoměrnosti, nepravidelnosti) působí rušivě. Na obou stranách byly zhotovovány úchyty, které se obvykle spojovaly při skladování a transportu.\n\nNěkdy je girlanda zhotovována proplétáním z několika prutů či větví. Aranžér vytvoří základní kostru a do ní jsou vplétány další materiály. Uvádí se i možnost zhotovit girlandu přilepováním materiálu na konstrukci.\n\nV publikaci Floristické techniky je uváděn čas k zhotovení namotávané girlandy o délce 2 metry, zhotovené z živého chvojí s přízdobami, včetně přípravy veškerých materiálů, 60- 80 minut. K zhotovení vypichované girlandy o délce 6,5 metrů, zhotovené z řezaných rostlin a zeleně, včetně přípravy veškerých materiálů, stejná publikace uvádí potřebný čas 80 - 100 minut.\n\nU girland v exteriérech je třeba počítat s vlivem povětrnosti, zejména srážek, které mohou girlandu zatížit a poškodit. Většina přízdob bývala vlivem počasí nevratně poškozena, s tím je třeba počítat i u výzdob girland z umělého chvojí. Živé materiály mívají, mimo girland připravovaných na Vánoce velmi krátkodobou životnost. Některé girlandy z květů, používané při stolování, mohou být esteticky znehodnoceny již během několika hodin. Girlandy jsou výrazným estetickým doplňkem, ekonomické použití takových ozdob je však třeba zvážit a přizpůsobit výběr materiálu záměru.\n\nNěkteré knižní publikace určené k vzdělávání v oboru aranžování květin uvádí zcela shodné rozdělení girland na stejné skupiny, podle stejných kritérií, a přinejmenším toto je důvodem jej zde zmínit, ačkoliv je jistě možné i jiné rozdělení.\n\nSeznam podle zmínek v učebnici aranžování (Kubíčková, Dagmar, 1978):\n\nJe zřejmé že některé zde uváděné materiály (primuly, máky, luční byliny) mají často životnost v řádu hodin, zvláště v interiéru, a pro tuto vlastnost je jejich širší použití nepraktické. Je možné nahradit tyto autory uváděné materiály vhodnými ve vlastní skladbě.\n\nObvykle bývaly zhotovovány z chvojí jehličnanů, ale někdy pro krátkodobé použití bylo používáno i větví listnáčů.\n\nKvětinové girlandy bývaly používány v době kdy bývá dostatek květin. Květiny se svazují do menších svazků, kytiček a ty se přivazovaly na dát nebo motouz. Používány byly pivoňky, růže (polyantky), jiřiny pro velké a konvalinky, hrachory a frézie pro drobnější girlandy. Novější publikace doporučují pro řezané květiny použití florexu.\n\nKombinované girlandy byly zhotovované z různých druhů rostlin. Bylo kombinováno chvojí a další materiály včetně kvetoucích jív a přirychlených primulí.\n\n\n\n"}
{"id": "652791", "url": "https://cs.wikipedia.org/wiki?curid=652791", "title": "Mammisi", "text": "Mammisi\n\nMammisi je novodobé označení pro zvláštní typ malého egyptského chrámu či svatyně nazývaného v egyptštině \"per meset\" – „dům/místo zrození“. Byl budován jako součást rozsáhlejších chrámových komplexů od doby 30. dynastie.\n\n\n"}
{"id": "652797", "url": "https://cs.wikipedia.org/wiki?curid=652797", "title": "Letohrádek Bellarie", "text": "Letohrádek Bellarie\n\nLetohrádek Bellarie (někdy též Bellaria) je rokokový letohrádek nacházející se v zahradách zámku a hradu Český Krumlov. \n\nNázev letohrádku je převzatý z italského slova \"bella\"/\"bello\", tedy slova označujícího něco krásného, čistý vzduch či krásnou píseň. V obecném kontextu se bellariemi však nazývaly zahradní rekreační stavby v dobách baroka patřící k palácům šlechty.\n\nLetohrádek Bellaria byl postaven v raně barokním slohu za časů Jana Kristiána z Eggenbergu v letech 1690–1692 V místě došlo nejprve k vylámání skály. Hned v roce 1690 byla celá stavba dokončena v hrubých rysech a zastřešena. V letech následujících se pracovalo na dekoracích. Jedenáct oken ze skleněných koleček bylo v roce 1692 doplněno malířem Melicharem Hoffengutem šestnácti slepými okny. Každé z oken pak neslo jedno číslo. Ten samý malíř také natřel na zeleno chrliče a pozlatil je. Jinak byla stavba zdoben štuky s rostlinnými motivy a monogramy Jana Kristiána I. z Eggenberku a Marie Arnoštky z Eggenberku od štukatéra Michaela Bianco. Za Jana Kristiána z Eggenberku došlo ještě k výstavbě nového schodiště a kamen.\n\nPozději za Schwarzenbergů několikrát přestavěn ve stylu rokoka pod dohledem stavitele Andrease Altomonteho (1699–1780). První rekonstrukce proběhla v roce 1746, kdy byl zřízen výtah na jídlo. V roce 1748 pak došlo k výzdobě sala terreny. Štuky provedl Matyáš André, nástropní fresku Josef Lederer. Další rekonstrukce pak proběhla v letech 1755–1757, kdy došlo k celkové přestavbě letohrádku ve stylu dolnorakouského rokoka. Všechny tyto přestavby se udály za časů knížete Josefa Adama ze Schwarzenbergu. Zásadní změnou byla nástavba druhého patra.\n\nV dalších stoletích pak již nebyla Bellarie výrazně přestavována. Měnila se pouze barevnost fasády, byl zřízen hromosvod. Část letohrádku byla rekonstruována v roce 1993 s dokončením dnešní podoby otáčivého hlediště. Došlo k rekonstrukci střechy, fasád a k vybudování prostor pro herce. Fresky obou podlaží a výzdoba grotty stále čekají na rekonstrukci.\n\nAutorem rokokových fresek obou pater letohrádku je třeboňský malíř František Jakub Prokyš (1713–1791). Pracoval na nich v letech 1755–1757.\n\nJedná se o osmibokou stavbu umístěnou na terase tzv. Horní zahrady. Má podélné tvar ve směru východ–západ. K oběma podélným stranám přiléhají kulisy zeleně. Přední část se otevírá dvoukřídlým schodištěm do prostoru zahrady, kde je v dnešní době umístěné otáčivé hlediště. Na odvrácené části se pak nachází zídka zahrady. Přízemí tvoří v podstatě podstavový sokol pro hlavní loď budovy. V západní části je umístěna kuchyně a místnost s tzv. kouzelným stolem, tedy výtahem potravin do prvního patra do prostoru salónu. Ve východní polovině se nachází grotta. Obě tyto místnosti jsou přístupné ze zahrady.\n\nPanstvo pak přistupovalo do prvního patra dvoukřídlým schodištěm ve směru východ–západ obepínající sokl přízemí. Vstup je umístěn doprostřed budovy do tzv. galerie, nebo tanečního sálu. Ve východní části byl pak umístěn salón s otevřeným krbem pro konzumaci potravin. Celé první patro je obepnuto římsou, po které bylo možno korzovat. Na tuto římsu je přístup ze severní strany po kočárových rampách. Druhé patro pak je přístupno dvoukřídlým točitým schodištěm s kovaným zábradlím, podpořené dvěma sloupy, vycházející od vstupu do prvního patra opět po vnější fasádě situované ve směru dnešního umístění otáčivého hlediště směrem jižním.\n\nVe druhém patře je dřevěná podlaha a jedna velká místnost rozdělená příčkami na dvě menší. Obě patra jsou zdobeny iluzivními rokokovými malbami od Františka Jakuba Prokyše (1713–1791). Spodní část letohrádku včetně dvoukřídlých schodišť jsou dekorovány bílými pilastry a volutovanou balustrádou, ostatní plochy jsou šedé. Dolní schodiště podpírá jeden kruhový oblouk s dvěma půloblouky po stranách. Horní část je v barvě růžové, bílé a šedé. Růžové jsou šambrány kolem bílých ... a dále pak meziokenní lizény. Růžové štukové římsy jsou doplněny štukovými bílými reliéfy. Ostatní plochy jsou šedé. Šambrány horního patra jsou ozdobeny volutami. Pod mansardovou střechou se pak nachází fabionová římsa.\n\nObjekt je zakončen mansardovou střechou pokrytou šindelem. Na vrcholku na každé straně jsou umístěné dvě měděné vázy. Po obou stranách ve směru hlediště jsou pak dva vikýře s volskými oky.\n\nDnes je Bellaria opatřena hromosvodem.\n\nV prvním podlaží ke kterému vede dvoukřídlé schodiště s balustrádou, umístěné ve směru jižním proti otáčivému hledišti se nachází dvě místnosti. Větší (vstupní) se nazývá gallerie (někdy též taneční sál), menší pak salón (či jídelna). Gallerie je vyzdobena sedmi alegorickými obrazy svobodných umění: hudba, geometrie, architektura, ... Motivy jsou doplněny dvojicemi muže a ženy a jsou zakomponovány do zahrad, k nimž byly pravděpodobně předlohou grafiky z Agsburku.\n\nDo druhého podlaží je přístup po točitém schodišti s kovaným zábradlím. Je galeriového typu a je vyzdobeno malbami s iluzivní architekturou, doplněnou vázami, girlandami a skupinami amorků.\n\nV kuchyni nacházející se v západní části přízemí se dochovalo otevřené ohniště s dymníkem a malou píckou. Kuchyně je spojena s místnosti, kde se nachází mašinérie tzv. kouzelného stolu na dopravu pokrmů do salonu.\n\nSala terrena (někdy též nazývaná Grotta) je vytesána ve skále na půdoryse osmiúhelníka. Na stropě jsou zbytky fresek od Josefa Lederera, na stěnách pak výklenky obklopené inkrustacemi. Inkrustace tvoří zbytky kamínků, škeblí a zrcátek. Na podlaze jsou zbytky barevných oblázků.\n\nV dobách českokrumlovských knížat se Bellarie využívala hlavně k odpočinku po procházce v zahradě, ale také k radovánkám. Například 7. prosince 1747 se před Bellarií konalo divadlo, ve kterém ztvárnil roli Asie sám Josef Adam ze Schwarzenbergu.\n\nV současnosti jsou zde šatny a provozní místnosti Jihočeského divadla, zbylé části jsou příležitostně otevřené veřejnosti.\n"}
{"id": "652802", "url": "https://cs.wikipedia.org/wiki?curid=652802", "title": "Kateřina Lojdová (1977)", "text": "Kateřina Lojdová (1977)\n\nKateřina Lojdová (* 22. ledna 1977) je česká herečka a dabérka. Vystudovala Pražskou konzervatoř a hraje v pražských divadlech. Je často k vidění v televizi, kde hraje v seriálu TV Nova \"Ulice\".\nByla vdaná za režiséra a herce Ondřeje Sokola, mají 2 děti.\n\nJejí hlas je hodně využívaný, ať již při dabování filmů či seriálů. Výběr z filmů:\n\nVýběr ze seriálů:\n\n"}
{"id": "652812", "url": "https://cs.wikipedia.org/wiki?curid=652812", "title": "Ian Stewart", "text": "Ian Stewart\n\nIan Andrew Robert Stewart (18. červenec 1938 – 12. prosinec 1985) byl skotský klávesista a zakladatel skupiny The Rolling Stones. Spolupracoval také se skupinou Led Zeppelin nebo kytaristou George Thorogoodem.\n"}
{"id": "652816", "url": "https://cs.wikipedia.org/wiki?curid=652816", "title": "Zpronevěra", "text": "Zpronevěra\n\nZpronevěra (někdy také \"defraudace\") je trestný čin definovaný v § 206 trestního zákoníku České republiky. Zpronevěry se pachatel (\"defraudant\") dopustí, pokud si přisvojí věc, která mu byla svěřena, a způsobí tak na cizím majetku škodu nikoli nepatrnou. Trestná je i samotná příprava.\n\nTento přečin se liší od skutkových podstat jiných trestných činů proti majetku, zejména krádeže (), neoprávněného užívání cizí věci (), zatajení věci () nebo poškození cizí věci () především tím, že daná věc byla pachateli majitelem výslovně svěřena, a od porušení povinnosti při správě cizího majetku () tím, že si ji pachatel úmyslně přivlastní.\n\n"}
{"id": "652817", "url": "https://cs.wikipedia.org/wiki?curid=652817", "title": "Orlickozáhorská brázda", "text": "Orlickozáhorská brázda\n\nOrlickozáhorská brázda je údolí a geomorfologický okrsek Orlických hor, který odděluje jejich hlavní hřbet od sousedních hor Bystřických.\n\nOrlickozáhorská brázda náleží do geomorfologického celku Orlické hory a podcelku Deštenská hornatina. Dlouhá je asi 16 kilometrů a je orientována ve směru severozápad – jihovýchod. Počátek se nachází na Černém potoku severně od osady Bedřichovka, konec pak u obce Neratov. Dělí se na dvě samostatné části, které od sebe odděluje bezejmenný příčný potok na jižním okraji obce Orlické Záhoří. Severně od něj se nachází plošší Bedřichovecká část, jižně uzavřenější Neratovská část. Západně je brázda ohraničena hlavním hřebenem Orlických hor, konkrétně sousedními okrsky Deštenský hřbet, Kunštátský hřbet a Anenský hřbet. Východně je ohraničena Bystřickými horami. Osu brázdy tvoří tok Divoké Orlice, kterým je současně vedena i česko-polská státní hranice.\n\nMaximální nadmořská výška brázdy je uměle stanovena na vrstevnici 790 metrů. V brázdě se nachází několik menších bezejmenných vrcholů s nadmořskou výškou okolo 700 metrů.\n\nCelou délkou brázdy jsou vedeny dvě souběžné silniční komunikace, každá po jednom břehu Divoké Orlice, jedna striktně po českém a jedna po polském území. Jediným místem, kde jsou propojeny, je most spojující Orlické Záhoří a Mostowice. Na českém území se jedná o silnici II/311 spojující Deštné v Orlických horách a Bartošovice v Orlických horách. Turistické značené trasy obvykle spojují obydlené lokality Orlickozáhorské brázdy s hlavním hřebenem Orlických hor. V severní části se nachází naučná stezka Bedřichovka\n\nV Orlickozáhorské brázdě se nachází zástavba několika obcí a osad. Plošší Bedřichoveckou část z větší části zaplňuje velká luční enkláva s obcí Orlické Záhoří a osadou Bedřichovka, na polské straně Mostowice a Lasówka. V uzavřenější Neratovské části jsou luční enklávy s osadami menší (Černá Voda, Nová Ves, Podlesí a Neratov, na polské straně Rudawa a Poniatów).\n\nBedřichoveckou část vyplňuje rozsáhlá luční enkláva, v Neratovské části se střídají luční enklávy menší velikosti s pásy zalesněnými převážně hospodářskými smrčinami. Status přírodních rezervací získaly podmáčené a rašelinné louky zejména v severním zakončení brázdy (Bedřichovka, Trčkovská louka, Hraniční louka a Velká louka, v jižním zakončení pak Neratovské louky). Česká část brázdy se nachází na území CHKO Orlické hory.\n"}
{"id": "652828", "url": "https://cs.wikipedia.org/wiki?curid=652828", "title": "Trance-Fusion", "text": "Trance-Fusion\n\nTrance-Fusion je instrumentální album Franka Zappy, které bylo vydáno v roce 2006.\n\n"}
{"id": "652829", "url": "https://cs.wikipedia.org/wiki?curid=652829", "title": "Bedřichovecká část", "text": "Bedřichovecká část\n\nBedřichovecká část Orlickozáhorské brázdy je údolí a část geomorfologické jednotky náležející do Orlických hor.\n\nBedřichovecká část náleží do geomorfologického celku Orlické hory, podcelku Deštenská hornatina a okrsku Orlickozáhorská brázda. Dlouhá je asi 8 kilometrů a je orientována ve směru severozápad – jihovýchod. Počátek se nachází na Černém potoku severně od osady Bedřichovka, konec pak na bezejmenném příčném potoku na jižním okraji obce Orlické Záhoří. Západně je ohraničena hlavním hřebenem Orlických hor, konkrétně okrsky Deštenský hřbet a Kunštátský hřbet, jižně na ní navazuje sousední část v rámci Orlickozáhorské brázdy Neratovská část. Východně je ohraničena Bystřickými horami. Osu brázdy tvoří tok Divoké Orlice, kterým je současně vedena i česko-polská státní hranice. Maximální nadmořská výška je uměle stanovena na vrstevnici 790 metrů.\n\nCelou délkou Bedřichovecké části jsou vedeny dvě souběžné silniční komunikace, každá po jednom břehu Divoké Orlice, jedna striktně po českém a jedna po polském území. Jediným místem, kde jsou propojeny, je most spojující Orlické Záhoří a Mostowice. Na českém území se jedná o silnici II/311 spojující Deštné v Orlických horách a Bartošovice v Orlických horách. Turistické značené trasy obvykle spojují obydlené lokality na dně údolí s hlavním hřebenem Orlických hor. V severní části se nachází naučná stezka Bedřichovka.\n\nBedřichoveckou část z větší části zaplňuje velká luční enkláva s obcí Orlické Záhoří a osadou Bedřichovka, na polské straně Mostowice a Lasówka. Status přírodních rezervací získaly zde se hojně vyskytující podmáčené a rešelinné louky (Bedřichovka, Trčkovská louka, Hraniční louka a Velká louka). Česká část se nachází na území CHKO Orlické hory.\n"}
{"id": "652830", "url": "https://cs.wikipedia.org/wiki?curid=652830", "title": "Zdeněk Folprecht (skladatel)", "text": "Zdeněk Folprecht (skladatel)\n\nZdeněk Folprecht (26. ledna 1900 Turnov – 29. října 1961 Praha) byl český hudební skladatel a dirigent.\n\nPo absolvování gymnázia studoval skladbu na Pražské konzervatoři u Josefa Bohuslava Foerstra. Ve studiu pokračoval na mistrovské škole u Vítězslava Nováka (skladba) a Václava Talicha (dirigování).\n\nOd roku 1939 byl dirigentem opery Slovenského národního divadla. Ředitelem opery byl tehdy Oskar Nedbal, který mu pomohl uvést na scénu jeho jevištní díla. Stal se součástí slovenského hudebního života. Řídil tehdy ještě amatérskou Slovenskou filharmonii a stal se jejím uměleckým šéfem. Nahrával pro rozhlas i na gramofonové desky a byl často zván na hostování do zahraničí.\n\nV pražském Národním divadle hostoval několikrát již během svého působení v Bratislavě. V roce 1939 byl Václavem Talichem angažován natrvalo a setrval až do roku 1961 jako dirigent a hlasový poradce. Často doprovázel sólisty Národního divadla při koncertních vystoupeních. Byl dále zván na hostování do zahraničí zejména na řízení operních děl českých skladatelů. Dostalo se mu i zahraničního ocenění. V roce 1947 ho rumunský král Michal l. jmenoval důstojníkem řádu Rumunské koruny.\n\nZemřel náhle v roce 1961. Je pohřben na Vyšehradském hřbitově.\n\n\n\n\n\n\n\n\n"}
{"id": "652832", "url": "https://cs.wikipedia.org/wiki?curid=652832", "title": "Ed Mann", "text": "Ed Mann\n\nEd Mann (* 14. ledna 1954) je bubeník, kterého nejvíce proslavila spolupráce s kytaristou Frankem Zappou v letech 1977-1988.\n\n\n"}
{"id": "652836", "url": "https://cs.wikipedia.org/wiki?curid=652836", "title": "Neratovská část", "text": "Neratovská část\n\nNeratovská část Orlickozáhorské brázdy je údolí a část geomorfologické jednotky Orlických hor.\n\nNeratovská část náleží do geomorfologického celku Orlické hory, podcelku Deštenská hornatina a okrsku Orlickozáhorská brázda. Dlouhá je asi 8 kilometrů a je orientována ve směru severozápad - jihovýchod. Počátek se nachází na bezejmenném potoku na jižním okraji obce Orlické Záhoří, konec pak u obce Neratov. Severně od ní se nachází sousední část v rámci Orlickozáhorské brázdy Bedřichovecká část. Západně je ohraničena hlavním hřebenem Orlických hor, konkrétně okrsky Kunštátský hřbet a Anenský hřbet, východně pak Bystřickými horami. Osu brázdy tvoří tok Divoké Orlice, kterým je současně vedena i česko-polská státní hranice.\n\nMaximální nadmořská výška brázdy je uměle stanovena na vrstevnici 770 metrů. V brázdě se nachází několik menších bezejmenných vrcholů s nadmořskou výškou okolo 700 metrů.\n\nCelou délkou brázdy jsou vedeny dvě souběžné silniční komunikace, každá po jednom břehu Divoké Orlice, jedna striktně po českém a jedna po polském území. Na území Neratovské části mezi nimi neexistuje propojení. Na českém území se jedná o silnici II/311 spojující Deštné v Orlických horách a Bartošovice v Orlických horách. Turistické značené trasy obvykle spojují obydlené lokality na dně údolí s hlavním hřebenem Orlických hor.\n\nNeratovská část Orlickozáhorské brázdy je poměrně úzkým údolím. Nevelké luční enklávy s osadami Černá Voda, Nová Ves, Podlesí a Neratov, na polské straně Rudawa a Poniatów, se zde střídají s pásy zalesněnými převážně hospodářskými smrčinami. V jižním zakončení se podél toku Divoké Orlice nachází přírodní rezervace Neratovské louky. Česká část údolí se nachází na území CHKO Orlické hory. Za zmínku stojí kulturní památka kostel Nanebevzetí Panny Marie v Neratově.\n"}
{"id": "652838", "url": "https://cs.wikipedia.org/wiki?curid=652838", "title": "Bellingham Bells", "text": "Bellingham Bells\n\nBellingham Bells je vysokoškolský letní baseballový tým v lize West Coast League. Jejich hlavním účelem je nabídnout svým fanouškům, sponzorům a partnerům dobrou baseballovou podívanou a zábavu v příjemné atmosféře.\n\nTým bývá skládán z hráčů z těch nejlepších vysokoškolských programů a za poslední roky si jim prošli kanadský nadhazovač Jeff Francis, nynější hráč St. Louis Cardinals Marc Rzepczynski a produkti okresu Whatcom nadhazovač Ty Taubenheim, pálkař Kevin Richardson a fotbalový quarterback Jack Locker.\n"}
{"id": "652853", "url": "https://cs.wikipedia.org/wiki?curid=652853", "title": "Whatcom Pavilion", "text": "Whatcom Pavilion\n\nWhatcom Pavilion je multifunkční arena pro 1 100 diváků na kampusu Whatcom Community College v Bellinghamu, v americkém státě Washington. Hrají v ní své domácí zápasy Whatcom Community College Orcas a Bellingham Slam.\n"}
{"id": "652857", "url": "https://cs.wikipedia.org/wiki?curid=652857", "title": "Goethův dub", "text": "Goethův dub\n\nGoethův dub byl až do svého zániku nejmohutnějším dubem České republiky. Pravděpodobně by se umístil i ve trojici nejstarších, ale věk nelze určit přesně. Dub definitivně zanikl zřejmě na konci 90. let 20. století, roku 1999 byla ukončena ochrana stromu.\n\n\nPůvodně prý býval označovaný jako nejkrásnější dub v Čechách. Už tomu ale musí být dlouho, protože již deset let nežije a v posledních letech mu z koruny moc nezbývalo. Přesné datum zániku stromu není uváděno, odumírání bylo postupné a pravděpodobně bylo jednou z příčin i nevhodné ošetření stromu. Minimálně do roku 2004 bylo torzo kmene ovětvené, v období mezi lety 2004 a 2009 byly větve z důvodu bezpečenosti odstraněny.\n\nPrvní anglický park v Českých zemích dal v letech 1783 – 1793 zbudovat Jan Rudolf Černín. V letech 1808-1810 dvakrát zámek navštívil Johann Wolfgang Goethe, který byl místním parkem nadšen, což hraběte velmi těšilo. Strom tedy ke svým osmistým \"narozeninám\" získal přízvisko po jedné z nejvýznamnějších osobností přelomu 18. a 19. století. Nebyl však jediným dubem, který měl s Goethem spojitost. Druhý – situovaný u pískovcové lavičky nedaleko pavilonu Lusthaus – si prý básník oblíbil ještě víc. Rád sedával pod jeho korunou a v pavilonu umístěném dál od ruchu zámku si zbudoval provizorní pracovnu.\n\nDubu byl věnován prostor v televizním pořadu Paměť stromů, konkrétně v dílu číslo 11, Stromy umělců. Patřil k nejstarším dubům na našem území. Podobný věk byl odhadován Žižkově dubu v Náměšti. Tisíc let věku pověsti přisoudily i Svatováclavskému dubu ve Stochově a Oldřichově dubu v Peruci, ale ty jsou podle odborných odhadů mladší.\n\nZámecký park byl založený na konci 18. století, ale mnohé dřeviny (především duby) jsou starší. Kromě nejstaršího (Goethova) tu můžeme najít ještě několik dalších dubů se zhruba osmimetrovým obvodem a věkem odhadovaným na 500 let. Některé z nich jsou stažené obručemi, nebo jinak ošetřené. Tyto stromy jsou považované za součást původního porostu. Další staré duby rostou u potoka, buky jsou o něco mladší. Žádný ze stromů však oficiálně není vyhlášený jako památný.\n\n\n"}
{"id": "652860", "url": "https://cs.wikipedia.org/wiki?curid=652860", "title": "Brownsville Station", "text": "Brownsville Station\n\nBrownsville Station byla americká rocková skupina, působící v 70. letech 20. století. Původní členové byli Cub Koda (kytara/zpěv), Mike Lutz (kytara/zpěv), T.J. Cronley (bicí) a Tony Driggins (baskytara/zpěv). Skupina se nejvíce proslavila písní \"Smokin' in the Boys Room\" z roku 1973.\n\n\n\n"}
{"id": "652864", "url": "https://cs.wikipedia.org/wiki?curid=652864", "title": "Josef Jonáš (lékař)", "text": "Josef Jonáš (lékař)\n\nMUDr. Josef Jonáš (* 29. července 1945 Náchod) je český lékař působící v některých oblastech alternativní medicíny, které on sám označuje jako přírodní medicínu. Je propagátorem některých směrů přírodního lékařství a autorem „metody řízené a kontrolované detoxikace organismu“. V roce 2008 obdržel za tuto metodu anticenu „zlatý Bludný balvan“ v kategorii jednotlivců. Jeho Institut celostní medicíny získal „zlatý Bludný balvan“ v roce 1999 v kategorii družstev za „rozvoj biorezonanční medicíny a zvláště za elektropolokontaktní určování léků“.\n\nVystudoval Lékařskou fakultu Univerzity Karlovy v Plzni. Studium ukončil promocí na téže škole v roce 1969. Krátce poté se stal primářem psychiatrického oddělení nemocnice v Chomutově.\n\nV roce 1992 v Praze otevřel privátní ordinaci přírodní medicíny. Jako jeden z prvních se v Česku začal na profesní bázi zabývat alternativní medicínou, zpočátku především staročínskou (akupunktura, pentagram) a staroindickou (ájurvéda, jóga atd.). Dále se zabýval metodami, jako jsou elektroakupunktura dle Volla, Vega, funkční diagnostika, biorezonance, makrobiotika, homeopatie, šiacu nebo manuální medicína.\n\nV roce 2014 zahájila Státní zemědělská a potravinářská inspekce s jeho firmou Joalis a s ní propojenou společností Economy class company správní řízení o udělení pokuty za protizákonnou klamavou reklamu, protože nesmí využívat slov „holografický“ a „hologramy“, které nemají žádný reálný vědecky prokazatelný základ, čímž získával konkurenční výhodu oproti ostatním obyčejným bylinným přípravkům na trhu.\n\nMetoda řízené a kontrolované detoxikace organismu má údajně řešit chronické zdravotní potíže. Podle Jonáše jsou příčinou zdravotních problémů různé druhy toxinů, které se usazují v lidském těle vlivem životního prostředí, životního stylu či v důsledku vlastních metabolických pochodů; mozek člověka je ale schopen rozpoznat „hologramy“ (obrazy) toxinů, infekcí a útvarů infekčních ložisek a může svými obrannými mechanismy spustit imunitní zásah k jejich zlikvidování. Preparáty pak mají, dle Jonáše, pomáhat organismu zbavit se toxických zátěží. Jonáš dostal za tuto metodu v roce 2008 zlatý Bludný balvan se zdůvodněním:\n\n\"„MUDr. Jonáš je svým způsobem geniální tím, jak do své „detoxikační medicíny“ zabudoval většinu existujících pseudovědeckých názorů a alternativních metod nejrůznější provenience, stáří a typu. Fantaskním konglomerátem ohromuje nejen pacienty, ale i lékaře. Vesměs to jsou metody teoreticky vyvrácené, odporující vědeckým poznatkům a neúčinné, pokud jde o diagnózu i terapii.“\"\n\n\n\n\n"}
{"id": "652869", "url": "https://cs.wikipedia.org/wiki?curid=652869", "title": "Smokin' in the Boys Room", "text": "Smokin' in the Boys Room\n\n\"Smokin' in the Boys Room\" je skladba, původně nahraná skupinou Brownsville Station v roce 1973 na albu Yeah!. Píseň se v roce 1979 objevila ve filmu Rock 'n' Roll High School. V roce 1985 píseň předělala skupina Mötley Crüe.\n"}
{"id": "652871", "url": "https://cs.wikipedia.org/wiki?curid=652871", "title": "Bellingham Sportsplex", "text": "Bellingham Sportsplex\n\nBellingham Sportsplex je multifunkční aréna v Bellinghamu, ve státě Washington. Aréna obsahuje dvě hřiště s umělou trávou, které jsou používány především pro halový fotbal, ledovou plochu, kterou používají zdejší amatérské hokejové týmy, školy krasobruslení a také hokejový tým Western Washington University.\n"}
{"id": "652873", "url": "https://cs.wikipedia.org/wiki?curid=652873", "title": "Martin Velíšek (výtvarník, 1963)", "text": "Martin Velíšek (výtvarník, 1963)\n\nMartin Velíšek (* 21. října 1963 Duchcov, Československo) je český výtvarník, který se zabývá sklem, malbou na plátno, animovaným filmem, obaly knih a CD, fotografií, sochařstvím a interiéry. Spolupracuje se skupinou Už jsme doma a spolupracoval na filmech \"Fimfárum Jana Wericha\" a \"Fimfárum 2\", za které získal České lvy za nejlepší výtvarné řešení a nejlepší výtvarný počin. Je také autorem osobité výtvarné výzdoby známé žižkovské hospody U vystřelenýho oka.\n"}
{"id": "652874", "url": "https://cs.wikipedia.org/wiki?curid=652874", "title": "Martin Velíšek", "text": "Martin Velíšek\n\nJméno Martin Velíšek nese více osobností:\n"}
{"id": "652875", "url": "https://cs.wikipedia.org/wiki?curid=652875", "title": "Silva Gabreta", "text": "Silva Gabreta\n\nSilva Gabreta je mezinárodní recenzovaný časopis, publikující odborné články, přehledy, zprávy a krátká sdělení z oblasti přírodních věd a ochrany přírody týkající se zejména oblasti Šumavy. Od roku 1996 vyšlo již 16 ročníků (od roku 2005 vycházejí 3 čísla ročně) a dvě speciální čísla, věnovaná vegetaci Vltavského luhu a rekonstrukci potenciální přirozené vegetace NP Šumava. Celkem bylo dosud publikováno přes 350 článků ze všech oborů, především od českých, německých a rakouských odborníků, zabývajících se výzkumem Šumavy (včetně Pošumaví, Českého lesa a Novohradských hor). Přibližně 70 % příspěvků je v angličtině, ale časopis je trojjazyčný a publikuje články také česky a německy. Časopis vydává Správa NP a CHKO Šumava, jeho odbornou úroveň garantuje dvacetičlenná redakční rada (složená z českých i zahraničních vědců) a přísné recenzní řízení každého rukopisu.\n\nISSN 1211-7420.\n"}
{"id": "652876", "url": "https://cs.wikipedia.org/wiki?curid=652876", "title": "Yeah!", "text": "Yeah!\n\nYeah! je třetí studiové album americké hardrockové skupiny Brownsville Station, vydané na začátku roku 1973. V hitparádě Billboard Hot 100 se album dostalo na třetí příčku, v britské UK Singles Chart na sedmadvacátou. Na tomto albu se nachází největší hit této skupiny „Smokin' in the Boys Room“, který později předělala například i skupina Mötley Crüe. Některé verze alba vydané ve Spojeném království a Irsku vyšly pod názvem \"\".\n\n"}
{"id": "652877", "url": "https://cs.wikipedia.org/wiki?curid=652877", "title": "Princip nejnižších privilegií", "text": "Princip nejnižších privilegií\n\nPrincip nejnižších privilegií (též \"princip minimálních privilegií\", \"nejnižší privilegia\") je v informatice označení pro metodu, při které jsou kvůli informační bezpečnosti přidělována uživatelům, programům či procesům nejnižší možná oprávnění, která umožní jeho správnou funkci. \"Nejméně privilegovaný uživatelský účet\" (\"LUA\", ) znamená, že všichni uživatelé v libovolném čase pracují s nejnižšími možnými oprávněními stejně jako aplikace jimi spouštěné.\n\nPrincip nejnižších privilegií je široce uznávaný způsob ochrany dat a funkčnosti před nebezpečnými chybami aplikací a nezasvěceným správcováním.\n\nPrincip nejnižších privilegií též známe jako princip nejnižší autority (\"Principle of least authority\" - POLA). \n\nJádro operačního systému obyčejně pracuje s maximálním oprávněním, protože je srdcem operačního systému a má přístup k hardwaru. Jednou ze základních povinností operačního systému, obzvlášť víceuživatelských, je správa a řízení dostupnosti hardwaru a požadavky na přístup k němu od běžících procesů.\nPokud jádro havaruje, mechanismy, kterými je stav udržovaný havarují s ním. Přestože pro CPU existuje možnost obnovení bez potřeby studeného resetu, kód, který pokračuje ve vykonávaní, není vždy optimální. Bezpečnost je sice stále prosazovaná, ale operační systém nedokáže vhodně reagovat na pády, protože je nedokáže detekovat. Důvodem je, že jádro se buď zastavilo, nebo počítadlo programu pokračovalo ve vykonávaní programu v nekonečném a obyčejně nefunkčním cyklu.\n\nPokud po havárii pokračuje vykonávání načítáním a spuštěním kódu trojského koně, autor škodlivého kódu se může zmocnit řízení veškerých procesů. Princip nejnižších privilegií nutí kód běžet s nejnižším stupněm oprávnění, takže v tomto případě — nebo v situaci, kdy vykonávání pokračuje z neočekávané lokality — vykonávaný kód nemá možnost napáchat větší škody. Jedna z metod používaných na dosažení tohoto efektu může být implementována přímo v hardwaru mikroprocesoru. V architektuře x86 výrobce navrhl čtyři (ring 0 - ring 3) „módy“. (Tento výraz může být matoucí, protože termín \"mód\" je v některých operačních systémech uváděn v souvislosti s množinou bitů spojující se s daným prostředkem).\n\nTermín „nejnižší privilegium“ bývá často nepochopen a občas nesprávně zaměněn s konceptem TCSEC - zmenšení důvěryhodné výpočetní báze (TCB). Zmenšení je daleko přísnějším požadavkem, který je použitelný jen pro funkčně silnější zajišťovací třídy, konkrétně B3 a A1 \n\nNejnižší privilegium bývá často spojované s metodou zvanou privilege bracketing, což je přijetí nevyhnutelných privilegií v nejbližším možném momentě a jejich zrušení okamžitě po tom, co nejsou nezbytně nutná - to pomáhá vyhnout se dopadům vyplývajícím z chybného kódu, který neúmyslně využívá větší privilegia než jaká skutečně potřebuje. Nejnižší privilegium bývá též interpretované v souvislosti s distribucí DAC práv. Příkladem je uplatnění toho, že umožnění přístupu na čtení a zápis do souboru F uživateli U porušuje princip nejnižšího privilegia, pokud U stačí na dokončení své úlohy pouze právo na čtení souboru F. \n\nV některých operačních systémech můžeme narazit na implementaci, ve které se procesy vykonávají s množinou potenciálních a množinou aktivních privilegií. Samotné množiny privilegií se dědí od rodiče, o čemž rozhoduje sémantika \"fork()\". Spustitelný soubor vykonávající privilegovanou funkci může být označen množinou oprávnění, logickým rozšířením pojmů set user ID a set group ID. Dědění souborových privilegií procesem je určené sémantikou skupiny systémových volaní \"exec()\". Přesný způsob, kterým potenciální a aktuální privilegia procesů a souborová privilegia vzájemně interagují, může být složitý. Prakticky, princip nejnižšího privilegia je vykonávaný přinucením procesu běžet pouze s oprávněními vyžadovanými vykonávanou úlohou. Dodržování tohoto modelu je poměrně složité a náchylné na chyby.\n\nNejstarším historickým případem nejnižšího privilegia je pravděpodobně zdrojový kód \"login.c\", který začíná vykonávání s právy superuživatele (root) a ve chvíli, kdy už je nepotřebuje, odebírá jejich pomocnou \"setuid()\" s nenulovým argumentem.\n\n\n\n\nPodle Jamesa Whittakera není v praxi skutečně nejnižší privilegium definovatelné a taktéž není možné ho dosáhnout. Neexistuje žádný způsob, jak vyhodnotit nejnižší počet privilegií, které bude proces kdy potřebovat na vykonání svých funkcí. Je totiž nemožné zjistit všechny hodnoty proměnných, které zpracuje, všechny adresy, které bude potřebovat, přesný čas vykonávání atd.Nejlepším praktickým řešením je omezení privilegií tak, aby se eliminovala ta, u kterých předpokládáme, že nebudou nikdy potřebná. Toto řešení se však ukazuje jako velmi odlišné od minimální množiny privilegií. Takovéto omezení podstatně snižuje efektivitu provedení nejnižšího privilegia. \n\nPodle Matta Bishopa je dalším omezením nespojitost kontroly, kterou má operační prostředí (bezpečný operační systém) nad privilegii pro jednotlivé procesy.\nV reálné praxi je téměř nemožné řídit přístup procesu k paměti, čas běhu procesu, adresy vstupních a výstupních zařízení nebo módy s přesností potřebnou na eliminaci přesné množiny privilegií, která bude proces nezbytně potřebovat. To poněkud redukuje použitelnost tohoto principu. \n\nPůvodní formulace pochází od Saltzera a Schroedera: \n\nPeter J. Denning se tomu ve svém článku \"Operační systémy tolerantní vůči chybám\" věnoval v širší perspektivě při popisu 4 základních principů tolerance vůči chybám.\n\nDynamické přiřazování privilegií bylo ještě dříve popsáno Rogerem Needhamem v roce 1972.\n\n\n\n"}
{"id": "652879", "url": "https://cs.wikipedia.org/wiki?curid=652879", "title": "Sweet Jane", "text": "Sweet Jane\n\n„Sweet Jane“ je skladba skupiny The Velvet Underground, vydaná v roce 1970 na albu \"Loaded\". Píseň napsal frontman skupiny Lou Reed, který ji v pozdějších letech hrál i při svých sólových koncertech. Podle časopisu Rolling Stone se skladba umístila na pozici 335 v jejich seznamu 500 nejlepších písní všech dob.\n\n\n"}
{"id": "652880", "url": "https://cs.wikipedia.org/wiki?curid=652880", "title": "Šmu'el Avital", "text": "Šmu'el Avital\n\nŠmu'el Avital (: שמואל אביטל) je izraelský politik a bývalý poslanec Knesetu za Izraelskou stranu práce.\n\nNarodil se 22. dubna 1951 v Casablance v Maroku. V roce 1953 přesídlil do Izraele. Vystudoval Ben Gurionovu univerzitu. Sloužil v izraelské armádě, kde získal hodnost plukovníka (Aluf Mišne). Pracoval jako agronom. Hovoří hebrejsky, arabsky a anglicky.\n\nPůsobil jako vedoucí odboru Strany práce pro mošavy. V izraelském parlamentu zasedl po volbách v roce 1992, v nichž kandidoval za Stranu práce. Zasedal ve výboru pro ekonomické záležitosti, výboru House Committee a výboru pro záležitosti vnitra a životního prostředí.\n\nVe volbách v roce 1996 mandát neobhájil. V letech 2001-2002 se stal jako nečlen Knesetu ministrem bez porfeje ve vládě Ariela Šarona. Někdy je jeho ministerský post také popisován jako Ministr pro sociální koordinaci.\n\n"}
{"id": "652885", "url": "https://cs.wikipedia.org/wiki?curid=652885", "title": "Marko Marulić", "text": "Marko Marulić\n\nMarko Marulić (18. srpna 1450 – 5. ledna 1524) byl spisovatel chorvatského humanismu původem ze Splitu (díky tomu získal také přídomek \"Splićanin\"). Psal v čakavském nářečí.\n\nMarulić pocházel z urozené rodiny původem ze Splitu. Tam také studoval humanistickou školu a předpokládá se, že studoval také i v Padově. Byl velmi aktivní v boji proti Osmanské říši, která v této době pustošila celou Dalmácii. Svá díla psal stejně jako řada dalších autorů, latinsky, ale kromě toho sepsal i řadu v chorvatském jazyce. Několik sonetů napsal také v italštině. Právě díky latinsky psaným pracím se proslavil v Evropě; Chorvatsko si jej ale hlavně cení za přínos národní středověké humanistické literatuře, jejímž centrem byl Dubrovník a potažmo celá Dalmácie. Boji proti Turkům věnoval rozsáhlé básnické cykly \"Molitva suprotiva Turkom\" (Modlitba proti Turkům), či \"Judita\".\n\n"}
{"id": "652887", "url": "https://cs.wikipedia.org/wiki?curid=652887", "title": "Šlomo Bochbot", "text": "Šlomo Bochbot\n\nŠlomo Bochbot ( שלמה בוחבוט) je izraelský politik a bývalý poslanec Knesetu za Izraelskou stranu práce.\n\nNarodil se 8. listopadu 1942 v Maroku. V roce 1954 přesídlil do Izraele. Vystudoval střední školu. Sloužil v izraelské armádě, kde získal hodnost seržanta (Samal). Pracoval jako starosta. Hovoří hebrejsky a francouzsky.\n\nPůsobí jako starosta města Ma'alot-Taršicha. Byl členem vedení Strany práce a místopředsedou Fóra rozvojových měst. V izraelském parlamentu zasedl po volbách v roce 1992, v nichž kandidoval za Stranu práce. Zasedal ve výboru pro ekonomické záležitosti, výboru finančním a výboru pro záležitosti vnitra a životního prostředí. Byl rovněž členem vyšetřovací komise k beduínskému sektoru.\n\nVe volbách v roce 1996 nebyl zvolen. Později přešel do strany Kadima, ale z ní rovněž odešel. Zůstává starostou v Ma'alot-Taršicha.\n\n"}
{"id": "652892", "url": "https://cs.wikipedia.org/wiki?curid=652892", "title": "Call to Power II", "text": "Call to Power II\n\nCall to Power II je strategická hra, pokračování .\n\nJde o pokračování hry Civilization, která musela být přejmenována na Call to Power II kvůli sporu firmy Activision s firmou Microprose. Firma Activision už nikdy od té doby nemůže použít slovo Civilization pro své hry.\n\nCall to Power II je vlastně taková jiná civilizace, která se podobá té naší. Hra zahrnuje zakládání měst, rozvoj infrastruktury, diplomacie i vědy. Od první Civilisation vydané na počátku devadesátých let se na konceptu hry v dalších dílech nic podstatného nezměnilo. Přibyla jen lepší grafika, pestřejší a vyváženější sada bojových jednotek a propracovanější a pohodlnější ovládání. První Call To Power přinesl několik inovací.\n\n\nhttp://bonusweb.idnes.cz/call-to-power-ii-utajena-civilizace-dut-/Recenze.aspx?c=A001127_calltopower2_bw\n"}
{"id": "652895", "url": "https://cs.wikipedia.org/wiki?curid=652895", "title": "Haná Hadád", "text": "Haná Hadád\n\nHaná Hadád (: חנא חדד, \"Hane Chadad\", : حنا حداد) je izraelský policista a politik. Bývalý poslanec Knesetu za Izraelskou stranu práce.\n\nNarodil se 19. dubna 1919 v obci Džiš. Vystudoval střední školu. Pracoval jako policejní vyšetřovatel. Hovoří arabsky a anglicky.\n\nPůsobil jako asistent ministra vnitřní bezpečnosti Izraele. Roku 1988 byl členem izraelské delegace při OSN. Publikoval v listu \"al-Sunara\".\n\nV izraelském parlamentu zasedl po volbách v roce 1992, v nichž kandidoval za Stranu práce. Mandát ale získal až dodatečně, v červenci 1995, jako náhradník za Avrahama Burga. Zasedal ve výboru pro vzdělávání a kulturu a výboru pro záležitosti vnitra a životního prostředí. Byl místopředsedou Knesetu. Ve volbách v roce 1996 nebyl zvolen.\n\n"}
{"id": "652898", "url": "https://cs.wikipedia.org/wiki?curid=652898", "title": "Seznam měst v Litvě", "text": "Seznam měst v Litvě\n\nPodle údajů Litevského departmentu statistiky z roku 2009 je v Litvě 103 měst. Dále jsou uvedeny údaje z archívu Litevského departmentu statistiky.\n\nPomnožné číslo má většina názvů litevských obcí, nejčastěji takové, které mají zakončení na -ai nebo měkce na -iai (všechny názvy tohoto typu); tyto jsou rodu mužského. Z názvů jiného typu, které jsou v (po)množném čísle lze namátkou jmenovat:\nrod ž. mn. č., -os: Dusetos, Širvintos, Salos, Viešintos, Vyžuonos; \nrod ž. mn. č., -ės: Eišiškės, Rūdiškės, Grigiškės, Semeliškės, Dieveniškės, Krakės; \nrod m. mn. č., -ys: (zde je to případ od případu různé!): Kaišiadorys, Švenčionys, Bezdonys, Butrimonys, Skiemonys, Šimonys; \nale: rod m. jedn. č., -ys: (zde je to případ od případu různé!): Pandėlys, Panevėžys, Pasvalys, Papilys, Pašušvys, Pašvitinys, Skaistgirys, Vadžgirys, Žaiginys\nNázvy obcí, zakončené na -a nebo -ė jsou v jedn. č. rod ž., zakončené na -as jsou v jedn. č. rod m., zakončené na -is jsou v jedn. č. rod m. nebo rod ž., zakončené na -ius jsou v jedn. č. rod m.\n\nÚdaje o počtu obyvatel jsou z roku 2010.\n\n\n\nSprávní dělení Litvy, klikací mapka s okresy\n\nV roce 2001 bylo v Litvě 106 měst. Od té doby 3 bývalá města pozbyla status města a stala se městysy:\n\n"}
{"id": "652901", "url": "https://cs.wikipedia.org/wiki?curid=652901", "title": "Eli Dajan", "text": "Eli Dajan\n\nEli Dajan (: אלי דיין) je izraelský politik a bývalý poslanec Knesetu za stranu Ma'arach a Izraelskou stranu práce.\n\nNarodil se 25. října 1949 v El Kelaa des Sraghna v Maroku. V roce 1963 přesídlil do Izraele. Vystudoval právo na Hebrejské univerzitě. Sloužil v izraelské armádě, kde získal hodnost plukovníka (Aluf Mišne). Pracoval jako právník. Hovoří hebrejsky, francouzsky a anglicky.\n\nV letech 1978–1991 byl starostou Aškelonu. Předsedal hnutí \"Oded\". Počátkem 80. let 20. století se angažoval ve straně Tami. V izraelském parlamentu zasedl poprvé po volbách v roce 1988, v nichž kandidoval za střechovou kandidátku Ma'arach, do níž se tehdy sdružila i Strana práce. Zasedal ve výboru pro jmenování rabínských soudců, výboru pro ústavu, právo a spravedlnost, finančním výboru a výboru pro záležitosti vnitra a životního prostředí. Opětovně byl zvolen ve volbách v roce 1992, nyní již za samostatně kandidující Stranu práce. Byl členem výboru pro televizi a rozhlas, výboru pro status žen, výboru státní kontroly, výboru finančního a výboru House Committee. Předsedal podvýboru pro bankovnictví. Byl rovněž předsedou poslaneckého klubu Strany práce. V letech 1995–1996 působil také na postu náměstka ministra zahraničních věcí Izraele.\n\nVe volbách v roce 1996 mandát neobhájil.\n\n"}
{"id": "652903", "url": "https://cs.wikipedia.org/wiki?curid=652903", "title": "Cub Koda", "text": "Cub Koda\n\nMichael \"Cub\" Koda (1. říjen 1948 - 1. červenec 2000) byl americký rockový zpěvák, kytarista skladatel, diskžokej a hudební kritik. Nejvíce se proslavil se skupinou Brownsville Station a písní \"Smokin' in the Boys Room\", kterou později předělala skupina Mötley Crüe.\n\n"}
{"id": "652905", "url": "https://cs.wikipedia.org/wiki?curid=652905", "title": "Gedalja Gal", "text": "Gedalja Gal\n\nGedalja Gal (: גדליה גל, narozen 14. února 1933) je izraelský politik a bývalý poslanec Knesetu za stranu Ma'arach a Izraelskou stranu práce.\n\nNarodil se v obci Magdi'el (dnes součást města Hod ha-Šaron). Vystudoval odbornou střední školu. Sloužil v izraelské armádě, kde získal hodnost podplukovníka (Sgan Aluf). Pracoval jako agronom. Hovoří hebrejsky a anglicky.\n\nPůsobil jako vyslanec hnutí izraelských mošavů. V izraelském parlamentu zasedl poprvé po volbách v roce 1988, v nichž kandidoval za střechovou kandidátku Ma'arach, do níž se tehdy sdružila i Strana práce. Zasedal ve výboru pro ekonomické záležitosti a výboru finančním. Opětovně byl zvolen ve volbách v roce 1992, nyní již za samostatně kandidující Stranu práce. Byl předsedou finančního výboru.\n\nVe volbách v roce 1996 mandát neobhájil.\n\n"}
{"id": "652908", "url": "https://cs.wikipedia.org/wiki?curid=652908", "title": "The MOFO Project/Object", "text": "The MOFO Project/Object\n\nMOFO je hudební album Franka Zappy, vydané v Zappa Family Trust v roce 2006, materiál byl nahrán v roce 1966, tedy album bylo vydané ke 40. výročí nahraní materiálu.\n\nDisc 1:\n\nDisk 2:\n\nDisc 1:\n\nDisk 2:\n\n\nDisk 3:\n\n\nDisk 4:\n\n\n"}
{"id": "652912", "url": "https://cs.wikipedia.org/wiki?curid=652912", "title": "Pini Šomer", "text": "Pini Šomer\n\nPini Šomer (: פיני שומר) je izraelský politik a bývalý poslanec Knesetu za Izraelskou stranu práce.\n\nNarodil se 19. října 1951. V izraelském parlamentu zasedl po volbách v roce 1992, do nichž šel za Stranu práce. Mandát ale obdržel až dodatečně, 28. května 1996, jako náhradník po rezignaci poslance Avrahama Kac-Oze. Do činnosti Knesetu se ale nestačil zapojit, nestihl ani složit oficiální přísahu, protože o den později se konaly nové volby a 17. června 1996 mandáty členů dosavadního Knesetu zanikly.\n\n"}
{"id": "652918", "url": "https://cs.wikipedia.org/wiki?curid=652918", "title": "Čtvrtá ruka", "text": "Čtvrtá ruka\n\nČtvrtá ruka (v originále \"The Fourth Hand\") je román amerického spisovatele Johna Irvinga, vydaný v roce 2001 v USA. Z anglického originálu ho do češtiny přeložil Ivan Ryčovský.\n\nCelý děj se točí okolo amerického zpravodaje, kterému se stane v Indii vážná nehoda. V přímém přenodu mu lev ukousne levou ruku. S nadějí čeká, že mu bude umožněna transplantace. Jistá žena mu nabízí končetinu svého manžela, má to jeden háček – její muž je živý a plný elánu. \n\n"}
{"id": "652920", "url": "https://cs.wikipedia.org/wiki?curid=652920", "title": "Shabab Oman", "text": "Shabab Oman\n\nRNOV \"Shabab Oman (\"Mládí Ománu\"), dříve Captain Scott\" (\"Kapitán Scott\"), je loď třídy barkentina, kterou využívá Ománské královské námořnictvo. Jejím domovským přístavem je Maskat.\n\nZpočátku se jednalo o škuner postavený roku 1971 ve skotském městě Buckie ze dřeva skotského dubu a uruguayské borovice. V roce 1977 koupil škuner sultán Kábús bin Saíd a loď změnilo své jméno na to současné. Roku 1979 ji získalo námořnictvo a začalo ji využívat jako výcvikovou loď, na které se učňovští rekruti ze Sultánových ozbrojených sil, Královské stráže a Královské policie učí navigaci a ovládání lodě. V roce 1984 byl škuner předělán na barkentinu.\n\n\"Shabab Oman\" je jedno z největších plavidel své doby na světě, které je dosud v aktivní službě a schopno plavby. V rámci tréninkového programu navštěvuje přístavy v arabských a jinak spřátelených zemích. Cestovala již do mnoha zemí včetně Austrálie, Francie, Japonska, Spojeného království, Spojených států amerických, Ruska a států při Středozemním moři.\n\n"}
{"id": "652923", "url": "https://cs.wikipedia.org/wiki?curid=652923", "title": "John Coghlan", "text": "John Coghlan\n\nJohn Robert Coghlan (* 19. září 1946, Dulwich, Londýn, Anglie, Spojené království) je anglický rockový bubeník.\n\nRoku 1962 se stal členem skupiny The Spectres; ta se později přejmenovala na Status Quo a Coghlan v ní působil do roku 1981, kdy jej nahradil Pete Kircher. Později působil například ve skupině Partners in Crime, které se však nedostalo žádných větších úspěchů. Roku 1983 se podílel na nahrávkách superskupiny The Rockers, ve které hráli Roy Wood, Phil Lynott a Chas Hodges.\n\nPozději založil vlastní skupinu John Coghlan's Diesel, která však nikdy nedostala nahrávací smlouvu a žádné nahrávky tak nevydala. Dále byl členem skupin John Coghlan's Quo a King Earl Boogie Band. V letech 2012 až 2014 znovu vystupoval se skupinou Status Quo, která byla obnovena ve své klasické sestavě.\n\n"}
{"id": "652931", "url": "https://cs.wikipedia.org/wiki?curid=652931", "title": "Kaple Božího Těla (Praha)", "text": "Kaple Božího Těla (Praha)\n\nKaple Božího Těla (někdy uváděna též jako kostel Božího Těla) byla zděná gotická kaple s vysokou centrální hranolovou (nebo polygonní) věží, která stávala na pražském Karlově náměstí od roku 1393. Ve své době se svou originální architekturou a duchovním zaměřením řadila mezi nejpozoruhodnější stavby nejenom v Čechách, ale i ve střední Evropě.\n\nV roce 1782 byla odsvěcena a proměněna ve skladiště. Zbořena byla po roce 1789.\n\nPři archeologickém výzkumu v souvislosti s plánovanou úpravou Karlova náměstí byly na jaře roku 2011 na křižovatce Ječné a Reslovy ulice objeveny zbytky kaple a několik hrobů. Hlavní část kaple by měla být právě pod touto ulicí. Zdivo ale na místě nezůstalo, pouze pozůstatky základů. Podle dobových pramenů byla kaple zbořena a stavební materiál znovu využit.\n\nKaple byla postavena Václavem IV. v letech 1382–1393 na místě dřevěné věže, kterou nechal postavit jeho otec Karel IV. ve středu tehdejšího Dobytčího trhu, dnešního Karlova náměstí. Zasvěcena byla Nejsvětějšímu Tělu a Krvi Páně, Panně Marii a svatým Felixi a Adauktovi. \n\nV dřevěné věži, která byla předchůdcem kaple Božího Těla, se od roku 1354 každý rok na první pátek po Velikonocích vystavovaly svaté ostatky. Ty získal Karel IV. a byly to Longinovo kopí, hřeby a trny z Kristovy koruny, houba, části z dřeva kříže, z Kristových rouch, z ubrusu z Poslední večeře a další. Tento každoroční svátek se podle nejcennějších relikvií nazýval svátkem svatého kopí a hřebů Páně. Do Prahy na ten den přicházeli poutníci. Svátek se slavil i po postavení kaple Božího Těla. Podle záznamů Beneše Krabice z Veitmile poutníci zaplnili celé náměstí. Poutníkům, kteří v Praze na tento svátek zemřeli, byl vyhrazen hřbitov u rotundy sv. Longina. \n\nShromáždění lidí během svátku se později využívalo také k vyhlašování důležitých ustanovení. Např. 24. dubna 1411 byla z věže vyhlášena částečná konfiskace důchodů a majetku pražských duchovních. V roce 1416 se zde přijímalo pod obojí, v roce 1420 zde byl vyhlášen odboj proti Zikmundovi a v roce 1437 zde byla vyhlášena kompaktáta. V roce 1524 zde kázal Thomas Müntzer. Do roku 1610 se ke kapli Božího Těla také konala třídenní smuteční procesí, která vypravovala pražská univerzita z Karolina u příležitosti výročí smrti Karla IV.\n\nKaple také sloužila pohřbům, především univerzitních profesorů a vědců, jako poslední zde byl pochován Jan Campanus Vodňanský v roce 1622. Kapli těsně obklopoval drobný hřbitov.\n\nV roce 1609 byla rekonstruována věž kaple. Roku 1622 získalo kapli do správy Tovaryšstvo Ježíšovo, které si zřídilo svou rezidenci v domech přiléhajících ke kapli. Jezuité zprvu plánovali zbudovat novou kolej okolo kaple, tedy ve středu náměstí, ale brzy tento plán přehodnotili a místo toho pro výstavbu koleje začali skupovat domy v jihovýchodní části náměstí. Výstavba této koleje vyvrcholila stavbou nového kostela svatého Ignáce, nicméně kaple Božího Těla zůstala ve správě jezuitů i nadále, až do zrušení řádu v roce 1773. Tehdy byla dočasně předána do správy farnosti u kostela svatého Vojtěcha, ale v roce 1784 byla zrušena a odsvěcena a v roce 1789 byla prodána měšťanu Václavu Lieberovi ke zboření.\n\nJejí podobu můžeme nalézt na několika výtvarných památkách. \n\nJejí nejstarší zobrazení kolem roku 1400 je miniatura na špičce ceremoniálního picího poháru patrně Václava IV. Kaple je na něm zobrazena na půdorysu osmicípé hvězdy. Centrální hranolová věž má čtvercový půdorys, kolem ní je věnec osmi kaplí a kolem nich hradební zeď s cimbuřím na půdorysu čtyřlístku. \n\nDále je vyobrazena v rukopisné bibli Václava IV. na třech iluminacích. Jedna iluminace ji zobrazuje na vrcholu kalicha ve tvaru čtyřlístku, tedy velmi podobně jako na picím poháru.\n\nKaple je zobrazena i na několika panoramatických kresbách Prahy. Známá je kolorovaná kresba z roku 1605 z doby Rudolfa II., která se stala předlohou Sadelerova prospektu. Nalezneme ji také v katedrále svatého Víta na dřevěném reliéfu z roku 1621-1630, který zachycuje útěk zimního krále Fridricha Falckého z Prahy. \n\nPísemné zprávy o tvaru kaple jsou velmi kusé. První písemná zpráva pochází až z roku 1700 a kaple je popisována kronikářem Janem Beckovským jako kostel na způsob hvězdy. \n\n\n\n"}
{"id": "652933", "url": "https://cs.wikipedia.org/wiki?curid=652933", "title": "Co Bůh? Člověk?", "text": "Co Bůh? Člověk?\n\nCo Bůh? Člověk? je lyrická duchovní báseň (píseň) Bedřicha Bridela vydaná tiskem roku 1659. Tvoří ji 70 osmiveršových slok a šestnáctiveršový úvod. Základní myšlenkou je srovnání Boha a člověka.\n\nV úvodní části se Bridel nepřímo srovnává s Bohem. Zatímco ten je v básni opěvován pro svou moc, dokonalost, bezchybnost, slávu a krásu, člověku se dostává kritiky, přičemž vychvalování Boha je tím působivější, čím je kritika člověka za pozemské hříchy, zbabělost nebo nezbožnost ostřejší. Autor zřejmě záměrně opakuje některá slova či slovní spojení (např. „hnis a psota“), aby ještě vystupňoval dojem opravdové odpornosti. V tomto ostrém kontrastu vystupuje Bůh jako trojjediná bytost (Otec, Syn a Duch svatý).\n\nVe druhé části díla jsou ostré protiklady částečně potlačeny a autor popisuje zjevení Boha, přičemž jsou užívány otázky, na něž není možná odpověď. V posledních několika verších (epilogu) dokončuje Bridel srovnání člověka s Bohem tak, že člověka označuje za malého červíčka před obrovským Bohem, kterému se plně odevzdává. Doslova „Já, ten nejmenší cvrček, k nohám trůnu jeho padám, zeměplazí červíček, cosi v temnostech předkládám.“ Účelem tohoto díla nepochybně není pouze oslava Boha, ale také filozofické zamyšlení nad Svatou Trojicí.\n\n"}
{"id": "652935", "url": "https://cs.wikipedia.org/wiki?curid=652935", "title": "Micha'el Chariš", "text": "Micha'el Chariš\n\nMicha'el Chariš (: מיכאל חריש, rodným jménem Michael Hirsch; * 28. listopadu 1936) je izraelský politik a bývalý poslanec Knesetu za stranu Ma'arach a Izraelskou stranu práce.\n\nNarodil se v Temešváru v Rumunsku a v roce 1950 přesídlil do Izraele. Sloužil v izraelské armádě jako důstojník v Brigádě Golani. Vystudoval v bakalářském programu ekonomii a politologii na Hebrejské univerzitě. Pracoval jako ekonom. Hovoří hebrejsky, anglicky, francouzsky, maďarsky a rumunsky.\n\nPůsobil jako vedoucí odboru \"Šiluv\" ve Straně práce. Byl členem vedení Veřejné rady pro sovětské Židovstvo. Předsedal asociaci pro vojáky ve městě Giv'atajim. Zasedal také ve vedení Strany práce, jejímž byl generální tajemníkem.\n\nV izraelském parlamentu zasedl poprvé po volbách v roce 1973, v nichž kandidoval za střechovou kandidátní listinu Ma'arach, do níž se tehdy sdružila i Strana práce. Zasedal ve výboru pro ekonomické záležitosti, výboru pro veřejné služby a podvýboru pro energetiku. Mandát obhájil ve volbách v roce 1977. Nastoupil coby člen do výboru pro zahraniční záležitosti a obranu, výboru House Committee a výboru pro ekonomické záležitosti. Předsedal společnému výboru pro energetiku. Opětovně byl zvolen ve volbách v roce 1981. Stal se členem výboru pro zahraniční záležitosti a obranu a předsedou společného výboru pro energetiku a společného výboru pro kanál k Mrtvému moři. Zvolení se dočkal i ve volbách v roce 1984. Zastával pak funkci člena výboru pro zahraniční záležitosti a obranu. Předsedal společnému výboru pro mzdy vojáků z povolání, podvýboru pro volbu rakouského prezidenta Kurta Waldheima a podvýboru pro podporu exportu. Byl rovněž předsedou parlamentní vyšetřovací komise k dopravní nehodovosti. Mandát si udržel i ve volbách v roce 1988, stále stejně jako v předchozích volbách za kandidátní listinu Ma'arach. Předsedal finančnímu výboru Knesetu.\n\nZvolen byl také ve volbách v roce 1992, nyní již za samostatně kandidující Stranu práce. V letech 1992–1996 pak zastával vládní post ministra průmyslu, obchodu a práce Izraele.\n\nV lednu 2011 se stal prozatímním úřadujícím předsedou Strany práce, poté co ji opustil její dosavadní předseda Ehud Barak. V září téhož roku byla ve vnitrostranických volbách zvolena předsedkyní Šeli Jachimovič.\n\n"}
{"id": "652940", "url": "https://cs.wikipedia.org/wiki?curid=652940", "title": "GONN", "text": "GONN\n\nGONN je garage rocková skupina z Keokuku v Iowě. V roce 2004 byla skupina uvedeno do \"\"Iowa Rock 'n' Roll Music Association Hall of Fame\"\". Po rozpadu této skupiny vznikla kapela ILMO Smokehouse.\n\n"}
{"id": "652946", "url": "https://cs.wikipedia.org/wiki?curid=652946", "title": "Joram Las", "text": "Joram Las\n\nJoram Las (: יורם לס) je izraelský politik a bývalý poslanec Knesetu za Izraelskou stranu práce.\n\nNarodil se 30. ledna 1945. Sloužil v izraelské armádě, kde dosáhl hodnosti majora (Rav Seren). Vystudoval lékařství na Hebrejské univerzitě. Pracoval jako lékařský školitel. Hovoří hebrejsky a anglicky.\n\nPůsobil jako zástupce děkana na lékařské škole při Telavivské univerzitě. Zastával vysoké úřednické posty na ministerstvu zdravotnictví.\n\nV izraelském parlamentu zasedl po volbách v roce 1992, v nichž kandidoval za Stranu práce. Stal se členem výboru státní kontroly a výboru práce a sociálních věcí. Předsedal podvýboru pro státní podniky, podvýboru pro hospitalizaci a podvýboru pro péči o duševní zdraví v armádě.\n\n"}
{"id": "652949", "url": "https://cs.wikipedia.org/wiki?curid=652949", "title": "Ma'ša Lubelsky", "text": "Ma'ša Lubelsky\n\nMa'ša Lubelsky (: מאשה לובלסקי) je izraelská politička a bývalá poslankyně Knesetu za Izraelskou stranu práce.\n\nNarodila se 25. prosince 1936 v Herzliji. Vystudovala střední školu. Pracovala ve školství. Hovoří hebrejsky, anglicky a jidiš.\n\nPůsobila jako generální tajemnice organizace Na'amat. Zasedala v ústředním výboru odborové centrály Histadrut.\n\nV izraelském parlamentu zasedla po volbách v roce 1992, v nichž kandidovala za Stranu práce. Byla členkou výboru pro imigraci a absorpci, výboru pro záležitosti vnitra a životního prostředí a výboru pro zahraniční záležitosti a obranu. Kromě toho působila v letech 1992-1996 jako náměstkyně ministra průmyslu a obchodu Izraele.\n\n"}
{"id": "652958", "url": "https://cs.wikipedia.org/wiki?curid=652958", "title": "Ora Namir", "text": "Ora Namir\n\nOra Namir (: אורה נמיר) (1. září 1930, Chadera – 7. července 2019, Tel Aviv) byla izraelská politička a poslankyně Knesetu za stranu Ma'arach a Izraelskou stranu práce.\n\nNarodila se 1. září 1930 v Chadeře. V roce 1936 se s rodiči přestěhovala do vesnice Chogla, kde získala základní vzdělání. Sloužila jako důstojnice v izraelské armádě během války za nezávislost. Vystudovala semináře Lewinsky a Giv'at ha-Šloša a klasická studia a literaturu na Hunter College v New Yorku. Pracovala jako vysoká úřednice. Hovoří hebrejsky a anglicky.\n\nJiž po volbách do Knesetu roku 1951 pracovala jako sekretářka koaličních stran v Knesetu. Byla tajemnicí izraelské delegace u OSN a generální tajemnicí organizace Na'amat v Tel Avivu v letech 1967–1979]]. V letech 1975–1978 předsedala výboru předsedy vlády pro status žen. Byla členkou vedení Strany práce.\n\nV izraelském parlamentu se objevila poprvé po volbách v roce 1973, v nichž kandidovala za střechovou kandidátní listinu Ma'arach, do níž se tehdy sdružila i Strana práce. Zasedala ve výboru pro vzdělávání a kulturu a výboru pro veřejné služby. Mandát obhájila ve volbách v roce 1977. Nastoupila coby členka do výboru pro vzdělávání a kulturu (tomu i předsedala) a výboru státní kontroly. Předsedala také podvýboru pro uzavření porodnice v Tel Avivu a podvýboru pro odchody z center denní péče. Byla rovněž předsedkyní společného výboru pro kriminalitu mladistvých. Opětovně byla zvolena ve volbách v roce 1981. Stala se členkou výboru pro státní kontrolu. Předsedala výboru pro vzdělávání a kulturu a podvýboru pro sport. Zvolení se dočkala i ve volbách v roce 1984. Zastávala pak funkci člena výboru pro státní kontrolu a předsedala výboru práce a sociálních věcí. Mandát si udržela i ve volbách v roce 1988, stále stejně jako v předchozích volbách za kandidátní listinu Ma'arach. Předsedala výboru práce a sociálních věcí.\n\nZvolena byla také ve volbách v roce 1992, nyní již za samostatně kandidující Stranu práce. V následujícím volebním období pak zastávala vládní posty. V roce 1992 to byla funkce Ministryně životního prostředí Izraele, od konce roku 1992 do roku 1996 pak Ministryně práce a sociálních věcí Izraele. V květnu 1996, jen pár dnů před volbami, rezignovala na křeslo poslankyně. Na její místo pak usedl Cvi Nir.\n\nPo odchodu z parlamentní politiky v letech 1996–2000 zastávala post izraelské velvyslankyně v Číně a Mongolsku.\n\n"}
{"id": "652960", "url": "https://cs.wikipedia.org/wiki?curid=652960", "title": "Jiří Novák (houslista)", "text": "Jiří Novák (houslista)\n\nJiří Novák (5. září 1924, Horní Jelení – 10. září 2010, Praha) byl český houslista, primárius Smetanova kvarteta.\n\nNa housle začal od čtyř let pod vedením profesora Böhma, později Karla Hoffmanna a Emila Leichnera. Na Pražské konzervatoři byl žákem profesora Jindřicha Felda. V letech 1946–1948 byl koncertním mistrem a sólistou Českého komorního orchestru založeného Václavem Talichem. V letech 1948–1952 studoval na Akademii múzických umění v Praze u profesora Jaroslava Pekelského.\n\nOd roku 1947 do roku 1989 byl primáriem Smetanova kvarteta. Jeho příchod do kvarteta znamenal pro tento soubor strmý vzestup na domácí i světová pódia a tím se Smetanovo kvarteto stalo nejvýraznějším představitelem české komorní hudby a je i dnes významnou součástí světové hudební scény.\n\nV letech 1969–1992 působil i na AMU jako profesor v oboru housle.\n\n"}
{"id": "652961", "url": "https://cs.wikipedia.org/wiki?curid=652961", "title": "Cvi Nir", "text": "Cvi Nir\n\nCvi Nir (: צבי ניר) je izraelský politik a bývalý poslanec Knesetu za Izraelskou stranu práce.\n\nNarodil se 14. srpna 1946. V izraelském parlamentu zasedl po volbách v roce 1992, do nichž šel za Stranu práce. Mandát ale obdržel až dodatečně, 21. května 1996, jako náhradník po rezignaci poslankyně Ory Namir. Do činnosti Knesetu se ale nestačil zapojit, nestihl ani složit oficiální přísahu, protože o pár dní později později se konaly nové volby a 17. června 1996 mandáty členů dosavadního Knesetu zanikly.\n\n"}
{"id": "652964", "url": "https://cs.wikipedia.org/wiki?curid=652964", "title": "Rotunda svatého Vavřince", "text": "Rotunda svatého Vavřince\n\nRotunda svatého Vavřince je zaniklá románská rotunda a po rozšíření také kostel v Praze 1 na Starém Městě, na jehož místě dnes stojí kostel sv. Anny. Existence rotundy byla objevena při archeologickém průzkumu v letech 1956–1957.\n\nPůvodně zde stála klasická rotunda s kruhovou lodí a půlkruhovou apsidou, která vznikla asi v 1. polovině 12. století u raně feudálního dvorce. Ve 30. letech 13. století si zde zřídil komendu řád templářů a rotundu přestavěl tak, že zboural původní apsidu a ke kruhové lodi přistavěl podélný zužující se prostor s novou podkovovitou apsidou. Starší i novější zdi byly z opukových kvádříků, zdi postavené při přestavbě původní rotundy se vyznačují většími a pečlivěji opracovanými kvádříky. \n\nV roce 1312 byl řád templářů zrušen a kostel s komendou koupili johanité a o rok později jej prodali dominikánkám z kláštera sv. Anny na Újezdě. Z roku 1355 pochází ještě zmínka o kostelu sv. Vavřince, v roce 1365 se již nazývá chór sv. Anny. Dominikánky kostel používaly od jeho nabytí v roce 1313, ale zároveň už probíhala výstavba lodi dnešního kostela sv. Anny. \n\nRománský kostel byl zbořen po polovině 14. století.\n\n"}
{"id": "652968", "url": "https://cs.wikipedia.org/wiki?curid=652968", "title": "The Honeydrippers", "text": "The Honeydrippers\n\nThe Honeydrippers byla britská rocková superskupina, působící v 80. letech 20. století. Jejími hlavními členy byli Robert Plant (Led Zeppelin), Jimmy Page (The Yardbirds, Led Zeppelin) a Jeff Beck (The Yardbirds). Skupinu v roce 1981 založil Plant a v původní sestavě figurovali například kytaristé Robbie Blunt a Andy Silvester. V roce 1984 skupina vydala své první EP s názvem \"\", na němž již hráli, vedle Planta, také Page, Beck, Paul Shaffer, Brian Setzer, Dave Weckl a Nile Rodgers. Později skupina již žádné album nenahrála.\n\n"}
{"id": "652974", "url": "https://cs.wikipedia.org/wiki?curid=652974", "title": "Mahogany Rush", "text": "Mahogany Rush\n\nMahogany Rush je kanadská rocková skupina, jejíž frontmanem je Frank Marino. Skupina byla populární v 70. letech 20. století. Členové skupiny byli Paul Harwood (baskytara), Jimmy Ayoub (bicí), Frank Marino (kytara, zpěv) a jeho bratr Vince Marino (kytara).\n\n\n"}
{"id": "652983", "url": "https://cs.wikipedia.org/wiki?curid=652983", "title": "Kostel svatého Jana Evangelisty Na bojišti", "text": "Kostel svatého Jana Evangelisty Na bojišti\n\nKostel svatého Jana Evangelisty Na bojišti byl románský kostel v Praze na Novém Městě v místě dnešního domu čp. 465 v Kateřinské ulici. Odkryt byl při archeologických pracích v letech 1929 a 1982. Pozůstatky kostela jsou chráněny jako kulturní památka České republiky.\n\nKostel byl postaven před rokem 1183 Alžbětou Uherskou na památku vítězství jejího manžela Bedřicha nad Soběslavem II. na tomto místě v bitvě roku 1179, kterou zvrátil výsledek předchozí bitvy u Loděnice. Za husitských válek byl kostel pobořen a během třicetileté války úplně zanikl.\n\nBitvu a založení kostela popsal Jarloch (1165–1228) ve svém díle \"Letopis Jarlocha, opata kláštera milevského\", pokračování Kosmovy kroniky.\n\nStavba orientovaná z východu na západ měla obdélnou loď s polokruhovou apsidu na východě, na západní průčelí byla přisazena čtyřboká věž. V jižní zdi prolomený portál vedl do plochostropé lodi, zaklenuté v západní části dvěma poli křížové klenby, střední sloupek pod klenbou nesl tribunu. Základy lodi i věže byly provázané, zdi na nich byly silné 1,7 – 2 metry. Kostelík měl na délku přibližně 10 metrů a na šířku přibližně 7 metrů. V bezprostřední blízkosti kostela nebyly při archeologických pracích zjištěny žádné středověké pohřby.\n\n\n"}
{"id": "652984", "url": "https://cs.wikipedia.org/wiki?curid=652984", "title": "Peter Daltrey", "text": "Peter Daltrey\n\nPeter James Daltrey (* 25. březen 1946, Londýn, Anglie, Spojené království) je britský rockový hudebník, známý jako zpěvák a skladatel ve skupinách Kaleidoscope a Fairfield Parlour, také hrál měl svoji sólovou kariéru.\n\n"}
{"id": "652986", "url": "https://cs.wikipedia.org/wiki?curid=652986", "title": "Jaroslav Foltýn (skladatel)", "text": "Jaroslav Foltýn (skladatel)\n\nJaroslav Foltýn (* 9. dubna 1927 Ostrava) je český dirigent, hudební skladatel a pedagog.\n\nPo maturitě na reálném gymnáziu studoval na Ústavu hudby a zpěvu v Ostravě hru na varhany, klavír, skladbu a dirigování. V roce 1946 vykonal státní zkoušku ze hry na klavír v Brně a pokračoval soukromým studiem dirigování u Otakara Paříka a skladby u Viléma Petrželky. Od roku 1946 až do roku 1964 byl sbormistrem, korepetitorem a dirigentem Slezského divadla v Opavě. Vedle toho působil jako skladatel Armádního uměleckého souboru Víta Nejedlého v Praze.\n\nV roce 1964 se stal ředitelem Lidové konzervatoře v Ostravě a od roku 1967 učitelem na Lidové škole umění v Opavě. Spolupráci se Slezským divadlem nepřerušil a často zde hostoval jako korepetitor a dirigent. Založil a řídil \"Orchestrální sdružení slezských učitelů.\"\n\nJeho život a dílo z velké části ovlivnila jeho manželka Drahomíra Foltýnová roz. Horečková (1927–2013). Poznali se při studiu na reálném gymnáziu v 17 letech. Od té doby dělali vše spolu, také spolu učili na Lidové škole umění v Opavě. Měli spolu tři děti (Petr Foltýn, Jana Foltýnová, Dagmar Foltýnová).\n\nJe autorem několika set skladeb pro estrádní a taneční orchestry i pro dechovku. V oblasti vážné hudby jsou významné jeho skladby se slezskou tematikou a hudba k činoherním představením.\n\n\n\n\n"}
{"id": "652987", "url": "https://cs.wikipedia.org/wiki?curid=652987", "title": "Przemysław Czerwiński", "text": "Przemysław Czerwiński\n\nPrzemysław Czerwiński (* 28. července 1983, Piła, Velkopolské vojvodství) je polský atlet, jehož specializací je skok o tyči.\n\nNejvětší úspěch své kariéry zaznamenal v roce 2010 na evropském šampionátu v Barceloně, kde vybojoval výkonem 575 cm bronzovou medaili. Na předchozím ME v atletice 2006 v Göteborgu obsadil ve finále 5. místo.\n\nV roce 2008 reprezentoval na letních olympijských hrách v Pekingu, kde skončil jedenáctý.\n\n"}
{"id": "652988", "url": "https://cs.wikipedia.org/wiki?curid=652988", "title": "Lípa Karoliny Světlé", "text": "Lípa Karoliny Světlé\n\nLípa Karoliny Světlé (také známa jako lípa ve Světlé) je památným stromem první dámy českého románu. Roste ve Světlé pod Ještědem, na návsi v historické části vesnice, kde autorka strávila mnoho let a napsala podstatnou část svého literárního díla.\n\n\nLípa roste na návsi, jihozápadně od věže kostela. Kmen je v celé výši otevřený, dutý a nezastřešený, na kosterních větvích je patrný prořez staršího data (patrně nepříliš odborný), mladší větve jsou zkrácené a stažené, aby se kmen nerozlomil.\n\nKarolina Světlá se do Světlé pod Ještědem dostala díky svému manželovi - byla to jeho rodná ves, kam Karolinu odvezl, aby přišla na jiné myšlenky po smrti jediné dcery Boženky. Před chalupou nedaleko kostela stála stará lípa, kterou spisovatelka zachytila v povídce Lesní panna - příběhu, který Světlé odvyprávěl její tchán:\n\n\"Vpravo vedle rychtářova stavení rozkládala prastará, dutá lípa kostrbaté mechem obrostlé větve. Byla to lípa zvláštní, celý den v ní hučelo, šumělo a zpívalo zrovna jako v neděli na kruchtě o velké. Snad se tomu byla přiučila, že stála tak blízko kostela.\"\n\nPopis lípy i poloha u kostela odpovídají přesně. Příliš přesně s ohledem na to, že uteklo 150 let, přičemž Světlá ji popisuje tak, jako vypadá nyní. To by nebylo neobvyklé u pětisetletého stromu, ale lípě je odhadováno 250 let. Když se spisovatelka do Světlé nastěhovala, byla lípa (podle tohoto odhadu) jen 90 let stará a nemohla tudíž vypadat, jako nyní. Pokud pomineme možnost autorčiny jasnozřivosti, nelze vyloučit, že je odhad poněkud podhodnocený.\n\nLípě byl věnován prostor v televizním pořadu Paměť stromů, konkrétně v dílu číslo 11, Stromy umělců.\n\n\n"}
{"id": "652990", "url": "https://cs.wikipedia.org/wiki?curid=652990", "title": "Zend Engine", "text": "Zend Engine\n\nZend Engine je v informatice název open source skriptovacího engine (virtuální stroj) známý hlavně pro svoji důležitou úlohu v jazyce PHP, který je využíván převážně pro generování dynamických webových stránek. Původně ho vyvinuli studenti Andi Gutmans a Zeev Suraski v době, kdy studovali na Izraelském technologickém institutu (Technion). Společně později založili firmu Zend Technologies v izraelském Ramat Gan. Jméno Zend vzniklo kombinací jejich rodných jmen Zeev a Andi.\n\nPrvní verze Zend Engine byla vydána v roce 1999 po boku PHP verze 4. Byl napsán jako vysoce optimalizovaný modulární backend, který bylo možné využít i mimo PHP aplikace. Jeho výkonnost, spolehlivost a rozšiřitelnost hrála významnou roli při zvyšování popularity PHP. Aktuální verze je Zend Engine 3 a je jedním ze základů PHP verze 7. Zdrojový kód pro Zend Engine je volně dostupný pod \"PHP Licence\" od roku 2001 jako open source projekt. Několik programátorů z celého světa dobrovolně věnuje svůj čas a schopnosti na rozšíření a zlepšení jeho zdrojového kódu.\n\n\n"}
{"id": "652991", "url": "https://cs.wikipedia.org/wiki?curid=652991", "title": "Občanská válka v Libyi (2011)", "text": "Občanská válka v Libyi (2011)\n\nObčanská válka v Libyi začala demonstracemi a protesty v návaznosti na protesty v jiných arabských zemích. Libyjci protestovali od 13. ledna 2011 hlavně proti vůdci Muammaru Kaddáfímu. Režim reagoval střílením do demonstrantů a nasazením armády včetně letadel k potlačení protestů. Počty mrtvých se různí, samotná Libye 23. února přiznávala 300, Itálie odhadovala až tisíc. Demonstrovalo se především v největších městech (Tripolis, Benghází, Al Bayda), ale i jinde. Demonstrující podpalovali policejní stanice, dostaly se jim do rukou i vojenské zbraně a situace dospěla až k otevřenému povstání. Na stranu odpůrců režimu se postupně přidaly i části pravidelných ozbrojených sil. Režim pak postupně přišel o celý východ Libye, libyjsko-egyptskou hranici začali hlídat vzbouřenci.\n\nSpekulovalo se o tom, že plukovník Kaddáfí zemi opustil. Ten však dne 22. února vystoupil v televizi a prohlásil, že „vůdcem revoluce“, kterou vede již déle jak 40 let, zůstane. Zároveň pohrozil, že začnou jatka. Vyzval také své příznivce k veřejné podpoře, den na to se jich však sešlo jen asi 150. 28. února poskytl západním médiím rozhovor, ve kterém odmítl rezignaci, protože nezastává žádnou oficiální funkci a postěžoval si na to, že jej západní země opustily a nerozumí politickému systému Libye. Také se vyjádřil v tom smyslu, že všichni jeho lidé jej „milují“ a zemřeli by, aby ho ochránili.\n\nPoté, co režim ztratil kontrolu nad východem země, kde se nachází mj. druhé největší libyjské město Benghází, začali tamní lidé oslavovat a odevzdávat ukořistěné zbraně. Při oslavách začali používat červeno-zeleno-černé vlajky, připomínku období před Kaddáfím. Pod kontrolou Kaddáfího zůstalo jen několik měst na západě země a především hlavní město Tripolis, o které média předpokládaly nejtěžší boje, protože Kaddáfí se nemínil vzdát a opřít se mohl minimálně o svou elitní prezidentskou gardu, kterou tvořilo 3 000 dobře vyzbrojených a vycvičených mužů. Podle zpráv z místa byli v ulicích hlavního města tanky a žoldáci z cizích zemí, které Kaddáfí najal a kteří stříleli i po těch, co se snažili pomoci zraněným.\n\nJako vedoucí složka povstání se zformovala Dočasná národní přechodná rada (arabsky: الجمهورية الليبية al-Jumhūriyya al-Lībiyya), též označovaná jako Národní rada. Tato rada uskutečnila svoje ustavující setkání 5. března 2011 v Benghází, kdy se také označila za „jediného představitele celé Libye“ a zemi začala označovat pojmenováním Libyjská republika. První zemí, která Radu oficiálně uznala jako představitele libyjského státu, byla Francie 10. března 2011. Z arabských států jako první uznal rebely ustavenou vládu Katar, který také jako první z arabských zemí vojensky podpořil vytvoření bezletové zóny nad Libyí.\n\nIbrahim Dabáší, velvyslanec Libye při OSN, v rozhovoru pro televizi Al-Džazíra mimo jiné prohlásil, že se „jedná o genocidu“ a že „je to konec režimu Muammara Kaddáfího“. Vlivný egyptský duchovní Jusúf al-Karadáví vydal na Muammara Kaddáfího fatvu a vyzval k jeho fyzické likvidaci.\n\nNa stranu povstalců se krátce po vypuknutí povstání přidala řada členů diplomatické reprezentace Libye v zahraničí, včetně Libyjské mise v Praze. Vztahy s Tripolisem rovněž přerušila velvyslanectví ve Spojených státech, Austrálii, Indii, Malajsii. K těmto velvyslanectvím se rovněž připojili vyslanci k Lize arabských států. \n\nVětšina zemí Evropské unie násilí odsoudila a volala po dialogu. Podle deníku EUobserver jsou výjimkou pouze Itálie a Česko: článek cituje Silvia Berlusconiho, který v rozhovoru s novináři tvrdí, že „se situace vyvíjí a on nechce nikoho rušit“. Český ministr zahraničí Karel Schwarzenberg podle článku mluvil o možnosti pádu Kaddáfího jako o katastrofě. Ministr však později tato slova popřel a označil citaci jako „blbost“ s tím, že za slovy o tom, že by se EU neměla do situace příliš vměšovat, stojí. Nicméně jednotlivé země EU začaly z Libye evakuovat své občany. Česká republika nakonec vyzvala všechny své občany k opuštění země, v neděli 27. února uzavřela své velvyslanectví a evakuovala jeho pracovníky.\n\nRada bezpečnosti OSN dne 26. února jednala o sankcích proti Libyi a rozhodla o zablokování Kaddáfího účtů, o úplném zbrojním embargu a dokonce i o tom, že Mezinárodní trestní soud v Haagu bude vyšetřovat Kaddáfího masakry. Spojené státy již také uvalily ekonomické sankce a nevyloučily ani použití síly, naproti tomu Evropská unie zatím o sankcích jedná a vojensky zakročit neplánuje. Ruský prezident Medvěděv pak označil použití vojenské síly proti vlastnímu národu za nepřijatelné a označil Kaddáfího za politickou mrtvolu, která musí odejít. Rusko by však i přes to vojenský zásah zemí NATO považovalo za porušení mezinárodního práva.\n\nDne 17. března 2011 byla Radou bezpečnosti OSN poměrem hlasů 10:0 (při absenci pěti států – Německa, Brazílie, Indie – a dvou ze stálých členů RB, Ruska a Číny) schválena rezoluce RB OSN č. 1973/2011, zakazující všechny lety ve vzdušném prostoru Libye, s výjimkou humanitárních, a povolující členským státům použití síly, mimo okupace, k ochraně životů civilního obyvatelstva a obydlených území Libyjské arabské džamáhíríje před je ohrožujícími útoky. Při porovnání průběhu aliančního vojenského angažmá s mandátem RB OSN: 1. NATO nemělo mandát /Aliance není regionální organizací ve smyslu Charty OSN/, 2. NATO svojí politikou sledovalo změnu režimu a k tomu rezoluce RB nedávají žádné zmocnění, 3. došlo k porušení rezolucí RB OSN dodávkami zbraní a poskytnutím vojenského výcviku povstalcům, 4. nebyl dodržen princip nestrannosti při vynucování přijaté rezoluce RB. Ochrana civilistů byla zajišťována systematickým ničením ozbrojených mezinárodně uznávané vlády. Případ Libye je posuzován, že nejde o nelegální vojenskou intervenci, ale o velmi výrazné překročení mandátu RB OSN. Aliančnímu zásahu dne 19. 3. 2011 předcházely zásahy jiných zemí. Francie zahájila letecké útoky na vládní síly, údajně v součinnosti se spojenci. Tato součinnost měla podobu neformálního rozhovoru francouzského prezidenta Nicolase Sarkozyho s americkou ministryní zahraničních věcí Hillary Clintonovou. Francie zahájila letecké útoky na vládní síly, prý v koordinaci s britským premiérem Davidem Cameronem na konferenci v Paříži, na které jim bylo dáno na vědomí, že francouzská vojenská akce již začala. Okolnosti nasvědčují tomu, že Francie své spojence překvapila a postavila je před hotovou věc, protože se snažila být vůdčí zemí v těchto událostech. Ještě téhož dne si svoji politiku Francie nechala v Paříži posvětit lídry arabských států. Americký postoj ke krizi se vyvíjel pozvolna. Americký prezident Barack Obama už od konce roku prosazoval zásadu, že Muammar Kaddáffí by se měl vzdát moci a v souvislosti s tím Spojené státy uvalily na Libyi sankce a pracovaly na mezinárodní koalici, která by krizi řešila. Zpočátku bylo také NATO proti tomu, že se Aliance jako organizace zúčastní vojenské intervence v Libyi. V počáteční fázi se Aliance soustředila na evakuaci cizích státních příslušníků ze země a poskytnutí humanitární pomoci.Na přelomu února a března 2011, kdy síly věrné Kaddáffímu začaly mít nad povstáním převahu, se politika NATO změnila a Aliance začala zdůrazňovat potřebu vojenského zásahu \n\nV odpoledních hodinách 18. března 2011 vyhlásil Muammar Kaddáfí pod tlakem rezoluce okamžité příměří a zastavení vojenských operací na území Libye.\nPřes toto prohlášení 19. března pokračovaly dělostřelecké a letecké útoky na Benghází, a svědci hlásili, že byl pozorován vstup Kaddáfího pozemních jednotek do města. Kaddáfího vláda popřela pokračování bojových akcí a útoky připsala povstalcům, údajně ve snaze vyprovokovat zahraniční intervenci v zemi.\n\n\n\n\n\n\n\n\n\n\n\n\n\n\n\n\n\n\nS odůvodněním, že vyhlášené příměří nebylo dodržováno, byla dne 19. března 2011 zahájena intervence za účasti zejména amerických, britských a francouzských vzdušných sil, jejímž deklarovaným cílem bylo vytvoření bezletové zóny, zastavení postupu Kaddáfího pozemních sil, ukončení bojů a ochrana civilního obyvatelstva.\n\nAčkoliv rezoluce RB OSN č. 1973/2011 hovoří pouze o ochraně civilního obyvatelstva, vyjádření i kroky koalice států OSN, které se angažovaly v Libyi, fakticky vedly k podpoře povstalců proti vládě Muammara Kaddáfího. Tato podpora pak byla zdůvodňována, zejména ke konci války, nebezpečím, které měl dle některých předních osobností koalice režim představovat vůči civilistům.. Kritici pak tvrdí, že tímto přístupem mezinárodní koalice přesáhla daný právní mandát.\n\n1.7. Francie otevřeně přiznala, že vyzbrojila povstalce zbraněmi shazovanými z letadel. Tento krok byl kritizován některými státy, zejména Ruskem a Čínou, jakožto porušování embarga OSN na dovoz zbraní do Libye. Francie na kritiku odpověděla s tím, že tyto dodávky byly nutné, neboť měly sloužit civilnímu obyvatelstvu k sebeobraně.\n\n26. 10. Katar přiznal, že jeho armáda během občanské války v Libyi bojovala na straně rebelů. \n\nObčanské války se účastnili i Tuaregové, což přispělo k jejich militarizaci. Po skončení války založili hnutí MNLA, které mělo bojovat za emancipaci Tuarégů na území Mali. Složitá vnitropolitická situace v jižních částech Mali, která zaneprázdnila malijskou národní armádu a přísun množství zbraní z libyjské občanské války způsobilo triumfální úspěch MNLA, která 6. dubna 2012 jednostranně vyhlásila nezávislý stát Azavad. V červenci 2012 ale byli Tuaregové vytlačeni radikálními islamisty, což podnítilo další vojenskou intervenci Západu, tentokrát vedenou Francií (\"Operace Serval\").\n\n"}
{"id": "652992", "url": "https://cs.wikipedia.org/wiki?curid=652992", "title": "PEAR", "text": "PEAR\n\nPear ( ) je v informatice je repozitář kódu pro PHP. Stig S. Bakken založil PEAR projekt v roce 1999 na podporu znovupoužití kódu, který provádí běžně používané funkce. Cílem projektu je poskytnout strukturovanou knihovnu, udržovat systém pro distribuci zdrojového kódu, kód pro správu balíčků a prosazovat standard styl zápisu kódu. PEAR projekt má komunitně řízenou skupinu, která slouží jako řídící orgán a stará se o administrativní úkony. Každý balíček kódu PEAR obsahuje nezávislý projekt pod záštitou PEAR. Má vlastní vývojový tým a dokumentaci.\n\nPEAR balíčky jsou distribuovány jako gzip archivy. Každý archiv obsahuje zdrojový kód napsaný v PHP, obvykle v objektově-orientovaném stylu. Mnoho PEAR balíčků mohou snadno využít i vývojáři třetích stran prostřednictvím jednoduchého vložení v PHP. S větší elegancí je možné využít manažer PEAR balíčků, který je součástí PHP a umožňuje instalovat jednotlivé balíčky tak, aby jejich funkce byly dostupné jako integrované součásti při programování. Na rozdíl od CPAN (Comprehensive Perl Archive Network), který PEAR použil jako svůj vzor, nemá umístění PEAR balíčku závislost na umístění v balíčkové stromové struktuře. Častěji musí být závislost mezi balíčky explicitně deklarována. Základní třídy PEAR simulují objektově-orientované destruktory a důsledné zacházení s chybami. Existují balíčky pro mnoho základních funkcí PHP, včetně autentizace, cachování, přístup do databáze, šifrování, konfigurace, HTML, XML a webových služeb.\n\nManažer PEAR balíčků nabízí snadný způsob, jak nainstalovat, odinstalovat nebo upgradovat nové PEAR balíčky nebo PECL rozšíření. Před instalací konkrétního balíčku může také vyzvat uživatele k dodatečné instalaci dalších doplňků ke správné funkci instalovaného balíčku. Manažer PEAR balíčků se spouští v příkazové řádce příkazem \"pear\". Obvykle je dostupný pouze pro správce, který může měnit obsah nainstalovaných balíčků PEAR a PECL na serveru. U PHP nainstalovaném na Linuxu je možné manager používat ihned po instalaci, ale na systémech Microsoft Windows je PEAR manager k dispozici pouze po spuštění dávkového souboru codice_1.\n\nPECL (PHP Extension Community Library) je koncepčně velmi podobný PEAR. PEAR a PECL moduly jsou instalovány prostřednictvím PEAR manageru. PECL obsahuje rozšíření C pro kompilaci do PHP. Jako programy v C fungují PECL rozšíření efektivněji, než PEAR balíčky. PECL obsahuje moduly pro XML-parsování, přístup k dalším databázím, mail-parsování, vkládání Perlu nebo Pythonu v PHP skriptech a kompilaci PHP skriptů. PECL se oddělil od PEAR projektu v říjnu 2003. Původně byl PECL nazýván PEAR Extension Code Library, ale nyní funguje nezávisle na PEAR.\n\n"}
{"id": "652993", "url": "https://cs.wikipedia.org/wiki?curid=652993", "title": "Raul Meireles", "text": "Raul Meireles\n\nRaul Meireles [raul mejreleš] (17. března 1983, Porto, Portugalsko) je portugalský fotbalový záložník hrající za turecký klub z Istanbulu Fenerbahçe SK, kam přestoupil v září 2012 z anglického celku Chelsea FC.\n\nRaul Meireles začal svoji kariéru v portugalském klubu Boavista FC, odkud hostoval dva roky v CD Aves. Po dobrých výkonech ho v roce 2004 získalo FC Porto, kde získal tři tituly v portugalské Primeira Lize, dva portugalské poháry a tři portugalské superpoháry. V roce 2010 přestoupil do anglické Premier League do klubu Liverpool FC. V první sezóně získal cenu \"Fan´s Player of the Year 2011\", čímž zakončil velmi povedenou sezónu. Po roce se stěhoval znovu, tentokráte do Chelsea FC. Během své první sezóny na Stamford Bridge vyhrál Ligu mistrů a FA Cup, jeho první dvě trofeje v Anglii.\n\n7. července podepsal pětiletou smlouvu, představen byl o pět dní později na tiskové konferenci. Svůj první zápas odehrál 22. září během sezóny 2005/06 v domácím zápase proti UD Leiria, kdy zasáhl do utkání v 56. minutě.\n\nS Chelsea vyhrál v sezóně 2011/12 Ligu mistrů UEFA.\n\nV základní skupině C Evropské ligy 2012/13 pomohl Fenerbahçe k obsazení prvního místa a zisku 13 bodů. 4. října 2012 vstřelil gól německému celku Borussia Mönchengladbach (výhra 4:2) a právě tyto dva celky později společně postoupily do vyřazovací fáze Evropské ligy. V šestnáctifinále vyřadilo Fenerbahçe běloruský klub FK BATE Borisov po výsledku 0:0 venku a 1:0 doma (tento zápas v Turecku se však hrál bez diváků), Meireles dostal v prvním utkání červenou kartu a do odvety tak nesměl nastoupit.\n\nNa konci sezony 2013/14 se s Fenerbahçe radoval ze zisku ligového titulu (pro klub celkově devatenáctého).\n\n\n"}
{"id": "652996", "url": "https://cs.wikipedia.org/wiki?curid=652996", "title": "Festival Sonisphere", "text": "Festival Sonisphere\n\nSonisphere Festival je putovní hudební festival, který se koná v Evropě mezi červnem a srpnem. První ročník se konal v roce 2009. Na tomto festivalu hrály i skupiny Iron Maiden, Metallica, Mötley Crüe nebo Slayer.\n\n\nSkupiny:\n\n\nSkupiny:\n\n"}
{"id": "652997", "url": "https://cs.wikipedia.org/wiki?curid=652997", "title": "Jindra Nečasová", "text": "Jindra Nečasová\n\nJindra Nečasová Nardelli (* 5. července 1960) je česká hudební skladatelka, klavíristka a hudební pedagožka.\n\nNarodila se v rodině významného českého matematika profesora Jindřicha Nečase. Na klavír začala hrát v 8 letech u Jitky Vránkové-Nešverové a Zdeňka Kožiny.Vystudovala klavírní hru u dr. Jaromíra Kříže na Pražské konzervatoři, kterou zakončila mj. premiérou klavírního cyklu \"Malé portréty (později přejmenovány na Juniores)\" Dalibora C. Vačkáře. Druhý obor skladbu vystudovala na této škole ve třídě dr. Jindřicha Felda. Již na konzervatoři na sebe upozornila absolventskou skladbou \"Jacksonina cesta\" pro symfonický orchestr, kterou provedl symfonický orchestr Pražské konzervatoře pod taktovkou Přemysla Charváta. Skladba získala ocenění \"nejlepší skladba roku na této škole\". Hudební fakultu AMU v oboru skladba studovala ve třídě prof. Václava Riedlbaucha a ukončila symfonickou skladbou \"Obrazy Salvadora Dalí\", na kterou později česká tanečnice Yvetta Hubičková vytvořila choreografii (představení Taneční konzervatoře hl. m. Prahy, Národní divadlo 1998). Dvakrát se zúčastnila mezinárodních skladatelských kurzů vedených profesorem Ladislavem Kubíkem. Od roku 1996 spolupracuje s americkým dirigentem a skladatelem Joelem Blahnikem a generální ředitelkou hudebního vydavatelství \"Alliance Publications Inc.\", Anitou Smisek. Toto vydavatelství ji zařadilo do svého mezinárodního katalogu a vydalo část její komorní, sborové i symfonické tvorby. V roce 2018 obhájila titul Ph.D. v oboru hudební teorie a pedagogika na Pedagogické fakultě Univerzity Karlovy disertační prací \"Umělecký přínos hudební složky pedagogického díla Libuše Kurkové v systému hudebně pohybové výchovy\" (školitel prof. Mgr. MgA. Jiří Bezděk, Ph.D.).\n\nZúčastnila se několika skladatelských soutěží, kde získala například \"Cenu Českého hudebního fondu\" za skladbu \"Malá symfonie\" ve skladatelské soutěži vypsané Ministerstvem kultury ČR (1989) a čestné uznání v soutěži „Generace 1987“ za skladbu \"Variace pro flétnu a klavír\" (Ostrava, 1987). Její sborovou skladbu \"Květiny\" uvedl na festivalu \"Dny soudobé hudby\" 1999 Pavel Kühn. \"Fantasia for Flute Solo\" byla vytvořena na objednávku známé americké flétnistky Lany Johnsové.\n\nJindra Nečasová Nardelli je členem Umělecké besedy a místopředsedkyní Společnosti českých skladatelů při AHUV.\n\nJejí skladby byly koncertně provedeny řadou významných interpretů, např. \"Filharmonií Hradec Králové\", Lanou Johnsovou (USA), Kateřinou Englichovou, Duem BeNe(ČR), Severočeským divadlem opery a baletu Ústí nad Labem (balet \"Farinelli\"), Vladislavem Borovkou, Eduardem Bayerem, Markem Šedivým, Michalem Novenkem, Bárou Váchalovou (ČR), Joelem Blahnikem (USA), Peterem Woodem (USA), Symfonickým dechovým orchestrem Hudby Hradní stráže a Policie České republiky, Václavem Blahunkem, NIU Symphonic Wind Ensemble, Irenou Budweiserovou (píseň O´Great Spirit), Tomášem Víškem a Komorní filharmonií Pardubice za řízení Marka Šedivého \"(\"Anna Karenina\", koncert - fantazie pro klavír, smyčce a bicí),\" Ústřední hudbou Armády České republiky \"(mimořádný koncert AHUV k poctě Karla Bělohoubka In memoriam za řízení mjr. Josefa Kučery) a další.\"\n\nSkladba \"Spirit of Lake Michigan\" pro dechový symfonický orchestr (komponovaná na objednávku Northern Illinois University ve spolupráci s Generálním konzulátem ČR v Chicagu pro prestižní hudební událost All Czech Composers Concert v Boutell Memorial Concert Hall) zazněla též na mezinárodním hudebním festivalu Pražské premiéry 2009 ve Dvořákově síni Rudolfina. V současné době zazněla její další repríza, tentokrát v podání OSU Wind Ensemble pod taktovkou Dr. Chrise Chapmana (31. 5. 2018, The LaSells Stewart Center – Corvallis, Oregon, USA).\n\nJindra Nečasová Nardelli působí jako pedagog klavíru a hudební teorie, v roce 1994-5 působila jako profesorka hudební teorie na Pražské konzervatoři, dále jako externí pedagog Divadelní fakulty AMU v Praze (spolupráce s doc. Olgou Češkovou, režiséry: Janem Bornou a Hanou Burešovou). Od roku 1995 působí s několika přerušeními též jako profesorka oddělení hudebního doprovodu Taneční konzervatoře hl. města Prahy, v letech 2008-12 byla korepetitorkou baletního souboru Národního divadla v Praze, kde se autorsky podílela na významném projektu, což byla hudba k multimediálnímu filmu Sirael režiséra Martina Kubaly, ak. malíře Jana Kunovského a choreografky a primabaleriny Národního divadla Terezy Podařilové(Česká televize, 2011).\n\nJindra Nečasová Nardelli žije v malé vesničce za Prahou se svým manželem, klavíristou Tomášem Víškem (2018).\n\n\n\n\n\n\n\n\n\n\nSkladby pro děti: \n\n\"Malé obrázky\" + CD pro klavír (TALACKO MUSIC, s.r.o., Talacko Editions 2013, ISMN 979-0-66057-067-8)\n\n\"Vesmírné katedrály\" pro klavír (BARVY DUHY - album současných českých skladatelek, Musica Gioia 2017)\nPŘEHLED PUBLIKACÍ\n\nHUDEBNINY:\n\n\n\n"}
{"id": "652998", "url": "https://cs.wikipedia.org/wiki?curid=652998", "title": "Le Poème Harmonique", "text": "Le Poème Harmonique\n\nLe Poème Harmonique je francouzský hudební soubor, který roku 1998 založil Vincent Dumestre. Soustřeďuje se na objevování a interpretaci staré hudby zejména z období přelomu renesance a baroka v 17. století na dobových hudebních nástrojích. Věnuje se především francouzským a italským madrigalům a má za sebou řadu úspěšných nahrávek u značky Alpha Productions.\n\n\n"}
{"id": "652999", "url": "https://cs.wikipedia.org/wiki?curid=652999", "title": "Dům U Bílého páva", "text": "Dům U Bílého páva\n\nDům U Bílého páva je dům čp. 557 na Starém Městě v Praze na Celetné ulici (č. 10), který svým zadním traktem zasahuje i na Kamzíkovou ulici (také č. 10). Stojí mezi palácem Hrzánů z Harrasova a domem U Černého slunce. Je chráněn jako kulturní památka České republiky.\n\nDnešní dům je novostavbou z roku 1949, starší částí domu je pouze pozdně barokní fasáda do Celetné ulice, fragmenty gotického zdiva a lépe zachovalý zadní dům do Kamzíkové ulice. Na místě dnešního domu stály ve 14. století tři gotické objekty. Jeden z nich, při Celetné ulici, je prvně zmiňován roku 1354, druhý, dnes v Kamzíkové ulici, je zmíněn pouze v roce 1363 a později již ne, z čehož je usuzováno, že byl ke konci 14. století spojen s domem do Celetné ulice. Třetí objekt je prvně zmíněn také v roce 1363. Název „U Bílého páva“ je doložen k roku 1514.\n\nV renesanci byl dům přestavěn. V roce 1713 je doloženým majitelem domu malíř Jan Ungers a v domě byl šenk piva. Po roce 1750 byl dům opět výrazně přestavěn, dnešní fasáda pochází z této přestavby. Během květnového povstání v roce 1945 dům vyhořel.\n\nDnes zde sídlí Muzeum čokolády Choco-Story.\n\n"}
{"id": "653003", "url": "https://cs.wikipedia.org/wiki?curid=653003", "title": "Debutové album", "text": "Debutové album\n\nDebutové album je hudební album daného interpreta nebo skupiny, vydané jako první v jeho kariéře. Obvykle se jedná o studiové album, v méně častých případech však může být i koncertním albem (například \"Kick Out the Jams\" od skupiny MC5).\n\n"}
{"id": "653004", "url": "https://cs.wikipedia.org/wiki?curid=653004", "title": "Núr", "text": "Núr\n\nNúr (, ) je protilodní raketová střela dlouhého doletu vyráběná v Íránské islámské republice. Raketa byla poprvé testována v dubnu roku 2006 a účastnila se nedávného cvičení íránské armády v Hormuzském průlivu v roce 2010. V současné době jsou rakety ve výzbroji fregaty \"Džamárán\" (třída \"Moudž\"). Raketa je součástí výzbroje Íránských revolučních gard. Tato raketa byla poprvé odzkoušena v únoru roku 2010 při námořním vojenském cvičení v Perském zálivu.\n\nRaketa Núr je kopie čínské protilodní rakety C-802 s maximálním doletem 200 km. Raketa je poháněna tryskovým motorem Toloue 4 což je kopie francouzského motoru Microturbo TRI 60.\n\n"}
{"id": "653005", "url": "https://cs.wikipedia.org/wiki?curid=653005", "title": "Victoria Stadium", "text": "Victoria Stadium\n\nVictoria Stadium je sportovní stadion na Gibraltaru, zámořském území Spojeného království. Stadion s kapacitou 5000 diváků je používán pro fotbalová utkání, lehkou atletiku a jiné sportovní disciplíny. Tribuna se nenachází okolo celého hřiště. Na stadionu odehrává své zápasy gibraltarská fotbalová reprezentace a různé gibraltarské fotbalové kluby.\n\nPrvní stadion byl na místě toho dnešního otevřen už roku 1949. Zrenovován byl o 22 let později. V roce 1974 bylo nainstalováno osvětlení hlavního hřiště, během let 1990 a 1991 byl položen umělý trávník a stadion byl rozšířen o běžeckou dráhu, doskočiště, či plochu pro hod diskem. K dalšímu rozšíření došlo roku 1994.\n\nV blízkosti stadionu se nachází další sportovní objekty, jako například bazén.\n\n"}
{"id": "653008", "url": "https://cs.wikipedia.org/wiki?curid=653008", "title": "Blues Hall of Fame", "text": "Blues Hall of Fame\n\nBlues Hall of Fame je každoročně udělovaná cena. Poprvé byla udělena v roce 1980, je udělována bluesovým hudebníkům.\n\n\n\n\n\n\n\n\n\n\n\n\n\n\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\nNeúčinkující:\n\n\n\nNeúčinkující:\n\n\nNeúčinkující:\n\n\nNeúčinkující:\n\n"}
{"id": "653009", "url": "https://cs.wikipedia.org/wiki?curid=653009", "title": "Glen Johnson", "text": "Glen Johnson\n\nGlen Johnson (* 23. srpna 1984 ve Londýn, Anglie) je anglický profesionální fotbalista hrající na pozici pravého obránce. Prošel řadou klubů, hrál za West Ham United, Millwall, Chelsea a Portsmouth. V současnosti obléká dres Stoke City FC.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n"}
{"id": "653010", "url": "https://cs.wikipedia.org/wiki?curid=653010", "title": "Safe as Milk", "text": "Safe as Milk\n\nSafe as Milk je debutové album Captaina Beefhearta & His Magic Band, vydané v roce 1967.\n\n\n\n1999\n\nVšechny skladby naspal Van Vliet.\n\n\n\n"}
{"id": "653014", "url": "https://cs.wikipedia.org/wiki?curid=653014", "title": "Severní provincie (Rwanda)", "text": "Severní provincie (Rwanda)\n\nSeverní provincie ( , , užívaný název je \"Nord Province\" nebo jen zkráceně \"Nord\") je jedna z pěti provincií a vyšší územně-správní jednotka ve Rwandě. Provincie vznikla 1. ledna 2006 jako jedna z nově ustanovených územních jednotek. Do konce roku 2005 byla Rwanda členěna na 12 prefektur, ale kvůli stále přetrvávajícím etnickým problémům bylo vytvořeno nové členění sestávající ze čtyř provincií a jednoho města (hlavní město Kigali). Správním centrem provincie je město Byumba. Počet obyvatel dosahuje 1,6 milionů (přesné údaje se liší).\n\nSeverní provincie sousedí na severu s Demokratickou republikou Kongo a s Ugandou, na východě s Východní provincií, na jihu s Jižní provincií a provincií Ville de Kigali a na západě se Západní provincií. Svou polohou zaujímá především území původních prefektur Ruhengeri a Byumba a předměstí hlavního města Kigali.\n\nSeverní provincie se dále člení na pět distriktů, které tvoří nižší územně-správní jednotky:\n\nOblast Severní provincie je hornatá s nejvyšší horou Karisimbi (4 507 m n. m.). Oblasti dominují sopky, které se nacházejí v pohoří Virunga.\n\nHlavním zdrojem obživy obyvatel je zemědělství s převažující živočišnou výrobou. Z průmyslu dominuje zpracování wolframu, coltanu a cínu a těžba písku. Doprava je provozována na silnicích, řekách a jezerech. Vodní toky disponují dvěma vodními elektrárnami.\n\n"}
{"id": "653017", "url": "https://cs.wikipedia.org/wiki?curid=653017", "title": "Andrew Joudrey", "text": "Andrew Joudrey\n\nAndrew Joudrey (* 15. července 1984 v Halifaxu, Nové Skotsko) je bývalý kanadský hokejový útočník. Momentálně pracuje jako prezident juniorského klubu Madison Capitols působící v USHL.\n\nS profesionálním hokejem začínal v týmu Bedford Blues, kde hrával v lize NSBHL v sezóně 1999/00. V následující sezóně 2000/01 hrával v týmu Dartmouth Subways který hrával ligu NSMHL kde odehrál 82 zápasů ve kterých nasbíral 121 bodů. Po úspěšné sezóně opět změnil tým a ligu kde odehrál dvě sezóny v lize SJHL v týmu Notre Dame Hounds kde celkem odehrál 110 zápasů ve kterých nasbíral 78 bodů. V roce 2003 byl draftován týmem Washington Capitals v 8. kole (celkově 249.).\n\nPo draftu odešel do ligy NCAA do týmu University Of Wisconsin kde odehrál 4 sezóny ve kterých celkem odehrál 158 zápasů ve kterých nasbíral 93 bodů a v sezóně 2005/06 pomohl vyhrál NCAA ligu. Na závěr sezóny 2006/07 měl debut v AHL v týmu Hershey Bears proti týmu Binghamton Senators kde si také vstřelil svůj první gól a v následujícím zápase si připsal první asistenci. Sezónu dohrál v Hershey Bears kde se tým dostal až do finále playoff kde prohráli s týmem Hamilton Bulldogs 1:4 na zápasy.\n\nV Hershey Bears hraje svou pátou sezónu ve kterých pomohl vybojovat v sezónách 2008/2009 a 2009/2010 Calderův pohár a od sezóny 2010/2011 byl zvolen kapitánem týmu. Po skončení smlouvy v sezóně 2010/11 se stal neomezeným hráčem. 2. července 2011 podepsal dvouletou dvoucestnou smlouvu s klubem Columbus Blue Jackets. Do základního kádru Blue Jackets se nedostal a byl tak poslán do farmářského celku v Springfield Falcons. V klubu Springfield Falcons byl zvolen alternativním hráčem. 1. února 2012 debutoval v NHL proti týmu Los Angeles Kings, v zápase odehrál devět minut a šestnáct sekund.\n\nV sezóně 2003/2004 hrával v lize NCAA, kde odehrál 42 zápasů, dostal jenom dvě trestné minuty.\n\n\n\n"}
{"id": "653018", "url": "https://cs.wikipedia.org/wiki?curid=653018", "title": "John W. Henry", "text": "John W. Henry\n\nJohn W. Henry (* 13. září 1949 Quincy, Illinois) je americký podnikatel a obchodní poradce, který založil společnost JWH. Je také vlastníkem baseballového týmu Boston Red Sox a fotbalového týmu Liverpool FC.\n\nSpolečně s Johnem Wernerem založil roku 2002 společnost New England Sport Venture. Společnost vlastní baseballový tým Boston Red Sox a fotbalový tým Liverpool FC a má také podíl v Boston Bruins.\n"}
{"id": "653019", "url": "https://cs.wikipedia.org/wiki?curid=653019", "title": "Geobiocenóza", "text": "Geobiocenóza\n\nGeobiocenóza (prof. Zlatníkem gramaticky upravený termín biogeocenóza) je soubor biocenózy (živé přírody) se svým prostředím. Je to prostorový systém a existenční celek organismů s jejich prostředím v krajině. Geobiocenózy jsou základními stavebními jednotkami pozemské přírody. V geobiocenóze jsou rostliny a živočichové včetně mikroorganismů, půda a ovzduší propojeny v komplexní, otevřený systém živé, odumřelé a anorganické hmoty, v němž se shromažďuje hmota i energie. Geobiocenózu lze přirovnat k ekosystému a zabývá se jí obor geobiocenologie.\n\nČasto se geobiocenóza považuje za synonymum ekosystému. Neplatí to však obecně, protože termín ekosystém je obsahově mnohem širší než termín geobiocenóza. Za ekosystém se považuje jakýkoli systém jednoty organismů s jejich prostředím, ať už je to jednota z časového hlediska relativně trvalá, nebo dočasná. Geobiocenóza je jednota organismů s jejich prostředím v krajině. Není to už např: jednotlivě kvetoucí rostlina na poušti nebo laboratorně pěstovaná rostlina ve zkumavce. Za ekosystém se považují i lidská sídliště a zcela umělá prostředí, např. v kosmických lodích. Všechny geobiocenózy jsou ekosystémy, avšak všechny ekosystémy nejsou geobiocenózy. Termíny se shodují např. v případě lesa (lesní ekosystém a lesní geobiocenóza), kdy jsou geobiocenózy ještě přírodní (např. pralesy) nebo z nich odvozené (např. lesy hospodářské).\n\n\nGeobiocenóza je prostorový systém, ve kterém z výzkumného hlediska rozlišujeme pojmy vnitřního a vnějšího prostoru geobiocenózy. U suchozemských geobioceóz se dále dělí na části prostoru.\n\nGeobiocenóza je jako ekosystém složitým systémem navzájem propojených vztahů a toků hmoty a energie. Skládá se ze 4 důležitých funkčních složek:\n\n\n"}
{"id": "653023", "url": "https://cs.wikipedia.org/wiki?curid=653023", "title": "Prožitek blízké smrti", "text": "Prožitek blízké smrti\n\nProžitek blízké smrti, NDE (\"Near Death Experience\" - \"Zážitky blízko smrti\") je široce popisovaný rozsah osobních zážitků spojených s blížící se smrtí, například opuštění vlastního těla (pocity levitace), pocit cesty tunelem k bariéře, bráně, nebo k řece, setkání se s již zemřelými příbuznými, přehrání filmu svého života. Bývá popisován i jako pocit lásky, jako setkání s bílou bytostí se kterou neverbálně komunikují, jako návrat do své minulosti s detailními vzpomínkami a emocemi. Věří se tomu, že někteří ateisté se po takovém zážitku více zajímají o filozofii a náboženství. Prožitky NDE jsou pokládány věřícími za důkaz existence duše. Vědecká komunita však vysvětluje zážitky z klinické smrti procesy probíhajícími při umírání v mozku a postupem prokrvování smyslových orgánů při oživování.\n\n\nNaše mozková aktivita se na elektroencefalografu neprojevuje, náš oběhový a dýchací systém nepracuje. Tento stav nazýváme klinická smrt. Přesto se věří tomu, že prožitek blízkosti smrti může prožít každý člověk různého věku, pohlaví, národnosti, etnika. I když ve většině případů jsou prožitky blízké smrti spojovány s příjemnými pocity, objevují se i popisy pocitů negativních. \nOlaf Blanke prokázal, že pocit opuštění fyzického těla a vznášení se v prostoru lze vyvolat stimulací mozku elektrodou. Jiné příznaky NDE mohou mít původ také v podvědomém vnímání podprahových zážitků (\"subliminal message\"), obzvláště z prostředí tradičních a náboženských praktik.\nV některých nemocnicích USA, Kanady a Spojeného království pokračuje dlouhodobý experiment s pomocí utajených obrázků, jenž může s jistotou potvrdit nebo vyvrátit mystickou podstatu zážitků z klinické smrti. Dosud nebyl zaznamenán pozitivní případ. \n\nPrvním badatelem zabývajícím se touto tematikou je Raymond Moody, který vystudoval filozofii na University of Virginia, kde získal doktorát (1969), také získal doktorát z psychologie na University of West Georgia, kde se později stal profesorem. V roce 1976 mu byl udělen titul M.D. z Medical College of Georgia. V knize \"Život po životě\" (Life after life), poprvé vydané v roce 1975, uveřejnil zprávu o kvalitativní studii, ve které vyzpovídal 150 lidí, kteří měli tento zážitek. Publikoval dalších jedenáct knih, z nichž poslední se jmenuje \"Doteky věčnosti\" (Glimpses of eternity) a zabývá se v ní „zážitky sdílené smrti“, zážitky, které mají například lidé u lůžka umírajícího. Českým klubem skeptiků SISYFOS mu byla udělena za rok 2010 negativní cena Bludný balvan za pseudovědeckou interpretaci zážitků blízkosti smrti.\n\nVýzkumem NDE se zabývá Division of Perceptual Studies na University of Virginia, založená Ianem Stevensonem, který se proslavil svým výzkumem možností reinkarnace, který je taky jedním z primárních zaměření této divize, stejně jako výzkum NDE.\n\nDalším významným badatelem je Jeffrey Long, onkolog, který v knize \"Dôkazy\" o \"živote\" po \"smrti\" publikoval výsledky dosud nejrozsáhlejšího výzkumu od 613 lidí, kteří prožili tento zážitek. Také založil Nadaci na výzkum prožitků blízké smrti (Near Death Experience Research Foundation - NDERF) a její webovou stránku, kde je také dotazník pro lidi s tímto zážitkem a mnoho popsaných prožitků.\n\nDr. Eben Alexander je dalším vědcem, neurochirurgem, který sám tento zážitek prožil a popsal ho v knize \"Jaký je život po životě.\"\" \"Na tuto knihu napsal svou reakci skeptik Sam Harris.\n\nDalšími badateli jsou například Paul Perry, Bruce Greyson, Kenneth Ring, Pim van Lommel či Sam Parnia.\n\nSam Parnia je autorem studie Awareness during resuscitation (AWARE), která se mimo jiné snažila oveřit, zda při zástavě srdce může dojít k ověřitelnému mimotělnímu zážitku. Za tímto účelem byly do místností, ve kterých byla pravděpodobná zástava srdce, umístěny neobvyklé \"terče\" viditelné pouze z vyvýšené pozice. Podobné pokusy proběhly už dříve, ale většinou s nepříliš velkým vzorkem pacientů, který vedl k tomu, že buďto nikdy nedošlo k NDE s mimotělním zážitkem, nebo se většinou odehrály v místnosti, která nebyla adekvátně vybavena neobvyklými předměty. Stejný problém potkal i studii AWARE, z přibližně 2 tisíc pacientů, kteří utrpěli zástavu srdce, se našel jediný, který měl mimotělní zážitek a byl schopen jej popsat (přes 80% pacientů nepřežilo nebo nemohlo být vyslechnuto, a pouze 9 mělo \"klasický\" prožitek blízké smrti, někteří další popisovali různé, většinou nesourodé prožitky). Tento pacient však byl schopen přesně popsat celý průběh resuscitace i poznat doktory, kteří ho oživovali. Parnia ze studie vyvodil, že vědomí (duše, psyché, já apod.) není zničeno bezprostředně po smrti,alespoň několik minut pokračuje (netvdil, že má důkaz posmrtného života, neboť podle něj může vědomí zmizet \"dodatečně\") a že případ mimotělního zážitku (byť jediný) minimálně dokazuje, že tyto fenomény zasluhují důkladné prozkoumání. V současné době probíhá studie AWARE 2, která má být dokončena v září 2020.\n\nProblematikou Prožitku blízké smrti se též zabývá psychiatr českého původu, průkopník transpersonální psychologie profesor Stanislav Grof.\n\nNěkteří lidé, kteří prožili NDE, tvrdí že se také dostali do nebe, kde se setkali s Ježíšem či Bohem, nebe popisovali jako místo, kde je nedotčená příroda, bez jakýchkoliv známek poškození, například stromy a rostliny dle jejich svědectví nevykazují žádná fyziologická poškození jako usychání, nebo pošlapaná tráva a stejně tak lidé v nebi, bez ohledu na věk a stav ve kterém opustili zemi, mají zdravé a mladé tělo.\n\nTito lidé také popisují, že v nebi zažili stav, kdy je vše řízeno myšlenkami, například telepatická komunikace (tzv. komunikaci přenosem myšlenek mezi dvěma lidmi, bez nutnosti mluvení) a schopnost zhmotňovat svoje myšlenky, když si například přáli něco (například přemístit se, zohnout se a dokonce vytvářet plnohodnotné hmotné věci tím, že si je pouze představí v mysli nebo na ně pomyslí).\n\nPopisována jsou také nebeská města, s nádhernými budovami pestrých barev a tvarů s oddělenými obytnými zónami, s vlastním domem pro každou duši, které si každá duše upraví podle svých představ. Nebe je dle svědectví těch co prožili NDE rozděleno do několika sekcí, podle duchovní vyspělosti duší, které tam přicházejí, a podle jejich zájmů. Přičemž měřítkem vyspělosti je především jejich schopnost lásky k druhým a ti co se vrátili tvrdí, že nejlepší co by se mělo na zemi dělat je vytvářet nové hodnoty a především, snažit se k druhým chovat co nejlépe.\n\nNebe je údajně místo, kde se shledávají lidé po smrti a kde mají možnost žít podle svých představ, a pobývají zde mezi svými reinkarnacemi na blíže nespecifikovanou dobu, a po smrti se sem vrací s novými poznatky a zážitky. Země slouží údajně jako jedna velká škola, kde se duše učí a detaily dalšího života (kým a kde kdo bude) je údajně dokonce možno si podrobně naplánovat a připravit, načež k reinkarnaci dochází po tom co duše svojí další reinkarnací a detaily svého dalšího dalšího života odsouhlasí.\n\nTaké procházejí přezkumem života, kdy však nejsou nikým, kromě sebe souzeni, při posuzování jsou komentovány jejich jednotlivé akty a sami mají možnost prožít bolest či štěstí, které udělali druhým, navíc se jim vracejí vzpomínky na minulé životy a mají možnost si je kompletně zpětně prohlédnout, protože každá sekunda jejich života a každá jejich myšlenka i během pozemského života je zaznamenaná. krom toho také mají všichni přístup ke všemu vědění a všichni znají své myšlenky, což však znamená, že v nebi jsou duše těmi, kým doopravdy jsou.\n\nPodle skeptiků však nejde o nic nepřirozeného ani patologického, ale jen o projev aktivace některých oblastí mozkové kůry, ke které dochází z nejasných důvodů ve chvílích sníženého nebo oslabeného vědomí. Mimotělové zážitky lze totiž vyvolat i uměle stimulací mozkových center elektrickými impulsy, a to v oblasti závitu gyrus angularis, ležícího na hranici pravého spánkového a temenního laloku mozku. Nejde tedy, jak se domnívají esoterici, o potvrzení dualistické koncepce lidského těla fyzického a duchovního, těla a duše, která by mohla existovat nezávisle na těle fyzickém.\n\n\n"}
{"id": "653028", "url": "https://cs.wikipedia.org/wiki?curid=653028", "title": "Coryphantha", "text": "Coryphantha\n\nCoryphantha je jeden z nejrozšířenějších rostlinných rodů z čeledi kaktusovitých (\"Cactaceae\"). Botanické jméno rodu pochází z řečtiny a je složeninou slov \"koryphe\" (κορυφή), což znamená „hlava“ a \"anthos\" (ανθσς) jako „květ“. Právě to charakterizuje umístění květů na rostlinách.\nRostliny tohoto rodu jsou převážně kulovité nebo až protáhlé silně bradavičnaté kaktusy, kvetoucí vesměs z vrcholu temene a mnohdy často odnožující. Květu schopné exempláře mají na horní straně velkých bradavic od areoly až k tělu táhnoucí se průběžnou výraznou rýhu, trny jsou vesměs tuhé často prohnuté. Typické pro rostliny tohoto druhu je to, že jejich vzhled se nepřetržitě mění od semenáče až po vzrostlou rostlinu. Vyskytují se také rostliny téhož druhu se středovými ale i bez středového trnu.\nKvěty vyrůstají ze středu temene a jsou většinou žluté, některé červené nebo bílé případně i bílo nebo červeně žíhané.\nPlody zelenavé holé, semena hnědavá.\nZástupci tohoto rodu patří mezi nejrozšířenější kaktusy Severní Ameriky – od Britské Kolumbie a jižní Kanady přes USA až po jižní Mexiko. Převážná část tohoto rodu je nejvíce koncentrována na lokalitu středního a severního Mexika a jihozápad a jih USA. Tvarové a globálně vzhledové bohatství kaktusů Mexika nemá jinde v obou Amerikách obdobu a mexické polopouště jsou pro růst a vývoj nejvhodnější. Rok má vždy období sucha střídající se s obdobím dešťů. Množství srážek je v úhrnu vyšší než na typické poušti a pohybuje se mezi 50 až do 350mm srážek ročně. Drobné křovinné porosty a trsovité druhy broméliovitých nebo agávovitých rostlin poskytují kaktusům i ostatním sukulentům úkryt před zničující intenzitou slunečního záření. Zimní měsíce s nejkratšími dny v roce zase poskytují kulturně pěstovaným rostlinám u nás náhradu za období sucha. Coryphantha roste jak na suchých vyprahlých slunných skalnatých místech, na pouštích středozápadu i na řídce zalesněných úpatích hor a v pouštních porostech tak i v travnatých pastvinách, v křovinových pásmech s hustým travním porostem nebo opadavých lesích, kde je podstatně vlhčeji.\nZemina velmi propustná, dostatečně minerální, málo humózní a u některých druhů i mírně zásaditá. Prospívá jim velmi slunečné a vzdušné stanoviště s mírnou a nepravidelnou zálivkou ve večerních nebo časných ranních hodinách. Chladné, světlé a naprosto suché přezimování při 5 až 6 st. C. Některé druhy při absolutně suchém přezimování snesou teploty i hluboko pod –10 st. C. V tomto případě je nutno se zálivkou skončit v pozdním létě, tak aby se rostliny dostatečně „zatáhly“.\nRod Coryphanta popsal Dr. Georg Engelmann roku 1856 jako podrod k rodu Mammillaria a Charles Lemaire ho povýšil roku 1868 na samostatný rod a dále byl jím poprvé popsán typový druh Coryphantha sulcata. Následně monografii rodu novodobě roku 2001 přerozdělily F. Dicht a Adrian D. Lüthy do dvou podrodů s několika sekcemi:\nPřes masivní rozšíření tohoto rodu v severoamerických oblastech, nejsou všechny druhy rodu dostatečně prozkoumány, řádně popsány, zaregistrovány a patřičně zařazeny a je zde třeba dalšího studia.\nNa počátku se badatelům nedařilo stanovit jasné vymezení rodu a tento začlenit mezi ostatní. Někteří zastávali názor, aby byl definován široce a patřili sem i zástupci rodu Escobaria. ICSG sem nicméně rod \"Escobaria\" nezačlenila, avšak původní rody \"Cumarinia\" a \"Lepidocoryphanta\" ano. V současnosti rod obsahuje asi 58 druhů.\n\n\n\n\n \n"}
{"id": "653029", "url": "https://cs.wikipedia.org/wiki?curid=653029", "title": "Harold (Nápravník)", "text": "Harold (Nápravník)\n\nHarold (v ruském originále Гарольд) je druhá opera českého skladatele a dirigenta Eduarda Nápravníka působícího v Petrohradu. Libreto napsal spisovatel a autor řady přeložených i původních libret Pjotr Vejnberg (Weinberg) podle hry německého básníka a dramatika Ernsta von Wildenbrucha (1845-1909). Premiéra se konala 23. listopadu 1886 (dle gregoriánského kalendáře 3. prosince 1886) v petrohradském Mariinském divadle. Opera byla přijata příznivě, nikoli však s takovým úspěchem jako skladatelovy předchozí \"Nižegorodci\" a následující \"Dubrovskij\".\n\nSkladatel českého původu Eduard (Francevič) Nápravník působil od roku 1861 v Rusku a od roku 1869 byl prvním kapelníkem v carském Mariinském divadle, kde uvedl roku 1868 úspěšně své \"Nižegorodce\". V té době uvedl řadu klasických děl ruské operní literatury, vlastní práci ale opět až o osmnáct let později, roku 1886. Oproti \"Nižegorodcům\", kteří se snažili námětem i hudebním zpracováním co nejblíže přiblížit ruské tradici, zvolil Nápravník pro tuto operu nejen světové téma, ale i zahraniční hudební vzory, totiž zejména deklamační styl Richarda Wagnera, avšak s ozvuky velké opery meyerbeerovského typu.\n\nPremiéra díla byla několikrát odkládána a provázely ji různé komplikace, poměrný neúspěch díla však Nápravník přisuzoval zejména libretu (je ostatně s podivem, že si vybral strohý a chmurný námět typu, který jiným ruským skladatelům vytýkal). Podle jeho zápisků: „\"Nepovedený výběr libreta, kterým jsem se zabýval po celou dobu práce na opeře až do jejího dokončení, měl na úspěch velký vliv. Takový byl názor mnoha kompetentních lidí. Opera byla v Petrohradě uvedena dvanáctkrát, pak byla ředitelstvím převedena do Moskvy, kde byla uvedena 15. listopadu 1888 a po dvanácti představeních přestala být na scénách obou těchto měst hrána. Je to další příklad z mnoha, kdy ani zdařilá hudba nezachrání operu od propadu při nezdařilém výběru libreta.\"“\n\nPro provinční ruská divadla mimo Petrohrad a Moskvu byl ostatně \"Harold\" příliš náročný a nepřevzala ho. Mimo Rusko byl \"Harold\" proveden téhož roku v Nápravníkově vlasti, v pražském Národním divadle v překladu Ladislava Dolanského (pouhá tři představení). Nápravník však přes pozvání do Prahy na premiéru nepřijel, nad čímž se podivoval i jeho přítel Čajkovskij, který jen o měsíc dříve zažil v Praze triumf. Již roku 1885 vydal Jurgensen v Moskvě klavírní výtah opery. Přestože se \"Harold\" na scéně do 20. století neudržel, v hudebním povědomí zůstaly některé melodie, zejména Adélina ukolébavka \"Uspokojsja, dorogoj\" (\"Успокойся, дорогой\").\n\n\n(Veliká síň na zámku Godwinově v Doveru) Hraběnka Gita v přítomnosti biskupa Stiganda oplakává svého zesnulého manžela Godwina a stěžuje si na krále Eduardam který zapomněl, že Godwinovi vděčí za trůn, a obklopuje se Normany. Stigand ji utěšuje myšlenkou na hraběnčiny syny, udatného Harolda a mladého Wulfnota. Gitin příbuzný hrabě Morkar jí oznamuje, že její hrad navštíví král; s obavami pozoruje přítomnost Stiganda, jejž král pokládá za buřiče. Nyní přichází rovněž Harold. Morkar dále doplňuje, že Eduard na doverský hrad pozval normanského vévodu Viléma, aby mu udělil léno na anglická panství v Normandii. Gita i Harold jsou pohoršeni: král jim přísahal, že do Godwinova panství nevkročí žádný Norman (kvartet \"Ke starým hříchům křivda nová\").\n\nVenku se strhne rozruch; do síně jsou vpuštěni zástupci doverských měšťanů v čele s Odrgarem (sbor \"Buď zdráv, náš chrabrý vůdce\"). Stěžují si, že do Doveru dorazili Normané vedení hrabětem Didierem a povraždili na třicet Doveřanů. Přes varování Morkara je Harold ochoten bránit své poddané i proti králi, čímž si vyslouží pochvalu své matky (árie \"Ó slyším já a duše jásá\"). Přichází král Eduard provázený družinou Normanů s hrabětem Didierem, místo kárání viníků však hodlá ztrestat Doverské za urážku své osoby. Harold se mu vzepře a navíc odmítne vpustit do svého hradu vévodu Viléma; v rozepři Eduarda urazí a ten, popuzován Normany, jej zbaví majetku a prohlásí psancem. Gita následuje Harolda do vyhnanství, na Didierovu radu si však král ponechává Wulfnota jako rukojmí.\n\n(1. obraz — Sad v Rouenu) Průvod dcery vévody Viléma Adély opěvuje jarní přírodu (sbor \"V půvabném májovém jitru\"), princezna ale cítí nevysvětlitelnou melancholii (árie \"Jaká to tíseň vnitro svírá\"). Na radu společnic se chystá na zahnat tyto myšlenky loveckou výpravou (ansámbl \"Na kůň již! A v lesy, háje!\"). Na odchodu se radostně setkává se svým otcem navracejícím se z Anglie (duet \"Tys naděj má, tys hvězda čirá\"). Vilém jí vypravuje vítanou novinku: král Eduard mu pod přísahou slíbil, že se po jeho smrti stane dědicem anglického trůnu. Rytíři provolávají Vilémovi slávu (sbor \"Ať žije Vilém náš\"). Vévoda dále předvádí Wulfnota, kterého Eduard přenechal jeho „ostražité péči“. Adéla ihned cítí k nešťastnému dítěti sympatii a vyprosí si, aby jí otec přenechal hocha k opatrování. V tom přichází zpráva, že vyhnaný Harold sebral ve Flandrech vojsko a táhne zpět do Anglie. Vilém je nucen se ihned vrátit do boje.\n\n(2. obraz — Komnata v královském hradě v Londýně) Arcibiskupovi Robertu de Jumièges se podaří slabého Eduarda přesvědčit, aby podepsal rozsudek smrti nad třiceti doverskými měšťany. Sotva arcibiskup odejde, zmocňují se krále tísnivé pochyby (árie \"Ó Bože můj, tvá milost vzplála znovu... Slyš! Zvonů příšerné lkání\"). Vchází biskup Stigand a krále mučeného výčitkami snadno přesvědčí, aby změnil stranu a dal otevřít brány Londýna Haroldovu vojsku.\n\n(3. obraz — Prostranný dvůr před královským hradem) Lid svolaný biskupem Stigandem protestuje proti chystané popravě (sbor \"Ne, ne, vykonat nesmí kat dnes\"). Arcibiskup de Jumièges a hrabě Didier naopak chtějí exekuci uspíšit a připojit k odsouzeným i Stiganda, kterého ale bere Eduard v ochranu. Do Londýna vjíždí Harold vítaný obyvatelstvem (sbor \"Buď sláva Haroldu, sláva i česť\"). K nemilému překvapení shromážděných se Harold neujímá moci, nýbrž se pddává Eduardovi. Ten vítá jej i hraběnku Gitu, musí však přiznat, že Wulfnota přenechal Vilémovi. Harold se rozhoduje svého bratra vyzvednout; jako znamení pro Normany, že jedná jako královský posel, mu Eduard předává medailon s podobiznou Vilémovy dcery Adély. Harold je podobou ihned uchvácen (árie \"Jaké to čelo, jaký ret\"). Gita synovo zaujetí sleduje se znepokojením. Harold odchází do Normandie (finále \"Zas všechna moje naděj mizí\").\n\n(1. obraz — Hustý divoký les v Normandii) Hrabata Didier, Radulf a Odo se chystají přepadnout Harolda, který se bez doprovodu ubírá k Vilémovi (trio \"Zde k tomu příhodný les\"). Na stejné místo ale přichází Adélina lovecká družina včetně Wulfnota. Společnice Adélu upozorní na ozbrojené rytíře; jejich úmysly se stanou zřejmé, když se objeví Harold. Adéla jej zdrží a chrání až do příchodu vévody Viléma. Vilém zve Harolda na svůj hrad k turnaji.\n\n(2. obraz — Skvostná síň na hradě Vilémově) Adéla tráví čas s Wulfnotem; je dojata náklonností, kterou si u něho získala, současně ale musí myslet na jeho staršího bratra Harolda. Ten se právě blíží, a když zaslechne, jaké city k němu Adéla chová, vyzná i on jí lásku (duet \"Tvá slova nebeské jak zvuky\"). Poté odchází zúčastnit se turnaje. Vévoda Vilém si hostova okouzlení Adélou všiml a hodlá je využít (arioso \"Přijď sám mi osud na pomoc\"). Harold se brzy vrací z turnaje (slavnostní průvod se sborem \"Sláva buď vítězi z daleké země\"). Adéla jej věnčí vavřínem, Harold se pak osmělí požádat Viléma o ruku jeho dcery. Ten svoluje, odpřisáhne-li mu nápadník, že mu pomůže dosáhnout všeho, co mu anglický král slíbil. Harold se domnívá, že se jedná jen o normanská léna, a až po slavnostní přísaze do rukou arcibiskupa de Jumièges se dozvídá, že Eduard slíbil Vilémovi nástupnictví na anglický trůn. Zatímco Vilémův dvůr jásá, podvedený Harold jej proklíná, podaří se mu však prozatím uprchnout.\n\nVilém nařídil odebrat Wulfnota Adéle. Ta nešťastná bloudí hradem, a když potká pronásledovaného Harolda, pomůže mu utéci (árie a scéna \"Ó Hospodine, shlédni na můj žal\").\n\n(Prostranná síň v královském zámku v Londýně) Eduarda o samotě trápí svědomí (monolog \"Ó Bože můj, jak strašná tíseň svírá\"). Vtrhne k němu Harold: sám přeplul moře a dostal se zpět do Londýna a nyní vyčítá Eduardovi jeho slib Normanům. Král, který cítí blížící se smrt, k sobě svolává velmože. První ale přichází hraběnka Gita, která chce po Haroldovi Wulfnota. Když zjistí, že jej zanechal v Normandii a navíc jí nechce odevzdat medailon s podobiznou Adély (která je pro Gitu „lstivou zmijí“), nesmírně se na něj rozzlobí.\n\nEduard před shromážděním anglosaských předáků předává vládu Haroldovi (ansámbl \"Již spadlo břímě těžkých pout\"). Ale část velmožů v čele s hrabětem Morkarem není s tímto rozhodnutím spokojena a váže svůj hold na to, že Harolda uzná za krále i jeho matka. Ta však odmítne. V nastalém zmatku král Eduard umírá; vzápětí dorazí zpráva o vylodění normanského vojska u Hastingsu. Harold vede anglické vojsko do boje (árie a sbor \"Vzhůru v boj, ve hrozný zápas, bratři\").\n\n(1. obraz — Temné sklepení) Adéla se v nejvyšším rozčilení snaží dostat do cely, v níž je držen Wulfnot. Na její zoufalé naléhání jí nakonec senešal povolí vstup, Wulfnot je však mrtev. Adéla zešílí a má vidění Harolda, kterak je zabit v bitvě. Zpívá mrtvému Wulfnotovi i Haroldovi ukolébavku (\"Zapuď, hochu, strasti své\") a v očekávání nadzemského setkání s Haroldem umírá.\n\n(2. obraz — Bojiště u Hastingsu po bitvě právě skončené) Gita s biskupem Stigandem a vůdcem Doverských Ordgarem hledá Haroldovu mrtvolu. Když ji najdou a chtějí ji pohřbít, Vilém jim to zakazuje: jedná se přece o zrádce svaté přísahy. Tu mu senešal přináší zprávu o smrti Adély, která zemřela s Haroldovým jménem na rtech. Zdrcený Vilém vydává Gitě jejího syna k církevnímu pohřbu (závěrečný sbor \"Requiem aeternam dona eis Domine\").\n\n"}
{"id": "653031", "url": "https://cs.wikipedia.org/wiki?curid=653031", "title": "Nutrigenomika", "text": "Nutrigenomika\n\nNutrigenomika je vědní obor, který se zabývá úlohou jednotlivých složek výživy v projevech (expresi) genů. V praxi to znamená např. že vlivem vhodné stravy můžete ovlivnit charakter metabolismu vašeho těla.\n\nKe zkoumání se používají moderní genetické metody a odvozené obory (genomika, transkriptomika, proteomika atp.). Z dlouhodobého hlediska se nutrigenomika zabývá pochopením odpovědi organismu na přijímané látky (stravu) jako součást systémové biologie. Přínosem nutrigenomiky je předsudky nezatížený pohled na různé jedince (populace, subpopulace) dle jejich individuální genové dispozice (genotyp) a negenetických znaků (fenotyp) jako např. životní styl, typ stravy/diety, choroby a změněné stavy atp.\n\nModerní genomické technologie zahrnují širší pohled na lidské tělo a jeho genom. Věnují pozornost všem fázím přeměnových cyklů - zejména metabolických, kdy dochází ke zpracování vstupních látek (strava) na jednotlivé stavební prvky buněk. Nepostačuje pouhé sekvenování lidského genomu, ale i pochopení genových projevů v jednotlivých fázích přeměny látek v těle. V minulosti se studie zaměřovaly na několik málo dietních prvků, které zřetelně ovlivňovaly tělní procesy. Nyní je možno zkoumat procesy mnohem komplexněji a v přímé provázanosti na genetickou výbavu člověka.\n\nNejčastější chybou zveřejňovaných studií je opomenutí některých důležitých fenotypových faktorů či malá kohorta zkoumaných jedinců. Proto není každá publikovaná studie vhodná pro okamžité použití, ač bulvární média ráda využívají kontroverzních témat rozebíraných těmito výzkumy. Také teoretické prokázání vlivu chemické látky na buněčný proces neznamená vždy praktický nutriční přínos, při přijetí stejné látky do těla v běžné potravě (per os).\n\n\n"}
{"id": "653038", "url": "https://cs.wikipedia.org/wiki?curid=653038", "title": "Oxid rhoditý", "text": "Oxid rhoditý\n\nOxid rhoditý (RhO) je oxidem rhodia, které je v něm přítomno v oxidačním stavu III.\n\n\nRh + 3 NaOH → Rh(OH) + 3 Na\n\nNejvíce oxidu rhoditého se používá na výrobu katalyzátorů.\n"}
{"id": "653041", "url": "https://cs.wikipedia.org/wiki?curid=653041", "title": "Marcus Selmer", "text": "Marcus Selmer\n\nDansken Marcus Selmer (6. října 1819 – 18. ledna 1900) byl norský krajinářský a portrétní fotograf, tvořící od roku 1852 až do své smrti v roce 1900. Je autorem nejstarší daguerrotypie Bergenu, kterou pořídil v roce 1854.\n\nV norské fotografii zapustila kořeny krajinářská fotografie asi kolem roku 1860. Marcus Selmer je považován za jednoho z prvních krajinářů, ale nejsystematičtější úsilí cestování a fotografování krajiny věnovali Knud Knudsen a Švéd Axel Lindahl. Selmer cestoval po Norsku a fotografoval krajinu a pohledy na Bergen, které pak jako pohlednice prodával prostřednictvím knihkupců.\n\nV roce 1880 byl zvolen dvorním královským fotografem. Kromě toho pořídil portrétní fotografie žen a mužů v národních krojích.\n\nCelý jeho archiv deskových negativů však byl po jeho smrti zničen.\n\nByl čestným členem Dánské fotografické společnosti a od roku 1859 také Société française de Photographie.\n\n\n"}
{"id": "653052", "url": "https://cs.wikipedia.org/wiki?curid=653052", "title": "Nikolaj Kedrov starší", "text": "Nikolaj Kedrov starší\n\nNikolaj Nikolajevič Kedrov, starší (rusky \"Николай Николаевич Кедров-старший\", 28. října 1871, Petrohrad Ruské impérium – 2. února 1940 Paříž) byl ruský operní pěvec, skladatel duchovní hudby a otec Nikolaje Kedrova mladšího. Jednou z jeho nejznámějších skladeb je hudební úprava staroruského textu \"Otče náš\" pro čtyřhlasý sbor a capella.\n\nNikolaj Nikolajevič Kedrov se narodil v Petrohradu v rodině pravoslavného duchovního (protojereje). Absolvoval kurz \"Imperátorského pěveckého sboru\" a poté byl sbormistrem v \"Bezplatné hudební škole Milije Alexejeviče Balakireva.\" V letech 1894–1897 studoval zpěv na Petrohradské konzervatoři u S. I. Gabela. Od roku 1896 byl členem Petrohradské společnosti hudebních setkání a vystupoval v operních představeních na scéně petrohradské konzervatoře. Od roku 1899 pak účinkoval v koncertech Kroužku milovníků ruské hudby.\n\nV letech 1897–1899 a částečně i v roce 1900 byl sólistou Moskevské soukromé ruské opery a od Roku 1899 debutoval ve Velkém divadle v roli Valentina v Gounodově opeře Faust a Markétka. Od roku 1902 působil v Mariinském divadle v Petrohradě.\n\nJeho ženou se stala zpěvačka Mariinského divadla Sofia Nikolajevna Gladká (1875–1965). Jejich syn Nikolaj Nikolajevič Kedrov mladší pokračoval v otcově tradici. Dcera Jelizavěta (později Lila Kedrova) vynikla jako francouzská filmová herečka.\n\nV roce 1897 založil mužské vokální kvarteto (Petrohradské ruské vokální kvarteto). Jejich první koncert se konal v roce 1898 v sále Petrohradské konzervatoře. Repertoár souboru tvořily ruské lidové písně, balady i ruská operní hudba. Liturgická hudba se objevovala v jejich repertoáru postupně. Kvartet úspěšně cestoval Evropou. Účastnil se operního festivalu pořádaného Sergejem Ďagilevem v Paříži. V roce 1914 natočili v Londýně hudební album se světoznámým pěvcem Šaljapinem. Od roku 1904 učil Kedrov na petrohradské konzervatoři sólový i sborový zpěv, v roce 1915 byl jmenován profesorem. V této funkci setrval až do roku 1923, kdy s celou rodinou emigroval.\n\nZpočátku žili v Berlíně, ale v roce 1928 se usídlili v Paříži. Kedrov učil na Ruské konzervatoři Segeje Rachmaninova a obnovil vokální kvartet pod názvem \"Quatuor Kedroff\". Jeho repertoár se soustředil na liturgické zpěvy Ruské pravoslavné církve. V tomto směru se ubírala i jeho kompoziční činnost. Jeho nejznámější skladbou je pravoslavná verze modlitby Otčenáš. S kvartetem podnikal koncertní turné po Evropě i Severní Americe.\n\nNikolaj Kedrov zemřel v Paříži 2. února 1940 ve věku 68 let. Je pohřben na Ruském hřbitově v Sainte-Geneviève-des-Bois. Vokální kvartet po jeho smrti převzal syn Nikolaj.\n\n"}
{"id": "653053", "url": "https://cs.wikipedia.org/wiki?curid=653053", "title": "Mistrovství světa v cyklokrosu mužů", "text": "Mistrovství světa v cyklokrosu mužů\n\nMistrovství světa v cyklokrosu mužů se koná v rámci Mistrovství světa v cyklokrosu od r. 1950.\n\nTéto kategorii se také říká \"muži elite\" nebo dříve \"profesionálové\".\n\nPoznámky:\n1) - sečteny medaile NSR a sjednoceného Německa\n\n2) - sečteny medaile České republiky a ČSFR\n\n"}
{"id": "653060", "url": "https://cs.wikipedia.org/wiki?curid=653060", "title": "Nikolaj Kedrov mladší", "text": "Nikolaj Kedrov mladší\n\nNikolaj Nikolajevič Kedrov mladší (, v emigraci též \"Nikolaï N. Kedroff\", 1905/1906–1981, Paříž) byl ruský skladatel pravoslavné duchovní hudby. Byl synem skladatele duchovní hudby Nikolaje Kedrova staršího.\n\nNarodil se roku 1905 (či 1906) Nikolaj Nikolajevič Kedrov se narodil jako syn ruského skladatele duchovní hudby Nikolaje Nikolajeviče Kedrova staršího. Byl přijat na Petrohradskou konzervatoř v oboru klavír. Po bolševické revoluci s rodinou emigroval do Berlína, kde pokračoval ve studiu v oboru dirigování a následně se přestěhoval do Paříže, kde dokončil hudební studium na Ruské konzervatoři Sergeje Rachmaninova. V roce 1929 nastoupil jako zpěvák do \"Kedrovova kvarteta\", které založil jeho otec ještě před revolucí v Rusku. \n\nPřed druhou světovou válkou vstoupil do francouzské armády a získal francouzské občanství. Na počátku války byl zajat a deportován do říše, odkud se vrátl po válce. Po smrti otce ve druhé polovině 40. let Nikolaj Kedrov mladší obnovil činnost \"Kedrovova kvarteta\", které se svým repertoárem orientovalo především na ruskou duchovní pravoslavnou hudbu. Kvarteto pod vedením N. Kedrova mladšího působilo do roku 1975 a odzpívalo přes tři tisíce koncertů ve Francii i v dalších zemích Evropy a v USA. \n\nKedrov se rovněž zabýval komponováním a harmonizací duchovních skladeb. V Londýně vydal dva sborníky liturgických zpěvů s názvy \"Литургия\" (\"Liturgie\") a \"Всенощное бдение\" (\"Celonoční bdění\"), v nichž jsou otištěny jeho vlastní skladby a skladby ruských skladatelů v exilu. \n\nNikolaj Kedrov mladší zemřel v roce 1981 v Paříži. \n\n\n"}
{"id": "653071", "url": "https://cs.wikipedia.org/wiki?curid=653071", "title": "Alvin Lee", "text": "Alvin Lee\n\nAlvin Lee, rodným jménem Graham Anthony Barnes, (19. prosince 1944 Nottingham, Anglie, Spojené království − 6. března 2013 Estepona, Španělsko) byl anglický rockový kytarista, zpěvák a jeden ze zakládajících členů skupiny Ten Years After. Mimo to spolupracoval s Mylonem LeFevrem a nahrál několik sólových alb, poslední nazvané \"Still on the Road to Freedom\" vyšlo v roce 2012.\n\n\n"}
{"id": "653075", "url": "https://cs.wikipedia.org/wiki?curid=653075", "title": "Imaginary Diseases", "text": "Imaginary Diseases\n\nImaginary Diseases je koncertní album od Franka Zappy, nahrané v roce 1972 a vydané v letech 2006 a 2007.\n\nVšechny skladby napsal Frank Zappa.\n\n\n\n"}
{"id": "653083", "url": "https://cs.wikipedia.org/wiki?curid=653083", "title": "Tradiční regiony Slovenska", "text": "Tradiční regiony Slovenska\n\nRegiony jsou tradiční ucelené oblasti Slovenska. Jde pouze o neoficiální a téměř nedefinovatelné útvary (přesně definované jsou pouze regiony cestovního ruchu, které jsou s nimi zčásti totožné).\n\nBývalé uherské župy, jejichž celé území dnes leží na Slovensku:\n\nJiné uherské župy na Slovensku:\n\n\n\nJejich názvy mají pouze v ojedinělých případech (pokud vůbec) vztah k úřednímu členění Slovenska. Názvy a hranice mohou být navázány na:\n"}
{"id": "653086", "url": "https://cs.wikipedia.org/wiki?curid=653086", "title": "Max Aub", "text": "Max Aub\n\nMax Aub Mohrenwitz (2. června 1903 Paříž – 22. července 1972 Ciudad de México) byl španělský a později mexický spisovatel, dramatik a literární kritik.\n\nMax Aub se narodil se v Paříži, jeho otec byl Němec a matka Francouzka, španělské občanství získala celá rodina za první světové války, protože jeho otec byl v době jejího zahájení ve Španělsku a jako nepřítel se nemohl vrátit do Francie. Z tohoto důvodu odjel s matkou do Španělska, kde přijali španělské občanství.\n\nRoku 1929 vstoupil Max Aub do španělské socialistické strany a během španělské občanské války působil jako kulturní atašé v Paříži. Zde se roku 1937 zasloužil o vystavení Picassovy Guernicy na mezinárodní výstavě.\n\nRoku 1940 Španělsko udalo vichistické vládě jako Němce a žida a tudíž pravděpodobného špióna a zrádce, na základě tohoto udání byl zatčen a po roce deportován do pracovního tábora v Djelfě Alžírsku, odkud roku 1942 uprchl a přes Casablancu se dostal do Mexika, kde přijal mexické občanství a žil v Mexico City až do smrti.\n\nRoku 1938 napsal scénář k románu André Malrauxe L'espoir.\n\n\n"}
{"id": "653088", "url": "https://cs.wikipedia.org/wiki?curid=653088", "title": "Na'va Arad", "text": "Na'va Arad\n\nNa'va Arad (: נאוה ארד) je izraelská politička a bývalá poslankyně Knesetu za stranu Ma'arach a Izraelskou stranu práce.\n\nNarodila se 4. prosince 1938 v obci Chulda. Sloužila v izraelské armádě jako seržantka v oddílech nachal. Vystudovala v bakalářském programu pedagogiku na učitelském ústavu v Bejt Berl. Bakalářský cyklus v oboru sociální práce vystudovala rovněž na Hebrejské univerzitě. Magisterský titul v sociální správě a sociální politice získala na Londýnské univerzitě. Pracovala jako učitelka a sociální pracovnice. Hovoří hebrejsky a anglicky.\n\nPůsobila jako celostátní tajemnice Svazu sociálních pracovníků, předsedala Výboru pro zachování přijmů při poradní radě předsedy vlády. Byla také předsedkyní zaměstnanecké frakce v radě ústavu pro sociální zabezpečení Bituach Le'umi. Byla členkou ústředního výboru odborové centrály Histadrut, generální tajemnicí ženské organizace Na'amat, viceprezidentkou blízkovýchodního odboru organizace International Socialist Women.\n\nV izraelském parlamentu zasedla poprvé po volbách v roce 1981, v nichž kandidovala za střechovou kandidátní listinu Ma'arach, do níž se tehdy sdružila i Strana práce. Zasedala ve finančním výboru a podvýboru pro ochranu nemocnice v Nahariji. Mandát obhájila ve volbách v roce 1984. Nastoupila coby členka do výboru pro televizi a rozhlas, výboru pro imigraci a absorpci, výboru práce a sociálních věcí a výboru finančního. Byla předsedkyní podvýboru pro sociální věci. Opětovně byla zvolena ve volbách v roce 1988. Stala se členkou výboru pro imigraci a absorpci, výboru práce a sociálních věcí a finančního výboru.\n\nZvolena byla také ve volbách v roce 1992, nyní již za samostatně kandidující Stranu práce. Mandát ale získala až dodatečně, v listopadu 1995, jako náhradnice za zavražděného Jicchaka Rabina. Zasedla ve výboru pro status žen, výboru práce a sociálních věcí a výboru finančním. Ke konci volebního období opustila svou mateřskou stranu a zasedala jako nezařazená poslankyně. Před volbami v roce 1996 spoluzakládala stranu penzistů Gil, za kterou ale mandát ve volbách nezískala.\n\n"}
{"id": "653092", "url": "https://cs.wikipedia.org/wiki?curid=653092", "title": "František Forst", "text": "František Forst\n\nFrantišek Forst (2. června 1891 Švabín, dnes součást Zbiroha – 12. dubna 1960 Příbram) byl český hudební skladatel.\n\nFrantišek Forst byl synem Jan Forsta, varhaníka a ředitele kůru v poutním kostele Panny Marie na Svaté Hoře u Příbramě. Otec byl skladatelem chrámové hudby. Jeho četné skladby však zůstaly v rukopise. Základy hudebního vzdělání tak získal v rodině. Vystudoval učitelský ústav v Českých Budějovicích a vykonal státní zkoušky z klavíru, varhan, houslí a zpěvu. Pokračoval studiem skladby u Vítězslava Nováka a Leoše Janáčka.\n\nV roce 1920 se stal učitelem hudby na učitelském ústavu v Hořovicích a sbormistrem tamního pěveckého sdružení \"Slavík\". Od roku 1924 působil jako profesor učitelského ústavu v Příbrami. Za okupace byl nucen odejít do výslužby. Po osvobození se na ústav vrátil a byl jeho ředitelem až do roku 1951, kdy odešel do důchodu. Kromě pedagogické činnosti na učitelském ústavu byl i ředitelem městské hudební školy a dirigentem \"Příbramské filharmonie\". Věnoval se i koncertní činnosti jako klavírní doprovazeč a četnými přednáškami pro školy i širokou veřejnost se zasloužil o popularizaci vážné hudby. \n\nZanechal řadu chrámových skladeb v rukopise. Věnoval se sbírání a úpravám hornických písní z Příbramska. Po roce 1945 psal i estrádní hudbu.\n\n\n\n\n\n\n"}
{"id": "653094", "url": "https://cs.wikipedia.org/wiki?curid=653094", "title": "Gid'on Sagi", "text": "Gid'on Sagi\n\nGid'on Sagi (: ) je izraelský politik a bývalý poslanec Knesetu za Izraelskou stranu práce.\n\nNarodil se 17. srpna 1939 v Petach Tikva. Sloužil v izraelské armádě, kde získal hodnost majora (rav seren). Získal bakalářský titul na Hebrejské univerzitě. Pracoval ve správě. Hovoří hebrejsky, anglicky a německy.\n\nPůsobil jako člen ústředního výboru odborové centrály Histadrut, ve které předsedal oddělení zaměstnaneckých organizací a oddělení pracovních sil a správy. Byl předsedou Strany práce v regionu Tel Aviv.\n\nV izraelském parlamentu zasedl po volbách v roce 1992, v nichž kandidoval za Stranu práce. Nastoupil do výboru pro televizi a rozhlas, výboru pro imigraci a absorpci, výboru pro ekonomické záležitosti a výboru finančního. Předsedal podvýboru pro pojištění.\n\n"}
{"id": "653101", "url": "https://cs.wikipedia.org/wiki?curid=653101", "title": "Ja'akov Šefi", "text": "Ja'akov Šefi\n\nJa'akov Šefi (: יעקב שפי) je izraelský politik a bývalý poslanec Knesetu za Izraelskou stranu práce.\n\nNarodil se 25. ledna 1941 v Petach Tikva. Sloužil v izraelské armádě, kde byl vojínem (Tura'i). Vystudoval odbornou školu při izraelském letectvu. Pracoval ve správě. Hovoří hebrejsky a anglicky.\n\nPůsobil jako člen ústředního výboru odborové centrály Histadrut a člen vedení Fotbalového svazu. Byl členem zaměstnaneckého svazu v Petach Tikva a orgánů Strany práce.\n\nV izraelském parlamentu zasedl po volbách v roce 1992, v nichž kandidoval za Stranu práce. Nastoupil do výboru pro vzdělávání a kulturu, výboru pro státní kontrolu, výboru práce a sociálních věcí a výboru etického.\n\n"}
{"id": "653109", "url": "https://cs.wikipedia.org/wiki?curid=653109", "title": "Jailhouse Rock", "text": "Jailhouse Rock\n\n\"Jailhouse Rock\" je píseň napsaná duem Jerry Leiber and Mike Stoller pro Elvise Presleyho. Singl byl vydán 24. září 1957.\n\nSkladbu předělalo mnoho umělců, mezi které patří i:\n"}
{"id": "653114", "url": "https://cs.wikipedia.org/wiki?curid=653114", "title": "Uffo Horn", "text": "Uffo Horn\n\nUffo Horn, křtěný Uffo Daniel (18. května 1817, Trutnov – 23. května 1860, tamtéž) byl trutnovský básník, dramatik, liberál a revolucionář.\n\nI když se narodil polskému otci a české matce, mluvil německy, stejně jako celé tehdejší pohraničí a prakticky to byl Němec. Avšak celý život se prohlašoval výhradně Čechem a ctil české dějiny. To se projevilo i v jeho literárních dílech a zastupování českého národa při různých příležitostech. V revolučním roce 1848 se Horn dokonce stal velitelem národní gardy a vedl ji na pomoc Praze. Avšak po několika dnech byla garda nucena vrátit se zpět i přes marné snahy o opětovný postup na Prahu. V Trutnově prožil zbytek života v neustálých konfliktech s úřady, cenzurou a byl trvale pod policejním dozorem. Uffo Horn zemřel v 43 letech.\n\nSvé dílo vydával Uffo Horn německy, posmrtně vycházelo též německy. Česky vyšlo:\n\nMěsto mu v roce 1889 nechalo v hlavní části Městských sadů vystavět památník, který byl kvůli několika změnám režimů přesouván z místa na místo. Po vzniku Československa se ocitl na náměstí, ale jen kvůli tomu, aby byl využit podstavec po odstraněné soše císaře Josefa II. Později byl i s podstavcem přesunut zase do parku, jenže úplně na okraj, bokem od cesty. Zpátky na původní místo byl Hornův památník navrácen až po roce 2000.\n\nV 90. letech 20. století byla po Uffu Hornovi pojmenována ulice na Červeném Kopci v Trutnově a v roce 2010 nové trutnovské společenské centrum Uffo s divadelní kavárnou HORN. \n\nUffohorn se jmenuje královédvorská kapela.\n\n\n"}
{"id": "653116", "url": "https://cs.wikipedia.org/wiki?curid=653116", "title": "Yoani Sánchezová", "text": "Yoani Sánchezová\n\nYoani Maria Sánchezová Corderová (* 4. září 1975) je kubánská blogerka, která dosáhla mezinárodního uznání a řady světových cen za své texty a kritické psaní o současném životě na ostrově a jeho vládě. Její blog je vzhledem k dlouhodobému zákazu na Kubě hostován v zahraničí. \n\nDne 21. května 2014 spustila s dalšími pisateli zpravodajský server 14ymedio, který na komunistické Kubě usiluje o nezávislou žurnalistiku.\n\nDne 4. října 2012 byla zadržena, zřejmě proto, aby nemohla sledovat proces s konzervativním španělským politikem Ángelem Carromerem, který je odsouzen za zabití kubánského disidenta Oswalda Payá při dopravní nehodě v červenci 2012. Blogerka byla zadržena spolu se svým manželem Reinaldo Escobarem, propuštěni byli následujícího dne.\n\nPo pěti letech a dvaceti zamítnutích žádostí Yoani Sánchezové o vydání výjezdní doložky ji v roce 2012 Kuba novinářce nakonec vydala. V únoru 2013 se tak mohla vydat na více než tříměsíční cestu po zemích Ameriky a Evropy. Na Kubu se vrátila 30. května 2013.\n\nV závěru února 2013 přijela na pozvání humanitární organizace Člověk v tísni do Prahy. Přijal ji zde ministr zahraničních věcí Karel Schwarzenberg. Zajímal se o dopad reforem z roku 2012 na kubánské obyvatelstvo; podle ní změnily politické klima na Kubě naprosto minimálně. Schwarzenberg uvedl, že nesdílí nadšení některých zemí v tomto ohledu, jeho paměť mu totiž nedovoluje zapomenout na reformy přijímané v době komunismu, \"„které nic nezměnily, ale na západě vypadaly úžasně“\".\n\nByla hostem festivalu Jeden svět, v jehož rámci se promítal film \"Zakázané hlasy: Jak zahájit revoluci laptopem\" švýcarské režisérky Barbary Millerové. Film představuje tři ženy – jednou z nich je právě Yoani Sánchezová – které pomocí blogů a sociálních sítí šíří do světa informace ze svých zemí ovládaných autoritářskými režimy, a bojují tak za práva žen či lidská práva obecně.\n\nSánchezová se dále zúčastnila diskuse na téma nezávislé žurnalistiky na Kubě, která se konala na Fakultě sociálních věd UK. Jedním z témat diskuse byly způsoby, jakými totalitní režim brání šíření nezávislých informací. Kdo by si chtěl např. založit svůj časopis, nemůže využít státních tiskáren. Osobní tiskárny jsou již sice na ostrově asi 3 roky dostupné, nicméně se prodávají za ceny odpovídající ročnímu platu, uvedla Yoani Sánchezová. \n\nHovořila také o rozšíření nabídky televizního vysílání na Kubě. Po desítkách let, kdy Kubánci měli k dispozici pouze národní kanály, mohou od ledna 2013 sledovat po 13 hodin denně také vysílání venezuelské satelitní televize TeleSUR, vysílající pro řadu latinskoamerických zemí. Ačkoli je i toto vysílání často silně ideologicky podbarvené, v kubánských podmínkách znamená podle blogerky přece jen „svěží vítr\".\n\nKdyž 21. května 2014 Yoani spustila zpravodajský server \"14ymedio\", během minut byly jeho stránky zablokovány a jejich návštěvníci přesměrováni na web obsahující kritiku její osoby. Později byl provoz webu obnoven.\n\n\n"}
{"id": "653117", "url": "https://cs.wikipedia.org/wiki?curid=653117", "title": "Sort", "text": "Sort\n\ncodice_1 je v informatice nástroj pro příkazový řádek, který pomocí řadicího algoritmu změní pořadí řádků na jeho vstupu. Pořadí je dáno jedním nebo více položkami na řádcích vstupu. Standardně je řazení provedeno podle celého řádku (zleva doprava). Mezera je standardně používána jako oddělovač. Příkaz codice_1 je standardní součástí unixových systémů, ale i systému DOS, Microsoft Windows a OS/2.\n\nZa symbolem ‚$‘ je příkaz zadaný uživatelem/uživatelkou:\n\n $ cat kontakty\n\nPřepínač codice_3 způsobí seřazení podle číselné hodnoty:\n\nVe starších verzích příkazu codice_1 se používal přepínač ve tvaru codice_5, který způsobil, že pro seřazení řádků se použil druhý sloupec dat na vstupu. Nyní se používá přepínač codice_6, který slouží ke stejnému účelu (poznámka: codice_7 pro druhý sloupec):\n\n $ sort -t: -k2 PSC\n\nPřepínač codice_8 pouze obrátí pořadí seřazení (Poznámka: místo A–Z seřadí sestupně Z–A):\n\n\n"}
{"id": "653123", "url": "https://cs.wikipedia.org/wiki?curid=653123", "title": "Oldžo", "text": "Oldžo\n\nOldžo, příp. Oldo ( nebo ) je řeka v Jakutské republice v Rusku. Je dlouhá 330 km. Plocha povodí měří 16 100 km².\n\nPramení na východním svahu hřbetu Chadaraňja v Čerského pohoří a teče převážně na jihozápad, přičemž pohoří obtéká ze severu. Na středním toku je koryto velmi členité. Ústí zprava do Jany.\n\nZdrojem vody jsou sněhové a dešťové srážky.\n\nÚdolím řeky vede silnice od řeky jany k řece Indigirce.\n"}
{"id": "653129", "url": "https://cs.wikipedia.org/wiki?curid=653129", "title": "Šim'on Šitrit", "text": "Šim'on Šitrit\n\nŠim'on Šitrit ( שמעון שטרית; narozen 1946 Erfoud) je izraelský právník a politik, bývalý poslanec Knesetu za stranu Ma'arach a Izraelskou stranu práce.\n\nNarodil se roku 1946 ve městě Erfoud v Maroku. V roce 1949 přesídlil do Izraele. V roce 1959 zvítězil v mezinárodní biblické soutěži. V letech 1963–1966 sloužil v izraelské armádě jako seržant (Samal) ve zpravodajských jednotkách. Vystudoval právo na Hebrejské univerzitě a má doktorát z práv na University of Chicago. Na Hebrejské univerzitě studoval i arabskou literaturu. Hovoří hebrejsky, anglicky, arabsky a německy.\n\nV letech 1974–1977 byl předsedou Asociace přednášejících na Hebrejské univerzitě. Hebrejská univerzita v Jeruzalémě ho uvádí jako aktivního pedagoga. Je profesorem práva, předsedá Greenblattově katedře veřejného a mezinárodního práva a Sacherovu institutu pro právní výzkum a komparativní právo. Hlásí se ke svému marockému původu a patří mezi profesně nejúspěšnější příslušníky této komunity, která do Izraele masově migrovala v polovině 20. století a jež zpočátku čelila silným socioekonomickým obtížím při své integraci do židovského státu, jemuž tehdy ještě dominovala aškenázská elita.\n\nByl místostarostou Jeruzaléma. Zasedal v mnohých právnických organizacích a ve vedení banky Leumi. Byl členem vedení Strany práce a předsedou politické skupiny Kivun Chadaš. Byl rovněž prezidentem organizace \"Religions for Peace\" a \"Social and Democratic Land\". Publikoval četné odborné články.\n\nV izraelském parlamentu zasedl poprvé po volbách v roce 1988, v nichž kandidoval za střechovou kandidátní listinu Ma'arach, do níž se tehdy sdružila i Strana práce. Nastoupil do výboru pro státní kontrolu, výboru finančního a výboru pro ústavu, právo a spravedlnost.\n\nZvolen byl i ve volbách v roce 1992, nyní již za samostatně kandidující Stranu práce. V letech 1992–1996 pak zastával četné vládní posty. V letech 1992–1995 to byl Ministr ekonomiky a plánování Izraele, v letech 1992–1993 Ministr vědy a technologie Izraele a v letech 1995–1996 Ministr náboženských služeb Izraele.\n\n"}
{"id": "653136", "url": "https://cs.wikipedia.org/wiki?curid=653136", "title": "Dmytro Bortňanskyj", "text": "Dmytro Bortňanskyj\n\nDmytro Stepanovyč Bortňanskyj (ukrajinsky \"Дмитро Степанович Бортнянський\", 28. října 1751 Hluchiv, Černigovská gubernie – 10. října 1825 Petrohrad) byl ruský hudební skladatel narozený na Levobřežní Ukrajině.\n\nDmytro Bortňanskyj se narodil 28. října v Hluchivě v Černigovské gubernii. Podle polského badatele Miroslava Cidyva byl otec Dmytra Lemkem, původně se jmenoval Štefan Škurat a pocházel z obce Bortně. Když přišel do hlavního města hejtmanství změnil své jméno podle rodné obce na Bortňanskij, které považoval za přijatelnější pro ukrajinské prostředí.\n\nV dětství navštěvoval pěveckou školu v Hluchivu, ale již v sedmi letech byl přijat do dvorního pěveckého sboru v ruském Petrohradě. Vedle církevních sborů vystupoval i v italských operních představeních, kde zpočátku (jak bylo tehdy zvykem) zpíval ženské role.\n\nNa doporučení dvorního hudebního ředitele, kterým byl tehdy Baldassare Galuppi, získal stipendium k dalšímu studiu v Itálii. Usadil se v Benátkách, dále studoval u Galuppiho, který se mezitím z Petrohradu vrátil. Vyjížděl však i do ostatních hudebních center Itálie (Řím, Neapol), zejména však do Bologne, kde byl žákem Padre Martiniho. Během pobytu v Itálii zkomponoval tři opery na mytologická témata: Kreón, Alkeidés a Quintus Fabius a řadu sonát, kantát i církevních skladeb.\n\nPo návratu do Ruska byl Bortňanskij jmenován učitelem a ředitelem Dvorního pěveckého sboru v Petrohradě. V roce 1816 získal imperátorské privilegium na dohled nad vydáváním a provozováním církevní hudby. Hned zpočátku této činnosti vydal ve vlastní redakci díla Galuppiho, Sartiho, Berezovského a také své vlastní sborové koncerty.\n\nNa sklonku života připravoval vydání svého souborného díla. To se mu však dokončit nepodařilo. Zemřel 28. září 1825 za zvuků svého sboru „Вскую прискорбна еси душе моя“, který mu, na jeho přání, přišli zazpívat členové dvorního souboru. Souborné dílo pak vyšlo v deseti svazcích v roce 1882 v redakci Petra Iljiče Čajkovského. Byl pohřben na Smolenském pravoslavném hřbitově. V roce 1953 byly jeho ostatky přeneseny do Panteonu osobností ruské kultury na Tichvinském hřbitově.\n\nBortňanskij byl mistrem sborové duchovní hudby Komponoval však také opery a komorní a klavírní skladby.\n\n\n\n\n\n\n\n"}
{"id": "653139", "url": "https://cs.wikipedia.org/wiki?curid=653139", "title": "Mistrovství světa v silniční cyklistice žen – časovka jednotlivců", "text": "Mistrovství světa v silniční cyklistice žen – časovka jednotlivců\n"}
{"id": "653141", "url": "https://cs.wikipedia.org/wiki?curid=653141", "title": "Mistrovství světa v silniční cyklistice mužů – časovka jednotlivců", "text": "Mistrovství světa v silniční cyklistice mužů – časovka jednotlivců\n"}
{"id": "653146", "url": "https://cs.wikipedia.org/wiki?curid=653146", "title": "Born to Be Wild", "text": "Born to Be Wild\n\nBorn to Be Wild je píseň, kterou napsal Mars Bonfire a nahrála skupina Steppenwolf, singl byl vydán v roce 1968. Skladba je popisována jako první heavy metalová píseň. Píseň byla použita i ve filmu Bezstarostná jízda (Easy Rider) v roce 1969.\n\nPíseň předělalo mnoho umělců, mezi které patří i:\n"}
{"id": "653149", "url": "https://cs.wikipedia.org/wiki?curid=653149", "title": "Seznam planetek objevených Johannem Palisou", "text": "Seznam planetek objevených Johannem Palisou\n\nSeznam planetek objevených česko-rakouským astronomem Johannem Palisou:\n"}
{"id": "653162", "url": "https://cs.wikipedia.org/wiki?curid=653162", "title": "Mistrovství světa v silniční cyklistice mužů – silniční závod", "text": "Mistrovství světa v silniční cyklistice mužů – silniční závod\n\nCyklisty, kteří dokázali své tituly obhájit, jsou:\n\nOvšem pouze Belgičan Eddy Merckx v roce 1974 a Ir Stephen Roche v roce 1987 dokázali získat cyklistickou trojkorunu, tedy zvítězit na mistrovství světa, Tour de France a Giro d'Italia.\n\n"}
{"id": "653163", "url": "https://cs.wikipedia.org/wiki?curid=653163", "title": "Ojíř z Lomnice", "text": "Ojíř z Lomnice\n\nOjíř z Lomnice či také z Klokot, ze Svin nebo z Třeboně († 1306) byl český šlechtic z rodu Vítkovců.\n\nNarodil se zřejmě někdy před rokem 1238, neboť prvním písemným dokladem o něm je listina z roku 1253 a právo podpisovat listiny bylo v tom období akceptované okolo patnáctého roku života. Byl synem Vítka z Klokot. V roce 1257 se spolu s Vokem z Rožmberka zúčastnil devítidenní obrany Mühldorfu na Innu, čímž české vojsko krylo ústup Přemysla Otakara II. při jeho neuspěšném vpádu do Bavorska proti Jindřichu Bavorskému. V červenci 1260 byl v Lávě nad Dyjí, kde se shromažďovalo české vojsko na tažení proti uherskému králi Bélovi IV. a jeho synovi Štěpánovi, svědkem udělení Raabského hrabství Přemyslem Otakarem II. Vokovi z Rožmberka v léno. V následné bitvě u Kressenbrunnu velel Ojíř jedné z jednotek těžké jízdy, které bitvu rozhodly ve prospěch českého krále. Po smrti Voka z Rožmberka v roce 1262 se Ojíř stal spolu s Oldřichem z Hradce hlavním představitelem Vítkovců, kteří se snažili udržet si své významné postavení na dvoře českého krále. Ovšem po roce 1265 Vítkovci toto postavení postupně ztráceli kvůli Přemyslově změně politiky vůči šlechtě, kterou se snažil oslabit a být na ní nezávislý. V oblasti zájmu Vítkovců na jihu Čech se to projevilo založením kláštera Zlatá Koruna (1263), založením města České Budějovice (1265), vybudováním hradu Hluboká a založením města Bechyně (1268). Což se dotklo i majetku Ojíře, který tak byl rozdělen vznikajícím řetězem královských opěrných bodů.\n\nBěhem odboje Vítkovců proti Přemyslu Otakarovi II. se od jara 1277 přidal na stranu Záviše z Falkenštejna a téhož roku zaútočil na České Budějovice. Po vítězství krále se pravděpodobně uchýlil spolu se Závišem na hrad Falkenstein. Odtud také oba příbuzní vpadli do Čech po bitvě na Moravském poli v roce 1278.\n\nNásledujícího roku se již podílel na správě Čech. Když se mladý král Václav II. po pobytu v Braniborsku navrátil do Čech a navázal vztahy se svojí matkou Kunhutou a otčímem Závišem z Falkenštejna, získal Ojíř prestižní úřad nejvyššího zemského komorníka. Od roku 1281 již také trvale užíval predikát \"z Lomnice\" Jakožto zástupce Václava se spolu s Vítkem z Hluboké, Jindřichem z Rožmberka a Tasem z Lomnice účastnil mírových jednání s rakouským vévodou Albrechtem Habsburským, jež měla ukončit vzájemné boje mezi oběma panovníky probíhající na Moravě. Po roce 1289 v souvislosti se zásahy proti Závišovým příbuzným byl z funkce nejvyššího komorníka odvolán.\n\nMěl dva syny, Smila a Vítka.\n\n"}
{"id": "653164", "url": "https://cs.wikipedia.org/wiki?curid=653164", "title": "Barbed Wire", "text": "Barbed Wire\n\nBarbed Wire je poslední studiové album amerického kytaristy Linka Wraye. Vyšlo v roce 2000. Album obsahuje nahrávky pořízené v říjnu 1995 ve studiu v Londýně a dvě koncertní nahrávky nahrané 15. ledna 1997 také v Londýně. Kromě autorských písní se na desce nachází také coververze, například „Jailhouse Rock“ a „Born to Be Wild“.\n\n\n"}
{"id": "653167", "url": "https://cs.wikipedia.org/wiki?curid=653167", "title": "Indian Child", "text": "Indian Child\n\nIndian Child je studiové album amerického kytaristy Linka Wraye, vydané v roce 1993 společností Ball Product. Producentem alba byl Kim Hyttel a podíleli se na něm také další dánští hudebníci (Wray v té době v této zemi žil). Spoluautorkou písní na této desce byla kytaristova manželka Olive.\n\nAutory všech skladeb jsou Link Wray a Olive Wray.\n\n"}
{"id": "653174", "url": "https://cs.wikipedia.org/wiki?curid=653174", "title": "Destalinizace", "text": "Destalinizace\n\nDestalinizace je označení snah části vedení Komunistické strany Sovětského svazu omezit po smrti J. V. Stalina (1953) negativní důsledky jeho vlády; konec kultu osobnosti. Destalinizace vedla k jisté liberalizaci politického systému, ale nepřipouštěla větší změny zvláště v otázce moci. Je spjata zejména s N. S. Chruščovem (u moci 1953 až 1964).\n"}
{"id": "653180", "url": "https://cs.wikipedia.org/wiki?curid=653180", "title": "Bellingham Mariners", "text": "Bellingham Mariners\n\nBellingham Mariners byl baseballový tým, který reprezentoval Bellingham, ve státě Washington, v nižší lize Northwest League. Nejprve, mezi lety 1973 a 1976, byli farmou Los Angeles Dodgers (tehdy se jmenovali Bellingham Dodgers) a poté, až do roku 1994, byli farmou Seattle Mariners (jak už napovídá název; populární byla také přezdívka \"Baby M's\"). V posledních dvou letech byli farmou San Francisco Giants (a jmenovali se tedy Bellingham Giants), než byl tým přemístěn do Keizeru, ve státě Oregon a získal název Salem-Keizer Volcanoes. \n\nV roce 1987 trefil v dresu Mariners svůj první homerun v profesionální kariéře legendární Ken Griffey Jr.. Stalo se tak na stadioně Everett Memorial Stadium v Everettu a na místě, kam míček dopadl, je dnes plaketa.\n\nTým hrál své domácí zápasy na stadioně Joe Martin Field, který s kapacitou dvou tisíc diváků stále používají Bellingham Bells, kteří hrají vysokoškoslký baseball.\n"}
{"id": "653181", "url": "https://cs.wikipedia.org/wiki?curid=653181", "title": "Henry B. Goodwin", "text": "Henry B. Goodwin\n\nHenry Buergel Goodwin (20. února 1878 Mnichov – 11. září 1931) byl švédský fotograf a pedagog severských jazyků na University of Uppsala původem z Německa.\n\nNarodil se v německém Mnichově jako Heinrich Karl Hugo Bürgel. Jeho otec Hugo Bürgel (1853–1903) byl malíř krajin. Studoval severské jazyky na Lipské univerzitě, kterou absolvoval v roce 1903 s titulem PhD. Pracoval na manuscriptu \"Konungsannáll. Annales Islandorum Regii\" v islandštině. Během života v Lipsku se také učil fotografovat v ateliéru Nicoly Perscheida.\n\nV roce 1903 se oženil s Hildegardou Gassnerovou a následující rok se přestěhovali do Uppsaly ve Švédsku.\n\nKromě své akademické kariéry se Goodwin začal soustředit spíše na fotografii. V roce 1913 zorganizoval fotografický kurz vedený Nicolou Perscheidem a od roku 1916 začal pracovat jako profesionální fotograf ve svém vlastním studiu. Goodwin se stal ve Švédsku známý především jako piktorialistický fotograf, jeho práce byly vystavovány a uznávaný i v zahraničí.\n\n\n"}
{"id": "653184", "url": "https://cs.wikipedia.org/wiki?curid=653184", "title": "Rock and roll (rozcestník)", "text": "Rock and roll (rozcestník)\n\nRock and Roll může znamenat:\n\n\n\n"}
{"id": "653185", "url": "https://cs.wikipedia.org/wiki?curid=653185", "title": "Goodwin (příjmení)", "text": "Goodwin (příjmení)\n\nLidé s příjmením Goodwin:\n\n\n"}
{"id": "653186", "url": "https://cs.wikipedia.org/wiki?curid=653186", "title": "Goodwin", "text": "Goodwin\n\nGoodwin může být:\n\n\n\n\n\n"}
{"id": "653188", "url": "https://cs.wikipedia.org/wiki?curid=653188", "title": "Rock and Roll (píseň, Led Zeppelin)", "text": "Rock and Roll (píseň, Led Zeppelin)\n\n„Rock and Roll“ je píseň anglické rockové skupiny Led Zeppelin, vydaná na jejich albu Led Zeppelin IV, vydaném v roce 1971. Jejími autory jsou Jimmy Page, Robert Plant, John Paul Jones a John Bonham. Skladbu předělali i hudebníci a skupiny Heart, Chris Norman, Jerry Lee Lewis, Vanilla Fudge nebo Stevie Nicks.\n"}
{"id": "653190", "url": "https://cs.wikipedia.org/wiki?curid=653190", "title": "Rock &amp; Roll (album, Vanilla Fudge)", "text": "Rock &amp; Roll (album, Vanilla Fudge)\n\nRock & Roll (Atco Records 33-303) je páté hudební album americké psychedelicky rockové skupiny Vanilla Fudge, vydané v roce 1969.\n\n\n"}
{"id": "653195", "url": "https://cs.wikipedia.org/wiki?curid=653195", "title": "The Move", "text": "The Move\n\nThe Move byla britská rocková skupina, založená v roce 1966. Po rozpadu této skupiny se její členové připojili ke skupinám: Electric Light Orchestra (Bev Bevan, Roy Wood, Jeff Lynne, Rick Price), Black Sabbath (Bev Bevan) a The Hollies (Carl Wayne).\n"}
{"id": "653200", "url": "https://cs.wikipedia.org/wiki?curid=653200", "title": "Three Dog Night", "text": "Three Dog Night\n\nThree Dog Night je americká rocková skupina, založená v roce 1968 v Los Angeles v Kalifornii.\n\n\n"}
{"id": "653204", "url": "https://cs.wikipedia.org/wiki?curid=653204", "title": "Asia (album)", "text": "Asia (album)\n\nAsia je debutové a eponymní album rockové skupiny Asia, vydané v roce 1982. V USA se album umístila na 1 pozici a je to nejprodávanější album ve Spojených státech pro rok 1982.\n\n\n\n\n"}
{"id": "653205", "url": "https://cs.wikipedia.org/wiki?curid=653205", "title": "Jurassic Park: The Game", "text": "Jurassic Park: The Game\n\nJurassic Park: The Game (česky \"Jurský park: Hra\") je název počítačové hry společnosti Telltale Games, která byla uvedena na trh v roce 2012. Jde o epizodickou, několikadílnou hru s postupně se odvíjejícím dějem, nahlíženým z pohledu třetí osoby. Hra je založena na původních událostech filmu Jurský park z roku 1993. Zpráva o realizaci hry byla poprvé zveřejněna v červnu 2010.\n\nDěj hry navazuje částečně na události, známé ze Spielbergova filmu Jurský park. Hlavní postavou hry je veterinář Gerry Harding, starající se o zdraví dinosaurů v parku. Další významnou postavou je jeho dcera, která se již ve filmu neobjevila. Děj začíná krátce poté, kdy v parku dojde k vypnutí bezpečnostních opatření, včetně elektrických plotů kolem dinosauřích výběhů. Nebezpečná situace vznikne vinou počítačového experta Dennise Nedryho, který chce ukrást dinosauří embrya a prodat je konkurenční biotechnologické společnosti. Nedry je ve hře zmíněn a jedním z hlavních dějových uzlů je právě plechovka s embryi, kterou Nedry ztratil při potyčce s dilofosaurem. Ve hře se objevuje několik druhů dinosaurů známých i z filmu, například \"Tyrannosaurus\", \"Compsognathus\", \"Parasaurolophus\", \"Triceratops\", \"Velociraptor\" a zcela nový druh nočního dravého dinosaura \"Troodon\" a mořský plaz \"Tylosaurus\". Dále se zde objeví i dravý triasový dinosaurus \"Herrerasaurus\" vyskytující se v oblasti horské dráhy s názvem Bone Shaker (Kostitřas), která nebyla ve filmu k vidění a verze pteranodona z Jurského parku 3.\nHra není založena na akci a střílení, důraz je kladen spíše na příběh. Důležité bude rozhodování hráče, které může ovlivnit také odvíjení příběhu. Některé scény vyžadují rychlou reakci a rozhodování v kritické chvíli. Hráč může být při špatném rozhodnutí zabit a musí začínat znovu. Hra je určena pro PC, Mac a zřejmě i Xbox 360 a PlayStation 3.\n\n"}
{"id": "653211", "url": "https://cs.wikipedia.org/wiki?curid=653211", "title": "Berjozovka", "text": "Berjozovka\n\nBerjozovka může znamenat:\n\n\n"}
{"id": "653215", "url": "https://cs.wikipedia.org/wiki?curid=653215", "title": "Edward Górecki", "text": "Edward Górecki\n\nEdward Górecki (* 1930) je slezský římskokatolický duchovní a specialista v oboru kanonického práva.\n\nStudoval teologii nejprve na bohoslovecké fakultě v Olomouci (1949-1950) a po jejím zrušení se rozhodl vystěhovat do Polska, kde dostudoval na Papežské teologické fakultě ve Wroclavi (1959-1963). Po specializaci na kanonické právo získal r. 1972 doktorát z kanonického práva (ICDr.). V roce 1990 se habilitoval na Papežské teologické fakultě ve Vratislavi, v r. 1995 získal titul profesora. Zároveň působil u církevního soudu a na arcibiskupské kurii ve Wroclavi. Od roku 1991 přednášel církevní právo na obnovené olomoucké teologické fakultě, po vzniku katedry církevního práva byl jejím vedoucím (1997-2005). Jeho specializací je manželské právo, otázka kolegiality a ekumenismu v církvi.\n\n\n\n"}
{"id": "653216", "url": "https://cs.wikipedia.org/wiki?curid=653216", "title": "Josef Anýž", "text": "Josef Anýž\n\nJosef Anýž (29. února 1852 Hořovice – 27. června 1912 Praha-Nové Město) byl český politik, novinář a pedagog.\n\nByl nejstarším z deseti dětí hořovického obchodníka s dřívím Josef Anýže (* 1824). Jeho rodný dům č. p. 16 stával v Hořovicích v Pražské ulici vedle domu „U modré boty“, přímo v ose dnešní Jiráskovy ulice. Obecnou školu navštěvoval Anýž ve Velké Vísce, protože v té době Hořovice ještě vlastní školu neměly. Na radu učitelů ho rodiče dali na vyšší reálnou školu v Praze, poté absolvoval pražskou polytechniku. Již za studentských let se zapojil do vznikajícího národního života a byl činný v mnoha spolcích. Zpočátku působil jako učitel Vocelova pražského ústavu a Ženského výrobního spolku. Po soukromých studiích byl jmenován suplujícím profesorem na Karlo-Ferdinandově c. k. univerzitě a suplujícím profesorem české vyšší reálky v Praze, kde sám studoval. Vyučoval tam matematiku a deskriptivu. V roce 1878 se rozloučil s povoláním učitele a nastoupil redakce politického časopisu Občan v Brně a v roce 1879 přešel do pražské redakce Šimáčkova Posla z Prahy a odtud později do Českých novin. Od roku 1882 už byl členem redakce Národních listů a po smrti Josefa Baráka se v  listopadu 1883 s stal šéfredaktorem tohoto tehdy největšího a nejvlivnějšího deníku. Byl jím až do své smrti, tj. celých 29 let. Anýžův plat činil na vrcholu jeho kariéry podle dochované smlouvy z roku 1910 ročně 6240 korun plus nemocenské a sociální pojištění. Své práci v novinách byl do té míry oddán, že stejně jako předtím Grégr odmítl kandidaturu do vídeňské říšské rady. V rodině původního vydavatele Národních listů Julia Grégra požíval Anýž značné důvěry - když se v roce 1893 nemocný Grégr vzdal veškeré činnosti, pověřilo redakční direktorium vydáváním listu právě Anýže a když v roce 1896 Grégr zemřel, stal se Anýž ze závěti poručníkem Grégrových nezletilých dětí. Pro své sociální cítění byl také znám svými přednáškami v dělnických spolcích a působením v Národní jednotě severočeské a pošumavské. Vedl demokratický spolek Havlíček. Byl členem spolku pro zbudování pomníku mistra Jana Husa na Staroměstském náměstí, nejvíce oceňoval návrh řešení Ladislava Šalouna. Od roku 1902 byl členem zemské školní rady a byl zároveň členem výboru Ústřední matice školské, získáváním prostředků aktivně podporoval zakládání českojazyčných škol v jazykově smíšených oblastech Rakouska-Uherska. Na úrovni ministerstva vyučování se zasadil též o zřízení reálného gymnázia v Berouně. K jeho dobré znalosti školských poměrů přispívala spolupráce s redaktorem F.V. Moravcem a s Jindřichem Metelkou.\nV roce 1895 byl zvolen zemským poslancem sněmu království Českého za Hořovice, Beroun, Radnice a Rokycany. Na půdě sněmu se zasloužil mj. zejména o úpravu učitelských platů a v roce 1899 o vydání průvodních předpisů ke školnímu řádu. Mezi poslanci představoval spíše radikální křídlo, za autoritativní postoj Národních listů bylo po volbách v roce 1900 považováno Anýžovo rozhodnutí nepřijmout do poslaneckého klubu agrárníky a národní sociály, což ovšem v konečném důsledku vedlo k určitému oslabení strany.\n\nByl členem Národní strany svobodomyslné – mladočechů a byl znám svým protirakouským smýšlením. Jako šéfredaktor periodika ve své době utvářejícího veřejné mínění byl, i s ohledem na jeho poslanecký post, respektovanou osobou, v souvislosti s uveřejňovanými články však čelil i žalobám. V některých případech sám požádal o zbavení poslanecké imunity. Anýž byl zastáncem ideje panslavismu, na Slovenské výstavě v Hodoníně v roce 1905 pronesl toto \"„(...) jsme jediný národ českoslovanský. Naší chybou a slabostí bylo, že nás dovedli Němci rozdělit a nad námi panovat. Víme, že v této říši jsou vlády, které četným národům říše berou nejdražší kulturní statek: jejich národní jazyk. Tím ztěžuje se jejich pokrok i ve všem ostatním. Na to, co Maďaři páší na Slovácích, dívá se celá Evropa s klidem.“\" S mnoha dalšími osobnostmi vystoupil 1. března 1908 na velkolepém pohřbu básníka Svatopluka Čecha.\nByl také jedním ze svolavatelů tzv. reskriptové schůze v Praze v roce 1893, jejíž potlačení vyústilo 13. září toho roku k uvalení výjimečného stavu na Prahu a okolí. Ten trval až do roku 1895, v tomto období byly Národní listy téměř obden konfiskovány a hrozilo jim zastavení. Anýž se svým právním zástupcem Janem Podlipným však noviny proti státním návladním vždy úspěšně bránil. V roce 1911 dostal informaci, že žamberský soudce a poslanec české národně sociální strany Karel Šviha je tajným spolupracovníkem c.k. policie. Národní listy byly orgánem mladočeské strany - Národní strany svobodomyslné, která v té době vyjednávala volební koalici právě s národními socialisty, proto se Anýž rozhodl celou věc nepublikovat. Na základě dokumentů z Anýžovi redakční pozůstalosti odstartoval tento skandál až v roce 1914 jeho následovník Servác Heller. Svatopluk Machar tuto událost komentuje ve svém díle Satiricon a Anýže zmiňuje v části Musa Pedestris v oddíle 7. Krátce před smrtí, 30. dubna 1912, obdržel Anýž Zlatou medaili města Prahy za zásluhy.\n\nZemřel 27. června 1912 v půl osmé ráno ve svém pražském bytě ve Vojtěšské ulici č. 240/11. Jako příčinu smrti stanovili přivolaní lékaři srdeční selhání. Smuteční oznámení vyšlo téhož den na titulní straně večerního vydání Národních listů. Mezi účastníky pohřebního průvodu, který se 2. července vydal ze sídla deníku, kde bylo tělo vystaveno, na Vyšehrad, byli Alois Jirásek, Jaroslav Kvapil, primátor města Prahy Karel Groš, poslanci Alois Rašín, Karel Kramář a mnoho dalších osobností z veřejného života. Pohřben je na Vyšehradském hřbitově, hrobka č. 6, odd. VI. Autorem Anýžova náhrobku je jeho příbuzný řezbář, návrhář a výrobce kovových uměleckých předmětů Franta Anýž.\n\n"}
{"id": "653220", "url": "https://cs.wikipedia.org/wiki?curid=653220", "title": "Třída Näcken", "text": "Třída Näcken\n\nTřída Näcken byla třída dieselelektrických ponorek švédského námořnictva. Nesly též označení typ A14. Vyvinuty byly pro operace v mělkém Baltském moři, zejména k průzkumu a obraně švédského pobřeží. Celkem byly postaveny tři ponorky této třídy. Ve službě byly od roku 1980. Roku 1989 se \"Näcken\" stala prvními švédskou ponorkou vybavenou pohonem nezávislým na přístupu vzduchu (Stirlingovy motory), což z nich učinilo plnohodnotné ponorky a nikoliv pouhé ponorné čluny. Jediným zahraničním uživatelem třídy bylo Dánsko, které mělo na několik let zapůjčenu ponorku \"Näcken\". Celá třída již byla vyřazena ze služby. Ponorka \"Neptun\" byla zachována jako muzejní loď. Je vystavena v námořním vojenském muzeu Marinmuseum v Karlskroně.\n\nVývoj této třídy byl švédskou vládou schválen v roce 1972. V následujícím roce byla objednána stavba tří jednotek. Zatímco přídě a zádě ponorek stavěla loděnice Karlskronavarvet v Karlskroně, střední část stavěla loděnice Kockums v Malmö, která také zajistila jejich kompletaci. Do služby byly ponorky přijaty v letech 1980–1981.\n\nJednotky třídy \"Näcken\":\nPonorky měly dvoupalubový kapkovitý trup, dimenzovaný pro maximální hloubku ponoru 300 metrů. Jeho povrch byl pokryt anechoickým potahem. Hloubková kormidla byla na velitelské věži, záďová kormidla byla uspořádána do X. Ponorky byly vybaveny navigačním radarem Terma, sonarovým komplexem CSU-83 a systémem elektronického boje AR-700-S5. \n\nVýzbroj tvořilo šest torpédometů ráže 533 mm a dva další ráže 400 mm. Ponorky přitom mohly nést zásobu osmi těžkých 533mm torpéd (Tp 61B, Tp 613), určených k ničení lodí a zároveň čtyř lehkých 400mm torpéd (Tp 422, Tp 431) k ničení ponorek. Na vnějších závěsech ponorky mohly nést až 48 námořních min. Pohonný systém tvořil jeden diesel MTU 16V 652 MB o výkonu 1800 hp a jeden elektromotor ASEA o výkonu 1500 hp, pohánějící je lodní šroub. Nejvyšší rychlost dosahovala 10 uzlů na hladině a 20 uzlů pod hladinou.\n\nV letech 1987–1988 byla ponorka \"Näcken\" loděnicí Kockums experimentálně vybavena pohonem nezávislým na přístupu vzduchu (AIP – \"Air Independent Propulsion\"). Do jejího trupu byla vložena osmimetrová sekce, obsahující především nádrže na kapalný kyslík a dva stirlingovy motory Stirling V4-275, každý o výkonu 102 hp. Ponorka pak mohla pod hladinou operovat déle než 14 dní. Do služby se vrátila 11. dubna 1989.\n\nDne 27. října 1981 uvázla na skalisku u švédského ostrova Torumskär, ležícího několik kilometrů od nejdůležitější švédské námořní základny Karlskrona, sovětská konvenční ponorka \"S-363\" (U-137) projektu 613 (v kódu NATO třída \"Whiskey\"). Ztroskotání vyvolalo vážný diplomatický incident. Do reakce švédského námořnictva byla zapojena také ponorka \"Neptun\", která sovětské vlečné lodi zabránila ve vstupu do švédských vod.\n\n"}
{"id": "653221", "url": "https://cs.wikipedia.org/wiki?curid=653221", "title": "Sergej Rjazanskij", "text": "Sergej Rjazanskij\n\nSergej Nikolajevič Rjazanskij (, * 13. listopadu 1974 Moskva, RSFSR, SSSR) je lékař specializující se na leteckou a kosmickou medicínu. Od května 2003 je ruský kosmonaut, zprvu člen oddílu kosmonautů Institutu lékařsko-biologických problémů, od 1. ledna 2011 oddílu kosmonautů CPK. Od začátku roku 2011 se připravoval ke svému prvnímu kosmickému letu v rámci Expedice 37/38 na Mezinárodní vesmírnou stanici který proběhl v září 2013 – březnu 2014. Podruhé na ISS pracoval v červenci – prosinci 2017 jako člen Expedice 52/53. Roku 2018 ze Střediska přípravy kosmonautů odešel a soustředil se na výkon funkce předsedy Ruského hnutí školních žáků a práci motivačního řečníka.\n\nSergej Rjazanskij se narodil roku 1974 v Moskvě, je vnukem konstruktéra Michaila Sergejeviče Rjazanského. Roku 1996 absolvoval katedru virologie biologické fakulty Moskevské státní univerzity. Poté se v Institutu lékařsko-biologických problémů (IMBP) věnoval problémům letecké, kosmické a námořní medicíny. Roku 2000 v IMBP obhájil disertační práci z fyziologie. Téhož roku se zúčastnil čtyřtýdenní simulace kosmického letu v experimentu SFINCSS jako člen 7. posádky.\n\nKoncem 90. let se rozhodl stát kosmonautem, při experimentech v IMBP si ověřil, že splňuje zdravotní podmínky. Současně se zaměstnáním v IMBP získal místo tlumočníka ve firmě organizující lety v beztíži, přineslo mu to jak zkušenost s beztížným stavem, tak procvičení angličtiny. Roku 2003 obdržel souhlas Hlavní lékařské komise ke kosmonautickému výcviku a 29. května rozhodla i Meziresortní komise pro výběr kosmonautů o jeho začlenění do oddílu kosmonautů IMBP. Absolvoval dvouletou všeobecnou kosmickou přípravu ve Středisku přípravy kosmonautů (CPK) a 5. července 2005 získal kvalifikaci kosmonaut-výzkumník.\nAktivně spolupracoval na experimentu Mars 500. Byl velitelem posádky ve 14denním přípravném pobytu v simulátoru kosmické lodi roku 2007 i ve 105denním „letu“ roku 2009. Poté v CPK prošel doplňujícím teoretickým i praktickým výcvikem, který 12. listopadu 2010 uzavřela Meziresortní komise přiznáním kvalifikace „zkušební kosmonaut“.\n\nKoncem roku 2010, v souvislosti s vytvářením jednotného oddílu kosmonautů v Rusku, odešel z IMBP a od 1. ledna 2011 se stal kosmonautem CPK. Vzápětí byl zařazen do Expedice 37/38 na Mezinárodní vesmírnou stanici (ISS) s předpokládaným startem v září 2013. Jmenování bylo oficiálně potvrzeno ESA v únoru 2011.\n\nKe svému prvnímu letu odstartoval v lodi Sojuz TMA-10M z kosmodromu Bajkonur 25. září 2013 ve funkci palubního inženýra lodi společně s velitelem Olegem Kotovem a palubním inženýrem Michaelem Hopkinsem. Po šestihodinovém letu se 26. září Sojuz spojil s Mezinárodní vesmírnou stanicí a trojice kosmonautů se připojila ke kolegům z Expedice 37, Fjodoru Jurčichinovi, Lucovi Parmitanovi a Karen Nybergové.\n\nBěhem letu Rjazanskij třikrát vystoupil do vesmíru, přičemž druhý výstup trvající 8 hodin a 7 minut byl dosud nejdelším výstupem v ruských skafandrech. Všechny tři výstupy dohromady trvaly 20 hodin a 5 minut. Na Zem se posádka Sojuzu TMA-10M vrátila 11. března 2014.\n\nRoku 2015 zahájil přípravu na další let na ISS, tentokrát jako člen Expedice 54/55, s Norišigem Kanai a Randolphem Bresnikem. Na podzim 2016 byli Rjazanskij s Bresnickem přemístěni do Expedice 52/53 k Paolo Nespolimu. Do vesmíru trojice Rjazanskij, Bresnick, Nespoli odstartovala 28. července 2017 v Sojuzu MS-05, po šestihodinovém letu přistáli na ISS a zahájili práci na stanici. Během mise Rjazanskij jednou vystoupil do vesmíru. Ve stejné sestavě posádka Sojuzu MS-05 přistála 14. prosince 2017 v Kazachstánu, ve vesmíru strávila 138 dní, 16 hodin a 57 minut.\n\nK 16. červenci 2018 odešel ze Střediska přípravy kosmonautů.\n\nOd roku 2014 působí jako motivační řečník. \n\nRoku 2016 byl na ustavujícím shromáždění Ruského hnutí školních žáků () zvolen jeho předsedou. Roku 2017 se stal členem dozorčí rady Ruské antidopingové agentury RUSADA.\n\nSergej Rjazanskij je ženatý, má tři děti z prvního manželství a jedno z druhého.\n\n\n"}
{"id": "653225", "url": "https://cs.wikipedia.org/wiki?curid=653225", "title": "Berjozovka (přítok Kolymy)", "text": "Berjozovka (přítok Kolymy)\n\nBerjozovka ( , ) je řeka v Jakutské republice v Rusku. Je dlouhá 513 km. Povodí řeky je 24 800 km².\n\nProtéká v široké dolině přes Jukagirskou pahorkatinu. V jejím povodí se nachází přibližně 2000 jezer. Ústí zprava do Kolymy.\n\nZdrojem vody jsou dešťové srážky. Zamrzá v říjnu a rozmrzá v polovině května.\n\nŘeka je splavná.\n\nNa začátku 20. století bylo u řeky nalezeno tělo mamuta, které je vystaveno v Petrohradě v zoologickém muzeu.\n"}
{"id": "653230", "url": "https://cs.wikipedia.org/wiki?curid=653230", "title": "Úplnost", "text": "Úplnost\n\nÚplnost v obecném smyslu znamená, že je něco úplné, celistvé, neporušené, dovršené, kompletní. V užších významech může znamenat:\n\n\n\n\n\n\n\n\n\n"}
{"id": "653231", "url": "https://cs.wikipedia.org/wiki?curid=653231", "title": "František Kunetka", "text": "František Kunetka\n\nProf. František Kunetka, Th.D., SDB (* 26. listopadu 1945 Olomouc) je český římskokatolický teolog, duchovní, člen salesiánské kongregace, profesor a vedoucí katedry liturgické teologie na Cyrilometodějské teologické fakultě Univerzity Palackého v Olomouci.\n\n\n\n"}
{"id": "653232", "url": "https://cs.wikipedia.org/wiki?curid=653232", "title": "Turistická značená trasa 4239", "text": "Turistická značená trasa 4239\n\nTuristická značená trasa 4239 je 27 kilometrů dlouhá zeleně značená turistická trasa Klubu českých turistů spojující Kostelec nad Orlicí s Uherskem.\n\n Turistická značená trasa 4239 má svůj počátek v centru Kostelce nad Orlicí, kde se mmj. nachází empírový zámek s anglickým parkem. Převažující směr je jihozápadní. Na území města je kolem železniční zastávky Kostelec nad Orlicí město na trati Týniště nad Orlicí - Letohrad vedena v souběhu s rovněž zeleně značenou trasou vedoucí do Třebechovic pod Orebem a modře značenou trasou vedoucí přes Vamberk do Orlických hor. Mimo zástavbu města je již vedena samostatně. Pokračuje přes vyvýšenou a zalesněnou Brodeckou plošinu, přechází potok Brodec a vrchol Petránova kopce (302 m). Kolem vrcholu je trasa vedena po silnici Kostelec nad Orlicí - Velká Čermná, nicméně do samotné Velké Čermné trasa přichází samostatně. Dříve byl souběh se silnicí téměř v celé délce trasy z Kostelce nad Orlicí, trasa ale byla přeložena poněkud západněji. Mezi Velkou Čermnou a Malou Čermnou trasa překonává po silničním mostě Tichou Orlici, v Malé Čermné se pak křižuje s červeně značenou trasou 0455 sledující její tok. Na severozápadním zhlaví železniční stanice Čermná nad Orlicí křižuje železniční trať Velký Osek - Choceň. Po asi 1 km dlouhém lesním úseku se trasa 4239 přimyká k silnici Číčová - Horní Jelení. V Dolním Jelení přichází do souběhu modře značená trasa 1903 Plchůvky - Holice. V Horním Jelení se trasa 4239 křižuje se zmíněnou trasou 1903 a zeleně značenou trasou 4241 Hradec Králové - Choceň. Za Horním Jelením pokračuje trasa 4239 zalesněným územím, v němž křižuje v blízkosti odpočívadla silnici I/35. Za ní míjí myslivnu a podél mendrujícího lesního potoka pokračuje k hrázi rybníka Lodrant. Za ním opouští les a přimyká se k silnici Trusnov - Uhersko, míjí zříceninu letohrádku Neulust a přírodní rezervaci Bažantnici v Uhersku. Trasa dále prochází obcí Uhersko, jejíž domy jsou vyzdobeny sgrafity Aloise Mudruňky. Pod obcí překonává řeku Loučnou a končí na nádraží na trati Kolín - Česká Třebová. Zajímavostí uherského nádraží je fakt, že se nachází v jiném okrese. Zatímco Uhersko je na území okresu Pardubice, nádraží je v okrese Chrudim a náleží pod obecní úřad Chroustovice. Hranici okresů zde tvoří řeka Loučná. V zakončení trasy nenavazuje žádná další turistická trasa.\n\n\n"}
{"id": "653233", "url": "https://cs.wikipedia.org/wiki?curid=653233", "title": "Jusúf bin Alawi bin Abduláh", "text": "Jusúf bin Alawi bin Abduláh\n\nJusúf bin Alawi bin Abduláh (* 1945, Salála, Omán; : ) je ománský politik a diplomat zastávající funkci ministra zahraničních věcí. Hrál důležitou roli při prosazování specifické sultánovy zahraniční politiky a připravoval sultánovy návštěvy v cizině.\n\nNarodil se ve městě Salála na jihozápadě Ománu, ale vystudoval v Kuvajtu. Později pracoval pro několik kuvajtských firem i státních útvarů. Stejně jako mnoho Ománců, kteří za vlády sultána Saída bin Tajmúra uprchli ze země, i jej v srpnu roku 1970 kontaktoval nový sultán Kábús bin Saíd, který v Ománu vládl teprve měsíc po sesazení svého otce Tajmúra. V roce 1971 se stal součástí přátelské misie do hlavních měst Arabského světa. Poté působil na ománském velvyslanectví v libanonském Bejrútu a roku 1973 se stal velvyslancem. V roce 1974 byl zvolen zástupcem ministra zahraničí. V roce 1997 byl povýšen na ministra zahraničí. Tím je spolu se sultánem Kábúsem, ovšem pouze Jusúf zastává funkční roli ministra.\n\n\n"}
{"id": "653244", "url": "https://cs.wikipedia.org/wiki?curid=653244", "title": "Třída Sjöormen", "text": "Třída Sjöormen\n\nTřída Sjöormen je třída dieselelektrických ponorek postavených pro Švédské námořnictvo. Nesla též označení typ A12. Švédské námořnictvo v letech 1968–1997 provozovalo celkem pět jednotek této třídy. Mezi jejich hlavní úkoly patřil průzkum a obrana pobřeží země v mělkém Baltském moři. Švédské námořnictvo je vyřadilo v 90. letech. Všechny ponorky byly následně prodány do Singapuru, kde čtyři slouží jako třída Challenger a pátá byla využita na náhradní díly.\n\nStavba pěti ponorek této třídy byla schválena roku 1961. Ponorky zkonstruovala švédská loděnice Kockums. Postaveno bylo celkem pět jednotek. Tři z nich postavila přímo loděnice Kockums v Malmö a další dvě loděnice Karlskronavarvet v Karlskroně. Do služby vstoupily v letech 1968–1969.\n\nJednotky třídy \"Sjöormen\":\nPonorky mají jednotrupovou konstrukci se dvěma palubami. Trup má kapkovitý tvar (poměr délky k šířce 8:1) a je dimenzován pro operační hloubku ponoru 150 metrů (nejvyšší 250 metrů). Jasná je inspirace americkou ponorkou USS \"Albacore\" (AGSS-569. Hloubková kormidla jsou na velitelské věži a záďová kormidla jsou uspořádána do tvaru X, což ponorkám dává dobré manévrovací schopnosti v mělkých vodách. Po dokončení nesly vyhledávací radar Terma, sonar a bojový informační systém IBS-A12. V letech 1984–1985 ponorky dostaly nový bojový informační systém IBS-A17 a sonarový komplex Krupp-Atlas CSU-83. Později byl ještě instalován nový sonar Plessey-Hydra.\n\nVýzbroj tvoří čtyři 533mm torpédomety a dva 400mm torpédomety. Neseno je 10 těžkých 533mm torpéd, určených k ničení lodí a  čtyři lehká 400mm torpéda k ničení ponorek. Všechna torpéda jsou naváděna po vodiči. Alternativně mohou nést námořní miny. Pohonný systém tvoří dva diesely Hedemora-Pielstick 12PA-4 o výkonu 2200 hp a jeden elektromotor ASEA o výkonu 1500 hp, pohánějící jeden pětilistý lodní šroub. Nejvyšší rychlost dosahuje 15 uzlů na hladině a 20 uzlů pod hladinou.\n\n\n"}
{"id": "653246", "url": "https://cs.wikipedia.org/wiki?curid=653246", "title": "You Can't Do That on Stage Anymore, Vol. 3", "text": "You Can't Do That on Stage Anymore, Vol. 3\n\nYou Can't Do That on Stage Anymore, Vol. 3 je kolekce dvou disků, které obsahují nahrávky Franka Zappy, nahrané od prosince 1971 do prosince 1984. Album bylo vydané v roce 1989.\n\nVšechny skladby napsal Frank Zappa, pokud není uvedeno jinak.\n\n\n\n"}
{"id": "653251", "url": "https://cs.wikipedia.org/wiki?curid=653251", "title": "Ros", "text": "Ros\n\nRos () je řeka ve Kyjevské a Čerkaské oblasti na Ukrajině. Je 346 km dlouhá. Povodí má rozlohu 12 600 km².\n\nPramení na Podněperské vysočině a ústí do Kremenčucké přehrady jako pravý přítok Dněpru.\n\nZdrojem vody jsou převážně sněhové srážky. Nejvyšších vodních stavů dosahuje v březnu a v dubnu. Průměrný průtok ve vzdálenosti 65 km od ústí je 22,5 m³/s. Zamrzá většinou v listopadu až v prosinci, někdy až v lednu a rozmrzá na konci února až na začátku dubna.\n\nVodní doprava je možná do vzdálenosti 60 km od ústí. Na řece byly vybudovány vodní elektrárny (Steblevská, Korsuň-Ševčenkovská). Leží na ní města Bila Cerkva, Bohuslav a Korsuň-Ševčenkivskyj.\n"}
{"id": "653252", "url": "https://cs.wikipedia.org/wiki?curid=653252", "title": "Kockums", "text": "Kockums\n\nKockums je švédská loděnice vlastněná firmou Saab AB. Loděnice má svá zařízení ve městech Malmö, Karlskrona (dříve loděnice Karlskronavarvet) a Muskö (dříve loděnice Marinverkstäderna). Kockums staví pro civilní i vojenský sektor. Ve válečných lodích se specializuje na stavbu hladinových lodí a ponorek určených k operacím v pobřežních vodách. Vyrábí též ponorkový pohon nezávislý na přístupu vzduchu, využívající stirlingových motorů a zařízení pro likvidaci námořních min.\n\nV letech 2005 až 2014 firmu vlastnil koncernm ThyssenKrupp Marine Systems AB.\n\n\n\n\n"}
{"id": "653255", "url": "https://cs.wikipedia.org/wiki?curid=653255", "title": "Pierre Narcisse Guérin", "text": "Pierre Narcisse Guérin\n\nPierre Narcisse Guérin (13. března 1774, Paříž, Francie – 16. června 1833, Řím) byl francouzský malíř.\n\nByl žákem Jeana-Baptiste Regnaulta a po svém mistrovi přejal základní prvky klasicismu – uměřenou strohost, absenci barvy a suchý eklekticismus. Spíše než jako malíř byl úspěšný jako pedagog – v jeho dílně se mimo jiné učili Théodore Géricault a Eugéne Delacroix.\n"}
{"id": "653256", "url": "https://cs.wikipedia.org/wiki?curid=653256", "title": "Puchol skvrnitý", "text": "Puchol skvrnitý\n\nPuchol skvrnitý (\"Chrotogale owstoni\") je málo prostudovaná cibetka, která žije samotářsky převážně na zemi a hlavní složku její potravy tvoří nejspíše červi. Skvrnitá srst má zřejmě varovat predátory před zapáchajícím výměškem vylučovaným análními žlázami. Žije v severním Vietnamu, severním Laosu a jižní Číně.\n\n"}
{"id": "653259", "url": "https://cs.wikipedia.org/wiki?curid=653259", "title": "Puchol žíhaný", "text": "Puchol žíhaný\n\nPuchol žíhaný (\"Hemigalus derbyanus\") je východoasijská cibetka žijící v Thajsku, Malajsii, na Borneu a na Sumatře. Je to štíhle stavěná šelma s protáhlou hlavou a poměrně vysokýma nohama velikosti domácí kočky, délka těla činí až 62 cm, délka ocasu až 38 cm, hmotnost až 3 kg. Zbarvení je béžové s příčnými tmavě hnědými pruhy, které jsou na hřbetě nejširší a směrem k bŕichu se zužují.\nNoční a samotářský puchol žíhaný tráví den spánkem v dutinách stromů a v noci vyráží lovit drobnou kořist: mravence, červy, ještěrky a žáby. Žije v hustých pralesích, často poblíž vody a je vzácný. Na rozdíl od blízce příbuzných ovíječů nešplhá po stromech a je výlučně masožravý. \n"}
{"id": "653262", "url": "https://cs.wikipedia.org/wiki?curid=653262", "title": "Avignonský most", "text": "Avignonský most\n\nAvignonský most (francouzsky oficiálně Le pont Saint-Bénézet, běžně i Le pont d'Avignon) je most v Avignonu v departementu Vaucluse v jižní Francii. Most byl již v roce 1840 zařazen mezi francouzské kulturní památky. V roce 1995 byl most svatého Benézéta spolu s papežským palácem a avignonskou katedrálou zapsán pod souhrnným názvem \"Historické centrum Avignonu\" na seznam světového kulturního dědictví UNESCO. \n\nPůvodní dřevěný most přes obě ramena řeky Rhôny byl postaven mezi roky 1171 a 1185 a z velké části zničen při obléhání města Ludvíkem VIII. roku 1226. \nV roce 1355, jen několik let před stavbou Karlova mostu v Praze, byl nahrazen kamenným mostem v původní délce kolem 900 metrů s 22 oblouky. Postupně ho ničily povodně, definitivně katastrofální povodeň roku 1668, po níž už nebyl opraven. Dnes stojí již jen poslední čtyři oblouky a zbytky mostu slouží jako turistická atrakce. Most se stal námětem pro známou francouzskou lidovou píseň \"Sur le pont d’Avignon\" (\"Na Avignonském mostě\").\n\nSvatý Bénézet, po němž se most jmenuje, byl podle legendy původně místní pasáček, který dostal boží vnuknutí, že je třeba vystavět v Avignonu most, a dokázal o svém poslání přesvědčit místní honoraci tím, že zázračně zvedl těžký kámen. \n\n"}
{"id": "653263", "url": "https://cs.wikipedia.org/wiki?curid=653263", "title": "Pratt &amp; Whitney R-1535", "text": "Pratt &amp; Whitney R-1535\n\nPratt & Whitney R-1535 Twin Wasp Junior byl motor používaný v amerických letadlech v 30. letech 20. století. Motor byl poprvé představen v roce 1932 jako 14válcová verze 9válcového motoru R-985. Byl to dvouřadý, vzduchem chlazený hvězdicový motor. Zdvihový objem motoru činil 25,153 l, vrtání i zdvih pístů byl 131,8 mm.\n\n\nMotor byl používán u následujících letounů:\n\n\"Data pocházejí z ruské publikace \"Letecké motory vojenských vzdušných sil cizích států\".\"\n\n\n\n\n\n\n"}
{"id": "653265", "url": "https://cs.wikipedia.org/wiki?curid=653265", "title": "Krevní paraziti ptáků", "text": "Krevní paraziti ptáků\n\nKrevní paraziti (krvinkovky, \"Haematozoea\") se u ptáků vyskytují sporadicky; jejich výskyt je omezen geograficky (v tropických a subtropických oblastech se vyskytují častěji) a má obvykle sezónní charakter. Nejčastěji zjišťovanými jsou protozoa z čeledě \"Plasmodiidae\" a to z rodů \"Plasmodium\", \"Haemoproteus\" a \"Leucocytozoon\". Ptačí plasmodie mají široké hostitelské spektrum a nejsou hostitelsky specifické. Nepohlavní část jejich vývoje probíhá v ptácích, pohlavní část a sporogonie v bezobratlých vektorech (komáři). U ptáků probíhají plasmodiidózy většinou inaparentně a jen vzácně způsobují větší ztráty. Podle druhu infikujících prvoků lze plasmodiidózy rozlišovat na plasmodiózu, hemoproteózu a leukocytozoózu.\n\nPlasmodióza (ptačí malárie) je parazitární onemocnění způsobované prvoky z rodu \"Plasmodium\". Popsána byla u mnoha ptačích druhů, výskyt je kosmopolitní. Klinický průběh plasmodiózy zavisí na virulenci infikujících plasmodií (patogenní vs. apatogenní) i druhu a věku hostitele.\n\nU ptáků bylo izolováno a popsáno více jak 35 druhů plasmodií, např. u hrabavých ptáků \"Plasmodium praecox\", \"P. gallinaceum\", \"P. raupachi\" aj., u papoušků pak \"P. relictum\", \"P. nucleophilum\", \"P. vaughani\" aj.\n\nVývoj ptačích i savčích plasmodií je v podstatě shodný. Vnímavý ptačí hostitel je nakažen infekčnímí sporozoity prostřednictvím vektora (komáři rodů \"Culex\", \"Aedes\", zřídka \"Anopheles\") při sání krve. Sporozoity se šíří krevní cestou a napadají endotelové buňky v mnoha orgánech (plíce, mozek, slezina, játra), kde se transformují v kryptozoity. Zvětšují se a nepohlavním množením vytvářejí schizonty s velkým množstvím merozoitů (exoerytrocytární merogonie). Uvolněné merozoity opakují asexuální reprodukci v orgánech a po několika cyklech část z nich napadá erytrocyty, ve kterých probíhá nepohlavní schizogonii. Parazitární metabolismus mění hemoglobin na žlutočerný pigment (hemozoin). Erytrocytární merozoity (počet je druhově charakteristický) uvolněné z porušených erytrocytů se mohou vrátit k exoerytrocytární merogonii, nebo opakují erytrocytární merogonii. Část z nich se mění v krvi na samčí a samičí gametocyty, ale jejich vývoj dál nepokračuje. Gametocyty některých druhů plasmodií deformují erytrocyty a odtlačují jádro k periférii. Po nasátí krve komárem pokračuje další vývoj. Gametocyty se v žaludku samičky komára uvolňují z erytrocytů a dozrávají v mikro- a makrogamety. Po kopulaci vzniklá zygota se postupně mění v pohyblivý ookinet, který proniká stěnou žaludku, mění s v oocystu, ve které postupným dělením vznikají sporozoity. Ty po prasknutí stěny oocysty se dostávají hemolymfou do slinných žláz vektora. Při sání krve je komár společně se slinami inokuluje do krve dalšího hostitele.\n\nInkubační doba závisí na druhu plasmodií a množství inokulovaných sporozoitů. Plasmodióza u ptáků nemá tak zhoubný charakter jako u savců a většinou probíhá bez výrazných klinických příznaků. Ojediněle se mohou pozorovat nejistá chůze, anorexie, netečnost, zvracení, dyspnoe, hemolytická anémie až úhyn. Patologický nález je charakterizován zvětšenou slezinou a nálezem vývojových stadií v postižených orgánech a erytrocytech.\n\nHemoproteóza je parazitární onemocnění vyvolávané prvoky z rodu \"Haemoproteus\"; z plasmodiidóz se vyskytuje relativně nejčastěji. Jejich rozšíření je celosvětové, mohou se nacházet v periferní krvi mnoha ptačích druhů. Patogenita je obecně malá a postižení ptáci jen výjimečně vykazují klinické známky nemoci. Sexuální vývoj parazita probíhá v mezihostiteli a asexuální vývoj v ptačím hostiteli.\n\nPopsáno bylo více než 120 druhů, nejznámější jsou \"Haemoproteus columbae\", \"H. meleagridis\" a \"H. handai\". Každý druh má limitovaný počet hostitelů, ale není hostitelsky specifický.\n\nPřirozeným hostitelem jsou holubi, krůty, volně žijící ptáci, exotičtí ptáci (pozitivní nálezy zejména u importovaných ptáků a odchytů z přírody) a mnoho dalších ptačích druhů.\n\nVývoj je podobný jako u plasmodií. Na rozdíl od nich však schizogonie probíhá pouze v endoteliálních buňkách krevních cév různých parenchymatózních orgánů (plíce, játra, slezina, kostní dřeň) a teprve merozoity vzniklé v endotelu napadají erytrocyty. V erytrocytech probíhá gametogonie za vzniku banánovitých gametocytů s tvorbou pigmentu (hemozoin) a bez změny tvaru napadeného erytrocytu. Sporogonie se uskutečňuje v mezihostiteli, kterým jsou nejčastěji klošovití (\"Hippoboscida\") nebo pakomárcovití (\"Ceratopogonidae\").\n\nInfekce probíhají inaparentně nebo s mírnými klinickými příznaky jako jsou hemolytická anémie, tělesná slabost, vyhublost, anorexie, průjem a deprese. U závodních holubů je nápadná zhoršená kondice. Při pitvě se mohou zjišťovat zvětšená játra i slezina a pulmonální edém.\n\nLeukocytozoóza je parazitární onemocnění způsobované prvoky z rodu \"Leucocytozoon\"; vyskytuje se kosmopolitně u mnoha druhů ptáků domestikovaných i divoce žijících. Ekonomické ztráty byly pozorovány jen u mladé drůbeže. Přirozeným hostitelem jsou \"Galliformes\", \"Anseriformes\", andulky a volně žijící ptáci.\n\nPopsáno bylo více než 60 druhů, mezi nimi např. \"Leucocytozoon simondi\" (syn. \"L. anatis\", \"L. anseris\"), \"L. smithi\", \"L. sabrazezi\", \"L. galli\", \"L. caulleryi\" (syn. \"L. andrewsi\", \"L. schueffneri\") aj. Některé druhy jsou specifikovány na určitého hostitele, jiné mají širší okruh hostitelů. V jižní Africe jsou u pštrosů časté asymptomní infekce \"L. struthionis\" přenášené muchničkami.\n\nSchizogonie probíhá v makrofázích nebo extracelulárně v játrech, srdci, slezině, plicích, kostní dřeni a mozku; gametogonie v erytrocytech i leukocytech ptačího hostitele. Na rozdíl od \"Haemoproteus\" spp. neprodukují pigment a podstatně mění tvar infikované buňky, která se stává vřetenovitou. Jádro hostitelské buňky je přitlačeno k okraji. Sporogonie se uskutečňuje v mezihosteli, kterým jsou muchničkovití (\"Simuliidae\") a pakomárci (\"Culicoides\").\n\nVýskyt onemocnění je častější v letních a teplých měsících. Po 6-10denní inkubační době se dostavuje horečnatý stav spojený s nechutenstvím, dyspnoe, skleslostí a ospalostí. Objevují se pohybové poruchy, často i křeče (opistotonus), anémie, žlutavý průjem a případně i úhyn. Někdy má nemoc mírnější průběh, zejména u starších ptáků, a může proběhnout beze ztrát. V krajinách, kde se nemoc vyskytuje častěji, zůstávají rezervoárem starší kachny domácí, popřípadě divoké kachny nebo jiní ptáci. Pitevní nález je charakterizován anémií, leukocytózou (přechodné zvýšení počtu leukocytů v krvi), zvětšenou slezinou a játry.\n\nDiagnóza plasmodiidóz je převážně založena na průkazu původce v krevních nátěrech anebo histologicky v postižených tkáních. Odlišit by se měly otrava olovem a anémie z jiných příčin.\n\nLéčba není propracovaná, používají se z různým úspěchem antikokcidika a antimalarika (pyrimethamin, sulfonamidy, chinin, chloroquin, atebrin). Preventivně je důležité zabránit styku ptáků s mezihostiteli (dezinsekce, repelentní přípravky).\n\n"}
{"id": "653271", "url": "https://cs.wikipedia.org/wiki?curid=653271", "title": "Bouillabaisse", "text": "Bouillabaisse\n\nBouillabaisse (česky \"bujabéza\") je tradiční provensálská rybí polévka, původem z přístavu města Marseille. Francouzský název polévky pochází z okcitánského slova \"bolhabaissa\" [,buja‘bajse], složeniny dvou sloves: \"balhir\" („vařit“) a \"abaissar\" („snížit horko“, tzn. zvolna vařit); ingredience totiž nejsou přidávány najednou, ale nejprve se udělá vývar a potom jsou přidávány přísady jedna za druhou a pokaždé se vývar přivede do varu na slabém plameni. Obecně podobné jídlo se vaří v Portugalsku (\"caldeirada\"), Španělsku (\"sopa de pescado y marisco\", \"suquet de peix\"), Itálii (\"zuppa di pesce\"), Řecku a všech zemích sousedících se Středozemním mořem, kde se podobné pokrmy vařily už od neolitu. \n\nCo odlišuje bouillabaissu od jiných druhů rybích polévek je výběr provensálských bylin a koření do vývaru, použití ostnatých středomořských pobřežních ryb a způsob podávání – v Marseille se první podává vývar s opečenými plátky chleba, potřenými omáčkou \"rouille\", přičemž mořské plody a zelenina jsou podávány odděleně v jiné míse či na tácu.\n\nBouillabaisse je rybí polévka obsahující různé druhy vařených ryb, korýšů a zeleniny, ochucená roztodivnými bylinkami a kořením, jako jsou česnek, pomerančová kůra, bazalka, bobkový list, fenykl a šafrán. Tradiční bouillabaissa obsahuje nejméně tři druhy ryb: běžně ropušnice, štítník (kohout mořský) a mořský úhoř. Také může obsahovat pražmu, platýze, ďasa mořského, parmu, stříbrnou tresku, mořské ježky, mušle, kraby nebo chobotnice; dražší varianty mohou obsahovat i langusty. \n\nZelenina jako pórek, cibule, rajčata, celer a brambory se zvolna vaří spolu s vývarem a podává se s rybou. Vývar se tradičně doplňuje omáčkou \"rouille\" (doslova „rez“) – vlastně majonézou vyrobenou z olivového oleje, česneku, šafránu a kajenského pepře – na opečených plátcích chleba.\n\nV Marseille se recept na bouillabaissu mění od rodiny k rodině, a místní restaurace se přou, která verze je nejvíc původní. V Marseille se bouillabaisse zřídka vyrábí pro méně než deset lidí; čím větší objem a čím více druhů ryb polévka má, tím lepší je. Původní marseillská bouillabaisse musí obsahovat ropušnici (\"rascasse\"), ostnatou rybu, která žije ve skalnatých zátokách a útesech blízko pobřeží. Také často obsahuje mořského úhoře a mořského kohouta. Podle \"Michelinova průvodce\" jsou čtyři podstatné části pravé bouillabaissy: ropušnice, čerstvost ryby, olivový olej a vynikající šafrán. Americká šéfkuchařka a autorka knih o jídle Julia Childová, která žije mnoho let v Marseille, napsala: „Pro mě chuť bouillabaissy pochází ze dvou věcí: základem je provensálská polévka (česnek, cibule, rajčata, olivový olej, fenykl, šafrán, tymián, bobkový list a obvykle troška sušené pomerančové kůry) a samozřejmě ryby (libové a nenaolejované, s tvrdým masem, měkkým masem, rosolovité, a krabi).“\n\n4 kilogramy ryb nebo korýšů (kohout mořský, ropušnice, mořský úhoř, ďas mořský, bolobřich ostnitý, štítník kukaččí, ostnatec, živá chobotnice, 10 mořských ježků), 1 kilogram brambor, 7 stroužků česneku, 3 cibule, 5 zralých rajčat, 1 šálek olivového oleje, 1 Bouquet garni (francouzský výraz pro svazek koření, který se balí do mušelínu), 1 větvička fenyklu, 8 pestíků šafránu, 10 plátků venkovského chleba, sůl a kajenský pepř.\n\n1 vaječný žloutek, 2 stroužky česneku, 1 šálek olivového oleje, 10 pestíků šafránu, sůl a kajenský pepř.\n\nVývar podávejte velmi horký v míse s omáčkou rouille na tenkých plátcích chleba potřeného česnekem. Potom podávejte rybu a brambory na odděleném tácu.\n\nJiná verze klasické bouillabaissy, prezentovaná jako Petit LaRousse de la Cuisine, používá mořského úhoře, růžichu severní, girondina, mníka, tresku, rascasse, saint-pierre a kraby, včetně perlovky. V této verzi se vloží do hrnce hlavy a odřezky ryb společně s cibulí, celerem a v olivovém oleji dohněda opečeným česnekem, a pokryté vroucí vodou se vaří po dobu dvaceti minut. Přidá se zelenina a bouquet garni a kousky ryb v tomto pořadí: rascasse, mník, mořský úhoř, růžicha severní, krabi a šafrán. Jídlo se vaří osm minut na velkém plameni. Potom se přidají jemné ryby, saint pierre a treska a jídlo se vaří dalších 5–8 minut. Vývar se podává na chlebu s omáčkou rouille nahoře. Ryby se podávají na velkých tácech.\n\nPodle tradice je původ jídla datován do roku 600 př. n. l. Tenkrát lidé jedli rybí polévku v řečtině známou jako \"kakavia\". Jídlo podobné bouillabaisse se také objevuje v římské mytologii: polévka, kterou Venuše krmila svého muže Vulkána.\n\nDnes známá bouillabaissa byla vytvořena marseillskými rybáři, kteří si chtěli rychle uvařit jídlo, když se vrátili do přístavu. Než aby použili nejdražší ryby, uvařili běžnou ropušnici a kraby, které vytáhli sítěmi, obvykle ryby, které mají hodně kostí a nemohou být podávány v restauracích. Uvařili je v kotli s mořskou vodou na ohni a okořenili česnekem a fenyklem. Rajčata byla přidána do receptu až v 17. století, po jejich dovezení z Ameriky. Když v témže století začalo Marseille prosperovat, restaurace a hotely servírovaly bouillabaissu horní třídě. Recept na polévku se nadále vylepšoval s nahrazením ryb a přidáním šafránu. Bouillabaisse se rozšířila z Marseille do Paříže a postupně do celého světa, kde se přizpůsobila tamním přísadám a chutím.\n"}
{"id": "653277", "url": "https://cs.wikipedia.org/wiki?curid=653277", "title": "Ravíja Saúd al-Busaidi", "text": "Ravíja Saúd al-Busaidi\n\nDr. Ravíja Saúd al-Busaidi (: : \"\") je ománská politička a ministryně vysokého školství. Jmenováním do funkce v březnu 2004 se stala první ženou na pozici ministra v ománské historii. V úřadu nahradila Dr. Jahíju íbn Mahfouze al-Mantheriho. Dříve působila jako zástupce ministra na stejném ministerstvu.\n\n"}
{"id": "653278", "url": "https://cs.wikipedia.org/wiki?curid=653278", "title": "Centro Fotográfico Álvarez Bravo", "text": "Centro Fotográfico Álvarez Bravo\n\nCentro Fotográfico Álvarez Bravo (Fotografické centrum Álvareza Brava) je fotografické výstavní centrum ve městě Oaxaca de Juárez v Mexiku.\n\nCentrum je pojmenované po mexickém fotografovi Manueli Álvarezi Bravo (1902–2002) a nachází se v rámci Graphic Arts Institute of Oaxaca.\n\n\n"}
{"id": "653281", "url": "https://cs.wikipedia.org/wiki?curid=653281", "title": "Hůrka (Středozem)", "text": "Hůrka (Středozem)\n\nHůrka (v anglickém originále \"Bree\") je vesnice ve fiktivní Středozemi, fantasy světě spisovatele J. R. R. Tolkiena.\n\nHůrka je hlavní vesnicí Hůrecka, která se nachází na křižovatce Východní a Zelené cesty mezi Mohylovými vrchy a Eriadorem (Divočinou).\nKromě hůrky se v okolí nacházejí také malé osady jako Podlesí, Špalíček a Jámy. Obyvatelé Hůrky jsou hnědovlasí a pomenší lidé. Vesnici tvoří asi stovka kamenných domů, které se většinou nacházejí pod Hůreckým kopcem. Ves má dvě brány a je obehnána velikým živým plotem. Hůrčané jsou nezávislí lidé, co se starají sami o sebe a příliš nestojí o cizince, okolní svět je příliš nezajímá. Obyvatelé Hůrky mají vesměs rostlinná jména jako Kozílist, Černobejl, Vřesík, Jabloňka apod. Žije zde také několik rodin hobitů, hlavně ve Špalíčku. V Hůrce žijí jak hobité, tak i lidé.\n\nTento velký a malý lid (jak si navzájem říkají) spolu vychází vcelku přátelsky a oba se považují za neodmyslitelnou součást Hůrecka. Dříve Krajané Hůrku často navštěvovali, ale po nějakém čase návštěvy ustaly a ,divné jako novina z Hůrky\" se stalo příslovečným rčením. Krajané hovoří o hobitech z Hůrky jako o venkovanech.\n\nMezi vysoce postavené patří v Hůrce pan Ječmínek Máselník, majitel hostince U Skákavého poníka, vyhlášeného po celém okolí. Jako hlavní události Hůrky můžeme uvést, že Hůrkou putoval Frodo Pytlík, \"Ten, který nesl Prsten\", když se zde přespával právě ve jmenovaném hostinci na cestě do Roklinky. Hůrku hlídají hraničáři, ačkoli Hůrčané je nemají moc v lásce.\n"}
{"id": "653284", "url": "https://cs.wikipedia.org/wiki?curid=653284", "title": "Roger Rondeaux", "text": "Roger Rondeaux\n\nRoger Rondeaux (15. dubna 1920 Mareuil-le-Port – 24. ledna 1999 La Rochelle) byl francouzský mistr světa v cyklokrosu.\n\nÚspěchy:\n\n"}
{"id": "653286", "url": "https://cs.wikipedia.org/wiki?curid=653286", "title": "Pod lampou skloněnou", "text": "Pod lampou skloněnou\n\nPod lampou skloněnou (2007) je první studiové album písničkáře Adama Katony. Obsahuje 15 autorských písní. Sleeve-note k albu napsal publicista Jiří Černý.\n\nBooklet vytvořil Jan Kulka.\n\n\n"}
{"id": "653292", "url": "https://cs.wikipedia.org/wiki?curid=653292", "title": "André Dufraisse", "text": "André Dufraisse\n\nAndré Dufraisse (*30. června 1926 Razès) je bývalý francouzský\nmistr světa cyklokrosu. Profesionálem byl v letech 1950 - 1964.\n\nÚspěchy:\n\n"}
{"id": "653293", "url": "https://cs.wikipedia.org/wiki?curid=653293", "title": "Pierre Jodet", "text": "Pierre Jodet\n\nPierre Jodet (* 8. dubna 1921, Vandoeuvres, Francie - 9. ledna 2016, Blanc) byl francouzský cyklokrosař.\nProfesionálem byl v letech 1944–1958.\n\nÚspěchy:\n\n"}
{"id": "653295", "url": "https://cs.wikipedia.org/wiki?curid=653295", "title": "Sufficiently Breathless", "text": "Sufficiently Breathless\n\nSufficiently Breathless je druhé studiové album rockové skupiny Captain Beyond, vydané v roce 1973. V kapele již na bicí nehraje Bobby Caldwell, ale Marty Rodriguez.\n\n\n\n"}
{"id": "653301", "url": "https://cs.wikipedia.org/wiki?curid=653301", "title": "Far Beyond a Distant Sun - Live Arlington, Texas", "text": "Far Beyond a Distant Sun - Live Arlington, Texas\n\nFar Beyond a Distant Sun – Live in Arlington Texas je první a dosud jediné oficiálně vydané živé album skupiny Captain Beyond, vydané v roce 2002.\n\n\n"}
{"id": "653304", "url": "https://cs.wikipedia.org/wiki?curid=653304", "title": "Injekční aplikace", "text": "Injekční aplikace\n\nInjekční aplikace je aplikace do těla provedená injekční jehlou. Touto formou mohou být podávány přípravky u nichž je žádoucí rychlé působení či působení v určitém místě.\n\n"}
{"id": "653309", "url": "https://cs.wikipedia.org/wiki?curid=653309", "title": "Emil Buchar", "text": "Emil Buchar\n\nRNDr. Emil Buchar, DrSc (4. srpna 1901, Horní Nová Ves, Lázně Bělohrad – 20. září 1979, Příbram) byl český pedagog, vědec – astronom a geodet, člen Mezinárodní astronautické federace, COSPARu a dalších organizací.\n\nV Nové Pace absolvoval reálné gymnasium, pak v Praze Přírodovědnou fakultu Univerzity Karlovy. \n\nPrvní pracovní působení měl v letech 1925 až 1927 na hvězdárně Bouzaréah v Alžíru a zde objevil planetku 1055, kterou nazval Tynka. Pak se vrátil do vlasti, nastoupil do Vojenského zeměpisného ústavu v Praze se zařazením měřický komisař. V dubnu 1939 se objevila zmínka, že jako první český astronom objevil novou kometu, jež se měla nacházet v souhvězdí Andromedy. Ve skutečnosti byl Buchar ovšem šestým pozorovatelem komety Jurlof-Achmarof-Hassel.\n\nPo válce vyučoval na ČVUT v Praze, roku 1947 byl profesorem a rok poté děkanem Vysoké školy speciálních nauk ČVUT. Od roku 1952 byl člen korespondent Československé akademie věd.\n\nPo vypuštění první umělé družice Země Sputnik 1 odvodil ze sledování jejího letu zploštění Země.\n\nByl autorem mnoha odborných prací, např.:\n\nProfesor Buchar zastupoval naši republiku v řadě mezinárodních organizací. Byl členem Mezinárodní astronautické federace (IAF) a několika jejích komisí, členem Mezinárodní astronautické akademie, členem byra a exekutivního výboru COSPAR. Díky němu v roce 1960 byl národní výbor (komitét) COSPARu vytvořen i v Československu a prof. Buchar mu předsedal 16 let.\n\n\n\n"}
{"id": "653312", "url": "https://cs.wikipedia.org/wiki?curid=653312", "title": "Reese Wynans", "text": "Reese Wynans\n\nReese Wynans je americký klávesista, který spolupracoval s hudebníky Captain Beyond, Buddy Guy, John Mayall, Double Trouble, Stevie Ray Vaughan a další.\n"}
{"id": "653316", "url": "https://cs.wikipedia.org/wiki?curid=653316", "title": "Música + Alma + Sexo", "text": "Música + Alma + Sexo\n\nMúsica + Alma + Sexo (Mezinárodní název v angličtině: Music + Soul + Sex) je deváté studiové album portorického pop zpěváka-skladatele Rickyho Martina. Album bylo nahráno u Sony Music. Vedoucím singlem je píseň nazpívaná ve dvou jazykových verzích – \"The Best Thing About Me Is You\" a \"Lo mejor de mi vida eres tú\".\n\nBylo nahráno během roku 2010. Skládá se z písní ve španělštině a angličtině.\n\nJako hosty si pozval umělce jako Joss Stone, Natalia Jiménez, Claudia Leitte a portorické duo Wisin & Yandel.\n\nAlbum vyšlo postupně 31. ledna 2011 v Evropě u Columbia Records, 1. února 2011 v Severní Americe u Sony Music Latin a 16. března 2011 v Japonsku u Sony Music Japan.\n\nV první týden prodeje v USA se prodalo 32 000 kusů, čím debutovalo na třetí příčce žebříčku Billboard 200. Jednalo si o největší debut v historii Sony Music Latin a to především proto, že album je převážně ve španělštině.\n\nAlbum získalo certifikaci platinová deska v USA (latinskou pro španělská alba), v Mexiku, v Argentině, ve Venezuele a v Kolumbií.\n\nV rámci propagace svého alba \"Música + Alma + Sexo\" zahájil sérii koncertů v Portoriku , Spojených státech a Kanadě. Jedná se o jeho osmé koncertní turné nazvané stejně jako album Música + Alma + Sexo World Tour. Turné pokračovalo v Evropě a Střední i Jižní Americe .\n\n"}
{"id": "653317", "url": "https://cs.wikipedia.org/wiki?curid=653317", "title": "Štorchův dům", "text": "Štorchův dům\n\nŠtorchův dům je dům čp. 552 na Staroměstském náměstí (č. 16) v Praze mezi Sixtovým domem a domem U Kamenného beránka. Někdy je nazýván také jako U Kamenného obrazu Panny Marie, U Kamenné Panny Marie, U Černých vrat, U Černých dveří nebo Maršálkovský dům podle staršího domu, který stál na jeho místě a byl zbořen v roce 1896. Dům je chráněn jako kulturní památka České republiky.\n\nŠtorchův dům byl postaven v letech 1896–1897 pro nakladatele Alexandra Štorcha podle návrhu architekta Friedricha Ohmanna ve stylu vladislavské gotiky. Fresky zhotovil malíř Ladislav Novák podle návrhů Mikoláše Alše. Je na nich vyobrazen Jan Amos Komenský, píšící mnich, svatý Václav na koni, světec v plášti, znak Českého království, znak hlavního města Prahy, čáp jakožto Štorchův emblém a další. Nad vchodem se nachází socha Madony, kolem okna na arkýři byly umístěny sochy evangelistů. (Aleš svá díla na domech neprováděl sám, protože na lešení trpěl závratí.)\n\nPodle Lidových novin z roku 1940, kdy byly fresky restaurovány, zadal Alexandr Štorch Alšovi zakázku nejen proto, že se jednalo o známého umělce, ale i proto, že se osobně znali ze staroměstské hospody \"U zlatého tygra\".\n\nDům vyhořel během Pražského povstání v roce 1945 a byla poničena i Novákova výzdoba. Byl obnoven v roce 1948. Další úpravy probíhaly v letech 1972, 1986–1987 a 1993.\n\nPo zhruba sto letech, kdy přízemí domu sloužilo jako prodejna knih, jsou v této kulturní památce provozovány thajské masáže.\n\n\n"}
{"id": "653323", "url": "https://cs.wikipedia.org/wiki?curid=653323", "title": "Pilvė", "text": "Pilvė\n\nPilvė je řeka v Litvě, v Suvalkiji, teče v okresech Kaunas, Prienai, Kazlų Rūda a Vilkaviškis. Pramení na severním okraji obce Pažėrai. Zpočátku teče 1 km směrem severním, poté se ostře stáčí na jihozápad a po 2 km za soutokem s potokem Bartupė na jih, dále před vsí Jūrė na západ, po protětí hranice mezi okresy Prienai a Kazlų Rūda se stáčí na jih, po průtoku vsí Sena Rūda opět na západ, na jih od okresního města Kazlų Rūda (v této oblasti středního toku silně, hustě a drobně meandruje v Kazlorūdských lesích) protéká rybníkem Pilvės-Vabalkšnės tvenkinys (plocha 54,9 ha, hloubka 4 m, délka 8 km) a dále se proplétá mezi komplexem rybníků průmyslového rybářství a dále pokračuje směrem západním až do soutoku s řekou Šešupė ve městě Pilviškiai. Je to její pravý přítok a vlévá se do ní 153,3 km od jejího soutoku s Němenem. Šířka říčního údolí je 20 – 60 m. Průtoky u hlásného profilu u Senažiškė na středním toku: průměrný - 1,03 m³/s, maximální - 20,2 m³/s, minimální - 0,007 m³/s (v létě) až do 0,001 m³/s (v zimě). Průměrný spád je 58 cm/km, šířka koryta ve středním toku 7 m. Část středního toku spadá do ChKO Kazlų Rūdos kraštovaizdžio draustinis. \n\nVe vsi Sena Rūda býval náhon a mlýn, ze zdejší železné rudy vyráběli železo/železné zboží. Bydlel zde proslavený kovář Martinaitis. Za nezávislé Litvy (1918) zde již hráz nebyla a továrna zbankrotovala. Severní část vsi se jmenovala Krisnavietė /Kirsnakavizna. \n"}
{"id": "653327", "url": "https://cs.wikipedia.org/wiki?curid=653327", "title": "Canterbury (Nový Zéland)", "text": "Canterbury (Nový Zéland)\n\nCanterbury ( ) je region na Jižním ostrově Nového Zélandu. Leží zde Christchurch, největší město ostrova a administrativní centrum regionu. Dalšími městy jsou Timaru, Ashburton, Rangiora a Rolleston. Region Canterbury zahrnuje distrikty Ashburton, Hurunui, Kaikoura, Mackenzie, Selwyn, Timaru, Waimakariri, Waimate a Waitaki.\n\n"}
{"id": "653334", "url": "https://cs.wikipedia.org/wiki?curid=653334", "title": "Ostaš (vrch)", "text": "Ostaš (vrch)\n\nOstaš (německy \"Wostasberg\") je stolová hora v Broumovské vrchovině nedaleko Police nad Metují o nadmořské výšce 700 m převyšující terén o cca 250 m.\n\nOstaš se nachází asi 3 kilometry severně od Police nad Metují. Jedná se o pro okolí dominantní klasickou stolovou horu s vrcholovou plošinou asi 550 m dlouhou a 400 m širokou. Samotný vrchol se nachází v severní části plošiny. Okraje vrcholové strukturní plošiny jsou lemovány sruby, které dosahují výšky až 40 m. V některých úsecích jsou sruby načleněny v samostatné skalní věže. Východní část vrcholové plošiny byla načleněna v malé skalní město, zvané Horní labyrint (nebo bludiště) mj. s pseudokrasovými jeskyněmi. Úpatí je na severu, západě a jihu lemováno rozsáhlou úpatní haldou tvořenou velkými balvany. Na jihozápadním svahu jsou v místech hlubinného ploužení balvanová moře, složená z obrovských bloků. Vyskytují se i balvanové proudy. Severovýchodní část svahu je tvořena kvádrovými pískovci a skalním městem (též Dolní labyrint (nebo bludiště)) navazujícím na přírodní památku Kočičí skály. Od okolní krajiny je hora zřetelně oddělena. Pouze severně od ní se nachází 625 metrů vysoký skalnatý vrchol Hejdy, který je od Ostaše oddělen hluboce zaříznutým údolím Klučanky a který spolu s Ostaší tvoří samostatnou geomorfologickou část Machovské pánve.\n\nJméno Ostaš je odvozeno od svatého Eustacha (Ostacha), patrona myslivců a lovců.\n\nVrch se svým skalním městem byl po dlouhá staletí útočištěm pro okolní obyvatele. Ukrývali se zde úspěšně již v roce 1420. V roce 1421 se zde místní schovávali před Zikmundovými křižáky. Křižácké vojsko tvořili převážně najatí žoldáci, kteří se ke křížové výpravě přidali v touze po zisku. Nejprve vyplenili a zapálili nedalekou Polici nad Metují. Při svém řádění zabili všechny, na koho přišli. Poté jim jeden zrádce vyzradil úkryt místních na Ostaši. Vyrazili proto s bojovým rykem i sem a vraždění pokračovalo. Lidé byli shazování ze skal, ženy a dívky věšeny za vlasy na stromy (Husitská lípa na Ostaši). Zrádce byl však za svůj čin potrestán, když mu kat srazil hlavu.\n\nLidé se tu však skrývali i v dalších letech – opět před Slezany. Ochranu tu však hledali i čeští bratři. Jejich skrýš z roku 1627, dnes známou jako \"Sluj českých bratří\", objevil na začátku dvacátých let 20. století propagátor turistiky a knihkupec z Police nad Metují A. Krtička. Naposledy skály na Ostaši sloužili jako úkryt za druhé světové války, kdy zde hledal útočiště jeden mladý muž z blízké vesnice. I on však byl zrazen.\n\nPřírodní rezervace Ostaš byla vyhlášena v roce 1956 na rozloze 29,5 ha k ochraně zalesněné vrcholové části stolové hory. Předmětem ochrany je zejména zajímavá geologická a geomorfologická stavba území.\n\nPřírodní památka Kočičí skály byla vyhlášena v roce 1956 na výměře 8,2602 ha. Důvodem ochrany je reliéf s geomorfologicky významnými útvary a přírodě blízký ekosystém borů.\n\nNa vrcholu Ostaše se nachází vyhlídka Frýdlantská skála s výhledem na Jestřebí hory, Adršpašsko-teplické skály, Krkonoše, Javoří hory a Broumovské stěny. Na jižním a východním okraji se nachází skalní bludiště s bizarními skalními útvary. Atraktivní skalní útvary, daleké výhledy z okrajových skal i historický význam Ostaše jsou rovněž účelem a cílem intenzivní turistiky. Jednosměrnou okružní modře značenou turistickou stezkou 1836 přicházející sem z České Metuje je zpřístupněno nejen skalní město Horního labyrintu (bludiště), ale i značná část skalního okraje vrcholové strukturní plošiny s řadou upravených vyhlídek. Dolní labyrint (bludiště) je zpřístupněn zde končící zelenou turistickou trasou 4220 přicházející z Police nad Metují. Prostorem Ostaše prochází i červeně značená trasa 0410 z Broumovských stěn do Adršpašskoteplických skal a zeleně značená cyklistická trasa 4003. Hlavní turistické rozcestí se nachází u restaurace a kempu v jihovýchodním svahu.\n\nIntenzivní je i horolezecká aktivita, využívající k výstupům nejen samostatné skalní věže a stěny okrajového skalního srubu (s uplatněním tradiční výstupové techniky), ale i jednotlivé skalní bloky v úpatní haldě (hlavně v západním úbočí Ostaše), lezené moderní technikou boulderingu. Velká frekvence horolezeckých výstupových cest a intenzita jejich využívání přinášejí řadu negativních dopadů na terén.\n\nTéměř celý masív hory je zalesněn hospodářskými smrčinami, jiné druhy jsou pouze vtroušené. Pole se nacházejí jen v nejnižších partiích svahů, pouze v jihovýchodní části zasahují výše a přecházejí v louky. V horní části odlesněné plochy se nachází osada Ostaš, místní část Police nad Metují, s několika typickými chalupami, restaurací a kempem.\n\nHora Ostaš se nachází v povodí řeky Metuje, která protéká pod jejím západním svahem. Modrá turistická značka vedoucí do České Metuje prochází jižním svahem kolem studánky \"Samaritánka\".\n\n\n"}
{"id": "653339", "url": "https://cs.wikipedia.org/wiki?curid=653339", "title": "Dům Zlatý kříž", "text": "Dům Zlatý kříž\n\nDům Zlatý kříž je dům čp. 608 na Staroměstském náměstí (č. 10) v Praze vedle paláce Goltz-Kinských. Je chráněn jako kulturní památka.\n\nDům byl postaven v roce 1906 na místě starých domů čp. 607 a 608 zbořených v roce 1904. Později byl upraven v letech 1923, 1925, 1928, 1939 (pro pohřební ústav), 1958, 1972 a 1993.\n\n"}
{"id": "653341", "url": "https://cs.wikipedia.org/wiki?curid=653341", "title": "Armageddon (hudební skupina)", "text": "Armageddon (hudební skupina)\n\nArmageddon byla anglická hard rocková superskupina, založená v roce 1974. Členové skupiny byly Louis Cennamo (Renaissance, Colosseum, Steamhammer), Martin Pugh (Steamhammer), Bobby Caldwell (Captain Beyond, Iron Butterfly), Keith Relf (Renaissance, The Yardbirds) po jeho smrti se skupina rozpadla.\n"}
{"id": "653342", "url": "https://cs.wikipedia.org/wiki?curid=653342", "title": "Adršpach (zámek)", "text": "Adršpach (zámek)\n\nZámek Adršpach v Dolním Adršpachu, dnes nazývaný též \"Dolní Adršpach\", nechal v roce 1596 vystavět Adam Bohdanecký z Hodkova. Adam spolu se svým synem a 39 dalšími osobami však zemřel při výbuchu v jičínském zámku při řešení sporu o část panství Smiřických. Zámek prošel řadou stavebních úprav, jedna z nejvýznamnějších proběhla v roce 1886, kdy zámek vlastnil rod Nádherných (zámek koupil v roce 1828 Jan Nepomuk Nádherný). Tento rod vlastnil zámek až do roku 1945, kdy jim byl na základě Benešových dekretů zabaven. Další nejnutnější opravy proběhly v roce 1970, které provedlo Ministerstvo vnitra a v prostorech zámku zřídilo Státní ústřední archiv, který zde byl do roku 1989. V roce 2013 zámek odkoupila obec Adršpach, která ho postupně rekonstruuje. Od roku 2014 je zámek zpřístupněn veřejnosti a je otevřeno celoročně. Jedno patro je věnované horolezeckému muzeu, další patro historické expozici, dále si zde mohou návštěvníci prohlédnout expozici lnářství a tkalcovstí a občerstvit se v zámecké kavárně. Připravovány jsou též kulturní akce a různé výstavy.\n\nZámecký areál s přilehlým parkem je chráněn jako kulturní památka České republiky. V důsledku nedostatečné péče a sporů o vlastnictví je park značně zanedbaný, zarostlý náletovou vegetací a jeho původní kompozice prakticky zanikla, proto je areál veden na seznamu ohrožených nemovitých památek ČR.\n\nV nejbližší době bude zrealizován projekt na obnovu zámecké zahrady.\n\nDvoupatrová obdélná budova s pětihranou věží v jižní části. V přízemí věže byla kaple. V přízemí budovy byl sklad potravin a kuchyně. V poschodí pak pokoje, jídelna a kanceláře. Nad hlavním průčelím obráceném k východu byl později přistavěn i pseudorenesanční balkón na konzolách. V 18. století byla postavena samostatně stojící administrativní budova a hospodářský dvůr na severní straně.\n"}
{"id": "653343", "url": "https://cs.wikipedia.org/wiki?curid=653343", "title": "Křížový vrch (Broumovská vrchovina)", "text": "Křížový vrch (Broumovská vrchovina)\n\nKřížový vrch (německy \"Holsterberg\") leží nedaleko Adršpachu respektive Dolního Adršpachu a je částečně tvořen nevelkým skalním městem s dvěma pásmy pískovcových věží a stěnou \"Štít\".\n\nNa vrch vede Křížová cesta ze 17. století se souborem litinových reliéfů restaurovaných v polovině osmdesátých let 20. století. Na vrcholu na kamenném podstavci je s plastikami tří svatých – Anny, Josefa a Jana Nepomuckého – umístěn železný kříž z poloviny 19. století.\n\nV prostoru vrchu se nachází přírodní rezervace Křížová cesta.\n\nPískovcová skalní oblast Křížového vrchu je hojně horolezecky využívána. Celkem je zde popsáno 981 lezeckých cest. Zcela bez omezení je přístup na Jižní věž a křížový hřeben, zatímco na Zdoňovském oblouku platí ve větší míře časová omezení nebo úplný zákaz a na Zdoňovské Hejdě, která je součástí II. zóny Chráněné krajinné oblasti Broumovsko, lezení nebylo povoleno ani v minulosti.\n"}
{"id": "653345", "url": "https://cs.wikipedia.org/wiki?curid=653345", "title": "Sopranissimový saxofon", "text": "Sopranissimový saxofon\n\nSopranissimový saxofon (též soprillový) je nejmenší ze saxofonové rodiny. Je naladěný v B, o oktávu výše než sopránový. Z důvodu obtížnosti tvorby takto malého nástroje (soprillo je jen 30,48 cm dlouhý, 33,02 cm s náustkem) je to teprve nedávno, kdy bylo vyrobeno pravé soprillo. Extrémně malý náustek způsobuje, že se na soprillo velmi obtížně hraje. Soprilla mají velmi nízký podíl na trhu, z toho důvodu jsou dražší než častější saxofony, například altový či tenorový.\nOd roku 2004 jsou soprilla vyráběna německým výrobcem Benediktem Eppelsheimem a cena se pohybuje okolo 52 000 Kč (2 900 dolarů) za kus.\n"}
{"id": "653347", "url": "https://cs.wikipedia.org/wiki?curid=653347", "title": "Kapraď hřebenitá", "text": "Kapraď hřebenitá\n\nKapraď hřebenitá (\"Dryopteris cristata\") je druh kapradiny z čeledi kapraďovité (\"Dryopteridaceae\"). V Česku se jedná o vzácný a ohrožený druh.\n\nKapraď hřebenitá je vytrvalá, středně velká až velká kapradina s asi 30–80 cm dlouhými listy uspořádanými v trsech. Řapík je dosti tenký, křehký, jen na bázi plevinatý, slámově žlutý nebo světle zelenavý, hluboce žlábkovitý. Čepel je úzce podlouhlá, na bázi jen málo zúžená, jednoduše zpeřená. Úkrojků je po každé straně vřetena 17-20, někdy jsou trochu stočeny mimo rovinu listu. Úkrojky druhého řádu jsou okrouhlé, ke špičce ostře pilovité. Dolní úkrojky prvního řádu mají zřetelně srdčitou bázi.\nV České republice je kapraď hřebenitá chráněná zákonem jako silně ohrožený druh.\n\nRoste v Evropě, na západní Sibiři a v Severní Americe. V Česku byla pozorována pouze u Plané na Budějovicku a u Třeboně. Vyskytuje se především při okrajích rašelinišť, v olšinách a březových močálech. Dalším stanovištěm jsou vrbové křoviny na hlinitých půdách.\n\n\n\n \n"}
{"id": "653349", "url": "https://cs.wikipedia.org/wiki?curid=653349", "title": "Delta (album, Visions of Atlantis)", "text": "Delta (album, Visions of Atlantis)\n\nDelta je studiové album rakouské kapely Visions of Atlantis.\n"}
{"id": "653352", "url": "https://cs.wikipedia.org/wiki?curid=653352", "title": "Joseph Justus Scaliger", "text": "Joseph Justus Scaliger\n\nJoseph Justus Scaliger (4. srpna 1540 Agen – 21. ledna 1609 Leiden) byl francouzský humanista, klasický filolog, básník, syn lékaře Julia Caesara Scaligera. Studoval v Bordeaux a v Paříži řečtinu a orientální jazyky. Působil jako vychovatel a následně působil na univerzitách v Ženevě a Leiden. Vydával klasiky, napsal latinskou sbírku básní \"Poemata\" (1615), významně přispěl k zkoumání chronologie ve svém díle \"De emendatione temporum\" (1583) a dodatcích \"Thesaurus temporum\" (1606).\n\nJako astronom navrhl na počátku 17. století používání juliánského data, resp. juliánských dnů, podle nového astronomického cyklu, tzv. Scaligerovy juliánské periody. Počítání v juliánských dnech slouží ke zjednodušení astronomických výpočtů. Tuto chronologickou škálu pojmenoval po svém otci.\n"}
{"id": "653357", "url": "https://cs.wikipedia.org/wiki?curid=653357", "title": "Portia de Rossi", "text": "Portia de Rossi\n\nPortia de Rossi, plným jménem Portia Lee James DeGeneres (narozena jako \"Amanda Lee Rogers\", * 31. ledna 1973, Horsham, Victoria, Austrálie), je australská herečka. Proslavila ji role právničky Nelle Porter v seriálu \"Ally McBealová\", za kterou získala cenu Screen Actors Guild Awards. Další rolí, která stojí za zmínku je postava Lindsay Fünke v sitcomu \"Arrested Development\" (2003–2006, 2013, 2018–2019). Také si zahrála Oliviu Lord v dramatickém seriálu \"Plastická chirurgie s. r. o.\" (2007–2009) a Veronicu Palmer v seriálu \"Ted a spol.\" (2009–2010). \n\nJe lesbička a její partnerkou je od roku 2004 americká herečka Ellen DeGeneresová, kterou si v srpnu roku 2008 vzala za manželku. V srpnu 2010 si de Rossi podala návrh na změnu jména na Portia Lee James DeGeneres. Návrh byl schválen 23. září 2010.\n\nJejími rodiči jsou Margareth Rogers (lékárnice) a Barry Rogers, její otec ovšem zemřel, když bylo Portie (tehdy ještě Amandě) 9 let. Brzy poté se stala dětskou fotomodelkou a hvězdou mnoha reklam australské produkce. Roku 1988, když jí bylo patnáct let, přijala své umělecké jméno Portia de Rossi, pod kterým je nejvíce známá dodnes. V roce 2005 o této změně promluvila v souvislosti s tím, že procházela jakousi krizí osobnosti a doufala, že dojde k nějaké formě znovuobjevení sebe samé, pokud přijme jméno (s lehkou obměnou) její knižní ikony Porcie, známé ze Shakespearova Kupce benátského.\n\nProšla dívčí střední školou v Melbourne a poté vystudovala Práva na univerzitě také v Melbourne. Školní období pro ni bylo obtížné, protože v tento čas trpěla již vážnější formou anorexie. Otevřeně přiznává, že z těchto problémů jí zachránila až láska a šťastný, otevřený vztah s Ellen.\n\nRoku 1996 se provdala za amerického dokumentaristu Mela Metcalfeho. Spekulace tvrdí, že sňatek byl uzavřen, aby Portia získala zelenou kartu a mohla tak v Americe naplno rozjet svou hereckou kariéru. Roku 1999 se dvojice rozvedla, Portia uvedla, že tento vztah prostě nebyl pro ní. Roku 2010 poté v interview pro \"Good Morning America\" doplnila, že toto byla pouhá tehdejší výmluva, protože se bála vyjít na světlo se svou skrytou sexuální orientací. Obávala se, že v té době by takový krok pro ni, jakožto pro začínající herečku, mohl být devastující.\n\nV letech 2000–2004 tajně randila s americkou režisérkou Francescou Gregorini. Drtivá většina Portiiny rodiny, ani žádný z jejich kolegů v seriálu \"Ally McBealová\" , o její lesbické orientaci nevěděl. Pořádný šok to pro ně byl až po té, co bulvární časopis otiskl zamilovanou fotografii dvou žen pořízenou tajnými paparazzi. K jakýmkoliv otázkám z tisku se ale Portia odmítla vyjadřovat a tvářila se, jako že se jí tato skutečnost netýká.\n\nPo skončení vztahu v roce 2004 se dala dohromady s americkou bavičkou a herečkou Ellen DeGeneresovou, kterou tehdy potkala v zákulisí show při udělování cen. Roku 2005 se konečně otevřela svým pocitům a veřejně promluvila o své sexualitě. Téhož roku se společně zasnoubily, když jí Ellen požádala o ruku s tříkarátovým diamantovým prstenem. Svatba proběhla roku 2008 v jejich sídle v Beverly Hills, družičkami jim byly jejich vlastní matky.\n\nRoku 2010 Portia vydala knihu \"Unbearable Lightness,\" ve které popisuje utrpení, které si ve svém dosavadním životě prožila. Toto utrpení zahrnuje nejprve bulimii poté, co jí byl diagnostikován lupus a poté anorexii.\n\nRoku 2013 oficiálně s Ellen prohlásily, že neplánují mít vlastní, ani adoptivní děti.\n\n"}
{"id": "653371", "url": "https://cs.wikipedia.org/wiki?curid=653371", "title": "Housenčíkovití", "text": "Housenčíkovití\n\nHousenčíkovití (\"Campephagidae\") je čeleď zpěvných ptáků. K čeledi je řazeno 81 druhů, které žijí v tropickém pásmu Starého světa. Housenčíkovití jsou všežraví ptáci, živí se hmyzem, plody i malými obratlovci.\n\nHousenčíkovití byli tradičně považováni za příbuzné bulbulům (Pycnonotidae) nebo brkoslavům (Bombycillidae), moderní výzkumy však ukázaly, že se jedná o bazální skupinu infrařádu Corvida.\n\nRody \"Malindangia\" (bazální), \"Cyanograucalus\", \"Celebesia\", \"Analisoma\" a \"Edolisoma\" jsou obvykle považovány za součást šířejí chápaného rodu \"Lalage\".\n\nRod \"Coracina\" je nejrozmanitější, zahrnuje 50 druhů žijících ve všech tropických oblastech Starého světa. Mnoho druhů je endemity malých a odlehlých ostrovů. Africké druhy bývají oddělovány do rodu \"Ceblepyris\".\n\nRod \"Pericrocotus\" zahrnuje 13 druhů housenčíků, endemických pro indomalajskou oblast.\n\nČtyři druhy rodu \"Campephaga\" a dva druhy rodu \"Lobotos\" jsou endemity Afriky.\n\nRody \"Lalage\" a \"Chapochaera\" jsou rozšířeny především v australské oblasti, Wallaceovu linii překračují pouze tři druhy rodu \"Lalage\".\n\n"}
{"id": "653373", "url": "https://cs.wikipedia.org/wiki?curid=653373", "title": "Marie Collonvilléová", "text": "Marie Collonvilléová\n\nMarie Collonvilléová (* 23. listopadu 1973, Amiens, Pikardie) je bývalá francouzská atletka, která se specializovala na víceboj.\n\nV roce 2003 si vytvořila na halovém MS v Birminghamu výkonem 4 644 bodů osobní rekord v pětiboji a vybojovala bronzovou medaili.\n\nNa letních olympijských hrách 2004 v Athénách skončila s počtem 6 279 bodů na 7. místě. Největší ztrátu v sedmiboji zaznamenala v koulařské části, kde obsadila výkonem 12,35 metru 24. místo.\n\n26. září 2004 na vícebojařském mítinku ve francouzském Talence vytvořila nový světový rekord v desetiboji (100 m - 12,48 s, disk - 34,69 m, tyč - 350 cm, oštěp - 47,19 m, 400 m - 56,15 s, 100 m př. - 13,96 s, dálka - 618 cm, koule - 11,90 m, výška - 180 cm, 1500 m - 5:06,09), jehož hodnota byla 8 150 bodů. O necelý rok později rekord překonala o 208 bodů litevská vícebojařka Austra Skujytė.\n\nV roce 2005 skončila šestá na halovém ME v Madridu i na světovém šampionátu v Helsinkách. Reprezentovala také na letních olympijských hrách v Pekingu v roce 2008, kde dokončila sedmiboj na 12. místě (6 302 bodů).\n\n\n"}
{"id": "653379", "url": "https://cs.wikipedia.org/wiki?curid=653379", "title": "Remigija Nazarovienė", "text": "Remigija Nazarovienė\n\nRemigija Nazarovienė, rozená Sablovskaitė (* 2. června 1967, Ašchabad, Turkmenská SSR) je bývalá litevská atletka, která se věnovala víceboji.\n\nPrvní mezinárodní úspěch zaznamenala v roce 1985 coby reprezentantka Sovětského svazu na juniorském mistrovství Evropy v Chotěbuzi, kde se umístila na 4. místě.\n\nTřikrát reprezentovala na letních olympijských hrách. Nejlepšího výsledku dosáhla v roce 1988 na letních olympijských hrách v jihokorejském Soulu. Ziskem 6 456 bodů obsadila 5. místo. V roce 1992 na olympiádě v Barceloně skončila na 14. místě a o čtyři roky později na hrách v Atlantě byla desátá.\n\nK jejím největším úspěchům patří bronzová medaile ze sedmiboje (6 566 bodů), kterou vybojovala v roce 1997 na světovém šampionátu v Athénách. Na Mistrovství Evropy v atletice 1998 v Budapešti dokončila sedmiboj na 4. místě s počtem 6 394 bodů. Bronz získala Natalja Sazanovičová z Běloruska, která nasbírala o 16 bodů více. Těsně pod stupni vítězů skončila také na halovém MS 1999 v japonském Maebaši.\n\n\n"}
{"id": "653381", "url": "https://cs.wikipedia.org/wiki?curid=653381", "title": "Austra Skujytė", "text": "Austra Skujytė\n\nAustra Skujytė (* 12. srpna 1979, Biržai, Panevėžyský kraj) je litevská atletka, která se věnuje sedmiboji a halovému pětiboji.\n\nNa letních olympijských hrách 2000 v Sydney skončila na 12. místě (6 034 bodů). V roce 2001 získala bronz na Mistrovství Evropy do 23 let v Amsterdamu a na světovém šampionátu v Edmontonu obsadila 6. místo. Na Mistrovství Evropy v atletice 2002 v Mnichově dokončila sedmiboj na 4. místě s počtem 6 275 bodů. Bronz získala Natalja Sazanovičová z Běloruska, která nasbírala o 66 bodů více.\n\nV roce 2004 vybojovala bronzovou medaili na halovém MS v Budapešti a stříbrnou medaili na letních olympijských hrách v Athénách, kde dokončila sedmiboj v osobním rekordu 6 435 bodů. Olympijskou vítězkou se stala Švédka Carolina Klüftová, která nasbírala o 517 bodů více a bronz brala Britka Kelly Sothertonová za 6 424 bodů.\n\n15. dubna 2005 na atletickém mítinku v americkém městě Columbia překonala světový rekord v desetiboji (100 m - 12,49 s, disk - 46,19 m, tyč - 310 cm, oštěp - 48,78 m, 400 m - 57,19 s, 100 m př. - 14,22 s, dálka - 612 cm, koule - 16,42 m, výška - 178 cm, 1500 m - 5:15,86). Celkově získala 8 358 bodů a rekord Francouzky Marie Collonvilléové z roku 2004 vylepšila o 208 bodů. Na Mistrovství světa v atletice 2005 v Helsinkách skončila těsně pod stupni vítězů, na 4. místě (6 360 bodů). Na bronzovou Margaret Simpsonovou ztratila 15 bodů.\n\nV roce 2007 si vytvořila na halovém ME v Birminghamu výkonem 4 740 bodů osobní rekord v pětiboji, což ji stačilo k celkovému 4. místu, když na bronz, který získala Karin Ruckstuhlová z Nizozemska ztratila 61 bodů. Na halovém MS 2008 ve Valencii obsadila v pětiboji 5. místo. V roce 2011 vybojovala na halovém ME v Paříži výkonem 4 706 bodů stříbrnou medaili v pětiboji (60 m přek., skok do výšky, vrh koulí, skok daleký, běh na 800 m). Na Mistrovství světa v atletice 2011 v jihokorejském Tegu dokončila závod na 8. místě, když posbírala 6 297 bodů.\n\n\n"}
{"id": "653393", "url": "https://cs.wikipedia.org/wiki?curid=653393", "title": "Molnija (družice)", "text": "Molnija (družice)\n\nMolnija bylo označení sovětských telekomunikačních družic vypouštěných na oběžnou dráhu Země od roku 1965. Byly určeny pro pokrytí území SSSR.\n\nPrvní zkušební telekomunikační družici vypustil SSSR 22. srpna 1964 s označením Kosmos 41. Rok poté Sověti začali s vypouštěním družic označených Molnija a pořadovým číslem od jedné. První tři družice projektu vytvořily systém dálkového spojení Orbita. Druhá řada Molnija 2 byla vypouštěna od roku 1971, Molnija 3 od roku 1974.\n\nPokud družice dosloužila, byla nahrazena jinou se stejným označením Molnija 1, 2, 3. Každá jednotlivě (i nosná raketa) měla jiné označení v katalogu COSPAR.\n\nOd roku 1965 do roku 1979 bylo vypuštěno 45 družic Molnija 1, 17 družic Molnija 2 a 12 ks Molnija 3.\n\nV roce 1980 bylo na území státu 87 pozemních stanic k příjmu signálů. Mnohé z nich na odlehlých místech, takže byly jediným druhem spojení, Používaly různé frekvence, Molnija 1 1GHz, Molnija 2 již vyšší 6,1 GHz. \n\nV lednu 2014 mají zbytky družice Molnija 3-45 dopadnout na Zem. Je však pravděpodobné, že z větší části v nižších vrstvách atmosféry shoří, ostatně jako jiné kosmické smetí.\n\nDružice měly hmotnost kolem 1 tuny. K jejich vypuštění byly používány rakety typu V2 z kosmodromů Bajkonur a hlavně Pleseck.\n\nS ohledem na polohu SSSR létaly Molnija 1 s periodou 12 hodin se sklonem 62–65 stupňů k rovníku. Jejich eliptická dráha vedla ve výšce 400 až 40 000 km.\n\n\n"}
{"id": "653394", "url": "https://cs.wikipedia.org/wiki?curid=653394", "title": "Oxid gallitý", "text": "Oxid gallitý\n\nOxid gallitý (GaO) je jedním z oxidů gallia, které je v něm přítomno v oxidačním čísle III.\n\nOxid gallitý se připravuje rozkladem dusičnanu gallitého při teplotě 200 °C až 250 °C. Existuje v 5 modifikacích: formula_1, z nichž je formula_2-GaO nejstabilnější modifikace.\n\nformula_3 modifikace se připravuje zahříváním formula_2 modifikace na teplotu 1 100 °C při tlaku 6,5 MPa.\n\nformula_2 modifikace se připravuje zahříváním dusičnanu gallitého, octanu nebo šťavelanu gallitého při teplotě vyšší než 1 000 °C.\n\nformula_6 modifikace se připravuje prudkým zahříváním hydroxidu gallitého na 400 °C až 500 °C.\n\nformula_7 modifikace se připravuje zahříváním dusičnanu gallitého na 250 °C.\n\nformula_8 modifikace se připravuje zahřátím formula_7 modifikace na 550 °C po dobu 30 minut.\n"}
{"id": "653420", "url": "https://cs.wikipedia.org/wiki?curid=653420", "title": "Josef Vanunu", "text": "Josef Vanunu\n\nJosef Vanunu (: יוסף ונונו) je izraelský politik a bývalý poslanec Knesetu za Izraelskou stranu práce.\n\nNarodil se 7. srpna 1945 ve městě El Kelaa des Sraghna v Maroku. V roce 1955 přesídlil do Izraele. Sloužil v izraelské armádě, kde dosáhl hodnosti seržanta (Samal). Vystudoval ekonomii a agronomii na Hebrejské univerzitě a doktorát z ekonomie na Bar-Ilanově univerzitě. Pracoval jako ekonom. Hovoří hebrejsky, anglicky, arabsky, španělsky a francouzsky.\n\nPůsobil jako člen rady odborového svazu Histadrut, člen vedení Strany práce a jejího kontrolního výboru. Předsedal také kontrolnímu výboru Svazu místních samospráv. Publikoval četné články v izraelském tisku a v odborných zemědělských a ekonomických periodikách.\n\nV izraelském parlamentu zasedl po volbách v roce 1992, do nichž šel za Stranu práce. Byl členem výboru pro záležitosti vnitra a životního prostředí, výboru pro ekonomické záležitosti a výboru finančního. Předsedal podvýboru pro místní samosprávy. Ve volbách v roce 1996 nebyl zvolen. V roce 1997 byl odsouzen za podplácení a podvod v kauze sahající do roku 1989, kdy byl starostou Kirjat Mal'achi.\n\n"}
{"id": "653424", "url": "https://cs.wikipedia.org/wiki?curid=653424", "title": "Dawn Explosion", "text": "Dawn Explosion\n\nDawn Explosion je třetí a poslední studiové album rockové skupiny Captain Beyond, vydané v roce 1977. Na tomto album už nezpíval Rod Evans ale nahradil ho Willy Daffern.\n\n\n\n"}
{"id": "653428", "url": "https://cs.wikipedia.org/wiki?curid=653428", "title": "Asad Asad", "text": "Asad Asad\n\nAsad Asad ( אסעד אסעד, \"As'ad As'ad\", أسعد أسعد) je izraelský politik a bývalý poslanec Knesetu za stranu Likud.\n\nNarodil se 10. února 1944 v obci Bejt Džan. Sloužil v izraelské armádě, kde dosáhl hodnosti plukovníka (Aluf Mišne). Vystudoval v bakalářském programu politologii a dějiny Blízkého východu na Haifské univerzitě. Pracoval jako profesionální voják. Hovoří arabsky a anglicky. Je členem komunity izraelských Drúzů.\n\nPůsobil jako člen izraelské delegace při OSN, byl poradcem premiéra v drúzských otázkách a členem izraelské delegace na mírových rozhovorech v Madridu.\n\nV izraelském parlamentu zasedl po volbách v roce 1992, do nichž šel za Likud. Byl členem výboru pro vzdělávání a kulturu, výboru práce a sociálních věcí, výboru pro drogové závislosti, výboru pro záležitosti vnitra a životního prostředí a výboru pro jmenování drúzských soudců. Ve volbách v roce 1996 nebyl zvolen.\n\n"}
{"id": "653434", "url": "https://cs.wikipedia.org/wiki?curid=653434", "title": "Steve Jones (hudebník)", "text": "Steve Jones (hudebník)\n\nStephen Philip \"Steve\" Jones (* 3. září 1955, Shepherds Bush, Londýn, Anglie) je anglický rockový kytarista, zpěvák a herec, jeden ze zakládajících členů punk rockové skupiny Sex Pistols. Později byl spolu s bubeníkem této skupiny Paulem Cookem členem kapely The Professionals. Dále byl členem superskupiny Chequered Past a vydal rovněž dvě sólová alba.\n\n"}
{"id": "653436", "url": "https://cs.wikipedia.org/wiki?curid=653436", "title": "Josef Förster", "text": "Josef Förster\n\nJosef Förster (Foerster) (31. prosince 1804, Mladá u Benátkek nad Jizerou – 28. srpna 1892, Moravské Budějovice) byl český kantor, varhaník a hudební skladatel.\n\nPocházel ze staré kantorské rodiny Förstrů. Byl synem \"Ignáce Förstra\" a dědečkem Josefa Bohuslava Foerstera. Jeho synové, Josef Förster ml. a Karel Förster, byli rovněž hudebními skladateli.\n\nVystudoval gymnázium v Mladé Boleslavi a po roční praxi na vzorové škole v Praze se stal učitelským pomocníkem v Mladé Boleslavi. V roce 1827 zemřel jeho otec a Josef se stal jeho nástupcem v Osenicích. Až do odchodu na odpočinek byl zde učitelem a ředitelem kůru. Učil na housle a na klavír a zejména se věnoval povznesení umělecké úrovně chrámové hudby. V místním kostele prováděl i obtížné skladby Mozartovy a Beethovenovy. Zanechal po sobě opisy notového materiálu pro cca 1300 skladeb. \n\nV roce 1877 odešel na odpočinek a žil střídavě u svých synů Karla a Josefa v Praze, Znojmě a Moravských Budějovicích.\n\nJosef Förster je prvním z rodu Försterů, z jehož díla se něco dochovalo. Zkomponoval řadu mší, z nichž vyniká \"Česká mše za zemřelé\". Různých requiem však napsal více než 20. Kromě chrámových skladeb psal pohřební a školní písně. Tiskem byly vydány dva pohřební sbory. V pozůstalosti byla nalezena i sbírka veršovaných vzpomínek.\n\n\n"}
{"id": "653438", "url": "https://cs.wikipedia.org/wiki?curid=653438", "title": "Delta Leny", "text": "Delta Leny\n\nŘíční delta Leny je přírodní rezervace v Ruské federaci v republice Sacha na severu Sibiře.\n\nJedná se oblast o rozloze zhruba 61 tisíc čtverečních kilometrů (samotná delta má rozlohu přibližně poloviční) přiléhající k moři Laptěvů patřícímu do Severního ledového oceánu. Jedná se o druhou největší deltu na světě po deltě Mississippi. Má přibližně 150 ramen. Ačkoli jde o největší deltu s trvale zamrzlou spodní vrstvou půdy, jsou tu do dolního toku řeky pravidelně smývána obrovská kvanta jílu a bahna, což znamená, že se delta stále mění.\n\nLena je 6 až 8 měsíců zamrzlá, takže nemůže být využívána pro trvalou dopravu ani obchod.\n\nMezi zde sídlící ptáky patří labutě, potáplice, bahňáci a rackovití.\n\nNejvětší město v oblasti je Tiksi.\n"}
{"id": "653441", "url": "https://cs.wikipedia.org/wiki?curid=653441", "title": "Ovadja Eli", "text": "Ovadja Eli\n\nOvadja Eli (: עובדיה עלי) je izraelský politik a bývalý poslanec Knesetu za stranu Likud.\n\nNarodil se 22. května 1945 ve městě Khanaqin v Iráku. V roce 1950 přesídlil do Izraele. Sloužil v izraelské armádě, kde dosáhl hodnosti majora (Rav Seren). Vystudoval na Lifschitzově učitelském semináři, absolvoval biblická studia a bakalářský titul získal na Haifské univerzitě. Pracoval jako učitel. Hovoří hebrejsky a arabsky.\n\nV letech 1978-1991 působil jako starosta města Afula, byl členem sekretariátu strany Cherut, zasedal ve vedení stavební společnosti Amidar a ve vedení Židovské agentury. Byl školním inspektorem pro region severního Izraele.\n\nV izraelském parlamentu zasedl poprvé po volbách v roce 1984, do nichž šel za Likud. Byl členem výboru pro záležitosti vnitra a životního prostředí a finančního výboru. Předsedal podvýboru pro chudobu v Tel Mond. Opětovně byl zvolen ve volbách v roce 1988, znovu za Likud. Stal se členem výboru pro záležitosti vnitra a životního prostředí, zvláštního výboru pro status žen a finančního výboru. Předsedal zvláštnímu výboru pro změnu zákona o Galileji a výboru pro drogové závislosti. Mandát obhájil za stranu Likud také ve volbách v roce 1992. Byl pak náhradníkem ve finančním výboru. Zastával i vládní funkci, konkrétně post náměstka ministra obrany (v letech 1991-1992). V letech 1988-1996 působil i jako místopředseda Knesetu. Ve volbách v roce 1996 nebyl zvolen.\n\n"}
{"id": "653443", "url": "https://cs.wikipedia.org/wiki?curid=653443", "title": "Pete Quaife", "text": "Pete Quaife\n\nPeter Alexander Greenlaw \"Pete\" Quaife (31. prosinec 1943 – 23. červen 2010) byl anglický hudebník a skladatel. Byl také jeden ze zakládajících členů skupiny The Kinks, ve které hrál na baskytaru v letech 1963–1969.\n\n"}
{"id": "653446", "url": "https://cs.wikipedia.org/wiki?curid=653446", "title": "Tyry", "text": "Tyry\n\nTyry ( , ) je řeka v Jakutské republice v Rusku. Je dlouhá 327 km. Plocha povodí měří 14 000 km².\n\nPramení na hřbetu Suntar-Chajata a teče skrze hřbet Sette-Daban. Ústí zprava do Aldanu (povodí Leny).\n\nZdrojem vody jsou sněhové a dešťové srážky. Průměrný roční průtok vody činí přibližně 85 m³/s Zamrzá v první polovině října a rozmrzá v polovině květnu.\n"}
{"id": "653447", "url": "https://cs.wikipedia.org/wiki?curid=653447", "title": "Josef Förster mladší", "text": "Josef Förster mladší\n\nJosef Förster ml. (22. února 1833 Osenice – 3. ledna 1907 Praha) byl český skladatel a hudební pedagog.\n\nPocházel z hudebnického rodu Förstrů. Jeho otec byl Josef Förster, učitel a ředitel kůru v Osenicích a jeho synem hudební skladatel Josef Bohuslav Foerster. Podobně jako jeho otec se připravoval na učitelskou dráhu studiem na vzorové škole v Praze. Pokračoval na pražské varhanické škole, kterou absolvoval v roce 1852 jako nejlepší v ročníku.\n\nStal se varhaníkem v cisterciáckém klášteře ve Vyšším Brodě. V roce 1858 se vrátil do Prahy na varhanickou školu jako učitel. Byl varhaníkem v řadě pražských kostelů: u sv. Vojtěcha, u sv. Mikuláše a u sv. Trojice ve Spálené ulici. V roce 1863 se stal ředitelem kůru u sv. Vojtěcha na Novém městě a konečně v roce 1887 ředitelem kůru v chrámu sv. Víta na Pražském hradě, kde v té době byl varhaníkem Antonín Dvořák.\n\nVedle toho rozvíjel u svou činnost pedagogickou. Učil hudbu nejen na varhanní škole, ale i v učitelském ústavu. Od roku 1866 byl profesorem sborového zpěvu na Pražské konzervatoři, později i profesorem hudební teorie. Toto postavení zastával až do odchodu do výslužby (1904). Vynikl i jako koncertní varhaník. Byl prvním varhaníkem, který hrál na nové varhany v pražském Rudolfinu.\n\nChrámovou hudbu povznesl v katedrále sv. Víta na vysokou úroveň. Uváděl velké mše za účasti sólových pěvců Prozatímního divadla. Po studijním pobytu v Kolíně nad Rýnem se stal stoupencem reformního hnutí v chrámové hudbě a začal uvádět vrcholná díla polyfonní hudby: Orlanda di Lassa, Palestriny a Domenica Gabrielliho. Jejich provedení se setkalo s uznáním i v zahraničí.\n\nV roce 1887 vydal \"Nauku o harmonii\", která ovlivnila hudební pedagogiku několika generací skladatelů a svůj význam si zachovává dodnes. Stal se členem \"České akademie věd a umění\" a za jeho činnost se mu dostalo řady vyznamenání a řádů.\n\nJosef Förster ml. komponoval téměř výhradně hudbu pro chrámové účely.\n\n\nZkomponoval rovněž drobné skladby pro klavír.\n\n\n"}
{"id": "653449", "url": "https://cs.wikipedia.org/wiki?curid=653449", "title": "Efrajim Gur", "text": "Efrajim Gur\n\nEfrajim Gur (: אפרים גור, narozen jako Efrajim Gorlišvili, ეფრემ გორელიშვილი) je izraelský politik a bývalý poslanec Knesetu za strany Ma'arach, Achdut lema'an ha-šalom ve-ha-alija a Likud.\n\nNarodil se 1. září 1955 v obci Kulaši v Sovětském svazu (dnes Gruzie). V roce 1972 přesídlil do Izraele. Sloužil v izraelské armádě, kde dosáhl hodnosti vojína (Tura'i). Pracoval jako pojišťovací agent. Hovoří hebrejsky a rusky.\n\nPůsobil jako tajemník Strany práce v Ašdodu a předseda Svazu imigrantů z bývalého Sovětského svazu. Předsedal také organizaci Derech. Byl místostarostou Ašdodu.\n\nV izraelském parlamentu zasedl poprvé po volbách v roce 1988, do nichž šel za Ma'arach, tedy střechovou kandidátní listinu, do které se tehdy sdružila Strany práce. Byl členem výboru pro státní kontrolu, finančního výboru a výboru pro imigraci a absorpci. Během volebního období se rozešel se svou mateřskou stranou a založil novou formaci nazvanou Achdut le-Ma'an ha-Šalom ve-ha-Alija (\"Jednota pro mír a imigraci\"). Pak přešel do Likudu. Opětovně byl zvolen ve volbách v roce 1992, nyní již za Likud. Stal se členem výboru pro imigraci a absorpci a výboru pro záležitosti vnitra a životního prostředí. Během volebního období z Likudu odešel a zůstal nezařazeným poslancem. Ve volbách v roce 1996 kandidoval opět za vlastní politickou formaci, ta ale nezískala žádné mandáty.\n\nZastával i vládní funkce, konkrétně šlo o post náměstka ministra komunikací (v roce 1990) a náměstka ministra dopravy (1990-1992).\n\n"}
{"id": "653451", "url": "https://cs.wikipedia.org/wiki?curid=653451", "title": "Karel Förster", "text": "Karel Förster\n\nKarel Förster (2. června 1855 Osenice – 14. června 1921 Znojmo) byl český houslista, varhaník a hudební skladatel.\n\nPocházel z hudebnického rodu Försterů. Jeho otec byl Josef Förster, učitel a ředitel kůru v Osenicích, bratr Josef Förster ml., skladatel a varhaník. Josef Bohuslav Foerster byl jeho synovcem. Vystudoval hru na housle na Pražské konzervatoři a stal se houslistou Prozatímního divadla. Později byl varhaníkem ve Znojmě a v roce 1883 se stal ředitelem kůru a varhaníkem v Moravských Budějovicích. Zde také založil a řídil hudební školu.\n\nByl skladatelem převážně chrámové hudby, ale komponoval i písně a sbory na světská témata. Je autorem jediné opery \"Edyp král\", která patrně nebyla nikdy provedena. Tiskem bylo vydáno \"Ave Maria pro smíšený sbor a varhany\" a v časopise \"Česká hudba\" několik písní a sborů.\n\n"}
{"id": "653454", "url": "https://cs.wikipedia.org/wiki?curid=653454", "title": "Václav Bláha (rozcestník)", "text": "Václav Bláha (rozcestník)\n\nJméno a příjmení Václav Bláha nosí více osobností:\n"}
{"id": "653462", "url": "https://cs.wikipedia.org/wiki?curid=653462", "title": "Nikol Kučerová", "text": "Nikol Kučerová\n\nNikol Kučerová (* 23. června 1989 Semily) je česká akrobatická lyžařka a bývalá alpská lyžařka. V letech 2004–2011 závodila v alpském lyžování, skikrosu se věnuje od roku 2009.\n\nNejlepšího umístění na mistrovství světa v akrobatickém lyžování dosáhla v roce 2015 v rakouském Kreischbergu (6. místo), v závodě Světového poháru dosáhla nejvýše na 3. místo v italském Innichenu (2010/11). V témže roce rovněž získala ocenění Rookie of the Year (nováček roku) ve Světovém poháru. V roce 2014 se zúčastnila Zimních olympijských her v Soči, kde se umístila na 24. místě. Na ZOH 2018 v Pchjongčchangu obsadila 14. příčku. Ve Světovém poháru se několikrát umístila v první desítce. \n\n"}
{"id": "653464", "url": "https://cs.wikipedia.org/wiki?curid=653464", "title": "Chajim Kaufman", "text": "Chajim Kaufman\n\nChajim Kaufman (: חיים קופמן) byl izraelský politik a poslanec Knesetu za stranu Likud.\n\nNarodil se 12. prosince 1934 v Tel Avivu. Sloužil v izraelské armádě, kde působil jako důstojník v dělostřelectvu. Vystudoval ekonomickou a právní školu v Tel Avivu. Pracoval jako ředitel firmy. Hovořil hebrejsky a anglicky a jidiš.\n\nPůsobil jako člen sekretariátu strany Likud a předseda její městské organizace v Petach Tikva. Zároveň zasedal v ústředních orgánech této strany. Vydával oficiální publikaci Likudu \"be-Erec Jisra'el\". Předsedal také organizaci \"Dor ha-Hemšech\" (דור ההמשך) v rámci hnutí Cherut.\n\nV izraelském parlamentu zasedl poprvé po volbách v roce 1973, do nichž šel za Likud. Mandát ale získal až dodatečně v lednu 1977, jako náhradník. Byl pak členem výboru pro záležitosti vnitra a životního prostředí. Opětovně byl zvolen ve volbách v roce 1977, znovu za Likud. Stal se členem výboru pro státní kontrolu, výboru finančního a výboru pro zahraniční záležitosti a obranu. Předsedal podvýboru pro veřejnou dopravu v centrálním Izraeli. Předsedal také poslancům za hnutí Cherut. Za Likud obhájil mandát ve volbách v roce 1981. Po nich usedl jako člen do výboru finančního a výboru pro ekonomické záležitosti. V letech 1981–1984 rovněž zastával vládní post, konkrétně funkci náměstka ministra financí. Znovu se dočkal zvolení ve volbách v roce 1984 stále za stranu Likud. Byl členem výboru finančního, výboru pro zahraniční záležitosti a obranu a výboru pro televizi a rozhlas. Zastával post předsedy poslaneckého klubu Likudu. Do voleb v roce 1988 šel znovu za Likud, al nebyl zvolen. Mandát ovšem získal dodatečně, v říjnu 1990, jako náhradník. Stal se místopředsedou Knesetu a členem finančního výboru.\n\nNaposledy se dočkal zvolení do parlamentu ve volbách v roce 1992, opětovně na kandidátce Likudu. Zasedl ve výboru finančním. Zemřel 7. srpna 1995. Jeho místo v Knesetu zaujal Josef Achime'ir.\n\n"}
{"id": "653468", "url": "https://cs.wikipedia.org/wiki?curid=653468", "title": "Carmina Burana (Orff)", "text": "Carmina Burana (Orff)\n\nCarmina Burana je kantáta od německého skladatele Carla Orffa složená na motivy stejnojmenného souboru středověkých náboženských, satirických, moralistických, milostných, pijáckých aj. básní a písní. Tyto básně a písně pocházejí z 11.-13. století a sepsány byly kolem roku 1230.\n\nZe středověkého rukopisu, objeveného roku 1803, vybral Orff pouze některé z více než 200 původních textů milostných a pijáckých písní, které zhudebnil. Byly to texty potulných středověkých hudebníků a básníků, nalezené údajně v klášteře Buranum. Původní texty jsou psány v různých jazycích: staroněmecky, latinsky, starofrancouzsky a italsky.\n\nForma skladby nejvíce odpovídá kantátě, cyklické skladbě pro sólové hlasy (soprán, tenor a baryton), sbor, dětský sbor a orchestr. Dělí se do šesti tematických celků (písně milostné, pijácké, o jaru, štěstěně). Provedení si žádá nadstandardní obsazení v sekci bicích nástrojů. Většinou bývá prováděna koncertně, známá jsou ovšem i provedení scénická, například v divadle s baletním souborem, častěji v netradičních prostorách s choreografiemi spíše muzikálovými (nádvoří, přírodní amfiteátry). Hudba Carmina Burany je pro svoji dramatičnost často používána jako hudba filmová – příkladem může být film Excalibur.\n\nOrffova Carmina Burana byla poprvé uvedena 8. června 1937 v opeře ve Frankfurtu nad Mohanem pod vedením Bertila Wetzelsbergera a v režii Oskara Wälterlina.\n\nCarmina Burana se stala nejúspěšnějším dílem soudobého hudebního divadla, které uváděli téměř všichni z velkých dirigentů. Jak jsou dnes Carmina Burana oblíbena, tak byla v době svého vzniku zpochybňována. V roce 1937 napsal F. J. Ewens v Kölnische Volkszeitung: „Není jisté, zda se tato Carmina Burana kdy dočkají nějaké popularity“.\n"}
{"id": "653472", "url": "https://cs.wikipedia.org/wiki?curid=653472", "title": "Josef Achime'ir", "text": "Josef Achime'ir\n\nJosef Achime'ir (: יוסף אחימאיר, neformálně Josi Achime'ir, יוסי אחימאיר) je izraelský politik a bývalý poslanec Knesetu za stranu Likud.\n\nNarodil se 19. května 1943 v Jeruzalému. V letech 1961-1965 sloužil v izraelské armádě. Bakalářský vysokoškolský titul získal na Telavivské univerzitě. Pracoval jako novinář a editor. Hovoří hebrejsky a anglicky. Jeho otec Abba Achime'ir byl novinářem, historikem a politickým aktivistou napojeným na revizionistický sionismus, jeho bratr Ja'akov Achime'ir působí rovněž jako novinář.\n\nOd roku 2005 je ředitelem \"Institutu V. Žabotinského\". Také působí ve vedení Jad Vašem a Arielské univerzity.\n\nV letech 1984-1988 působil jako asistent předsedy vlády Jicchaka Šamira, v letech 1988-1992 vedl úřad předsedy vlády. Publikoval v tisku a vydal několik knih.\n\nV izraelském parlamentu zasedl po volbách v roce 1992, do nichž šel za Likud. Mandát ale získal až dodatečně, v srpnu 1995, jako náhradník za zemřelého Chajima Kaufmana. Během několika měsíců do konce volebního období se už ale výrazněji do činnosti Knesetu nezapojil. Ve volbách v roce 1996 mandát neobhájil.\n\n"}
{"id": "653476", "url": "https://cs.wikipedia.org/wiki?curid=653476", "title": "Gryfino", "text": "Gryfino\n\nGryfino ( nebo \"Griphinhagen\") je okresní město v západopomořanském vojvodství na severozápadě Polska. Leží u břehu Odry na Weltynské pláni. Mezi řekou a hranicí s Německem, kterou tvoří západní rameno Odry, se nachází Národní park Údolí dolní Odry (německy \"Nationalpark Unteres Odertal\"). Podle údajů z 31. prosince 2008 mělo město 21 065 obyvatel.\n\nV raném středověku zde stávala slovanská rybářská vesnice zvaná Dąbrowa. Samotné město však vzniklo až ve třináctém století. Městská práva zapsaná v listině vydané knížetem Barnimem I. získalo v roce 1254.\n\nMěstský znak je odvozen z pečetidla používaného ve středověku. V bílém poli je doleva otočený červený pologryf se žlutým zobákem a drápy. Pod ním se nachází zelená větev a v pravé části žlutá šestiramenná hvězda. Obrysy všech prvků znaku jsou černé. Pologryf odkazuje na západopomořanský vévodský rod Greifenů.\n\nV únoru probíhá v městském kulturním centru Týden českých a slovenských filmů.\n\nVe městě se narodil narodil Tomasz Adam Kaniewski, autor učebnice českého jazyka pro Poláky.\n\n\n"}
{"id": "653482", "url": "https://cs.wikipedia.org/wiki?curid=653482", "title": "Drežnica", "text": "Drežnica\n\nDrežnica ( \"\" či \" \") je slovinská vesnice v občině Kobarid.\n\nPrvní písemná zmínka o obci pochází z roku 1324. V roce 1747 zde byla založena farnost. Na přelomu devatenáctého a dvacátého století byla Drežnica prosperující obec s více jak tisíci obyvateli.\n\nPo vypuknutí první světové války a útoku na Rakousko-Uhersko byla většina obyvatelstva evakuována do vnitrozemí a obec byla zanedlouho obsazena italskými vojsky. Obec byla v průběhu války silně poškozena. Po válce byla oblast zabrána Itálií, což bylo definitivně potvrzeno v roce 1920 Rapallskou smlouvou mezi Itálií a Království Srbů, Chorvatů a Slovinců. V letech 1920 až 1941 velká část obyvatel emigrovala do zahraničí – především do Argentiny a Království SHS, resp. Jugoslávie. Počet obyvatel rapidně poklesl. Za druhé světové války, především po italské kapitulaci, se stala obec centrem jugoslávského národněosvobozeneckého hnutí. V roce 1945 byla obec osvobozena partyzány a byla pod jugoslávskou vojenskou správou. V roce 1947 se stala oficiálně součástí Federativní lidové republiky Jugoslávie, resp. Lidové republiky Slovinsko.\n\nPo první světové válce se k dosavadnímu italskému názvu přidalo „\"Picco\"“ v upomínku na Alberta Picca, který v roce 1915 padl v Černé Hoře.\n\nV současnosti obec žije především z turistického ruchu – je zde muzejní sbírka o bojích na sočské frontě za první světové války, Triglavský národní park i řeka Soča.\n\n"}
{"id": "653483", "url": "https://cs.wikipedia.org/wiki?curid=653483", "title": "Mount Ellinor", "text": "Mount Ellinor\n\nMount Ellinor je vrcholek v Olympijských horách ve státě Washington ve Spojených státech amerických.\n\nZ vrcholu je dobrý výhled na Mount Washington a je možné vidět také Mount Olympus, Lake Cushman nebo Pugetův záliv.\n\nJedná se o oblíbený cíl celodenních výletů v letních měsících, neboť vrchol je možné dosáhnout od silnice severně od Lake Cushman po stezce dlouhé 2,6 kilometru s převýšením 700 metrů.\n\n"}
{"id": "653485", "url": "https://cs.wikipedia.org/wiki?curid=653485", "title": "Faber-Castell", "text": "Faber-Castell\n\nFaber-Castell je německý výrobce psacích potřeb. S výrobou čítající asi 2 mld. tužek ročně je Faber-Castell největším výrobcem dřevěných tužek na světě. Podnik zaměstnává podle oficiálních informací na 7000 zaměstnanců v 15 dílnách a 23 prodejnách a má zastoupení ve více jak 120 zemích světa. K tomu také patří brazilská filiálka v Sao Carlos, která je se svými 1,5 miliardami vyrobených pastelek ročně jejich největším světovým výrobcem.\n\nSpolečnost sídlí od roku 1719 ve městě Stein u Norimberku. V roce 1758 se truhlář Kaspar Faber pustil i do výroby tužek. Tužky byly prodávány na norimberském trhu. V roce 1851 byla zavedena norma pro výrobu tužek Kasparovým nástupcem Lotharem von Faberem, která je směrodatná pro celý průmysl výroby tužek ještě dnes. Ke stému výročí existence firmy byl otevřen pobočný závod ve městě Geroldsgrün, která původně sloužila pro výrobu břidlicových tabulek. Lothar Faber se stal roku 1874 průkopníkem zákonů o ochranné známce v Německu, když v květnu 1875 přinesl do říšského sněmu petici \"K zřízení zákona o ochranné známce\". V roce 1905 byla zavedena ochranná známka \"CASTELL\" od hraběte Alexandra Faber-Castell. Tužky si vysloužily pověst jako \"obzvláště vysoce jakostní\" výrobek. Mezi lety 1931 - 1932 byla továrna na tužky patřící Johannu Faberovi převzata. Do fabriky se dostaly nové prostředky z nového spolupodílnictví a továrna se stala největším výrobcem tužek na světě, jež nese jméno „Lapis Johann Faber“. V roce 1948 se stal podnik mezinárodním - podílelo se na tom především zavedení tzv. TK-Stifts - tužek používaných pro technické kreslení.\n\nV průběhu 60. a 70. let byla zavedena výroba textilních popisovačů a mikrotužek. Začátkem devadesátých let se Faber-Castel vyvíjí do podniku ctící zásady ochrany životního prostředí - zavádí se technologie pro šetření vodou u linek na výrobu tužek i pastelek. Přesněji se tak děje v roce 1992, kdy tehdejší spolkový ministr životního prostředí Klaus Töpfer požehnává celosvětově prvnímu přístroji na výrobu tužek, který je šetrný k životnímu prostředí.\n\n"}
{"id": "653489", "url": "https://cs.wikipedia.org/wiki?curid=653489", "title": "Ari'el Weinstein", "text": "Ari'el Weinstein\n\nAri'el Weinstein (: אריאל וינשטיין, \"Ari'el Vajnštajn\") byl izraelský politik a poslanec Knesetu za stranu Likud.\n\nNarodil se 2. května 1932 v Jeruzalému. Před vznikem státu Izrael sloužil v židovských jednotkách Hagana, pak v izraelské armádě, kde dosáhl hodnosti podplukovníka (Sgan Aluf). Vystudoval univerzitu. Pracoval jako novinář a odhadce. Hovořil hebrejsky a anglicky.\n\nPůsobil jako člen předseda finančního výboru při Světové sionistické organizaci. Byl místopředsedou úřadu Israel Broadcasting Authority a předsedou Rady odhadců cen půdy. Jako novinář přispíval do ekonomických rubrik listů Ma'ariv a ha-Boker.\n\nV izraelském parlamentu zasedl poprvé po volbách v roce 1981, do nichž šel za Likud. Mandát ale získal až dodatečně v říjnu 1982, jako náhradník. Byl pak členem výboru pro záležitosti vnitra a životního prostředí, výboru státní kontroly, výboru finančního a výboru pro ekonomické záležitosti. Opětovně byl zvolen ve volbách v roce 1984, znovu za Likud. Stal se členem výboru pro záležitosti vnitra a životního prostředí a finančního výboru. Za Likud obhájil mandát i ve volbách v roce 1988. Po nich usedl opět coby člen do výboru pro záležitosti vnitra a životního prostředí a finančního výboru.\n\nNaposledy se dočkal zvolení do parlamentu ve volbách v roce 1992, opětovně na kandidátce Likudu. Mandát ale získal až dodatečně, v prosinci 1993, coby náhradník po rezignaci Roniho Mila. Usedl ve finančním výboru. Zemřel v průběhu funkčního období 10. března 1996. Jeho místo v Knesetu zaujal Micha'el Racon.\n\n"}
{"id": "653491", "url": "https://cs.wikipedia.org/wiki?curid=653491", "title": "Ron Nachman", "text": "Ron Nachman\n\nRon Nachman (: רון נחמן) byl izraelský politik, dlouholetý starosta města Ariel. a bývalý poslanec Knesetu za stranu Likud.\n\nNarodil se 6. srpna 1942 v Tel Avivu. Sloužil v izraelské armádě, kde dosáhl hodnosti seržanta (samal). Vystudoval právo, politologii a pracovní studia na Telavivské univerzitě.\n\nByl jedním ze zakladatelů a od roku 1985 i starostou města Ariel, které patří k největším izraelským osadám na Západním břehu Jordánu. Působil jako místopředseda Svazu místních samospráv a člen Sionistického akčního výboru.\n\nV izraelském parlamentu zasedl po volbách v roce 1992, do nichž šel za Likud. Byl členem výboru pro ústavu, právo a spravedlnost, výboru pro imigraci a absorpci a výboru pro televizi a rozhlas. Ve volbách v roce 1996 nebyl zvolen.\n\nPosmrtně mu byla udělena Izraelská cena za celoživotní práci.\n\n"}
{"id": "653494", "url": "https://cs.wikipedia.org/wiki?curid=653494", "title": "Ja'akov Šamaj", "text": "Ja'akov Šamaj\n\nJa'akov Šamaj (: ) byl izraelský politik a poslanec Knesetu za stranu Likud.\n\nNarodil se 22. května 1940 v Jeruzalémě. V letech 1958–1961 sloužil v izraelské armádě. Absolvoval střední školu. Pracoval jako agronom. Hovoří hebrejsky a anglicky. Jeho zetěm je poslanec Knesetu zvolený v roce 2009 Jariv Levin.\n\nPůsobil jako předseda frakce stoupenců Likudu v odborové centrále Histadrut.\n\nV izraelském parlamentu zasedl poprvé po volbách v roce 1984, do nichž šel za Likud. Mandát ale získal dodatečně, v únoru 1985, jako náhradník. Byl členem výboru práce a sociálních věcí. Opětovně byl zvolen za Likud ve volbách v roce 1988. Usedl jako člen do výboru práce a sociálních věcí a výboru finančního. Mandát obhájil i ve volbách v roce 1992, znovu na kandidátce Likudu. Byl členem finančního výboru. Ve volbách v roce 1996 nebyl zvolen.\n\n"}
{"id": "653499", "url": "https://cs.wikipedia.org/wiki?curid=653499", "title": "Kraniosakrální biodynamika", "text": "Kraniosakrální biodynamika\n\nKraniosakrální biodynamika či kraniosakrální terapie je směr alternativní medicíny označovaný jako pseudověda. Koncept kraniosakrální biodynamiky je založen na práci s přirozenými životními silami, které údajně uspořádávají a udržují formu a funkci organismu. Tento přístup má pomáhat systému, aniž by do něho zasahoval. Jeho cílem není v první řadě opravit strukturu, ale podporovat ty síly, které jsou základem správné funkce všech systémů člověka. Dle studie, kterou mezi odborníky provedl John Nocross, jde pravděpodobně o zdiskreditovanou metodu léčby.\n\nSezení trvá asi dvě hodiny času, který pacient stráví prací na svém systému, nerušen okolním světem. V úvodu absolvuje krátký rozhovor, který terapeutovi poslouží k zjištění jeho současného zdravotního stavu. Klient je přiveden do kontaktu se svým tělem, jsou nalezeny zdroje, ze kterých může čerpat klid a vitální síly. Vlastní ošetření se odehrává vleže na masážním lehátku, klient zůstává oblečený, je přikrytý příjemnou, měkkou dekou. Terapeut usedne na židli a po krátkém ztišení položí zlehka ruce na některou část těla klienta. Je důležité, aby se klient cítil příjemně a pohodlně. Může proces podpořit tím, že bude svým vědomím bděle přítomen v těle, nebude následovat poletující myšlenky a pokusí se neusnout, což je ovšem někdy velmi těžké. Pokud je to potřeba, může s terapeutem komunikovat.\n\nBěhem sezení se terapeut prostřednictvím tzv. sjednoceného pole vnímání údajně kontaktuje s pacientovým bytostným středem, probouzí a usměrňuje vitální, sebeúzdravné síly organismu.\n\nKraniosakrální biodynamika se příliš nezabývá nemocemi, ale soustředí se na projevy zdraví. Proto je v této souvislosti obtížné mluvit o tom, pro které diagnózy je terapie vhodná. Obecně lze říci, že cílem ošetření má být:\nPotence, vitální energie, která udržuje život a obnovuje funkce systému, je síla, která má podle zastánců této metody svoji inteligenci. Sama rozhoduje o tom, na kterém místě systému bude působit. Úlohou terapeuta je vytvořit vědomé, bezpečné pole, které umožní potenci aktivovat se a zahájit sebeúzdravné procesy. Terapeut údajně má nástroje k tomu, aby navázal kontakt se systémem klienta, detekoval vnitřní pohyby systému, které potence vyvolává a jejich kvalitu a poskytl potenci vědomou podporu v místě jejího působení. Sám do systému klienta nic nevkládá, na žádné části těla nepůsobí. Je pouze přítomen. \nKraniosakrální práci s tělem vyvinul na počátku 20. století americký osteopat Dr. W. Sutherland, žák zakladatele osteopatie Dr. A. Stilla, na základě svých experimentů a zkušeností. Vytvořil model a teorii o tom, jak centrální systém mezi craniem (lebkou) a sacrem (kostí křížovou) a jejich pohyb v tekutinách ovlivňuje lidskou bytost. Zjistil, že lebeční kosti ve skutečnosti nejsou srostlé, ale že se pohybují a že tento pohyb indikuje respirační (dechový) systém. Pracoval s lebkou a jednotlivými pohybujícími se lebečními kostmi, s membránami a také s prouděním mozkomíšního moku. Později obrátil svoji pozornost k síle, která je toho všeho původem, která pohybuje potencí (bioenergií), tekutinami, tkáněmi a kostmi. Tyto pohyby jsou způsobeny pohybem základní životní síly, kterou nazval Dech života. Jsou projevem základních samoléčivých a samoregulačních sil v těle.\n\nO rozšíření tzv. kraniální osteopatie se zasloužili Sutherlandovi studenti, např. Dr. R. Becker. Velkou zásluhu o rozšíření dovedností kraniosakrální terapie i mezi laickou veřejnost má od 80. let Dr. John Upledger, který je objevitelem Kraniosakrálního rytmu a jehož přístup k terapii se převážně označuje jako tzv. biomechanický. K dnešnímu vývoji kraniosakrální biodynamiky přispěli současní učitelé, např. Dr. Jim Jealous, Michael Kern a především Franklyn Sills. Pozornost zasluhuje i Bhadrena Tschumi Gemin, zakladatelka mezinárodního Institutu CranioSacral Balancing ICSB a její manžel Kavi Gemin ze Švýcarska.\n\n\n"}
{"id": "653501", "url": "https://cs.wikipedia.org/wiki?curid=653501", "title": "Zemětřesení v Christchurchi 2011", "text": "Zemětřesení v Christchurchi 2011\n\nZemětřesení v Christchurchi a v přilehlém regionu Canterbury na Jižním ostrově Nového Zélandu, ke kterému došlo 22. února 2011 v 12.51 místního času (tedy v 00.51 středoevropského času), bylo zemětřesení s energií 6,3 podle momentové škály. Epicentrum mělo dva kilometry od města Lyttelton a ničivý dopad mělo především v nedalekém Christchurchi, druhém největším městě Nového Zélandu.\n\nPři zemětřesení zahynulo nejméně 185 lidí a 1800 bylo zraněno, z nichž několik desítek vážně. O pár hodin později se ozvaly záchvěvy o síle 5,6 stupně. 23. února ráno vyhlásil novozélandský premiér John Key nouzový stav.\n\n\n"}
{"id": "653502", "url": "https://cs.wikipedia.org/wiki?curid=653502", "title": "Plynovod Greenstream", "text": "Plynovod Greenstream\n\nPlynovod Greenstream je převážně podmořský plynovod pro transport zemního plynu z Libye do Itálie. Plynovod vlastní a vybudovala firma Agip Plyn BV což je společný podnik italské energetické společnosti ENI a národní ropné společnosti (NOC) z Libye.\n\nPrvní plány na plynovod pochází z roku 1970. Následovaly studie proveditelnosti v letech 1980 a 1990. Výstavba byla nakonec zahájena v letech 2003. Dodávky byly zahájeny 1. října 2004 a plynovod byl slavnostně otevřen dne 7. října 2004 Silvio Berlusconi a Muammar Kaddáfí.\n\nDélka podmořské trasy je 520 km a kapacita 10 miliard m3/rok.Plynovod začíná na libyjských ropných polích Waha kde se těží ropa, pokračuje do Mellitah kde trasa pokračuje pod hladinou Středozemního moře. Na povrch se znovu dostává v italském Gela na Sicílii.Náklady na výstavbu dosáhly v přepočtu 6,6 miliardy amerických dolarů, potrubí má průměr 32 palců (810 mm).\n\n"}
{"id": "653503", "url": "https://cs.wikipedia.org/wiki?curid=653503", "title": "Seznam medailistů na letních olympijských hrách v silniční cyklistice – ženy", "text": "Seznam medailistů na letních olympijských hrách v silniční cyklistice – ženy\n\n\n"}
{"id": "653510", "url": "https://cs.wikipedia.org/wiki?curid=653510", "title": "Cardassiané (Star Trek: Stanice Deep Space Nine)", "text": "Cardassiané (Star Trek: Stanice Deep Space Nine)\n\n„Cardassiané“ (v originále „Cardassians“) je v pořadí pátá epizoda druhé sezóny seriálu \"\".\n\nV doprovodu svých adoptivních rodičů dorazí na stanici Deep Space Nine Rugal, jeden z mnoha válečných sirotků, které Cardassiané při svém odchodu zanechali na Bajoru. Bajorané ho však vychovali k nenávisti vůči jeho rase a chlapec záhy napadne cardassijského krejčího Garaka. Po dobu vyšetřování incidentu zůstává Rugal v rodině náčelníka Milese O'Briena, který z toho kvůli špatným zkušenostem z Cardassiany není zrovna nadšený. Při vyšetřování incidentu vychází najevo, že chlapec je synem Kotana Pa'Dara, vysokého úředníka a politika Cardassijské unie, který byl součástí okupačních sil na Bajoru, kde byl s celou rodinou. Věřil, že jeho rodina byla zabita při útoku bajorských teroristů.\n\nPoté, co vyšlo najevo, že se Cardassiané zapletli do bajorského izolacionistického hnutí Za globální jednotu, byl Kotan Pa'Dar pověřen vyšetřováním a měl odhalit vysoce postavené cardassijské důstojníky, kteří byli do incidentu zapleteni. Jedním z podezřelých byl gul Dukat. Ten se ale už za okupace připravil na případné vydírání Pa'Dara tím, že jeho syna Rugala tajně odvedl do bajorského sirotčince v Tozhatu, odkud si ho vzali na vychování bajorští adoptivní rodiče. Dukat tak mohl tvrdit, že Pa'Dar zanechal svého syna na Bajoru úmyslně, což by ho v cardassijské společnosti se silnými rodinnými vazbami zcela zdiskreditovalo.\n\nDukatův plán zmaří Garak a doktor Bashir, kteří prokáží, že malého Rugala do sirotčince přivedla Dukatova podřízená. Komandér Sisko vrátí chlapce jeho biologickému otci a oba poté odcestují zpět na Cardassii.\n\n"}
{"id": "653513", "url": "https://cs.wikipedia.org/wiki?curid=653513", "title": "Dov Šilansky", "text": "Dov Šilansky\n\nDov Šilansky (: דב שילנסקי) byl izraelský politik a poslanec Knesetu za stranu Likud.\n\nNarodil se 21. března 1924 ve městě Šiauliai v Litvě. Přežil holokaust. V roce 1948 přesídlil do Izraele, kam dorazil na lodi Altalena. Předtím působil jako předák židovské vojenské organizace Irgun v Římě a Německu. Během války za nezávislost v roce 1948 sloužil v izraelské armádě jako důstojník v bojových jednotkách. Jako záložník pak bojoval v dalších izraelsko-arabských válkách. Od roku 1970 byl velitelem civilní obrany v regionu Guš Dan, v letech 1974–1989 působil jako výcvikový důstojník v záloze. Vystudoval právo na Hebrejské univerzitě. Pracoval jako právník. Hovořil hebrejsky, anglicky, německy, litevsky a jidiš.\n\nV roce 1952 byl zatčen poté, co se pokusil pronést do budovy ministerstva zahraničních věcí kufříkovou bombu. Byl odsouzen na dva roky jako člen ilegální skupiny, která odmítala izraelsko-německé usmíření a německé reparace.\n\nPůsobil jako člen etického výboru při Izraelské asociaci právníků a člen Mezinárodní organizace židovských právníků. Napsal několik knih na téma holokaustu, přispíval do tisku.\n\nV izraelském parlamentu zasedl poprvé po volbách v roce 1977, do nichž šel za Likud. Byl pak členem výboru pro záležitosti vnitra a životního prostředí, výboru pro jmenování soudců a výboru pro ústavu, právo a spravedlnost. Předsedal společnému výboru pro pomoc hraničním obcím na severu země a podvýboru pro byty v majetku občanů žijících v zahraniční. Opětovně byl zvolen ve volbách v roce 1981, znovu za Likud. Stal se členem výboru pro jmenování soudců a výboru pro ústavu, právo a spravedlnost. Za Likud obhájil mandát i ve volbách v roce 1984. Po nich usedl opět coby člen do výboru pro jmenování soudců a výboru pro ústavu, právo a spravedlnost. Předsedal výboru pro záležitosti vnitra a životního prostředí a společnému výboru k rostoucímu užívání narkotik. Byl rovněž předsedou vyšetřovací komise k příčinám požáru v Kirjat Ata. Zvolen byl za Likud i ve volbách v roce 1988. Po nich se stal předsedou Knesetu. Zároveň předsedal překladatelskému výboru parlamentu.\n\nNaposledy se dočkal zvolení do parlamentu ve volbách v roce 1992, opětovně na kandidátce Likudu. Stal se místopředsedou Knesetu. Usedl ve výboru pro imigraci a absorpci a výboru House Committee. V roce 1993 neúspěšně kandidoval na prezidenta Izraele. Zemřel 9. prosince 2010 v Tel Avivu.\n\n"}
{"id": "653517", "url": "https://cs.wikipedia.org/wiki?curid=653517", "title": "Binjamin Temkin", "text": "Binjamin Temkin\n\nBinjamin Temkin (: בנימין טמקין, neformálně Benny Temkin, בני טמקין) je izraelský politik a bývalý poslanec Knesetu za stranu Merec.\n\nNarodil se 7. března 1945 ve městě Monterrey v Mexiku. V roce 1971 přesídlil do Izraele. Sloužil v izraelské armádě, kde dosáhl hodnosti desátníka (Rav Tura'i). Absolvoval magisterské studium na Hebrejské univerzitě, doktorát získal na Columbia University. Pracoval jako vysokoškolský učitel politologie. Hovoří hebrejsky, španělsky a anglicky.\n\nV letech 1985–1989 byl předsedou rady hnutí Rac. V letech 1989–1992 byl jeho generálním tajemníkem. Publikoval četné politologické studie.\n\nV izraelském parlamentu zasedl po volbách v roce 1992, do nichž šel za Merec. Stal se členem výboru pro záležitosti vnitra a životního prostředí, výboru pro televizi a rozhlas a výboru práce a sociálních věcí. Předseda podvýboru pro sociálně znevýhodněnou mládež a vyšetřovací komisi pro násilí mezi mládeží. Ve volbách v roce 1996 nebyl zvolen. Zastával pak ale post generálního tajemníka Merecu. V roce 2002 odmítl možnost nastoupit do Knesetu jako náhradník po rezignaci Amnona Rubinsteina.\n\n"}
{"id": "653524", "url": "https://cs.wikipedia.org/wiki?curid=653524", "title": "Alex Goldfarb", "text": "Alex Goldfarb\n\nAlex Goldfarb (: אלכס גולדפרב, \"Aleks Goldfarb\") je izraelský politik a bývalý poslanec Knesetu za strany Comet, Ji'ud a Atid.\n\nNarodil se 1. června 1947 ve městě Seini v Rumunsku. V roce 1963 přesídlil do Izraele. Sloužil v izraelské armádě, kde působil u výsadkových jednotek. Vystudoval obchodní školu \"Michlala LeMinhal\". Pracoval jako ředitel společnosti. Hovoří hebrejsky, maďarsky a rumunsky.\n\nPůsobil jako člen vnitřního sekretariátu strany Comet a člen jejího finančního odboru. Byl rovněž členem hnutí pro reformu vlády a členem Národního vedení odborového svazu elektrikářů.\n\nV izraelském parlamentu zasedl po volbách v roce 1992, do nichž šel za Comet. Stal se členem výboru pro záležitosti vnitra a životního prostředí, výboru státní kontroly, výboru pro ekonomické záležitosti a výboru pro imigraci a absorpci. Zastával i vládní post, konkrétně šlo o funkci náměstka ministra bydlení a výstavby (1995–1996). Během volebního období odešel z mateřské strany a spoluzakládal novou formaci Ji'ud. Z ní pak také odešel a podílel se na vzniku další politické strany zvané Atid. Ta ovšem ve volbách v roce 1996 nekandidovala. Goldfarb později přešel k Straně práce.\n\n"}
{"id": "653528", "url": "https://cs.wikipedia.org/wiki?curid=653528", "title": "Willow (Aljaška)", "text": "Willow (Aljaška)\n\nWillow je město v jižní části Aljašky, ležící v údolí řeky Susitny přes 50 km vzdušnou čarou na sever od Anchorage. Město má 2770 obyvatel, podle sčítání z roku 2010 , což představuje nárůst o dvě třetiny proti roku 2000.\n\nWillow bylo založeno roku 1897 v důsledku zlaté horečky a dostalo název podle zakrslé aljašské vrby (Salix alaxiana). Rozvoji města napomohlo vybudování Aljašské železnice ze Sewardu do Fairbanksu ve dvacátých letech, po druhé světové válce patřilo k nejdůležitějším střediskům těžby zlata. V současnosti je jeho ekonomika založena na stavebnictví a turistice - Willow je východištěm do národního parku Denali.\n\nV sedmdesátých letech převládl názor, že Juneau přestalo vyhovovat jako hlavní město státu; jednak pro svoji excentrickou polohu na úzkém jihovýchodním výběžku Aljašky (zvaném \"držadlo pánve\"), který má špatné dopravní spojení s ekonomickým srdcem země okolo Cookovy zátoky, jednak proto, že poloha města sevřeného mezi mořem a horami neumožňovala další růst. Protože kvůli rivalitě mezi Anchorage a Fairbanksem bylo politicky neprůchodné stěhování úřadů do jednoho ze dvou největších měst státu, bylo rozhodnuto vybudovat novou metropoli na cestě mezi nimi. V roce 1976 zvolila odborná komise pro příznivé klima a dobré spojení právě Willow. Následující stavební boom (velkorysé plány nového centra vypracoval přední architekt M. Paul Friedberg) ukončilo v listopadu 1982 referendum, které přesun hlavního města odmítlo z důvodu velké finanční náročnosti.\n\nWillow nejvíce proslavil Iditarod, velký závod psích spřežení napříč Aljaškou z Anchorage do Nome. Oficiální zahájení probíhá tradičně v Anchorage, ale ostrý start byl pro lepší sněhové podmínky přesunut roku 2002 právě do Willow.\n\n\n"}
{"id": "653532", "url": "https://cs.wikipedia.org/wiki?curid=653532", "title": "Jan Kolář (stavitel)", "text": "Jan Kolář (stavitel)\n\nJan Kolář (1. duben 1868 Staré Čívice – 18. duben 1958 Kácov) byl profesorem mostního stavitelství na Českém vysokém učení technickém v Praze. V roce 1920–1921 byl zvolen rektorem ČVUT.\n\nV letech 1886–1891 vystudoval Císařskou a královskou českou vysokou školu technická v Praze. V letech 1892–1894 působil jako inženýr rakouských a saských státních drah. Od roku 1894 pracoval jako konstruktér v První česko-moravské továrně na stroje v Praze až do svého jmenování profesorem v roce 1912.\n\nOd roku 1909 souběžně působil na Císařské a královské české vysoké škole technické v Praze. V roce 1912 byl jmenován řádným profesorem mostního stavitelství. Na ČVUT působil do roku 1938.\n\nVe stejném roce získal stavitelskou licenci.\n\n\n\n\nPo smrti Alberta Vojtěcha Velflíka dokončil jím rozpracované \"Dějiny technického učení v Praze s dějinným přehledem nejstarších inženýrských škol, jakož i akademií a ústavů v Rakousku, na nichž bylo vědám inženýrským nejdříve vyučováno\", Praha : Česká matice technická, 1925\n\n\n"}
{"id": "653533", "url": "https://cs.wikipedia.org/wiki?curid=653533", "title": "Michael Jeffery", "text": "Michael Jeffery\n\nPhilip Michael Jeffery (* 12. prosince 1937 Wiluna, Západní Austrálie) je bývalý australský státník, generální guvernér Austrálie od 11. srpna 2003 do 5. září 2008. Zúčastnil se války ve Vietnamu a v roce 1971 byl vyznamenán vojenským křížem. V letech 1993–2000 byl guvernérem Západní Austrálie. V červnu 2003 byl jmenován generálním guvernérem Austrálie (první z armády v této funkci), úřadu se chopil v srpnu téhož roku.\n"}
{"id": "653535", "url": "https://cs.wikipedia.org/wiki?curid=653535", "title": "Ester Salmovič", "text": "Ester Salmovič\n\nEster Salmovič (:'אסתר סלמוביץ) je izraelská politička a bývalá poslankyně Knesetu za strany Comet, Ji'ud a Atid.\n\nNarodila se 8. dubna 1948 v Rumunsku. V roce 1950 přesídlila do Izraele. Sloužila v izraelské armádě, kde dosáhla hodnosti seržanta (Samal). Vystudovala střední školu, absolvovala vzdělání v oboru nemovitostního práva a studovala na Otevřené univerzitě kurzy dějin Izraele. Hovoří hebrejsky a maďarsky.\n\nPůsobila jako předsedkyně organizace strany Comet ve městě Naharija a členka celostátního stranického sekretariátu. Na radnici v Nahariji zasedala ve výboru pro absorpci a vzdělávání.\n\nV izraelském parlamentu zasedla po volbách v roce 1992, do nichž šla za Comet. Stala se členkou výboru pro imigraci a absorpci, výboru pro status žen, výboru pro vzdělávání a kulturu a výboru státní kontroly. Předsedala podvýboru pro jednočlenné rodiny, imigranty a veřejné odvolání. Během volebního období odešla z mateřské strany a spoluzakládala novou formaci Ji'ud. Z ní pak také odešla a podílela se na vzniku další politické strany zvané Atid. Ta ovšem ve volbách v roce 1996 nekandidovala.\n\n"}
{"id": "653538", "url": "https://cs.wikipedia.org/wiki?curid=653538", "title": "Khamoro", "text": "Khamoro\n\nKhamoro (slovo \"khamoro\" pochází z romštiny a znamená \"sluníčko\") je jedním z největších profesionálních romských festivalů na celém světě, který probíhá již od roku 1999 v Praze. Festival pravidelně nabízí jedinečné koncerty romských kapel z celého světa, výstavy, filmové projekce, taneční workshopy i odborné semináře a konference. Festival v posledních letech navštěvuje ročně přibližně 10 000 lidí z Česka i zahraničí.\n\nFestival založil v roce 1999 manželský pár - Džemil a Jelena Silajdžić - pod hlavičkou občanského sdružení Slovo 21 a společnosti Studio Production Saga. Cílem festivalu bylo od samotných počátků vytvořit profesionální kulturní akci světového významu, na níž by vystupovali ti nejlepší romští umělci a která by skrze prezentaci jedinečného romského umění pozitivně ovlivňovala vzájemné soužití Romů a Čechů. Od roku 1999 probíhá festival pravidelně, a to jedenkrát za rok v posledním květnovém týdnu.\n\nPokud shrneme vývoj festivalu Khamoro za 20 let v číslech, dostaneme se k následujícím hodnotám:\n\nFestival je oceňován a pravidelně podporován řadou významných osobností: Václav Havel, Libuše Benešová, Emil Ščuka, Pavel Bém, Michael Kocáb, Mirek Topolánek, Pavel Dostál, Adriana Krnáčová a další. Zúčastňují se jej také mnozí známí umělci a osobnosti jako Tereza Maxová, Pavela Šporcl, Věra Bílá, Vladimír 518, Vojta Dyk, Jana Cina, Linda Rybová, Tatiana Kuchařová, Tonya Graves, Osmany Laffita, Emma Smetana, Plastic People, Radek banga, Jan Bendig, Vojta Lavička aj. \n\nJádrem celého festivalu je bezpochyby romská hudba, která představuje významnou součást celosvětového kulturního dědictví.\nUmělci na festivalu Khamoro vystupují zpravidla v rámci šesti dnů obsahujících mimo jiné - koncert současné romské hudby, sólové koncerty Gypsy jazzu-swingu, koncerty tradiční romské hudby a závěrečný slavnostní galakoncert.\n\nNa festivalu vystoupilo mnoho hudebníků z celého světa. Mezi ty nejvýznamnější patří (v závorce uveden stát a rok vystoupení):\n\nKaždý rok jsou do programu zařazovány speciální, doprovodné akce festivalu. Jedná se např. o taneční workshopy se zkušenými lektory, výstavy výtvarného umění i fotografií, filmové projekce (dokumentární i celovečerní filmy), čtení ze sborníků a knih, módní přehlídky a další. Jednou z nejoblíbenějších akcí je bezpochyby také \"tradiční defilé účinkujících\" v centru Prahy, které se koná vždy ve čtvrteční poledne festivalového týdne - v krásném historickém centru Prahy mají turisté i náhodně kolemjdoucí možnost připojit se k pestrobarevnému průvodu, poslechnout si romské písně a balady z celého světa a obdivovat krásy romských tanečnic a jejich kostýmů.\n\nV rámci festivalu se pravidelně konají různorodé odborné semináře, panelové diskuse či konference, kterých se vždy účastní pozvaní romští i neromští experti. Odborný program se snaží reagovat na aktuální témata a zároveň přispívat ke zvyšování informovanosti a k ochraně romské kultury, tradic či jazyka. Z témat minulých let jmenujme například: \"Romové a média\", \"Romští asistenti ve školách\", \"Sociálně vyloučené romské komunity\" a \"Evropský sociální fond\", \"Mladí Romové mezi tradicí a současností\", \"Romská hudba na přelomu tisíciletí\", \"Genocida Romů v době druhé světové války\", \"Postavení romských žen ve společnosti\", \"Romská identita\" a mnoho dalších.\n\nDalší akcí odborného programu jsou také mezinárodní workshopy s názvem \"Jdeme dlouhou cestou\", jejichž cílem je motivovat a vzdělávat romskou mládež z Evropy. Účastníci workshopů absolvují během festivalu bohatý týdenní program plný přednášek a dílen.\n\n"}
{"id": "653546", "url": "https://cs.wikipedia.org/wiki?curid=653546", "title": "Joël Kotek", "text": "Joël Kotek\n\nJoël Kotek (* 15. května 1958 v Gentu) je belgický historik a politolog.\n\n\n"}
{"id": "653547", "url": "https://cs.wikipedia.org/wiki?curid=653547", "title": "Gonen Segev", "text": "Gonen Segev\n\nGonen Segev (: גונן שגב) je izraelský politik a bývalý poslanec Knesetu za strany Comet a Ji'ud.\n\nNarodil se 6. ledna 1956 ve městě Kirjat Mockin. Sloužil v izraelské armádě, kde dosáhl hodnosti kapitána (Seren). Vystudoval medicínu na Ben Gurionově univerzitě a správní studia na Telavivské univerzitě. Pracoval v zemědělství a jako lékař. Publikoval v odborných periodikách. Hovoří hebrejsky a anglicky.\n\nV izraelském parlamentu zasedl po volbách v roce 1992, do nichž šel za Comet. Stal se členem výboru pro imigraci a absorpci, výboru finančního a výboru House Committee. Zastával i vládní post, konkrétně šlo o funkci ministra energetiky a infrastruktury (1995–1996). Během volebního období odešel z mateřské strany a spoluzakládal novou formaci Ji'ud.\n\nPo odchodu z politiky se věnoval soukromému podnikání. V roce 2004 byl zatčen při pokusu o pašování většího množství tablet extáze. Zároveň se zjistilo, že falšoval údaje v cestovním pasu. Byl odsouzen na pět let a byl zbaven lékařské licence. V květnu 2018 byl zadržen izraelskou policií a v červnu téhož roku obviněn ze špionáže ve prospěch íránských zpravodajských služeb.\n\n"}
{"id": "653550", "url": "https://cs.wikipedia.org/wiki?curid=653550", "title": "Kamenná hůra", "text": "Kamenná hůra\n\nKamenná hůra může být:\n\n"}
{"id": "653551", "url": "https://cs.wikipedia.org/wiki?curid=653551", "title": "Josef Azran", "text": "Josef Azran\n\nJosef Azran (: יוסף עזרן) byl izraelský rabín, politik a poslanec Knesetu za stranu Šas.\n\nNarodil se 19. října 1941 ve městě Marrákeš v Maroku. V roce 1957 přesídlil do Izraele. Místo služby v izraelské armádě vykonával náhradní službu při vojenském rabinátu. Vystudoval střední školu a vyšší náboženský institut typu ješiva. Osvědčení pro výkon funkce rabína získal na Harry Fischel Institute. Pracoval jako rabín. Hovořil hebrejsky, arabsky, francouzsky a anglicky.\n\nPůsobil jako ředitel židovské vzdělávací instituce v Maroku, byl ředitelem internátní školy v Štrasburku, rabínem v Jeruzalému, ředitelem institutu pro studium Tóry v Ašdodu, rabínem v Kirjat Mal'achi. Zakládal a pak vedl organizaci Netivot Chajim v Kirjat Mal'achi a v Bnej Brak. Zastával také post rabína ve městě Rišon le-Cijon a předsedy rabínského soudu v Paříži. Publikoval četné náboženské studie a halachické příkazy.\n\nV izraelském parlamentu zasedl poprvé po volbách v roce 1988, do nichž šel za Šas. Stal se členem výboru pro státní kontrolu, výboru překladatelského, výboru pro ústavu, právo a spravedlnost, výboru pro ekonomické záležitosti a výboru House Committee. Zastával i vládní post, konkrétně šlo o funkci náměstka ministra financí (1990–1992). Opětovně byl zvolen ve volbách v roce 1992 znovu za Šas. Usedl jako člen do výboru pro jmenování rabínských soudců, výboru pro zahraniční záležitosti a obranu, výboru pro státní kontrolu a výboru práce a sociálních věcí. Byl místopředsedou Knesetu. Během volebního období odešel z mateřské strany a byl nezařazeným poslancem.\n\nDo voleb v roce 1996 kandidoval s vlastní novou politickou stranou nazvanou Telem Emuna. Ta ale mandáty nezískala. Zemřel 10. února 2010.\n\n"}
{"id": "653554", "url": "https://cs.wikipedia.org/wiki?curid=653554", "title": "Jakub Ficenec", "text": "Jakub Ficenec\n\nJakub Ficenec (* 11. února 1977) je německý hokejista českého původu. Narodil se a vyrůstal v Česku, po působení v zámoří se usadil v Německu a po získání německého občanství je členem německé reprezentace.\n\nS hokejem začínal v Hradci Králové, kde také nastoupil v sezóně 1993/1994 k prvním dvěma utkáním v profesionální soutěži. Poté se ještě objevil krátce v dresu HC Slavia Praha v sezóně 1995/1996 a odešel do zámoří. Tam působil v nižší juniorské lize British Columbia Hockey League, kde byl v roce 1998 vyhlášen nejlepším obráncem závěrečného turnaje Royal Bank Cupu. Později se prosadil v American Hockey League. V roce 2001 se vrátil do Evropy a od té doby hraje v německé hokejové lize - nejprve po jedné sezóně za Augsburger Panther a DEG Metro Stars, od roku 2003 za ERC Ingolstadt. Smlouvu s tímto týmem má do roku 2014. Je ceněn pro svou tvrdou střelu, příležitostně hraje také jako útočník.\n\nZa českou reprezentaci hrál jako junior na mistrovství Evropy do 18 let 1995, později hrál i v seniorské reprezentaci v roce 2006. Po získání německého občanství reprezentuje Německo, za které hrál na Zimních olympijských hrách 2010 ve Vancouveru.\n\n\n"}
{"id": "653555", "url": "https://cs.wikipedia.org/wiki?curid=653555", "title": "Česká pozice", "text": "Česká pozice\n\nČeská pozice je internetový magazín, který v prosinci 2010 založil István Léko, bývalý šéfredaktor týdeníku \"Euro\" pod hlavičkou své společnosti Léko Media Group s.r.o. V roce 2014 se Česká pozice stala součástí deníku Lidové noviny a jeho zpravodajského serveru Lidovky.cz, které vydává akciová společnost MAFRA. To zahrnuje i tištěnou verzi, konkrétně vychází jako sobotní příloha Lidových novin.\n\nZpravodajství se věnuje tématům jako politika, byznys, ekonomika, ekologie, věda, vzdělání a právo. Redakce analyzuje a komentuje události v České republice a v Evropské unii. Podle prvních šéfredaktorových vyjádření měl být provoz financován z jeho vlastních úvěrů, zajištěných neznámými ručiteli, o rok později ale už hovořil o sponzorech. Konkrétně podnikatel Andrej Babiš podle svých slov přispíval na provoz České Pozice ročně 20 milióny korun. V roce 2014 se Česká pozice stala součástí Lidových novin, které patří do mediální skupiny MAFRA, která je vlastněna Babišovým Agrofertem. István Léko byl již v prosinci 2013 Babišem dosazen na post šéfredaktora Lidových novin.\n\nProjekt tvoří patnáct stálých redaktorů a desítky přispěvatelů. K autorům patří István Léko, Kateřina Menzelová, Petr Bušta, Čestmír Klos, Luděk Bednář, Benjamin Kuras, Jan Schneider, Martin Rychlík, Martin Shabu, David Kasl, Lukáš Novotný, Tereza Matějčková, Bohumil J. Studýnka, Marie Reslová, Ondřej Koutník, Igor Lukeš či Vladimír Franz.\n\nPůvodní internetový portál vytvořili Petr Bušta (hlavní editor) a Richard Cortés (kreativní ředitel) po obsahové a výtvarné stránce. Technickou stránku zajišťoval Robert Morrison (CIO) a Michal Řehák.\n\n"}
{"id": "653556", "url": "https://cs.wikipedia.org/wiki?curid=653556", "title": "Moše Ma'ja", "text": "Moše Ma'ja\n\nMoše Ma'ja (: משה מאיה) je izraelský rabín, politik a bývalý poslanec Knesetu za stranu Šas.\n\nNarodil se 9. srpna 1938 ve městě Petach Tikva. Získal osvědčení pro výkon funkce rabína. Pracuje jako rabín v čtvrti Jad Elijahu v Tel Avivu.\n\nV izraelském parlamentu zasedl po volbách v roce 1992, do nichž šel za Šas. Stal se členem výboru pro ústavu, právo a spravedlnost a výboru pro imigraci a absorpci. Zastával i vládní post, konkrétně šlo o funkci náměstka ministra školství (1992-1993). Ve volbách v roce 1996 mandát neobhájil.\n\n"}
{"id": "653559", "url": "https://cs.wikipedia.org/wiki?curid=653559", "title": "Förster", "text": "Förster\n\nPříjmení Foerster nebo Förster nese více osob:\n\n\n\n"}
{"id": "653568", "url": "https://cs.wikipedia.org/wiki?curid=653568", "title": "Pat Verbeek", "text": "Pat Verbeek\n\nPatrick Verbeek (* 24. května 1964) je bývalý kanadský hokejista, který hrával v National Hockey League, celkem odehrál dvacet sezón. Po skončení aktivní kariéry působí jako vyhledávač talentů, nejprve pro Detroit Red Wings, později pro Tampa Bay Lightning.\n\nDo NHL byl draftován v roce 1982 týmem New Jersey Devils z celkově 43. místa, v jejich dresu také v následující sezóně v lize debutoval. Za New Jersey odehrál sedm sezón, v ročníku 1987/1988 týmu pomohl k prvnímu postupu do play-off, ve kterém došli až do finále Východní konference. V této sezóně také utvořil klubový rekord, když vstřelil 46 gólů. V roce 1989 byl vyměněn do Hartfordu. Tam byl později jmenován kapitánem. Zejména v tomto období se jeho hra vyznačovala tvrdostí, sbíral hodně trestných minut, ale byl také dobrým střelcem a během působení v Hartfordu zaznamenával kolem 40 gólů za sezónu. Po kratším angažmá u New York Rangers podepsal před sezónou 1996/1997 smlouvu s Dallas Stars jako volný agent. V Dallasu v roce 1999 vybojoval Stanley Cup. Další dva roky pak působil u Detroit Red Wings, kde překonal hranice 1000 kanadských bodů i 500 vstřelených gólů v kariéře. S aktivním hokejem skončil v roce 2002 v Dallas Stars.\n\nKanadu reprezentoval na třech vrcholných akcích: na mistrovství světa nejprve v roce 1989, kde získal stříbro, poté v roce 1994, kde pomohl vybojovat zlaté medaile pro Kanadu poprvé od roku 1961, a naposled na Světovém poháru 1996, kde s týmem podlehl ve finále Američanům.\n\nTýmové\n\nIndividuální\n\n\n\n"}
{"id": "653573", "url": "https://cs.wikipedia.org/wiki?curid=653573", "title": "Spunbond", "text": "Spunbond\n\nSpunbond je způsob zhotovení rouna k výrobě netkaných textilií. Název je odvozen z anglických výrazů zvlákňování a pojení. V češtině se někdy spunbond označuje jako \"\"výroba pod hubicí\"\".\nPrvní textilie vyrobené technologií spunbond přišly na trh v 50. letech 20. století. Na začátku 21. století dodávalo více než 100 firem na všech kontinentech ročně téměř 3 miliony tun výrobků tohoto druhu.\n\nV roce 2018 se očekával do roku 2020 nárůst produkce netkaných textilií celosvětově na 12 milionů tun, z toho více než polovina technologií spunbond.\n\nV České republice dosáhla v roce 2017 výroba netkaných textilií 178 000 tun.\nJako surovina se dají použít granuláty ze všech polymerních materiálů známých z textilní výroby. V praktické výrobě se řadí několik zvlákňovacích trysek do jednoho bloku tak, že se na dopravník ukládají naráz filamenty (průměr 15-35 µm) nejméně ze 100 otvorů. Filamenty jsou zpravidla částečně dloužené (\"POY\"), odtah probíhá rychlostí až 6000 m/min. V závislosti na požadovaných vlastnostech hotového rouna se filamenty vzájemně překládají v určitém směru, váha rouna bývá 10-200 g/m², tloušťka 0,2-1,5 mm.\n\nZpevňování rouna se provádí \"termicky\" (kalandrem), \"chemicky\" (impregnací) nebo \"mechanicky\" (vpichováním).\n\nStrojní zařízení na výrobu rouna spunbondem se začala dodávat ze západní Evropy, USA a Japonska od 70. let minulého století, asi o 10 let později také z Číny.\nTyto výrobní linky vyrábí plošné textilie cca dvěstěkrát rychleji než nejvýkonnější tkací stroje.\n\nV závislosti na surovině (mnoho druhů filamentů a staplových přízí), alternativách tvorby a zpevňování rouna a dalších podmínkách se mohou vlastnosti hotové textilie značně lišit. Standardně se hodnotí pevnost, tažnost, propustnost, oděr a dalších asi deset vlastností.\n\nPoužití: Asi 70 % na hygienické potřeby k jednorázovému použití, dále: filtry, geotextilie, bytový a (v menším měřítku) oděvní textil.\n\nPřirovnání tažné pevnosti spunbondových textilií a některých tkanin:\nPevnost všech shora uvedených výrobků byla měřena metodou Grab. \n\nBavlnářská tkanina (PES/CO) je z příze s jemností 24 tex v osnově i v útku, příze na tkaninu ze skleněných vláken mají jemnost 22 tex.\n\n"}
{"id": "653574", "url": "https://cs.wikipedia.org/wiki?curid=653574", "title": "Renato Longo", "text": "Renato Longo\n\nRenato Longo (* 9. srpna 1937 Vittorio Veneto) je bývalý italský mistr světa v cyklokrosu.\nProfesionálem byl v letech 1960–1972.\n\n\n"}
{"id": "653576", "url": "https://cs.wikipedia.org/wiki?curid=653576", "title": "Quarkův dům", "text": "Quarkův dům\n\n„Quarkův dům“ (v originále „The House of Quark“) je v pořadí třetí epizoda třetí sezóny seriálu \"\".\n\nQuark zabije náhodou v sebeobraně opilého Klingona jménem Kozak. Aby podpořil obchod a získal respekt zákazníků, lže o jeho smrti a prohlásí, že ho zabil v osobním souboji. Poté ho navštíví údajný Kozakův bratr D'Ghor. Quark je pod jeho nátlakem donucen slíbit, že neprozradí, že Kozakova smrt byla nehoda. Na stanici Deep Space Nine také přiletí Kozakova vdova Grilka, unese Quarka na Qo'noS a pod hrozbou smrti ho přinutí k rituálu brek'tal, takže se Quark stane jejím manželem a hlavou domu. To vše proto, aby uchránila dům před D'Ghorem, který byl s Kozakem ve sporu a chce získat jeho majetek.\n\nPři soudním projednávání před Vysokou radou Klingonské říše sice Quark předloží důkazy, že D'Ghor okrádal Kozakův dům, ale Rada jeho argumenty neuzná. Následně obviní D'Ghor Quarka ze lži a vyzve ho na souboj. Quark ví, že v boji nemá šanci, a vzdá se. D'Ghor ho chce popravit, ale zastaví ho kancléř Gowron, který vidí, že nemá žádnou čest. Rada ho zbavuje cti a Grilka může vést svůj dům i přesto, že nemá manžela. Na Quarkovo přání se oba rozvádějí.\n\nV druhém příběhu se kvůli hrozbě Dominionu stěhují všechny bajorské rodiny ze stanice, což vede k uzavření školy Keiko O'Brienové. Miles O'Brien přesvědčuje svou ženu k účasti na šestiměsíční expedici na Bajor jako vedoucí botaničky.\n\n"}
{"id": "653579", "url": "https://cs.wikipedia.org/wiki?curid=653579", "title": "Flight 666 - The Original Soundtrack", "text": "Flight 666 - The Original Soundtrack\n\nFlight 666 – The Original Soundtrack je živé album britské heavy metalové skupiny Iron Maiden, vydané 22. května 2009 v Anglii a 9. června 2009 v USA. Na albu jsou písně, které byly použity ve filmu .\n\n\na\n\n"}
{"id": "653580", "url": "https://cs.wikipedia.org/wiki?curid=653580", "title": "Menachem Poruš", "text": "Menachem Poruš\n\nMenachem Poruš (: מנחם פרוש, žil 2. dubna 1916 – 21. února 2010) byl izraelský politik a poslanec Knesetu za strany Náboženská fronta Tóry, Agudat Jisra'el a Sjednocený judaismus Tóry.\n\nNarodil se v Jeruzalémě, kde zároveň získal náboženské vzdělání získal v ješivě Ec chajim. Hovořil jidiš a anglicky. Jeho syn Me'ir Poruš se také stal politikem a členem Knesetu.\n\nUž v letech 1932–1938 působil jako zahraniční zpravodaj pro noviny napojené na ultraortodoxní Židy. V letech 1949–1963 byl editorem novin Kol Jisra'el. V letech 1950–1951 působil coby editor listu ha-Mevaser. Založil síť denních pečovatelských zařízení pro děti, angažoval se v rozvoji vzdělávací sítě ultraortodoxních Židů. Byl členem vedení organizace a politické strany Agudat Jisra'el. V letech 1969–1974 působil jako místostarosta Jeruzaléma.\n\nV izraelském parlamentu zasedl poprvé po volbách v roce 1959, do nichž šel za stranu Chazit datit Toratit (\"Náboženská fronta Tóry\"). Stal se členem výboru pro ústavu, právo a spravedlnost a výboru pro vzdělávání a kulturu. V průběhu volebního období se společný blok Chazit datit Toratit rozpadl a Poruš přešel do samostatného klubu frakce Agudat Jisra'el. Za ní obhájil mandát ve volbách v roce 1961. Byl opět členem výboru pro ústavu, právo a spravedlnost a výboru pro vzdělávání a kulturu. Za stejnou stranu byl zvolen i ve volbách v roce 1965. Znovu nastoupil do výboru pro ústavu, právo a spravedlnost a výboru pro vzdělávání a kulturu. Byl rovněž členem zvláštního výboru pro posouzení základního a středního školství v Izraeli. Opětovně byl na kandidátní listině Agudat Jisra'el zvolen ve volbách v roce 1969, po nichž setrval v parlamentním výboru pro ústavu, právo a spravedlnost a výboru pro vzdělávání a kulturu. Ve volbách v roce 1973 se opět utvořila střechová kandidátní listina Chazit datit Toratit (s Agudat Jisra'el coby její součástí). Za ní se Poruš opětovně dostal do Knesetu. Stal se znovu členem výboru pro ústavu, právo a spravedlnost a výboru pro vzdělávání a kulturu. Dále zasedal ve výboru House Committee. Ovšem během volebního období, v listopadu 1975, na členství v Knesetu rezignoval a nahradil ho Šlomo Ja'akov Gross.\n\nDalšího zvolení se Poruš dočkal ve volbách v roce 1977, do kterých nastoupil za samostatně kandidující Agudat Jisra'el. Zastával post předsedy výboru práce a sociálních věcí a podvýboru pro odchody z center denní péče. O mandát nepřišel ani po volbách v roce 1981 (znovu coby kandidát Agudat Jisra'el). Nadále držel post předsedy výboru práce a sociálních věcí. Kromě toho předsedal podvýboru pro účinky azbestu. Opětovně prodloužení mandátu mu přinesly volbách v roce 1984 (za Agudat Jisra'el), po nichž se stal členem výboru pro ekonomické záležitosti, výboru pro imigraci a absorpci a výboru House Committee. Za Agudat Jisra'el úspěšně kandidoval i ve volbách v roce 1988. Usedl poté do výboru pro zahraniční záležitosti a obranu, výboru House Committee, výboru finančního a výboru pro záležitosti vnitra a životního prostředí.\n\nNaposledy se dočkal zvolení do parlamentu ve volbách v roce 1992, tentokrát na střechové kandidátní listině Sjednocený judaismus Tóry, do které se sdružila pro tyto volby Agudat Jisra'el. Zastával funkci člena výboru pro drogové závislosti a výboru pro záležitosti vnitra a životního prostředí. Mandát ale ukončil v průběhu volebního období v červnu 1994. Nahradil ho Avraham Verdiger.\n\nZastával i vládní funkce. Konkrétně šlo o post náměstka ministra práce a sociální péče, který držel v letech 1984–1985 a znovu v letech 1990–1992.\n\nZemřel 21. února roku 2010 ve věku 93 let a je pochován na jeruzalémském hřbitově Har ha-Menuchot.\n\n"}
{"id": "653586", "url": "https://cs.wikipedia.org/wiki?curid=653586", "title": "Helmintózy ptáků", "text": "Helmintózy ptáků\n\nHelmintózy představují onemocnění vyvolávané parazitujícími červy (helminty). U ptáků to jsou nejčastěji hlístice (\"Nematoda\"), vrtejši (\"Acanthocephala\"), motolice (\"Trematoda\") a tasemnice (\"Cestoda\"). Obecně se s helminty setkáváme spíše u ptáků volně žijících či přicházejících do přímého kontaktu s vnějším prostředím (polointenzivní chov drůbeže s výběhy anebo s přístupem k vodní tokům, drobnochovy, bažantnice, ptáci v zoologických zahradách či oblíbení ptáci chovaní ve voliérách apod.), než v intenzivních chovech drůbeže. Klinicky zjevná onemocnění (helmintózy) a s nimi související i případné hospodářské ztráty u drůbeže se vyskytují ojediněle a jsou většinou omezeny na silné infekce helminty u mladých ptáků nebo ptáků oslabených (konkurentní infekce, stresy, imunosuprese, nedostatečná zoohygiena a výživa apod.). Podle původců se helmintózy rozlišují na nematodózy, akantocefalózy, trematodózy a cestodózy.\n\n\n"}
{"id": "653590", "url": "https://cs.wikipedia.org/wiki?curid=653590", "title": "Ztracený svět (Crichton)", "text": "Ztracený svět (Crichton)\n\nZtracený svět (v originále ) je populární román a techno-thriller amerického spisovatele Michaela Crichtona z roku 1995 (v překladu vyšel roku 1997). Jde o přímé pokračování předchozí Crichtonovy knihy Jurský park ().\n\nShodný název s knihou A. C. Doylea z roku 1912 není náhodný; také v novější knize se hrdinové příběhu vydávají na odlehlý ostrov, kde dosud žijí dinosauři. Nejde ovšem o přežívající druhohorní archosaury, nýbrž o naklonovaná zvířata, stvořená vědci z biotechnologické společnosti InGen.\n\nNěkolik let po událostech na ostrově Isla Nublar je matematik Ian Malcolm kontaktován paleontologem Richardem Levinem. Ten mu prozradí, že ostrov Isla Nublar nebyl jediným místem, kde InGen choval své dinosaury. Původně byli totiž klonováni na jiném ostrově, Isla Sorna (\"Site B\" [ˈsait ˌbiː]; ). Levine poté zmizí a Malcolm s technikem Jackem „Doc“ Thornem a jeho zaměstnancem Eddiem Carrem odjíždí v rámci jeho záchrany na ostrov. Vezou sebou speciálně upravená vozidla a také dvě schované děti – počítačového génia Arbyho a dívku Kelly. Na ostrově se k nim přidá také Malcolmova bývalá přítelkyně, zooložka Sarah Hardingová. Kromě toho se na ostrov vydává také bezskrupulózní genetik Lewis Dodgson (známý už z prvního románu) z korporace Biosyn – dávného rivala InGenu – se dvěma dalšími muži. Jejich cílem je ukrást vajíčka všech druhů dinosaurů na ostrově a získat tak technologii, kterou InGen vyvíjel deset let.\n\nKrátce po příjezdu na ostrov se však ukáže, že události nebudou mít hladký průběh: draví dinosauři (zejména zástupci rodů \"Tyrannosaurus\", \"Velociraptor\" a \"Carnotaurus\") brzy zaútočí a nastává boj o holý život…\n\nV knize se objevuje větší množství dinosaurů, a to z rodů Parasaurolophus, Pachycephalosaurus, Maiasaura, Triceratops, Stegosaurus, Mussaurus, Apatosaurus, Gallimimus, Tyrannosaurus, Carnotaurus, Velociraptor, Ornitholestes, Procompsognathus a Hypsilophodon.\n\nNa základě románu byl vytvořen scénář k filmu \"\", natočený roku 1997 režisérem Stevenem Spielbergem. Děj filmu se však poměrně výrazně liší od toho románového.\n\nRomán se dočkal dvou českých vydání (1997 a 2006) péčí pražského nakladatelství Baronet v překladu Zdeňka Volného. Vázaný výtisk vytiskly a svázaly Tiskárny Vimperk, a.s. \n\n"}
{"id": "653591", "url": "https://cs.wikipedia.org/wiki?curid=653591", "title": "Iron Maiden: Flight 666", "text": "Iron Maiden: Flight 666\n\nIron Maiden: Flight 666 je koncertní dokumentární film britské heavy metalové skupiny Iron Maiden. Byl natočen při turné Somewhere Back in Time World Tour.\nFlight 666 byl promítán v kinech v níže uvedených zemích\n"}
{"id": "653592", "url": "https://cs.wikipedia.org/wiki?curid=653592", "title": "Jana Kratochvílová (spisovatelka)", "text": "Jana Kratochvílová (spisovatelka)\n\nJana Kratochvílová (* 1961) je česká spisovatelka románů pro dívky.\n\n\n \n"}
{"id": "653601", "url": "https://cs.wikipedia.org/wiki?curid=653601", "title": "Eisaku Sató", "text": "Eisaku Sató\n\nEisaku Sató (japonsky 佐藤 榮作; 27. března 1901 Tabuse – 3. června 1975 Tokio) byl japonský politik a po dobu téměř osmi let premiér Japonska, který v roce 1974 jako první Japonec získal Nobelovu cenu za mír. V roce 1967 navrhl tři nejaderné zásady, které byly japonským parlamentem formálně schváleny roku 1971. Během jeho vlády také Japonsko podepsalo smlouvu o nešíření jaderných zbraní.\n\n"}
{"id": "653603", "url": "https://cs.wikipedia.org/wiki?curid=653603", "title": "Královna Margot (román)", "text": "Královna Margot (román)\n\nKrálovna Margot (1845, \"La reine Margot\") je dobrodružný historický román francouzského spisovatele Alexandra Dumase staršího, který napsal ve spolupráci s Augustem Maquetem. Jde o první část autorovy románové trilogie \"Hugenoti\" z období náboženských válek ve Francii v 16. století (další díly tvoří romány \"Paní z Monsoreau\" a \"Králův šašek\").\n\nDěj románu se obehrává mezi lety 1572-1574 v Paříži, převážně v královském paláci Louvre. Příběh začíná svatbou katoličky královny Margot a hugenota (protestanta) Jindřicha Navarrského, sňatek má ryze politické důvody. Kateřina Medicejská, Margotina matka, je proti sňatku. Kateřinin syn, král Karel IX. na podnět své matky a vévody de Guise nechává v noci 24. srpna 1572 vyvraždit všechny hugenoty v Paříži (událost vstoupila do dějin jako Bartolomějská noc), svatební hostina je přímo ideální, jelikož v Královském paláci Louvre je díky svatbě mnoho lidí. Jindřich je nucen naoko konvertovat na katolickou víru. Přestože Jindřich svou ženu Markétu (zvanou Margot) nemiluje, tak i přesto se stávají spojenci a spolu s ní plánuje vzbouření hugenotů a útěk.\n\nKateřina však neustále Jindřicha sleduje a znepříjemňuje mu život. Jindřich se však stává blízkým přítelem krále Karla IX. Kvůli Kateřininým intrikám je zavražděn Markétin milenec Hrabě de La Mole. Pomocí otrávené masti na rty, kterou umíchal na Kateřinin příkaz Florenťan René, umírá Jindřichova milenka Charlotta de Sauve, jed měl ale otrávit právě Jindřicha. Kateřina tedy přichystá na Jindřicha další past, otrávenou knihu o lovu, kterou má Jindřichovy dát Jindřich, vévoda z Anjou, bratr Karla IX., kniha napuštěná jedem se ale dostává do rukou Karla IX., a Reného jed ho začíná postupně trávit.\n\nNa honu Jindřich Navarrský zachrání králův život, zatímco Karlův bratr Jindřich jen přihlíží, tato událost ještě zpevní vzájemné přátelství dvou mužů. Karel zjišťuje, že ho nepřímo otrávila vlastní matka a svého bratra posílá tedy do Polska, Jindřich se tedy stává polským králem. V Polsku ale zůstává necelý rok, po Karlově smrti, se navrací do Francie a Kateřina ho dosazuje na trůn jako krále Jindřicha III. Následníkem trůnu a vévodou z Anjou se stává nejmladší bratr Karla IX. a Jindřicha III. František, vévoda d´Alencon (d´Anjou není jméno, ale titul následníka trůnu).\n\nJindřich Navarrský je nucen uprchnout z Paříže (ještě uplyne dlouhá doba, než se roku 1589 stane francouzským králem).\n\n\n"}
{"id": "653605", "url": "https://cs.wikipedia.org/wiki?curid=653605", "title": "Švorc", "text": "Švorc\n\nPříjmení Švorc nosí více různých osobností:\n\n\n\n"}
{"id": "653607", "url": "https://cs.wikipedia.org/wiki?curid=653607", "title": "Miloslav Francisci", "text": "Miloslav Francisci\n\nMUDr. Miloslav Francisci (30. dubna 1854, Debrecín, Maďarsko – 29. ledna 1926, Cleveland, Ohio) byl slovenský lékař a hudební skladatel.\n\nMiloslav Francisci byl synem slovenského básníka a politika Jána Francisciho-Rimavského. Studoval gymnázium v Revúci, Bratislavě a Šoproni. Pokračoval studiem medicíny ve Vídni. Po ukončení studia, z obavy z perzekuce ze strany úřadů, emigroval v roce 1886 do Spojených států.\n\nUsadil se v Clevelandě jako zubní lékař. Byl výborný klavírista a organizoval hudební život mezi slovenskými vystěhovalci. V roce 1906 založil pěvecké sdružení \"Kriváň\" a stal se jeho sbormistrem. Současně byl rovněž dirigentem obdobného německého tělesa, což mu mnozí vytýkali.\n\nV době pobytu na Slovensku, ale i později ve Spojených státech, sbíral a upravoval slovenské lidové písně. Velká sbírka, která existovala pouze v rukopise, se sice ztratila, ale přesto tiskem vydal 200 lidových písní.\n\nJe autorem prvních slovenských operet, které byly poprvé uvedeny v roce 1925 v Bratislavě a později i v jiných slovenských městech. Slovensko navštívil ještě dvakrát, v roce 1919 a 1922. Léčil se ve slovenských lázních.\n\n\n\n\n\n"}
{"id": "653616", "url": "https://cs.wikipedia.org/wiki?curid=653616", "title": "Seznam hokejistů draftovaných týmem Phoenix Coyotes", "text": "Seznam hokejistů draftovaných týmem Phoenix Coyotes\n\nToto je kompletní seznam hokejistů, kteří byli draftováni v NHL do týmu Phoenix Coyotes. To zahrnuje každého hráče, který byl draftován, bez ohledu na to, zda hrál za tým.\n\n \n\n\n"}
{"id": "653621", "url": "https://cs.wikipedia.org/wiki?curid=653621", "title": "Avraham Verdiger", "text": "Avraham Verdiger\n\nAvraham Verdiger (: אברהם ורדיגר) byl izraelský politik a bývalý poslanec Knesetu za strany Po'alej Agudat Jisra'el, Náboženská fronta Tóry, Moraša, Agudat Jisra'el, Sjednocený judaismus Tóry a opět Agudat Jisra'el.\n\nNarodil se 6. května 1921 ve městě Lodž v Polsku. V roce 1947 přesídlil do dnešního Izraele (do tehdejší mandátní Palestiny). Sloužil v izraelské armádě. Náboženské vzdělání získal v ješivě. Hovoří jidiš, anglicky, francouzsky, rusky a polsky.\n\nByl aktivní v hnutí Po'alej Agudat Jisra'el v Polsku, Francii a Izraeli. Publikoval rabínskou literaturu a články v tisku.\n\nV izraelském parlamentu zasedl poprvé po volbách v roce 1965, do nichž šel za stranu Po'alej Agudat Jisra'el. Mandát ale získal až dodatečně, v prosinci 1967, jako náhradník za zesnulého Ja'akova Kace. Stal se členem výboru pro vzdělávání a kulturu, výboru pro veřejné služby a výboru práce. Za Po'alej Agudat Jisra'el obhájil mandát ve volbách v roce 1969. Nastoupil do výboru pro vzdělávání a kulturu a výboru pro veřejné služby. Ve volbách v roce 1973 byl opětovně zvolen, nyní za střechovou kandidátní listinu Chazit datit Toratit (\"Náboženská fronta Tóry\"). Ta se ale v průběhu funkčního období rozpadla a Verdiger přešel opět do samostatné frakce Po'alej Agudat Jisra'el. Zasedal jako člen ve výboru pro záležitosti vnitra a životního prostředí a výboru pro veřejné služby.\n\nOpětovně nabytí mandátu mu přinesly až volbách v roce 1984 (nyní kandidát za formaci Moraša), po nichž se stal členem výboru práce a sociální věcí, výboru pro záležitosti vnitra a životního prostředí, výboru House Committee a finančního výboru. Úspěšně kandidoval i ve volbách v roce 1988, tentokrát za Agudat Jisra'el. Zasedl jako člen ve výboru překladatelském, výboru pro drogové závislosti, výboru práce a sociálních věcí, výboru finančním a výboru pro ústavu, právo a spravedlnost. Navíc předsedal výboru etickému. Naposledy se dočkal zvolení do parlamentu po volbách v roce 1992, tentokrát na střechové kandidátní listině Sjednocený judaismus Tóry. Mandát ovšem získal až dodatečně, v červnu 1994, jako náhradník za Menachema Poruše. Volební uskupení Sjednocený judaismus Tóry se v průběhu volebního období rozpadlo a Verdiger přestoupil do samostatné frakce Agudat Jisra'el. Byl členem výboru pro imigraci a absorpci a výboru pro záležitosti vnitra a životního prostředí.\n\nZastával i vládní funkce. Konkrétně šlo o post náměstka ministra pro záležitosti Jeruzaléma, který držel v letech 1990–1992. K roku 2010 byl uváděn jako ředitel Banky PAGI napojené na hnutí Po'alej Agudat Jisra'el.\n\n"}
{"id": "653630", "url": "https://cs.wikipedia.org/wiki?curid=653630", "title": "Toška", "text": "Toška\n\nToška ( ) je projekt egyptské vlády, který si klade za cíl vytvořit obyvatelnou zemi v saharské poušti, má tak být dosaženo přivedením vody z Nilu a vytvoření nových jezer, která by měla vzniknout jižně od oázy Charga. Na tuto oázu se plánuje silniční napojení.\n\nToška je podle egyptské vlády projektem tisíciletí, do dnes pustých oblastí se díky zavlažovacím projektům a obrovským investicím mají v následujících letech přestěhovat miliony lidí. Cílem projektu je přivést prostřednictvím systému kanálů vodu do prolákliny uprostřed pouště a vytvořit nová jezera a města kolem něj. Zdrojem vody je Násirovo jezero a nově vytvořená oblast byla již dříve pojmenována Nové údolí. \n\nPo vybudování systému kanálu pro přivedení vody by mělo vzniknout nové místo pro 3 miliony obyvatel a dva tisíce kilometrů čtverečních úrodné půdy a polí. Nové města s kompletní infrastrukturou a sídlišti s jmény jako Paříž, Revoluce nebo Nový Asuán.\n\nOdhadované náklady na projekt jsou nejméně 70 miliard dolarů a doba realizace 10 let. Hlavním přívodem vody by měl být Sadatův kanál, do kterého je z Násirova jezera čerpána voda přes čerpací stanici.\n\nS plány na tento projekt již před 50 lety přišel tehdejší prezident Násir, který nechal vybudovat Asuánskou přehradu. V roce 1997 začal Husní Mubárak realizovat další plány a kroky k tomuto projektu.\n\nJako velmi kontroverzní je zmiňováno odvedení velkého množství vody z Násirova jezera a tudíž i z řeky Nil, na které je závislé 160 milionů Afričanů. Obavy vyvolává růst populace v Súdánu a Egyptě kde by měly během několika desetiletí přibýt desítky milionů obyvatel a voda z Nilu bude o to vzácnější. Navíc je také ve výstavbě několik přehrad na horním toku např. v Súdánu.\n\nVelkým problémem při realizaci tohoto projektu je, že se celý projekt nachází uprostřed Saharské pouště kde jsou extrémní teploty a dochází zde k obrovskému odpařování vody.\n\n"}
{"id": "653632", "url": "https://cs.wikipedia.org/wiki?curid=653632", "title": "Jurský park (román)", "text": "Jurský park (román)\n\nJurský park (v orig. \"Jurassic Park\") je slavný vědecko-fantastický román amerického spisovatele Michaela Crichtona z roku 1990 (v českém překladu vyšel roku 1993). Kniha se stala celosvětově známou zejména až po premiéře Spielbergova filmu Jurský park v červnu roku 1993. Zfilmováno stejným režisérem bylo také pokračování románu, Ztracený svět z roku 1995 (film z roku 1997). Film Jurský park 3 už nebyl založen na knižní předloze.\n\nOproti zápletce ve filmu je děj knihy podstatně složitější a rozvinutější. Na kostarickém pobřeží se množí četné případy útoků na novorozence a děti, způsobené podivnými neznámými plazy. Někteří dělníci z ostrova Isla Nublar, vlastněného biotechnologickou společností InGen, jsou zabiti dravými zvířaty. Ředitel společnosti a tvůrce zábavního parku na ostrově John Hammond potřebuje dobrozdání vědců, aby uklidnil investory. Ti se obávají, že park není bezpečný a před jeho otevřením koncem roku 1989 požadují zevrubnou inspekci. Hammond proto pozve na ostrov paleontologa Alana Granta a paleobotaničku Ellie Sattlerovou, matematika Iana Malcolma a právníka Donalda Gennara. Přiletí také jeho vnoučata, Tim a Lex Murphyovi.\n\nNa ostrově se šokovaní návštěvníci dozví úžasnou pravdu - InGenu se podařilo metodami genového inženýrství naklonovat a znovu oživit neptačí dinosaury z druhohorního období. Zábavní atrakce proto dostane název \"Jurský park\" (přestože většina dinosaurů v parku pochází až z pozdějšího období křídy). Návštěvníci jsou zpočátku nadšení, i když mnozí už jsou i skeptičtí (zejména Malcolm, vyvozující nemožnost úspěchu parku z hlediska své teorie chaosu). Inspekce vyjede do parku na okružní jízdu, když se však v bouřce vrací do návštěvnického centra, vypadne proud. Na vině je počítačový expert Dennis Nedry, který potřebuje vypnout proud, aby mohl ukrást dinosauří embrya. Za ty mu nabídl 1,5 milionu dolarů genetik Lewis Dodgson z konkurenční společnosti BioSyn. Nedry ale při riskantním plánu zemře - je zabit dravým a jedovatým dilofosaurem. Ostatní návštěvníci se ocitnou v parku plném nebezpečných dinosaurů, kteří se nyní dostali ze svých ohrad.\n\nGrant se nakonec sblíží s dětmi, které předtím nesnášel a dobrodružný útěk parkem přežije. Stejně tak Sattlerová, Gennaro a Malcolm (jak se ukáže v druhé knize) a správce parku Robert Muldoon. Naopak zabit je pracovník InGenu Ed Regis (mládě tyranosaura), technik John Arnold a sám majitel parku John Hammond (prokompsognáti). Přeživší jsou nakonec transportováni helikoptérou a ostrov je pro jistotu zničen napalmem shazovaným z vojenských letadel. Už dříve však stihli mnozí velociraptoři nepozorovaně uniknout směrem k pevnině. Mementem knihy je nebezpečí, které přináší neodpovědné využívání moderních technologií a vědeckých poznatků.\nV knize se objevuje celkem 15 rodů dinosaurů. Jsou to \"Tyrannosaurus\", \"Velociraptor\", \"Triceratops\", \"Stegosaurus\", \"Dilophosaurus\", \"Procompsognathus\", \"Apatosaurus\" (V některých vydáních knih byl zaměněn jako Camarasaurus), \"Maiasaura\", \"Hypsilophodon\" (nebo též Dryosaurus), \"Hadrosaurus\", \"Microceratops\" (V některých vydáních knih byl zaměněn jako Callovosaurus), \"Othnielia\", \"Euoplocephalus\", \"Styracosaurus\" a ptakoještěr \"Cearadactylus\". V knize se objevil i \"Coelurosaurus\", ale jen jako vzorek DNA, které mělo být extraktováno.\n\n"}
{"id": "653634", "url": "https://cs.wikipedia.org/wiki?curid=653634", "title": "Avraham Josef Šapira", "text": "Avraham Josef Šapira\n\nAvraham Josef Šapira (: אברהם יוסף שפירא) byl izraelský politik a poslanec Knesetu za strany Agudat Jisra'el, Sjednocený judaismus Tóry a opět Agudat Jisra'el.\n\nNarodil se 2. března 1921 v Rumunsku. V roce 1949 přesídlil do dnešního Izraele. Náboženské vzdělání získal v ješivě. Měl rovněž osvědčení pro výkon učitelského povolání. Pracoval jako podnikatel. Hovořil jidiš, anglicky, francouzsky a německy.\n\nPůsobil jako předseda hlavní frakce v Agudat Jisra'el, také vedl její organizaci v Tel Avivu. Zasedal ve výboru izraelské centrální banky.\n\nV izraelském parlamentu zasedl poprvé po volbách v roce 1981, do nichž šel za stranu Agudat Jisra'el. Stal se členem výboru pro imigraci a absorpci, výboru pro ekonomické záležitosti a výboru finančního. Předsedal podvýboru pro květinový průmysl. Byl také předsedou poslanců koaličních stran. Za Agudat Jisra'el obhájil mandát ve volbách v roce 1984. Nastoupil do výboru finančního, kterému předsedal. Zároveň byl předsedou podvýboru pro budoucnost obilnářství v Izraeli.\n\nOpětovně nabytí mandátu mu přinesly až volbách v roce 1992, tentokrát na střechové kandidátní listině Sjednocený judaismus Tóry. Stal se členem výboru finančního. Volební uskupení Sjednocený judaismus Tóry se v průběhu volebního období rozpadlo a Šapira přestoupil do samostatné frakce Agudat Jisra'el. Zemřel 26. června 2000 a je pochován na jeruzalémském hřbitově Har ha-Menuchot.\n\n"}
{"id": "653642", "url": "https://cs.wikipedia.org/wiki?curid=653642", "title": "Bergský kokrháč", "text": "Bergský kokrháč\n\nBergský kokrháč je staré německé plemeno slepice.\n\nBergští kokrháči byli vyšlechtěni v Bergském regionu v Německu z balkánských dlouhokokrhajících plemen, které byly do Německa dovezeny ve středověku.\n\nBergský kokrháč je chován v černém barevném rázu, část peří na krku a na křídlech je zlatě žlutá. Kohout má zlatožluté peří na krku a v závěsu. Slepice jsou dobré nosnice, snáší 180 vajec ročně o hmotnosti 60 gramů.\n\nBergský kokrháč patří mezi dlouhokokrhající plemena. Kokrhání trvá průměrně 15 sekund.\n\n"}
{"id": "653644", "url": "https://cs.wikipedia.org/wiki?curid=653644", "title": "Husův dub (Krakovec)", "text": "Husův dub (Krakovec)\n\nHusův dub u hradu Krakovec je památný strom, pod kterým údajně za svého pobytu na hradě kázal mistr Jan Hus.\n\nPoté, co byl Hus roku 1412 do klatby, musel odejít z Prahy a uchýlil se dočasně v Sezimově Ústí. Po smrti svého příznivce Jana z Ústí přijal od Jindřicha Lefla z Lažan pozvání a roku 1414 se přesunul na Krakovec. Kázal v zámecké kapli, později i po okolí - na různých lidových shromážděních, o poutích, svatbách, posvíceních, na návsích, pod lipami a také pod dubem u Krakovce. Spor s církví touto dobou vrcholil, netrvalo dlouho a král Zikmund mistra Jana vyzval, aby se dostavil hájit do Kostnice. 11. října 1414 opustil s doprovodem Krakovec, o necelý rok později, 6. července 1415, skončil na hranici.\n\nDub ale nedopadl o mnoho lépe. V 50. letech 20. století se v jeho dutině uhnízdily včely, nebo snad kuny - každopádně to nedalo spát místnímu hajnému, který se rozhodl, že je za každou cenu vypudí. Bohužel k tomu použil ohně, trouch v dutině chytil a celý strom vyhořel. V 70.-80. letech v místě ještě stálo torzo původního stromu, ze kterého dnes zbylo minimum. Původní kmen zahynul, ale kořeny přežily a vyrazil z nich výhonek, ze kterého je dnes zhruba šedesátiletý strom.\n"}
{"id": "653647", "url": "https://cs.wikipedia.org/wiki?curid=653647", "title": "Tawfik Zi'ad", "text": "Tawfik Zi'ad\n\nTawfik Zi'ad (: תאופיק זיאד, : توفيق زيّاد‎) byl izraelský politik a poslanec Knesetu za strany Maki a Chadaš.\n\nNarodil se 7. května 1929 v Nazaretu. Získal středoškolské vzdělání. Pracoval jako starosta Nazaretu, skládal poezii. Hovořil arabsky, anglicky a rusky. Patřil do komunity izraelských Arabů.\n\nV izraelském parlamentu zasedl poprvé po volbách v roce 1973, do nichž šel za komunistickou kandidátní listinu Maki. Ta v průběhu volebního období vplynula do širšího uskupení Chadaš. Za něj pak Zi'ad kandidoval ve všech následujících volbách. Ve funkčním období 1973–1977 byl členem parlamentního výboru pro vzdělávání a kulturu a výboru pro veřejné služby. Mandát obhájil ve volbách v roce 1977. Nastoupil do výboru pro vzdělávání a kulturu. Opětovně nabytí mandátu mu přinesly volby v roce 1981. Po nich zasedl jako člen do výboru pro záležitosti vnitra a životního prostředí. Opětovně byl zvolen ve volbách v roce 1984, po nichž znovu nastoupil do výboru pro záležitosti vnitra a životního prostředí. Znovuzvolení se dočkal ve volbách v roce 1988 a zase zamířil do výboru pro záležitosti vnitra a životního prostředí. Na mandát poslance rezignoval během funkčního období v únoru 1990.\n\nNaposledy byl zvolen ve volbách v roce 1992. Zasedl ve výboru pro záležitosti vnitra a životního prostředí a výboru pro drogové závislosti. Zemřel 5. července 1994 při dopravní nehodě, ke které došlo nedaleko města Ma'ale Adumim na Západním břehu Jordánu. Tawfik Zi'ad se právě vracel z Jericha, kam přijel přivítat Jásira Arafata.\n\n"}
{"id": "653651", "url": "https://cs.wikipedia.org/wiki?curid=653651", "title": "Brakelka", "text": "Brakelka\n\nBrakelka (nizozemsky Brakel nebo Braekel) je staré belgické plemeno slepice. \n\nBrakelky byly vyšlechtěny v okresu Brakel ve východních Flandrech v Belgii.\n\nBrakelky jsou chovány ve 2 barevných rázech: stříbrná černě pruhovaná a zlatá černě pruhovaná. Základní barva je bílá nebo zlatožlutá. Celé tělo je černě páskované kromě hlavy. Podobně vypadá také východofríský racek a vestfálska nosná slepice.\n\nSlepice jsou dobré nosnice, snáší 180-200 vajec ročně o hmotnosti 55 gramů.\n\n"}
{"id": "653656", "url": "https://cs.wikipedia.org/wiki?curid=653656", "title": "Valie Export", "text": "Valie Export\n\nVALIE EXPORT (* 17. května 1940 Linec), vlastním jménem Waltraud Hollingerová, rozená Lehnerová, je rakouská výtvarnice. Žije a pracuje ve Vídni a v Kolíně nad Rýnem.\n\nVisuální umělkyně 60. let. Vyjadřovacím prostředkem je její tělo, proto také často bývá spojována s vídeňským akcionalismem, i když její práce se od něho výrazně liší. Ve svých pracích překračuje tabuizované hranice a s nimi konfrontuje městské obecenstvo. Na rozdíl od akcionalistů jsou její práce zejména feministicky vyladěné, tělo je znakem, informací. Pohybuje se na poli akce, performance, koncepční fotografie, filmu. Od roku 1995 vyučuje na Kunsthochschule für Medien v Kolíně nad Rýnem. Přednášela též na University of Wisconsin-Milwaukee - School of Fine Arts, San Francisco Art Institute. V posledních letech byla uspořádána retrospektivní výstava a to ve Vídni, Berlíně, Paříži, Londýně, New Yorku, Jeruzalémě či Moskvě.\n\nEXPORT - píše se, dle přání autorky, vždy verzálkami. Umělecký pseudonym, který naznačuje význam \"exportovat se\". Myšlenku, že umělecká tvorba je zboží(navíc umění vytvořené ženou, která sama o sobě je zbožím). K tomuto účelu si vytvořila razítko, kterým signuje všechny svoje práce.\n\nSmart Export - (1970) Jedná se o fotografii, na které autorka s cigaretou v ústech ukazuje divákovi přetvořenou krabičku od rakouských cigaret značky Smart. Úprava spočívá v osazení krabičky vlastní podobiznou s nápisem - VALIE EXPORT - semper et ubique - vždy a všude.\n\nBody Sign Action - (1970) Autorka si nechala vytetovat na stehno podvazkový pás, který označila za \"případy z dějin, které jsou odhalovány akcemi s tělem\", neboli znak \"někdejšího zotročení\".\n\nTapp und Tastkino (Sahavé a hmatavé kino) - (1968)(také pouliční film, mobilní film, pravý ženský film) V tomto díle si autorka připevnila na horní část těla krabici, ve předu s otvorem zakrytým záclonkou (kino-objekt). Procházela ulicemi a vybízela kolemjdoucí muže k návštěvě kina, tedy prostrčení rukou přes záclonku.\n\nAktionhose: Genitalpanik (Akční kalhoty: Genitální panika) - (1969, Mnichov) Jednou z nejznámějších akcí umělkyně, nicméně existuje více verzí jak se tato akce udála. První verze je, že Export vešla do porno kina oblečená do kalhot s vystřiženým sedem tak, že bylo možno vidět její genitálie, s rozcuchanými vlasy a samopalem, kterým mířila na diváky a křičíce, že přišli sledovat nahá ženská těla, tedy ať se dívají. Druhá verze je, že se vše odehrálo zhruba podobně, jen v artovém kině, kam diváci byli pozvaní na její film. Rozhodně do dnešních dnů se dochovalo několik verzí inscenovaných fotografií. Tuto akci později zopakovala Marina Abramović.\n\nPing-Pong - (1968) Ein film zu spielen - ein Spielfilm.\n\n\n\n\n"}
{"id": "653658", "url": "https://cs.wikipedia.org/wiki?curid=653658", "title": "Jonava", "text": "Jonava\n\nJonava (česky zastarale \"Janovo\") je deváté největší město v Litvě. Je to okresní město v Kaunaském kraji, 30 km na severovýchod od Kaunasu. Leží při řece Neris, jeho východní okraj je necelý 1 km na západ od soutoku Nerisu s řekou Šventoji. Ve městě se do Nerisu vlévají zleva Lankis a Taurosta, zprava Lokys a Varnaka. Město bylo založeno 8. srpna 1750. Původ názvu: Žemaistký stolař Dominykas Kosakovskis u dvora Skarulių dvaras založil městečko, které pojmenoval na počest svého syna křestními jmény Jonas Eustachijus slovanským (nelitevským) stylem \"Janowo\". Během času se ustálil politevštěný tvar \"Jonava\".\n\n\nPrvní znak města byl vytvořen v roce 1970. \n\nPo obnovení nezávislosti Litvy byl na přání administrativy okresu znak změněn na současný jako odkaz na erb význačného průkopníka litevského písemnictví Abraoma Kulveitise s motivem labutě. Aby se znak odlišil od šlechtického erbu, je pavéza modrá a byla změněna póza labutě.\n\n\n\nVe městě žije 46,5 % mužů a 53,5 % žen.\n\nČestní občané okresu Jonava jsou: Bronislovas Lubys (čestný občan od 4. srpna 2000), průmyslník; Edvardas Prichodskis (od 4. srpna 2000), Jeronimas Ralys (od 4. srpna 2000), lékař, překladatel; Jonas Sirvydis (od 26. ledna 2006), generální ředitel „Achemy“; Konstantinas Bogdanas (od 4. srpna 2000), sochař; Stanislovas Gediminas Ilgūnas (od 4. srpna 2000), veřejný činitel; Teresė Žižienė (od 14. října 2004), lékařka; Vincas Algirdas Pranckietis (od 4. srpna 2000), katolický farář.\n\n"}
{"id": "653668", "url": "https://cs.wikipedia.org/wiki?curid=653668", "title": "Xkcd", "text": "Xkcd\n\nXKCD je webový komiks, který vytváří Randall Munroe a do češtiny jej nepravidelně překládá redakce AbcLinuxu.cz. Od prosince 2012 vznikají průběžné české překlady xkcd také na samostatných stránkách xkcz.cz. Na své internetové stránce je popisován jako „Komiks o romantice, sarkasmu, matematice a jazyku“. Jeho název – xkcd – nemá žádný význam, je to pouze seskupení několika písmen.\n\nTémata komiksu jsou různá, kromě všedního života a lásky je mnohdy tématem věda nebo programování. Kresby jsou složeny z jednoduchých čar, jen zřídka se zde vyskytuje i jiná barva než černá.\n\nKomiksy jsou vtipné, k jejich pochopení je však často třeba znát souvislosti – vyskytují se zde různé parodie, matematické vzorce a jiné souvislosti s vědou či počítači. Někdy se text rýmuje.\n\nKaždý komiks obsahuje navíc doplňující poznámku, která se zobrazí, když čtenář ukáže kurzorem myši na obrázek komiksu. Toho je dosaženo použitím HTML atributu \"title\" u značky (tagu) \"<img>\" použitém pro obrázek.\n\n"}
